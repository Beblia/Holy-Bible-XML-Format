<?xml version="1.0" encoding="UTF-8"?>
<bible language="Ukrainian 2022 (Новий Переклад Українською)" status="Новий Завіт і Книга Псалмів, Новий Переклад Українською™ НПУ™ © 2022 Biblica, Inc. Використовується з дозволу. Усі права захищені у всьому світі. New Testament and Psalms, New Ukrainian Translation™ NPU™ Copyright © 2022 by Biblica, Inc. Used with permission. All rights reserved worldwide." link="https://www.bible.com/bible/3269/EPH.3.НПУ">
	<testament name="New">
		<book number="40">
			<chapter number="1">
				<verse number="1">Книга родоводу Ісуса Христа, сина Давида, сина Авраама:</verse>
				<verse number="2">Авраам був батьком Ісаака, Ісаак був батьком Якова, Яків був батьком Юди та його братів,</verse>
				<verse number="3">Юда був батьком Фареса та Зари від Тамари, Фарес був батьком Есрома, Есром був батьком Арама,</verse>
				<verse number="4">Арам був батьком Аммінадава, Аммінадав був батьком Наасона, Наасон був батьком Салмона,</verse>
				<verse number="5">Салмон був батьком Воаза від Рахав, Воаз був батьком Овіда від Рут, Овід був батьком Єссея,</verse>
				<verse number="6">Єссей був батьком Царя Давида. Давид був батьком Соломона від Урієвої вдови,</verse>
				<verse number="7">Соломон був батьком Ровоама, Ровоам був батьком Авії, Авія був батьком Аси,</verse>
				<verse number="8">Аса був батьком Йосафата, Йосафат був батьком Йорама, Йорам був батьком Осії,</verse>
				<verse number="9">Осія був батьком Йотама, Йотам був батьком Ахаза, Ахаз був батьком Езекії,</verse>
				<verse number="10">Езекія був батьком Манасії, Манасія був батьком Амоса, Амос був батьком Йосії,</verse>
				<verse number="11">Йосія був батьком Єхонії та його братів під час переселення у Вавилон.</verse>
				<verse number="12">Після переселення у Вавилон Єхонія був батьком Салатиїла, Салатиїл був батьком Зоровавеля,</verse>
				<verse number="13">Зоровавель був батьком Авіюда, Авіюд був батьком Еліакима, Еліаким був батьком Азора,</verse>
				<verse number="14">Азор був батьком Садока, Садок був батьком Ахіма, Ахім був батьком Еліюда,</verse>
				<verse number="15">Еліюд був батьком Елеазара, Елеазар був батьком Маттана, Маттан був батьком Якова,</verse>
				<verse number="16">Яків був батьком Йосифа, чоловіка Марії, від якої народився Ісус, названий Христом.</verse>
				<verse number="17">Отже, від Авраама до Давида всього було чотирнадцять поколінь, від Давида до переселення у Вавилон – чотирнадцять поколінь і від переселення у Вавилон до Христа – чотирнадцять поколінь.</verse>
				<verse number="18">Народження Ісуса Христа відбулося так: Марія, Його мати, була заручена з Йосифом. Перед їхнім одруженням виявилося, що вона вагітна від Святого Духа.</verse>
				<verse number="19">Але Йосиф, її чоловік, був праведним і, не бажаючи зганьбити Марію, вирішив таємно відпустити її.</verse>
				<verse number="20">Коли ж він про це думав, з’явився йому уві сні ангел Господній та сказав: «Йосифе, сину Давида, не бійся взяти Марію, дружину свою, бо зачате в ній – від Духа Святого.</verse>
				<verse number="21">Вона народить Сина, і ти назвеш Його Ісус, бо Він спасатиме народ Свій від його гріхів».</verse>
				<verse number="22">Усе це сталося, щоби сповнилось сказане Господом через пророка:</verse>
				<verse number="23">«Ось діва завагітніє й народить Сина, і дадуть Йому ім’я Еммануїл», що перекладається «З нами Бог».</verse>
				<verse number="24">Прокинувшись від сну, Йосиф зробив так, як звелів йому ангел Господній, і взяв Марію за дружину.</verse>
				<verse number="25">Але не знав її, поки вона не народила Сина свого первонародженого, і він дав Йому ім’я Ісус.</verse>
			</chapter>
			<chapter number="2">
				<verse number="1">Коли за днів царя Ірода у Віфлеємі юдейському народився Ісус, до Єрусалима прийшли мудреці зі Сходу</verse>
				<verse number="2">й спитали: «Де Цар юдеїв, Який народився? Бо ми бачили Його зірку на Сході й прийшли поклонитися Йому».</verse>
				<verse number="3">Почувши про це, Цар Ірод занепокоївся, а з ним і весь Єрусалим.</verse>
				<verse number="4">Він покликав усіх первосвященників і книжників народу та запитав їх, де мав народитися Христос.</verse>
				<verse number="5">Вони відповіли йому: «У Віфлеємі в Юдеї, бо ось як написано пророком:</verse>
				<verse number="6">„І ти, Віфлеєме, земле Юдина, нічим не менший серед володінь Юдиних, бо з тебе вийде Володар, Який буде пасти народ Мій, Ізраїль“».</verse>
				<verse number="7">Тоді Ірод таємно покликав мудреців та довідався в них про час, коли з’явилася зірка.</verse>
				<verse number="8">І, надіславши їх до Віфлеєма, сказав: «Ідіть та добре розвідайте про Дитя, а коли знайдете, то сповістіть мене, щоб я також прийшов та поклонився Йому».</verse>
				<verse number="9">Вислухавши царя, вони пішли. І ось зірка, яку бачили на сході, ішла перед ними, доки не зупинилася над місцем, де було Дитя.</verse>
				<verse number="10">Побачивши зірку, вони дуже зраділи.</verse>
				<verse number="11">Коли увійшли в дім, побачили Дитя з Марією, Його матір’ю, і, впавши ниць, вони поклонилися Йому; потім відкрили свої скарбниці й піднесли Йому дари: золото, ладан та смирну.</verse>
				<verse number="12">І, отримавши застереження уві сні, щоб не верталися до Ірода, вони повернулися іншою дорогою до своєї країни.</verse>
				<verse number="13">Коли ж вони пішли, ангел Господній з’явився уві сні Йосифові й сказав: «Встань, візьми Дитя та Його матір і втікай до Єгипту. Залишайся там, доки я не скажу, бо Ірод шукатиме Дитя, щоб убити Його».</verse>
				<verse number="14">Йосиф піднявся вночі, узяв Дитя та Його матір і пішов до Єгипту.</verse>
				<verse number="15">Він залишався там до смерті Ірода, щоб збулося сказане Господом через пророка: «З Єгипту Я покликав Мого Сина».</verse>
				<verse number="16">Коли Ірод побачив, що мудреці його обманули, то дуже розлютився й наказав повбивати у Віфлеємі та всіх його околицях усіх хлопчиків віком від двох років і менше, згідно з часом, про який дізнався від мудреців.</verse>
				<verse number="17">Тоді збулося сказане через пророка Єремію:</verse>
				<verse number="18">«Голос чути в Рамі, плач та ридання велике. Рахіль плаче за своїми дітьми і не хоче втішитись, бо їх немає».</verse>
				<verse number="19">Після смерті Ірода ангел Господній з’явився Йосифові уві сні в Єгипті</verse>
				<verse number="20">та сказав: «Встань, візьми Дитя та Його матір та йди в землю Ізраїльську, бо вмерли ті, що бажали забрати життя Дитини».</verse>
				<verse number="21">Тоді він встав, узяв Дитя та Його матір і прийшов до землі Ізраїльської.</verse>
				<verse number="22">Але, почувши, що в Юдеї царює Архелай замість свого батька Ірода, Йосиф побоявся йти туди і, попереджений уві сні, пішов у землю Галілейську.</verse>
				<verse number="23">Прибувши туди, оселився в місті, яке називалося Назарет, аби збулося сказане через пророків, що Він буде названий Назарянином.</verse>
			</chapter>
			<chapter number="3">
				<verse number="1">У ті дні прийшов Іван Хреститель і проповідував у пустелі Юдеї.</verse>
				<verse number="2">Він казав: «Покайтеся, бо наблизилось Царство Небесне!»</verse>
				<verse number="3">Він той, про кого було сказано через пророка Ісаю: «Голос кличе в пустелі: „Приготуйте дорогу Господеві, вирівняйте шляхи для Нього!“»</verse>
				<verse number="4">Іван же мав одяг із верблюжої шерсті й шкіряний пояс довкола стегон. Його їжею була сарана та дикий мед.</verse>
				<verse number="5">Тоді приходили до нього мешканці Єрусалима, усієї Юдеї та всієї околиці Йордану</verse>
				<verse number="6">й були охрещені Іваном у річці Йордані, визнаючи свої гріхи.</verse>
				<verse number="7">Але побачивши багатьох фарисеїв та садукеїв, які приходили охреститися, він сказав їм: «Роде гадючий! Хто порадив вам тікати від гніву, що наближається?</verse>
				<verse number="8">Чиніть же плоди, достойні покаяння,</verse>
				<verse number="9">і не думайте говорити в собі: „Наш батько – Авраам!“ Бо кажу вам: Бог може з цього каміння створити дітей для Авраама!</verse>
				<verse number="10">Уже й сокира лежить біля коріння дерев! Кожне дерево, яке не приносить доброго плоду, зрубають та вкидають у вогонь.</verse>
				<verse number="11">Я хрещу вас водою на покаяння, але після мене йде Сильніший за мене, Якому я не достойний нести сандалії. Він буде хрестити вас Духом Святим та вогнем.</verse>
				<verse number="12">У Його руці лопата, і Він ретельно очистить Свій тік і збере Свою пшеницю до житниці, а полову спалить у невгасимому вогні».</verse>
				<verse number="13">Тоді прийшов Ісус із Галілеї до Йордану, щоб Іван охрестив Його.</verse>
				<verse number="14">Іван же стримував Його, кажучи: ―Це мені треба хреститися в Тебе, а Ти йдеш до мене?</verse>
				<verse number="15">Ісус відповів йому: ―Облиш тепер так, бо нам належить виконати всю праведність. Тоді Іван дозволив Йому охреститися.</verse>
				<verse number="16">Тільки-но Ісус був охрещений, Він одразу вийшов із води, і ось небеса розкрилися Йому, і Він побачив Духа Божого, Який сходив на Нього, як голуб.</verse>
				<verse number="17">І голос із неба промовив: «Це Син Мій улюблений, Якого Я вподобав!»</verse>
			</chapter>
			<chapter number="4">
				<verse number="1">Тоді Дух повів Ісуса в пустелю, щоб диявол спокушав Його.</verse>
				<verse number="2">Там постив сорок днів та сорок ночей, і зрештою Він зголоднів.</verse>
				<verse number="3">Тоді спокусник, підійшовши, промовив до Нього: ―Якщо Ти Син Божий, скажи, щоб ці камені стали хлібами.</verse>
				<verse number="4">Ісус же у відповідь сказав: ―Написано: «Не одним тільки хлібом буде жити людина, але кожним словом, яке виходить з уст Божих».</verse>
				<verse number="5">Тоді диявол узяв Його до святого міста й, поставивши на покрівлю Храму,</verse>
				<verse number="6">сказав Йому: ―Якщо ти Син Божий, кинься вниз, бо написано: «Ангелам Своїм Він віддасть наказ про Тебе, і на своїх долонях вони понесуть Тебе, щоб не спіткнулася нога Твоя об камінь».</verse>
				<verse number="7">Ісус відповів йому: ―Також написано: «Не спокушай Господа, Бога твого!»</verse>
				<verse number="8">Знову диявол узяв Ісуса, повів на дуже високу гору й показав Йому всі царства світу та їхню славу.</verse>
				<verse number="9">І сказав Йому: ―Усе це Тобі віддам, якщо впадеш ніц та поклонишся мені.</verse>
				<verse number="10">Тоді Ісус відповів йому: ―Відійди, сатано! Бо написано: «Господу Богу твоєму поклоняйся і Йому єдиному служи».</verse>
				<verse number="11">Тоді диявол залишив Ісуса, і ось прийшли ангели та служили Йому.</verse>
				<verse number="12">Почувши, що Івана ув’язнено, Ісус повернувся до Галілеї.</verse>
				<verse number="13">І, залишивши Назарет, пішов жити до Капернаума біля моря в околицях Завулона та Нафталі,</verse>
				<verse number="14">щоб виповнилося те, що сказано через пророка Ісаю:</verse>
				<verse number="15">«Земля Завулона й земля Нафталі, дорогою до моря та за Йорданом, Галілея язичників.</verse>
				<verse number="16">Народ, який сидів у темряві, побачив велике світло, і над тими, хто сидить у країні смертної тіні, засіяло світло».</verse>
				<verse number="17">Відтоді Ісус почав проповідувати та казати: «Покайтеся, бо наблизилось Царство Небесне!»</verse>
				<verse number="18">Коли Ісус проходив біля Галілейського моря, то побачив двох братів: Симона, якого звали Петром, та Андрія, його брата, які закидали сіті в море, оскільки були рибалками.</verse>
				<verse number="19">Він сказав їм: «Ідіть за Мною, і Я зроблю вас ловцями людей».</verse>
				<verse number="20">Вони ж відразу залишили сіті та пішли за Ним.</verse>
				<verse number="21">Потім пішов далі й побачив двох інших братів: Якова, сина Зеведеєва, та Івана, його брата. Вони сиділи в човні разом зі своїм батьком Зеведеєм та лагодили сіті. Ісус покликав і їх.</verse>
				<verse number="22">Вони відразу залишили човен та свого батька й пішли за Ісусом.</verse>
				<verse number="23">Ісус ходив по всій Галілеї, навчаючи в їхніх синагогах та проповідуючи Добру Звістку Царства Небесного. Він зцілював усі хвороби та недуги в народі.</verse>
				<verse number="24">Звістка про Ісуса розійшлася по всій Сирії. До Нього приводили всіх хворих і тих, що страждали на різні недуги, а також біснуватих, епілептиків та паралізованих, і Він зціляв їх.</verse>
				<verse number="25">Великі натовпи з Галілеї, Десятимістя, Єрусалима, Юдеї та з-за Йордану йшли за Ним.</verse>
			</chapter>
			<chapter number="5">
				<verse number="1">Побачивши натовп, Ісус зійшов на гору; коли Він сів там, Його учні підійшли до Нього.</verse>
				<verse number="2">Тоді Він відкрив Свої уста й навчав їх, кажучи:</verse>
				<verse number="3">«Блаженні бідні духом, бо їхнє Царство Небесне.</verse>
				<verse number="4">Блаженні ті, що плачуть, бо вони будуть втішені.</verse>
				<verse number="5">Блаженні смиренні, бо вони успадкують землю.</verse>
				<verse number="6">Блаженні голодні та спраглі праведності, бо вони наситяться.</verse>
				<verse number="7">Блаженні милостиві, бо вони отримають милість.</verse>
				<verse number="8">Блаженні чисті серцем, бо вони побачать Бога.</verse>
				<verse number="9">Блаженні миротворці, бо вони будуть названі синами Божими.</verse>
				<verse number="10">Блаженні переслідувані за праведність, бо їхнє Царство Небесне.</verse>
				<verse number="11">Блаженні ви, коли ображатимуть та переслідуватимуть вас, і казатимуть проти вас усяку брехню та зло через Мене.</verse>
				<verse number="12">Радійте та веселіться, бо велика ваша нагорода на небі. Так само переслідували пророків, котрі були до вас.</verse>
				<verse number="13">Ви – сіль землі. Але якщо сіль втратить солоність, то чим повернути її смак? Вона вже не придатна ні до чого, хіба що викинути її на вулицю, щоб її топтали люди.</verse>
				<verse number="14">Ви – світло світу. Не можна сховати міста, яке стоїть на горі.</verse>
				<verse number="15">Ніхто не запалює світильник, щоб поставити його під посудину, але ставить на поставець, і він світить усім у домі.</verse>
				<verse number="16">Нехай ваше світло так світить перед людьми, щоб вони бачили ваші добрі діла та прославляли вашого Небесного Отця.</verse>
				<verse number="17">Не думайте, що Я прийшов знищити Закон або Пророків. Я прийшов не знищити, але сповнити.</verse>
				<verse number="18">Бо істинно кажу вам: доки не мине небо та земля, ні одна йота й ні одна риска Закону не мине – усе здійсниться.</verse>
				<verse number="19">Якщо хтось порушить одну з цих найменших заповідей та навчатиме так людей, той буде названий найменшим у Царстві Небесному, а хто буде виконувати заповіді та навчатиме так той буде названий великим у Царстві Небесному.</verse>
				<verse number="20">Бо кажу вам: якщо ваша праведність не перевершить праведності книжників та фарисеїв, то ніяк не увійдете до Царства Небесного.</verse>
				<verse number="21">Ви чули, що було сказано людям у давнину: „Не вбивай!“ Якщо хтось вб’є, підлягає суду.</verse>
				<verse number="22">Але Я кажу вам: кожен, хто гнівається на свого брата, підлягає суду. І кожен, хто скаже своєму братові: „Нікчема!“ – підлягає суду Синедріона. А той, хто скаже: „Дурень!“ – підлягає вогню Геєни.</verse>
				<verse number="23">Тому якщо навіть приносиш свій дар до жертовника й там згадаєш, що твій брат має щось проти тебе,</verse>
				<verse number="24">залиши свій дар там, перед жертовником, та йди спочатку примирися зі своїм братом, а потім прийди та принеси свій дар.</verse>
				<verse number="25">Примирися швидко зі своїм супротивником, поки ти з ним у дорозі, щоби противник не віддав тебе судді, а суддя – помічнику, і той не кинув тебе до в’язниці.</verse>
				<verse number="26">Істинно кажу тобі: не вийдеш звідти, поки не заплатиш усе до останнього кодранта.</verse>
				<verse number="27">Ви чули, що було сказано: „Не чини перелюбу!“.</verse>
				<verse number="28">Але Я кажу вам: кожен, хто дивиться на жінку з пожадливістю, уже вчинив перелюб у своєму серці.</verse>
				<verse number="29">Якщо твоє праве око спокушає тебе, вирви його та викинь від себе. Бо краще для тебе втратити одну з частин твого тіла, аніж щоб усе тіло було кинуте в Геєну.</verse>
				<verse number="30">І якщо твоя права рука спокушає тебе, відрубай її та викинь від себе. Бо краще втратити одну з частин твого тіла, аніж щоб усе тіло йшло до Геєни.</verse>
				<verse number="31">Було сказано: „Хто розлучається зі своєю дружиною, нехай дасть їй лист про розлучення“.</verse>
				<verse number="32">Але Я кажу вам: кожен, хто розлучається зі своєю дружиною, – за винятком статевої розпусти, – той штовхає її до перелюбу. І той, хто одружується з розлученою, чинить перелюб.</verse>
				<verse number="33">Ви чули також, що було сказано людям у давнину: „Не клянись неправдиво, а виконуй перед Господом свої обітниці“.</verse>
				<verse number="34">Але Я кажу вам: не кляніться взагалі, ні небом, бо воно є Божим престолом,</verse>
				<verse number="35">ні землею, бо вона є підніжжям Його ніг, ні Єрусалимом, бо це місто великого Царя.</verse>
				<verse number="36">Не кляніться й своєю головою, бо не можете жодної волосини зробити білою або чорною.</verse>
				<verse number="37">Слово ж ваше нехай буде: так – так, ні – ні. А все, що більше за це, – від лукавого.</verse>
				<verse number="38">Ви чули, що було сказано: „Око за око і зуб за зуб“.</verse>
				<verse number="39">Але Я кажу вам: не противтеся злу. Якщо хтось вдарить тебе по правій щоці, підстав і другу.</verse>
				<verse number="40">І тому, хто судиться з тобою, щоб забрати сорочку, віддай і свій верхній одяг.</verse>
				<verse number="41">І коли хтось примусить тебе йти з ним милю, ти йди з ним дві.</verse>
				<verse number="42">Тому, хто просить у тебе, дай, і від того, хто бажає позичити в тебе, не відвертайся.</verse>
				<verse number="43">Ви чули, що було сказано: „Люби ближнього свого та ненавидь свого ворога“.</verse>
				<verse number="44">Але Я кажу вам: любіть ворогів ваших, благословляйте тих, хто вас проклинає, робіть добро тим, хто ненавидить вас, і моліться за тих, хто кривдить та переслідує вас,</verse>
				<verse number="45">щоб ви були синами вашого Небесного Отця. Адже Він наказує Своєму сонцю сходити над злими й над добрими та посилає дощ на праведних і на неправедних.</verse>
				<verse number="46">Якщо ви любите тільки тих, хто любить вас, яку нагороду маєте? Хіба митники не так само роблять?</verse>
				<verse number="47">І якщо ви вітаєте тільки ваших братів, що незвичайного робите? Хіба так не роблять і язичники?</verse>
				<verse number="48">Отже, будьте досконалі, як і Отець ваш Небесний є досконалим.</verse>
			</chapter>
			<chapter number="6">
				<verse number="1">Стережіться: не чиніть вашої праведності перед людьми, щоб вони вас бачили. Бо не будете мати жодної винагороди від вашого Небесного Отця.</verse>
				<verse number="2">Отже, коли даєш милостиню, не сурми перед собою, як це роблять лицеміри в синагогах та на вулицях, щоб їх прославляли люди. Істинно кажу вам: вони вже отримують свою винагороду.</verse>
				<verse number="3">Коли ж ти даєш милостиню, нехай твоя ліва рука не знає, що робить права,</verse>
				<verse number="4">щоб твоя милостиня була таємна. Тоді твій Отець, Який бачить таємне, віддасть тобі явно.</verse>
				<verse number="5">Коли молитесь, не будьте як лицеміри, які люблять стояти й молитися в синагогах та на перехрестях вулиць, щоб їх бачили люди. Істинно кажу вам: вони вже отримують свою винагороду.</verse>
				<verse number="6">Ти ж, коли молишся, увійди у свою кімнату та, зачинивши двері, помолися твоєму Отцю таємно. Тоді твій Отець, Який бачить таємне, віддасть тобі явно.</verse>
				<verse number="7">Коли молитесь, не говоріть багато, як язичники, які думають, що завдяки своїй багатослівності будуть вислухані.</verse>
				<verse number="8">Тож не будьте схожими на них, бо Отець ваш знає, які ви маєте потреби, перш ніж ви попросите в Нього.</verse>
				<verse number="9">Тому моліться так: „Отче наш, Що на небесах, нехай святиться ім’я Твоє!</verse>
				<verse number="10">Нехай прийде Царство Твоє! Нехай буде воля Твоя, як на небі, так і на землі!</verse>
				<verse number="11">Хліб наш щоденний дай нам сьогодні.</verse>
				<verse number="12">І прости нам провини наші, як і ми прощаємо винуватцям нашим.</verse>
				<verse number="13">І не введи нас у спокусу, але визволи нас від лукавого. Бо Твоє є Царство, і сила, і слава навіки. Амінь!“</verse>
				<verse number="14">Якщо будете прощати людям їхні провини, то й Отець ваш Небесний простить вам.</verse>
				<verse number="15">Якщо ж ви не будете прощати людям, й Отець Небесний не простить провин ваших.</verse>
				<verse number="16">Коли ви постите, не будьте, як лицеміри, які сумують та виснажують свої обличчя, щоб показати людям, що вони постять. Істинно кажу вам: вони вже отримують свою винагороду.</verse>
				<verse number="17">Ти ж, коли постиш, намасти свою голову та вмий своє обличчя,</verse>
				<verse number="18">щоб твій піст показувати не людям, а лише Отцеві, Який бачить таємне. І твій Отець, Який бачить таємне, віддасть тобі.</verse>
				<verse number="19">Не збирайте собі скарбів на землі, де міль та іржа нищать їх і де злодії підкопують та крадуть їх.</verse>
				<verse number="20">Натомість збирайте собі скарби на небі, де ані міль, ані іржа не нищать їх і де злодії не підкопують і не крадуть їх.</verse>
				<verse number="21">Бо де скарб твій, там буде й твоє серце.</verse>
				<verse number="22">Світлом для тіла є око. Тому якщо твоє око буде здорове, то все твоє тіло буде наповнене світлом.</verse>
				<verse number="23">Але якщо твоє око буде лихе, то й все тіло буде в темряві. Отже, якщо світло, яке в тобі, – це темрява, то наскільки ж велика ця темрява!</verse>
				<verse number="24">Ніхто не може служити двом господарям, бо одного ненавидітиме, а другого любитиме, або одним буде нехтувати, а іншому буде відданим. Не можете служити Богові та багатству.</verse>
				<verse number="25">Тому Я кажу вам: не турбуйтеся про життя ваше – що будете їсти чи що будете пити, ні про тіло ваше – що будете вдягати. Хіба життя не більше за їжу, а тіло – за одяг?</verse>
				<verse number="26">Подивіться на птахів небесних: вони не сіють, не жнуть і не збирають у сховище, і все ж ваш Небесний Отець їх годує. Наскільки ж ви цінніші за них?</verse>
				<verse number="27">І хто з вас, турбуючись, може додати до свого зросту хоч один лікоть?</verse>
				<verse number="28">Чому турбуєтеся про одяг? Подивіться на польові лілії, як вони ростуть: не працюють і не прядуть.</verse>
				<verse number="29">Та Я кажу вам: навіть Соломон у всій своїй величі не одягався так, як будь-яка з них.</verse>
				<verse number="30">Якщо ж Бог польову траву, котра сьогодні є, а завтра буде кинута у вогонь, так одягає, хіба не краще Він одягне вас, маловіри?</verse>
				<verse number="31">Не турбуйтеся кажучи: „Що ми будемо їсти?“, або: „Що ми будемо пити?“, чи: „У що зодягнемось?“</verse>
				<verse number="32">Бо все це язичники шукають, але ваш Небесний Отець знає, що потребуєте цього.</verse>
				<verse number="33">Шукайте найперше Царства Божого й праведності Його, а все це додасться вам.</verse>
				<verse number="34">Не турбуйтеся про завтрашній день, бо завтрашній день турбуватиметься про себе сам. Вистачає дневі своєї турботи.</verse>
			</chapter>
			<chapter number="7">
				<verse number="1">Не судіть, щоб і вас не судили.</verse>
				<verse number="2">Бо яким судом судите, таким і вас судитимуть. І якою мірою міряєте ви, такою і вам виміряють.</verse>
				<verse number="3">Чому ж ти дивишся на скалку в оці твого брата, а колоди у своєму оці не помічаєш?</verse>
				<verse number="4">Або як скажеш братові своєму: „Дозволь вийняти скалку з твого ока“, коли он колода у твоєму оці.</verse>
				<verse number="5">Лицеміре, витягни спочатку колоду зі свого ока, а тоді побачиш, як вийняти скалку з ока твого брата.</verse>
				<verse number="6">Не давайте святого псам і не кидайте перлин ваших перед свинями, щоб вони не потоптали їх ногами своїми й, обернувшись, не розірвали вас.</verse>
				<verse number="7">Просіть – і буде дано вам, шукайте – і знайдете, стукайте – і відчинять вам.</verse>
				<verse number="8">Бо кожен, хто просить, отримує, і хто шукає, знаходить, і тому, хто стукає, відчинять.</verse>
				<verse number="9">Чи є між вами людина, яка, коли її син просить хліба, подасть йому камінь?</verse>
				<verse number="10">І коли попросить риби, чи подасть йому гадюку?</verse>
				<verse number="11">Отже, якщо ви, будучи злими, вмієте давати добрі дари вашим дітям, то наскільки більше ваш Отець Небесний дасть добра тим, хто просить у Нього?</verse>
				<verse number="12">Отже, усе, чого бажаєте, щоб вам робили люди, так само й ви робіть їм, бо в цьому Закон та Пророки.</verse>
				<verse number="13">Входіть через вузькі ворота, бо широкі ті ворота й широка та дорога, які ведуть до загибелі, і багато є тих, хто входить ними.</verse>
				<verse number="14">Але вузькі ті ворота й вузька та дорога, які ведуть до життя, і мало тих, хто знаходить їх.</verse>
				<verse number="15">Стережіться лжепророків, які приходять до вас в овечих шкурах, а всередині вони – хижі вовки.</verse>
				<verse number="16">За їхніми плодами впізнаєте їх. Хіба збирають виноград із терну чи смокву з будяків?</verse>
				<verse number="17">Так, усяке добре дерево приносить добрий плід, а всяке погане дерево приносить поганий плід.</verse>
				<verse number="18">Не може добре дерево приносити поганий плід ані погане дерево приносити добрий плід.</verse>
				<verse number="19">Кожне дерево, яке не приносить доброго плоду, зрубують і кидають у вогонь.</verse>
				<verse number="20">Отже, за їхніми плодами впізнаєте їх.</verse>
				<verse number="21">Не кожен, хто говорить Мені: „Господи! Господи!“, увійде до Царства Небесного, а лише той, хто виконує волю Мого Небесного Отця.</verse>
				<verse number="22">Багато хто буде казати Мені того дня: „Господи! Господи! Чи не Твоїм ім’ям ми пророкували? Чи не Твоїм ім’ям виганяли демонів? І чи не Твоїм ім’ям робили багато чудес?“</verse>
				<verse number="23">Тоді скажу їм: „Я ніколи не знав вас! Відійдіть від Мене ви, що чините беззаконня!“</verse>
				<verse number="24">Кожен, хто чує ці Мої слова й виконує їх, схожий на чоловіка розумного, який збудував свій дім на камені.</verse>
				<verse number="25">Коли пішов дощ, ринули ріки, здійнялися вітри й вдарили в дім той, він не впав, бо мав основу на камені.</verse>
				<verse number="26">А кожен, хто чує ці Мої слова й не виконує їх, схожий на чоловіка нерозумного, який збудував свій дім на піску.</verse>
				<verse number="27">Коли пішов дощ, ринули ріки, здійнялися вітри й вдарили в дім той, він впав, і його падіння було велике».</verse>
				<verse number="28">Коли Ісус закінчив промовляти ці слова, люди дивувалися Його вченню,</verse>
				<verse number="29">бо Він навчав їх як Той, Хто має владу, а не як їхні книжники.</verse>
			</chapter>
			<chapter number="8">
				<verse number="1">Коли Ісус зійшов з гори, багато людей пішло за Ним.</verse>
				<verse number="2">І ось один прокажений прийшов, поклонився Йому й промовив: ―Господи, якщо хочеш, Ти можеш мене очистити.</verse>
				<verse number="3">Ісус простягнув руку, доторкнувся до нього й промовив: ―Хочу, будь чистим! І вмить чоловік очистився від прокази.</verse>
				<verse number="4">Ісус сказав йому: ―Дивись, нікому не кажи про це, але йди, покажи себе священникові та принеси дар, який наказав Мойсей, їм на свідчення.</verse>
				<verse number="5">Коли ж Ісус увійшов до Капернаума, прийшов до Нього сотник, який просив Його,</verse>
				<verse number="6">кажучи: ―Господи, мій слуга лежить вдома паралізований і тяжко страждає.</verse>
				<verse number="7">Ісус сказав йому: ―Я прийду та зцілю його.</verse>
				<verse number="8">Але сотник відповів: ―Господи, я не достойний, щоб Ти увійшов під мій дах, але скажи лише слово, і одужає мій слуга.</verse>
				<verse number="9">Бо і я людина підвладна й маю під своєю владою воїнів. Кажу одному: «Іди!» – і він іде, а іншому: «Прийди!» – і він приходить, і рабу моєму: «Зроби це!» – і він робить.</verse>
				<verse number="10">Почувши це, Ісус здивувався та промовив тим, що йшли за Ним: ―Істинно кажу вам: ні в кого в Ізраїлі Я не знайшов такої великої віри.</verse>
				<verse number="11">Кажу ж вам: багато хто прийде зі сходу та заходу і сядуть за стіл разом з Авраамом, Ісааком та Яковом у Царстві Небесному.</verse>
				<verse number="12">А сини Царства будуть викинуті геть у темряву, де буде плач та скрегіт зубів.</verse>
				<verse number="13">А сотникові Ісус сказав: ―Іди! Нехай станеться за твоєю вірою! І тієї ж миті його слуга одужав.</verse>
				<verse number="14">Прийшовши в дім Петра, Ісус побачив, що його теща лежить у гарячці.</verse>
				<verse number="15">Він доторкнувся до її руки – і гарячка залишила жінку. Вона встала та почала прислуговувати Йому.</verse>
				<verse number="16">Коли ж настав вечір, привели до Нього багатьох біснуватих. Він словом виганяв духів та зцілив усіх хворих на різні недуги,</verse>
				<verse number="17">щоб сповнились слова, сказані через пророка Ісаю: «Він узяв на Себе наші хвороби і поніс наші недуги».</verse>
				<verse number="18">Побачивши навколо Себе багато народу, Ісус наказав учням відплисти на другий бік моря.</verse>
				<verse number="19">Тоді підійшов до Нього один книжник і сказав: ―Учителю, я піду за Тобою, куди б Ти не пішов!</verse>
				<verse number="20">Ісус відповів йому: ―Лисиці мають нори, птахи небесні – гнізда, а Син Людський не має, де голову прихилити.</verse>
				<verse number="21">А інший з Його учнів сказав: ―Господи, дозволь мені спочатку піти та поховати мого батька!</verse>
				<verse number="22">Але Ісус відповів: ―Іди за Мною й залиши мертвим ховати своїх мерців.</verse>
				<verse number="23">Потім Ісус зайшов у човен, за Ним увійшли і Його учні.</verse>
				<verse number="24">І ось здійнялась на морі велика буря, так що хвилі заливали човен, а Він спав.</verse>
				<verse number="25">Учні підійшли й розбудили Його, кажучи: ―Господи, спаси нас, бо ми гинемо!</verse>
				<verse number="26">Він сказав їм: ―Чому ви злякалися, маловіри? Тоді, піднявшись, наказав вітрам та морю, і настала велика тиша.</verse>
				<verse number="27">Люди дивувалися кажучи: ―Хто ж Він такий, що вітри та море підкоряються Йому?</verse>
				<verse number="28">Коли Ісус прийшов на другий берег моря, у землю Гадаринську, Його зустріли двоє біснуватих, що вийшли з гробниць. Вони були дуже люті, так що ніхто не міг пройти тією дорогою.</verse>
				<verse number="29">І ось вони закричали: ―Що Тобі до нас, Сину Божий? Ти прийшов сюди, щоб мучити нас завчасно?</verse>
				<verse number="30">Неподалік від них паслося велике стадо свиней.</verse>
				<verse number="31">Демони просили Ісуса, кажучи: ―Якщо виганяєш нас, то надішли нас у це стадо свиней.</verse>
				<verse number="32">Він сказав їм: ―Ідіть! Тоді, вийшовши, вони увійшли у свиней, і ось стадо кинулося з кручі в море й потонуло у воді.</verse>
				<verse number="33">Свинопаси побігли й, діставшись до міста, сповістили про все, а також про біснуватих.</verse>
				<verse number="34">І ось усе місто вийшло Ісусові назустріч і, побачивши Його, благали, щоб Він залишив їхні околиці.</verse>
			</chapter>
			<chapter number="9">
				<verse number="1">Ісус сів у човен та, перепливши море, прибув до Свого міста.</verse>
				<verse number="2">І ось до Нього принесли паралізованого, що лежав на носилках. Побачивши їхню віру, Ісус сказав паралізованому: «Не бійся, сину! Прощаються тобі гріхи твої!»</verse>
				<verse number="3">Але деякі книжники почали говорити між собою: «Він богохульствує!»</verse>
				<verse number="4">Тоді Ісус, знаючи їхні думки, сказав: «Чому ви думаєте погано у ваших серцях?</verse>
				<verse number="5">Що легше сказати: „Прощаються твої гріхи!“ чи „Встань і ходи!“?</verse>
				<verse number="6">Але щоб ви знали: Син Людський має владу на землі прощати гріхи». Тоді сказав паралізованому: «Встань, візьми свою постіль та йди додому!»</verse>
				<verse number="7">І, вставши, чоловік пішов додому.</verse>
				<verse number="8">Побачивши це, натовп злякався й почав прославляти Бога, Який дав людям таку владу.</verse>
				<verse number="9">Коли Ісус повертався звідти, то побачив чоловіка, на ім’я Матвій, що сидів при збиранні мита, і сказав йому: «Іди за Мною!» Той, вставши, пішов за Ісусом.</verse>
				<verse number="10">І коли Ісус сидів за столом у домі Матвія, то прийшло багато митників та грішників і їли разом з Ісусом та Його учнями.</verse>
				<verse number="11">Побачивши це, фарисеї сказали Його учням: ―Чому ваш Учитель їсть разом із митниками й грішниками?</verse>
				<verse number="12">Ісус же, почувши це, відповів: ―Не здорові потребують лікаря, а хворі.</verse>
				<verse number="13">Ідіть же й навчіться, що значить: «Милосердя хочу, а не жертви». Бо Я прийшов покликати до покаяння не праведних, а грішників.</verse>
				<verse number="14">Тоді прийшли до Нього Іванові учні й запитали: ―Чому ми та фарисеї багато постимо, а Твої учні не постять?</verse>
				<verse number="15">Ісус відповів: ―Чи можете друзів нареченого змусити постити, доки наречений з ними? Але настануть дні, коли наречений забереться від них, і тоді поститимуть.</verse>
				<verse number="16">Ніхто ж не пришиває латки з нової тканини до старої одежі, бо латка з неї збіжиться та відірве з одежі, і діра стає ще більшою.</verse>
				<verse number="17">Ніхто не наливає молодого вина в старі бурдюки, адже бурдюки розірвуться – і вино виллється, а бурдюки пропадуть. Молоде вино вливають у нові бурдюки – і збережеться й одне, і друге.</verse>
				<verse number="18">Коли Ісус казав їм це, ось прийшов один із керівників синагоги, вклонився Йому та сказав: «Моя донька тільки що померла, але прийди та поклади на неї Свою руку – і вона оживе».</verse>
				<verse number="19">Піднявшись, Ісус з учнями пішли за ним.</verse>
				<verse number="20">І ось одна жінка, яка дванадцять років страждала на кровотечу, підійшовши ззаду, доторкнулася до краю Його одежі,</verse>
				<verse number="21">бо вона говорила сама собі: «Якщо хоч доторкнуся до Його одежі, то одужаю!».</verse>
				<verse number="22">Ісус же, повернувшись, побачив її та сказав: «Не бійся, донько! Твоя віра врятувала тебе». І жінка одразу була зцілена.</verse>
				<verse number="23">Коли Ісус прийшов у дім керівника синагоги, то побачив там сопілкарів та засмучених людей.</verse>
				<verse number="24">Він сказав їм: «Вийдіть, бо дівчинка не померла, а спить». Але вони почали глузувати з Нього.</verse>
				<verse number="25">Коли ж натовп вивели, Ісус зайшов до кімнати, узяв дівчинку за руку, і вона встала.</verse>
				<verse number="26">Звістка про це розійшлася по всій тій країні.</verse>
				<verse number="27">Коли Ісус вийшов звідти, за Ним пішли двоє сліпих, які кричали: ―Змилуйся над нами, Сину Давидів!</verse>
				<verse number="28">Коли ж Він увійшов у дім, сліпі підійшли до Нього, і Ісус запитав їх: ―Вірите, що Я можу це зробити? ―Так, Господи, – відповіли вони.</verse>
				<verse number="29">Тоді Він доторкнувся до їхніх очей, кажучи: ―За вірою вашою нехай станеться вам!</verse>
				<verse number="30">І їхні очі відкрилися. Ісус же суворо застеріг їх, кажучи: ―Дивіться, щоб ніхто не довідався!</verse>
				<verse number="31">Але вони, вийшовши, розповідали про Нього всюди по тій країні.</verse>
				<verse number="32">Коли ж вони виходили, то ось привели до Нього німого чоловіка, який був біснуватим.</verse>
				<verse number="33">Як тільки демон вийшов, німий чоловік заговорив; і весь натовп дивувався кажучи: «Ніколи такого не траплялося в Ізраїлі».</verse>
				<verse number="34">Але фарисеї казали: «Він виганяє демонів силою володаря демонів».</verse>
				<verse number="35">Ісус ходив через усі міста та села й навчав у їхніх синагогах, проповідуючи Добру Звістку Царства Небесного. Він зцілював усі хвороби та недуги.</verse>
				<verse number="36">Побачивши людей, Ісус змилосердився над ними, тому що вони були втомлені та безпорадні, як вівці, що не мають пастуха.</verse>
				<verse number="37">Тоді Він промовив до своїх учнів: «Жнива насправді великі, а робітників мало,</verse>
				<verse number="38">тож просіть Господа жнив, щоб послав робітників на жнива Свої».</verse>
			</chapter>
			<chapter number="10">
				<verse number="1">Покликавши дванадцятьох Своїх учнів, Ісус дав їм владу виганяти нечистих духів та зцілювати всі хвороби й усі недуги.</verse>
				<verse number="2">Ось імена дванадцятьох апостолів: перший – Симон, якого назвав Петром, та Андрій, його брат, Яків, син Зеведеїв, і Іван, його брат,</verse>
				<verse number="3">Филип і Варфоломій, Фома і митник Матвій, Яків, син Алфеїв, і Тадей,</verse>
				<verse number="4">Симон Кананит і Юда Іскаріот, який зрадив Ісуса.</verse>
				<verse number="5">Цих дванадцятьох Ісус надіслав та наказав їм: «На дорогу язичників не йдіть і в міста самарянські не входіть.</verse>
				<verse number="6">А йдіть краще до загублених овець дому Ізраїля.</verse>
				<verse number="7">Ідіть та проповідуйте кажучи: „Наблизилось Царство Небесне“.</verse>
				<verse number="8">Хворих зцілюйте, мертвих воскрешайте, прокажених очищайте, демонів виганяйте. Даром отримали – даром давайте.</verse>
				<verse number="9">Не беріть ні золота, ні срібла, ні грошей до поясів своїх,</verse>
				<verse number="10">ні торбини в дорогу, ні двох сорочок, ні взуття, ні палиці, бо робітник достойний своєї їжі.</verse>
				<verse number="11">А коли увійдете в якесь місто чи село, дізнайтеся, хто в ньому достойний, і залишайтеся в нього, поки не вийдете.</verse>
				<verse number="12">Зайшовши в дім, привітайте його, кажучи: „Мир цьому дому!“</verse>
				<verse number="13">І якщо той дім дійсно достойний, мир ваш зійде на нього. Якщо ж недостойний, ваш мир повернеться до вас.</verse>
				<verse number="14">А якщо хтось не прийме вас і не послухає ваших слів, то, виходячи з того дому або з того міста, обтрусіть пил зі своїх ніг.</verse>
				<verse number="15">Істинно кажу вам: легше буде землі Содомській і Гоморрській у день суду, ніж тому місту.</verse>
				<verse number="16">Ось Я посилаю вас, як овець поміж вовків. Тому будьте мудрі, як змії, та невинні, як голуби.</verse>
				<verse number="17">Стережіться людей, бо вони віддаватимуть вас до судів і у своїх синагогах битимуть вас.</verse>
				<verse number="18">Поведуть вас до правителів та царів заради Мене, на свідчення їм та язичникам.</verse>
				<verse number="19">Коли видаватимуть вас, не турбуйтеся, як і що казати, бо дано буде вам у той час, що казати:</verse>
				<verse number="20">не ви будете говорити, а Дух Отця вашого промовлятиме через вас.</verse>
				<verse number="21">Брат видасть на смерть брата, а батько – дитину. Повстануть діти проти батьків та вбиватимуть їх.</verse>
				<verse number="22">І всі будуть ненавидіти вас через ім’я Моє. Але хто витримає до кінця, той буде спасенний.</verse>
				<verse number="23">Коли ж будуть вас переслідувати у цьому місті, тікайте до іншого. Істинно кажу вам: ви не закінчите обходити всі міста Ізраїлю, як прийде Син Людський.</verse>
				<verse number="24">Учень не вищий за свого вчителя, а раб не вищий за свого господаря.</verse>
				<verse number="25">Достатньо учневі стати, як його вчитель, і рабу стати, як його господар. Якщо господаря дому назвали Вельзевулом, то наскільки більше називатимуть так Його домашніх.</verse>
				<verse number="26">Не бійтеся їх, бо немає нічого захованого, що не відкрилося б, і нічого таємного, що не стало б відомим.</verse>
				<verse number="27">Те, що Я кажу вам у темряві, говоріть при світлі, і те, що чуєте на вухо, проповідуйте з дахів.</verse>
				<verse number="28">Не бійтеся тих, хто, вбиваючи тіло, не може вбити душі. Бійтеся більше Того, Хто може і душу, і тіло знищити в Геєні.</verse>
				<verse number="29">Хіба два горобці не продаються за асарій? Однак жоден із них не впаде на землю без відома Отця вашого.</verse>
				<verse number="30">У вас же на голові навіть волосся пораховане.</verse>
				<verse number="31">Отже, не бійтеся: ви набагато цінніші за горобців.</verse>
				<verse number="32">Кожного, хто визнає Мене перед людьми, і Я визнаю перед Моїм Небесним Отцем.</verse>
				<verse number="33">Але кожного, хто зречеться Мене перед людьми, зрікусь і Я перед Моїм Небесним Отцем.</verse>
				<verse number="34">Не думайте, що Я прийшов принести мир на землю. Я прийшов принести не мир, а меч.</verse>
				<verse number="35">Адже Я прийшов, аби підняти „сина проти його батька, доньку проти її матері, невістку проти її свекрухи,</verse>
				<verse number="36">і ворогами людини будуть її домашні“.</verse>
				<verse number="37">Хто любитиме свого батька та матір більше, ніж Мене, той не достойний Мене, і хто любитиме сина або доньку більше, ніж Мене, той не достойний Мене.</verse>
				<verse number="38">І хто не бере хреста свого й не йде за Мною, той не достойний Мене.</verse>
				<verse number="39">Хто зберігає життя своє, той втратить його, а хто втратить його заради Мене, знайде його.</verse>
				<verse number="40">Хто приймає вас, Мене приймає, а хто приймає Мене, приймає Того, Хто надіслав Мене.</verse>
				<verse number="41">Хто приймає пророка в ім’я пророка, отримає винагороду пророка, і хто приймає праведника в ім’я праведника, отримає винагороду праведника.</verse>
				<verse number="42">І хто дасть тільки чашу холодної води одному з цих малих в ім’я учня, – істинно кажу вам, – не втратить своєї винагороди».</verse>
			</chapter>
			<chapter number="11">
				<verse number="1">Коли Ісус закінчив навчати дванадцятьох Своїх учнів, то пішов звідти навчати та проповідувати в їхніх містах.</verse>
				<verse number="2">Іван, почувши у в’язниці про діла Христові, надіслав своїх учнів</verse>
				<verse number="3">спитати Його: ―Ти Той, Хто має прийти, чи нам чекати іншого?</verse>
				<verse number="4">Ісус у відповідь сказав: ―Ідіть і скажіть Іванові те, що ви бачите й чуєте:</verse>
				<verse number="5">сліпі прозрівають, каліки ходять, прокажені очищаються, глухі чують, мертві оживають, а бідним проповідується Добра Звістка.</verse>
				<verse number="6">І блаженний той, хто не спокуситься через Мене.</verse>
				<verse number="7">Коли ж вони пішли, Ісус почав говорити людям про Івана: «На що ви ходили подивитися в пустелю? На тростину, розхитану вітром?</verse>
				<verse number="8">На кого ви виходили дивитись? На людину в м’якій одежі? Але ті, що носять м’які одежі, знаходяться в царських палацах.</verse>
				<verse number="9">То на кого ж ви ходили дивитись? На пророка? Так, Я кажу вам, навіть більше, ніж на пророка.</verse>
				<verse number="10">Він той, про кого написано: „Ось Я посилаю Мого посланця перед обличчям Твоїм, який приготує дорогу перед Тобою“.</verse>
				<verse number="11">Істинно кажу вам: серед народжених жінками ще не було більшого за Івана Хрестителя, але найменший у Царстві Небесному більший за нього.</verse>
				<verse number="12">Від днів Івана Хрестителя й донині Царство Небесне здобувається силою, і хто докладає зусиль, той здобуває його.</verse>
				<verse number="13">Адже всі Пророки та Закон пророкували до Івана.</verse>
				<verse number="14">І якщо хочете знати, він – Ілля, який має прийти.</verse>
				<verse number="15">Хто має вуха, нехай слухає!</verse>
				<verse number="16">Із ким же Мені порівняти цей рід? Він подібний до дітей, котрі сидять на базарі та, звертаючись до інших,</verse>
				<verse number="17">кажуть: „Ми грали вам на сопілці, а ви не танцювали. Ми співали вам жалібні пісні, а ви не ридали“.</verse>
				<verse number="18">Прийшов Іван, який не їсть і не п’є, а вони кажуть: „Має демона!“</verse>
				<verse number="19">Прийшов Син Людський, Який їсть і п’є, а вони кажуть: „Ось чоловік – ненажера й п’яниця, приятель митників та грішників“. Однак мудрість виправдана її власними ділами».</verse>
				<verse number="20">Тоді Ісус почав докоряти містам, у яких сталося найбільше Його чудес, бо вони не покаялись:</verse>
				<verse number="21">«Горе тобі, Хоразине! Горе тобі, Віфсаїдо! Бо якби в Тирі та Сидоні сталися ті чудеса, які були у вас, то вони давно би покаялися в мішковині та попелі.</verse>
				<verse number="22">Проте кажу вам: Тиру та Сидону легше буде в день суду, ніж вам.</verse>
				<verse number="23">І ти, Капернауме, чи будеш піднесений до неба? Ні, ти до пекла зійдеш! Коли б у Содомі сталися чудеса, які сталися в тебе, він залишився б донині.</verse>
				<verse number="24">Проте кажу вам: землі Содомській легше буде в день суду, ніж тобі».</verse>
				<verse number="25">У той час Ісус промовив у відповідь: «Славлю Тебе, Отче, Господи неба і землі, за те, що Ти приховав це від мудрих та розумних і відкрив дітям.</verse>
				<verse number="26">Так, Отче, бо такою була Твоя добра воля.</verse>
				<verse number="27">Усе Мені було доручено Моїм Отцем. Ніхто не знає Сина, окрім Отця, і ніхто не знає Отця, окрім Сина й того, кому Син хоче відкрити.</verse>
				<verse number="28">Прийдіть до Мене всі втомлені та обтяжені, і Я заспокою вас.</verse>
				<verse number="29">Візьміть на себе Моє ярмо й навчіться від Мене, бо Я лагідний та покірний серцем, і знайдете спокій вашим душам.</verse>
				<verse number="30">Бо ярмо Моє добре і тягар Мій легкий».</verse>
			</chapter>
			<chapter number="12">
				<verse number="1">У той час Ісус проходив у Суботу через засіяні поля пшениці. Його учні зголодніли й почали зривати колосся та їсти.</verse>
				<verse number="2">Фарисеї ж, побачивши це, сказали Йому: ―Ось Твої учні роблять те, чого не дозволено робити в Суботу!</verse>
				<verse number="3">Тоді Він сказав їм: ―Ви не читали, що зробив Давид, коли зголоднів він, а також і ті, що були з ним?</verse>
				<verse number="4">Як увійшов у Дім Божий та з’їв хліби покладання, котрі не дозволено було їсти ані йому, ані тим, хто був із ним, а тільки священникам?</verse>
				<verse number="5">Або хіба ви не читали в Законі, що в Суботу в Храмі священники порушують Суботу й залишаються невинними?</verse>
				<verse number="6">Але Я кажу вам: тут щось більше, ніж Храм.</verse>
				<verse number="7">Якби ви зрозуміли, що означає: «Милосердя хочу, а не жертви», то не засуджували б невинних.</verse>
				<verse number="8">Бо Син Людський – Господь Суботи.</verse>
				<verse number="9">Вирушивши далі, Він зайшов у їхню синагогу.</verse>
				<verse number="10">Там був чоловік із всохлою рукою. І щоб звинуватити Його, вони запитали: ―Чи дозволено зцілювати в Суботу?</verse>
				<verse number="11">Він же промовив: ―Хто з вас, маючи одну вівцю, якщо вона впаде в Суботу в яму, не візьме й не витягне її?</verse>
				<verse number="12">Наскільки ж людина цінніша за вівцю! Тому в Суботу дозволено робити добро.</verse>
				<verse number="13">Тоді сказав чоловікові: ―Простягни свою руку! Той простягнув, і його рука стала здоровою, як і друга.</verse>
				<verse number="14">Фарисеї ж вийшли та радились проти Нього, як Його вбити.</verse>
				<verse number="15">Дізнавшись про це, Ісус пішов звідти. За Ним пішло багато людей, і Він зцілив їх усіх.</verse>
				<verse number="16">Однак наказав їм, щоб не виявляли Його,</verse>
				<verse number="17">аби збулося сказане через пророка Ісаю:</verse>
				<verse number="18">«Ось Слуга Мій, Якого Я обрав, Мій Улюблений, Якого вподобала душа Моя. Я покладу Духа Мого на Нього, і Він звіщатиме суд народам.</verse>
				<verse number="19">Він не буде ні сперечатися, ні кричати, і ніхто не почує Його голосу на вулицях.</verse>
				<verse number="20">Надломленої тростини Він не доламає, ґнота світильника, що тліє, не загасить, доки не встановить правосуддя.</verse>
				<verse number="21">І на Його ім’я покладатимуть надію народи».</verse>
				<verse number="22">Тоді привели до Нього біснуватого – сліпого та німого. Ісус зцілив його, так що німий говорив та бачив.</verse>
				<verse number="23">Усі люди дивувались та говорили: ―Чи це не Син Давидів?</verse>
				<verse number="24">Але фарисеї, почувши це, казали: ―Він виганяє демонів не інакше, як силою Вельзевула, володаря демонів.</verse>
				<verse number="25">Ісус же, знаючи їхні думки, відповів: ―Кожне царство, розділене в собі, буде спустошене, і кожне місто чи дім, розділені в собі, не встоять.</verse>
				<verse number="26">Якщо сатана виганяє сатану, то він розділився в собі самому. Як же тоді встоїть його царство?</verse>
				<verse number="27">І якщо Я виганяю демонів Вельзевулом, то ким виганяють ваші сини? Тому вони будуть вашими суддями.</verse>
				<verse number="28">Але якщо Я Духом Божим виганяю демонів, то прийшло до вас Царство Боже.</verse>
				<verse number="29">Або як може хтось увійти в дім сильного та забрати його майно, якщо спочатку не зв’яже сильного? Лише тоді пограбує його дім.</verse>
				<verse number="30">Хто не зі Мною, той проти Мене; і хто не збирає зі Мною, той розкидає.</verse>
				<verse number="31">Тому кажу вам: усякий гріх та богохульство проститься людям, але богохульство проти Духа не проститься.</verse>
				<verse number="32">І якщо хтось скаже слово проти Сина Людського, йому проститься, але якщо хтось скаже проти Святого Духа, не проститься йому ні в цьому віці, ні в майбутньому.</verse>
				<verse number="33">Або визнайте дерево добрим і плід його добрим, або визнайте дерево поганим і плід його поганим. Бо дерево пізнається за плодом.</verse>
				<verse number="34">Роде гадючий, як ви можете казати добре, будучи злими? Адже чим переповнене серце, те говорять вуста.</verse>
				<verse number="35">Добра людина з доброї скарбниці виносить добро, а погана людина з лихого скарбу виносить зло.</verse>
				<verse number="36">Кажу вам: за кожне пусте слово, яке скажуть люди, вони відповідатимуть у день суду.</verse>
				<verse number="37">Бо з твоїх слів будеш виправданий і з твоїх слів будеш засуджений.</verse>
				<verse number="38">Тоді деякі книжники та фарисеї промовили: ―Учителю, ми хочемо побачити якесь знамення від Тебе.</verse>
				<verse number="39">Ісус у відповідь промовив: ―Рід лукавий та невірний шукає знамення, та не дасться йому знамення, хіба що тільки знамення пророка Йони.</verse>
				<verse number="40">Адже так, як Йона був у череві кита три дні та три ночі, так буде й Син Людський у серці землі три дні та три ночі.</verse>
				<verse number="41">Люди Ніневії встануть на суд із цим родом і засудять його, бо вони покаялись через проповідь Йони, а ось тут Хтось більший за Йону.</verse>
				<verse number="42">Цариця Півдня встане на суд із цим родом і засудить його, бо вона прийшла з далекого краю землі послухати Соломонову мудрість, а ось тут Хтось більший за Соломона.</verse>
				<verse number="43">Коли нечистий дух виходить із людини, то йде в місця безводні шукати відпочинку й, не знаходячи,</verse>
				<verse number="44">каже: «Повернусь я у дім свій, звідки вийшов». І, повернувшись, знаходить його порожнім, заметеним та прибраним.</verse>
				<verse number="45">Тоді він іде й бере з собою інших сімох духів, гірших за себе, і входять та живуть там. І для людини останнє стає гіршим за попереднє. Так буде і з цим злим родом.</verse>
				<verse number="46">Коли Ісус ще говорив до народу, прийшли Його мати та брати і, стоячи надворі, бажали говорити з Ним.</verse>
				<verse number="47">Хтось сказав Йому: ―Ось Твоя мати й Твої брати стоять надворі, бажаючи говорити з Тобою.</verse>
				<verse number="48">Він же у відповідь сказав тому, хто говорив: ―Хто Моя мати і хто Мої брати?</verse>
				<verse number="49">І, показавши рукою на Своїх учнів, промовив: ―Ось Моя мати та Мої брати.</verse>
				<verse number="50">Бо той, хто виконує волю Мого Небесного Отця, є Моїм братом, сестрою і матір’ю.</verse>
			</chapter>
			<chapter number="13">
				<verse number="1">Того ж дня Ісус, вийшовши з дому, сидів на березі моря.</verse>
				<verse number="2">І зібрався біля Нього великий натовп, так що Він зайшов у човен та сів, а всі люди стояли на березі.</verse>
				<verse number="3">Він багато навчав їх притчами, кажучи: «Ось сіяч вийшов сіяти.</verse>
				<verse number="4">Коли він сіяв, деякі зерна впали біля дороги; птахи, налетівши, повидзьобували їх.</verse>
				<verse number="5">Інші впали на кам’янистий ґрунт, де не було багато землі, і відразу проросли, бо земля була неглибока.</verse>
				<verse number="6">Коли ж зійшло сонце, то опалило паростки, вони зів’яли й, не маючи коріння, всохли.</verse>
				<verse number="7">Ще інші впали поміж терни. Терни виросли та заглушили їх.</verse>
				<verse number="8">А інші впали в добру землю та дали врожай: одні в сто, інші в шістдесят, треті в тридцять разів більше.</verse>
				<verse number="9">Хто має вуха, нехай слухає!»</verse>
				<verse number="10">Підійшовши, учні запитали Його: ―Чому Ти говориш до них притчами?</verse>
				<verse number="11">Він же у відповідь сказав: ―Бо вам дано пізнати таємниці Царства Небесного, а їм не дано.</verse>
				<verse number="12">Адже тому, хто має, додасться, і матиме надмірно, а від того, хто не має, і те, що має, забереться.</verse>
				<verse number="13">Тому до них Я говорю притчами, бо вони, «дивлячись, не бачать, а слухаючи, не чують і не розуміють».</verse>
				<verse number="14">Щодо них збувається пророцтво Ісаї, що каже: «Ви будете слухати й слухати, але ніколи не зрозумієте; будете дивитись і дивитись, але ніколи не побачите.</verse>
				<verse number="15">Бо серце цього народу згрубіло, важко стали чути вухами й очі свої заплющили, щоб не побачити очима, не почути вухами, не зрозуміти серцем і не навернутись, щоб Я зцілив їх».</verse>
				<verse number="16">Блаженні очі, які бачать, і вуха, які чують.</verse>
				<verse number="17">Істинно кажу вам: багато пророків та праведників бажали побачити те, що ви бачите, і не побачили, та почути те, що ви чуєте, і не почули.</verse>
				<verse number="18">Отже, послухайте, що означає притча про сіяча.</verse>
				<verse number="19">До кожного, хто слухає Слово про Царство й не розуміє його, приходить лукавий і викрадає посіяне в його серці. Це те, що посіяне біля дороги.</verse>
				<verse number="20">Посіяне ж на кам’янисту землю – це той, хто, почувши Слово, відразу з радістю приймає його.</verse>
				<verse number="21">Але він не має коріння в собі, є тимчасовим. Коли настають труднощі або гоніння за Слово, він відразу відпадає.</verse>
				<verse number="22">Посіяне серед тернів – це ті, що чують Слово, але турботи цього віку й омана багатства придушують Слово, і воно залишається безплідним.</verse>
				<verse number="23">А посіяне в добру землю – це той, хто чує та розуміє Слово. Він насправді приносить врожай: у сто, у шістдесят або в тридцять разів більший.</verse>
				<verse number="24">Ісус розповів їм іншу притчу: «Царство Небесне подібне до чоловіка, який посіяв добре насіння на своєму полі.</verse>
				<verse number="25">Але коли чоловік спав, прийшов його ворог, посіяв кукіль серед пшениці та пішов.</verse>
				<verse number="26">А як зійшло посіяне та показався колос, тоді з’явився й кукіль.</verse>
				<verse number="27">Тоді прийшли слуги господаря та сказали йому: „Господарю, хіба ми не добре насіння посіяли на полі? Звідки ж узявся кукіль?“</verse>
				<verse number="28">Він відповів їм: „Це зробив ворог“. Раби запитали його: „Хочеш, щоб ми пішли та випололи його?“</verse>
				<verse number="29">Він сказав: „Ні, щоб, виполюючи кукіль, не повиривали й пшениці“.</verse>
				<verse number="30">Залиште, щоб обоє росли разом до жнив. А під час жнив я скажу женцям: „Зберіть спочатку кукіль та пов’яжіть його в снопи, щоб спалити, а пшеницю зберіть до моєї клуні“».</verse>
				<verse number="31">Ісус розповів їм іншу притчу: «Царство Небесне подібне до гірчичного зерна, яке чоловік узяв та посіяв на своєму полі.</verse>
				<verse number="32">Хоча воно і є найменшим серед усього насіння, але коли виростає, стає більшим за інші рослини й стає деревом, до якого прилітають птахи небесні та гніздяться на його гілках».</verse>
				<verse number="33">Ісус розповів їм ще іншу притчу: «Царство Небесне подібне до закваски, яку жінка взяла та поклала до трьох мір борошна, доки все вкисло».</verse>
				<verse number="34">Усе це Ісус говорив людям притчами й нічого не говорив їм без притчі,</verse>
				<verse number="35">щоб збулося сказане через пророка: «Відкрию в притчі вуста Мої, розповім про приховане від початку світу».</verse>
				<verse number="36">Тоді, відпустивши людей, Ісус зайшов у дім. Його учні підійшли до Нього, кажучи: ―Роз’ясни нам притчу про кукіль на полі.</verse>
				<verse number="37">Він, відповідаючи, сказав: ―Сіяч доброго насіння – це Син Людський.</verse>
				<verse number="38">Поле – це світ, добре насіння – це сини Царства, а кукіль – це сини лукавого.</verse>
				<verse number="39">Ворог, який його посіяв, – це диявол. Жнива – це кінець світу, а женці – це ангели.</verse>
				<verse number="40">Отже, як збирають кукіль та палять його у вогні, так само буде при кінці світу.</verse>
				<verse number="41">Син Людський надішле своїх ангелів, і вони зберуть з Його Царства всі спокуси та тих, хто робить беззаконня.</verse>
				<verse number="42">І викинуть їх у вогняну піч, де буде плач та скрегіт зубів.</verse>
				<verse number="43">Тоді праведники сяятимуть, як сонце, у Царстві Свого Отця. Хто має вуха, нехай слухає!</verse>
				<verse number="44">Царство Небесне подібне до скарбу, захованого в полі. Чоловік, знайшовши його, знов ховає і на радощах іде, продає все, що має, і купує те поле.</verse>
				<verse number="45">Ще Царство Небесне подібне до купця, який розшукує гарні перлини.</verse>
				<verse number="46">Знайшовши одну дорогоцінну перлину, він іде, продає все, що має, і купує її.</verse>
				<verse number="47">Ще Царство Небесне подібне до невода, закинутого в море, який зібрав багато всякої риби.</verse>
				<verse number="48">Коли він наповнився, його витягли на берег і, сівши, відібрали все добре в посуд, а непридатне викинули геть.</verse>
				<verse number="49">Так буде й при кінці світу: вийдуть ангели, відділять злих з-поміж праведних</verse>
				<verse number="50">і викинуть їх у вогняну піч, де буде плач та скрегіт зубів.</verse>
				<verse number="51">Чи зрозуміли ви все це? Вони відповіли: ―Так!</verse>
				<verse number="52">Він сказав їм: ―Тому кожен книжник, навчений про Царство Небесне, подібний до господаря дому, який виносить зі своєї скарбниці нове й старе.</verse>
				<verse number="53">Коли Ісус закінчив розповідати ці притчі, то пішов звідти.</verse>
				<verse number="54">Він прийшов на Свою батьківщину й навчав людей у їхній синагозі, так що вони були здивовані та казали: «Звідки в Нього така мудрість та сила?</verse>
				<verse number="55">Чи Він не син теслі? Хіба Його мати не зветься Марією, а Його брати – Яків, Йосиф, Симон та Юда?</verse>
				<verse number="56">Хіба всі Його сестри не серед нас? Звідки в Нього все це?»</verse>
				<verse number="57">І вони спокушалися через Нього. Ісус же сказав їм: «Не буває пророка без пошани, хіба тільки на своїй батьківщині та у своєму домі».</verse>
				<verse number="58">І не зробив там багато чудес через їхнє невір’я.</verse>
			</chapter>
			<chapter number="14">
				<verse number="1">У той час тетрарх Ірод почув про Ісуса</verse>
				<verse number="2">та сказав своїм слугам: «Це Іван Хреститель. Він воскрес із мертвих, і тому ці чудеса діються через Нього».</verse>
				<verse number="3">Бо Ірод, схопивши Івана, зв’язав його та посадив до в’язниці через Іродіаду, дружину Филипа, свого брата,</verse>
				<verse number="4">тому що Іван казав йому: «Не годиться тобі одружуватися з нею!»</verse>
				<verse number="5">Ірод бажав би вбити його, але боявся народу, який вважав Івана пророком.</verse>
				<verse number="6">Коли святкували день народження Ірода, дочка Іродіади станцювала серед гостей і сподобалася Іродові.</verse>
				<verse number="7">За це він клятвою обіцяв дати їй усе, що вона тільки попросить.</verse>
				<verse number="8">Вона ж, навчена своєю матір’ю, сказала: «Дай мені на блюді голову Івана Хрестителя».</verse>
				<verse number="9">Цар засмутився, але через клятву й тих, що сиділи з ним за столом, наказав виконати її бажання.</verse>
				<verse number="10">Він надіслав людей до в’язниці відрубати Іванові голову.</verse>
				<verse number="11">Його голову принесли на блюді та віддали дівчині, а вона віднесла її своїй матері.</verse>
				<verse number="12">Після того учні Івана прийшли, забрали його тіло та поховали, а потім прийшли та сповістили про це Ісуса.</verse>
				<verse number="13">Коли Ісус почув це, то сів у човен та відплив звідти в пустинне місце, щоб бути на самоті. Але люди з різних міст, дізнавшись про це, пішли пішки за Ним.</verse>
				<verse number="14">Вийшовши на берег, Ісус побачив багато людей, змилосердився над ними та зцілив їхніх хворих.</verse>
				<verse number="15">Коли настав вечір, Його учні підійшли й сказали: ―Тут пустинне місце, і година вже пізня, відпусти людей, щоби пішли в села та купили собі їжу.</verse>
				<verse number="16">Ісус же сказав їм: ―Не треба їм іти, ви дайте їм їсти!</verse>
				<verse number="17">Вони відповіли Йому: ―Ми тут маємо лише п’ять хлібів та дві рибини.</verse>
				<verse number="18">Він сказав: ―Принесіть їх Мені!</verse>
				<verse number="19">Ісус наказав людям посідати на траву. Потім узяв п’ять хлібів та дві рибини, подивився на небо, благословив їх і, розломивши, дав хліби учням, а учні роздали людям.</verse>
				<verse number="20">Усі їли та наситилися, і назбирали дванадцять повних кошиків залишків.</verse>
				<verse number="21">Тих, що їли, було близько п’яти тисяч чоловіків, не рахуючи жінок та дітей.</verse>
				<verse number="22">Відразу після цього Ісус звелів учням сісти в човен та переплисти на другий бік раніше за Нього, поки Він відпустить людей.</verse>
				<verse number="23">А відпустивши людей, Ісус зійшов на гору, щоб помолитися на самоті. Коли настав вечір, Він залишився там один.</verse>
				<verse number="24">Човен віддалився вже далеко від берега, і через супротивний вітер його почали кидати хвилі.</verse>
				<verse number="25">О четвертій сторожі ночі Ісус пішов до Своїх учнів, ідучи по воді.</verse>
				<verse number="26">Побачивши, що Він іде по воді, учні жахнулись і з переляку закричали: «Це привид!»</verse>
				<verse number="27">Але Ісус тієї ж миті заговорив до них: ―Будьте сміливі! Це Я! Не бійтеся!</verse>
				<verse number="28">Тоді Петро сказав у відповідь: ―Господи, якщо це Ти, накажи, щоб я пішов до Тебе по воді!</verse>
				<verse number="29">Ісус сказав: ―Іди! І, вийшовши з човна, Петро почав іти по воді до Ісуса.</verse>
				<verse number="30">Але, побачивши сильний вітер, злякався, почав тонути й закричав: ―Господи, спаси мене!</verse>
				<verse number="31">Ісус, одразу простягнувши руку, схопив його та промовив: ―Маловіре, чому ти засумнівався?</verse>
				<verse number="32">Коли вони сіли в човен, вітер стих.</verse>
				<verse number="33">Ті, що були в човні, вклонилися Йому, кажучи: «Ти істинно – Син Божий!»</verse>
				<verse number="34">Перепливши море, вони прибули до Генезаретської землі.</verse>
				<verse number="35">Люди з тієї місцевості впізнали Ісуса та надіслали звістку по всій околиці. До Нього принесли всіх хворих</verse>
				<verse number="36">і благали Його дозволити лише торкнутися до краю Його одягу, і всі, хто торкнувся, були зцілені.</verse>
			</chapter>
			<chapter number="15">
				<verse number="1">Тоді деякі фарисеї та книжники з Єрусалима підійшли до Ісуса й запитали:</verse>
				<verse number="2">―Чому Твої учні порушують звичай наших батьків? Вони їдять, не помивши своїх рук.</verse>
				<verse number="3">Він же відповів їм: ―А чому ж ви порушуєте заповідь Божу через ваш звичай?</verse>
				<verse number="4">Адже Бог сказав: «Шануй батька та матір», а також: «Той, хто зневажає батька або матір, нехай буде покараний смертю!»</verse>
				<verse number="5">Ви ж говорите, що той, хто скаже батькові або матері: «Те, чим я міг би допомогти тобі, – дар Богові»,</verse>
				<verse number="6">той може не шанувати своїх батьків. Так ви скасували Слово Боже через свій звичай.</verse>
				<verse number="7">Лицеміри, добре пророкував про вас Ісая, коли казав:</verse>
				<verse number="8">«Цей народ шанує Мене лише устами, а серце його далеко від Мене.</verse>
				<verse number="9">Даремно вони поклоняються Мені, навчаючи людей людських заповідей».</verse>
				<verse number="10">Покликавши народ, Ісус промовив до них: «Слухайте та зрозумійте!</verse>
				<verse number="11">Не те, що входить в уста, оскверняє людину, але те, що виходить з уст, оскверняє людину».</verse>
				<verse number="12">Тоді учні підійшли до Нього й сказали: ―Чи знаєш, що фарисеї образилися, почувши ці слова?</verse>
				<verse number="13">Ісус відповів: ―Кожна рослина, яка не була посаджена Моїм Небесним Отцем, буде викоренена.</verse>
				<verse number="14">Облиште їх, вони сліпі поводирі сліпців. Якщо сліпий веде сліпого, то обидва впадуть в яму.</verse>
				<verse number="15">Петро у відповідь сказав: ―Поясни нам цю притчу.</verse>
				<verse number="16">Тоді Ісус запитав: ―Невже ви ще не розумієте?</verse>
				<verse number="17">Не знаєте, що все, що входить в уста, потрапляє в шлунок і виходить геть?</verse>
				<verse number="18">А те, що виходить з уст, походить із серця, саме це й оскверняє людину.</verse>
				<verse number="19">Бо з серця виходять погані думки, вбивства, перелюб, статева розпуста, крадіж, неправдиві свідчення та богохульство.</verse>
				<verse number="20">Саме це оскверняє людину, а їсти немитими руками не оскверняє людини.</verse>
				<verse number="21">Вийшовши звідти, Ісус пішов до земель Тира й Сидона.</verse>
				<verse number="22">І ось прийшла до Нього одна жінка-ханаанеянка з тієї землі. Вона казала благаючи: ―Господи, Сину Давида, змилуйся наді мною! Моя донька одержима злим духом.</verse>
				<verse number="23">Але Ісус нічого не відповів їй. Тоді підійшли Його учні та благали Його, кажучи: ― Допоможи їй та відпусти, бо вона йде за нами й кричить.</verse>
				<verse number="24">У відповідь Він сказав: ―Я посланий лише до загиблих овець народу Ізраїля.</verse>
				<verse number="25">Вона ж, підійшовши, вклонилася Йому та сказала: ―Господи, допоможи мені!</verse>
				<verse number="26">Він же відповів: ―Не годиться брати хліб від дітей та кидати щенятам.</verse>
				<verse number="27">Проте вона сказала: ―Так, Господи, але й щенята їдять крихти, які падають зі столу їхніх господарів.</verse>
				<verse number="28">Тоді Ісус відповів їй: ―О жінко, твоя віра велика! Нехай станеться, як ти бажаєш. І тієї ж миті її донька була зцілена.</verse>
				<verse number="29">Відійшовши звідти, Ісус пішов до Галілейського моря, зійшов на гору й сів там.</verse>
				<verse number="30">І прийшло до Нього багато людей, які мали з собою кривих, сліпих, калік, німих та багатьох інших хворих. Вони поклали їх біля Його ніг, і Він зцілив їх.</verse>
				<verse number="31">Побачивши, що німі розмовляють, криві стають здоровими, каліки ходять і сліпі бачать, люди дивувались та прославляли Бога Ізраїлевого.</verse>
				<verse number="32">Ісус же покликав Своїх учнів та сказав: ―Жаль Мені цих людей, тому що вже три дні залишаються зі Мною й не мають, що їсти. Я не хочу відпускати їх голодними, щоб не ослабли в дорозі.</verse>
				<verse number="33">Учні спитали Його: ―Звідки в пустелі нам взяти стільки хліба, щоб нагодувати такий натовп?</verse>
				<verse number="34">Ісус сказав їм: ―Скільки маєте хлібів? Вони відповіли: ―Сім і декілька малих рибин.</verse>
				<verse number="35">Він звелів людям сісти на землю.</verse>
				<verse number="36">Потім узяв сім хлібів та рибу, подякував, розламав та дав учням, а учні роздали людям.</verse>
				<verse number="37">Усі їли та наситились. І зібрали сім повних кошиків залишків.</verse>
				<verse number="38">Тих, хто їв, було чотири тисячі чоловіків, не рахуючи жінок та дітей.</verse>
				<verse number="39">Відпустивши людей, Ісус сів у човен та відплив до землі Магадана.</verse>
			</chapter>
			<chapter number="16">
				<verse number="1">Фарисеї та садукеї прийшли до Ісуса й випробовуючи Його, просили показати їм знамення з неба.</verse>
				<verse number="2">Він відповів їм: «Коли настає вечір, ви кажете: „Буде ясна погода, бо небо червоне“.</verse>
				<verse number="3">А вранці кажете: „Сьогодні буде негода, бо небо похмуре“. Отже, обличчя неба ви можете розпізнати, а ознаки часу не можете?</verse>
				<verse number="4">Рід лукавий та невірний шукає знамення, та не дасться йому знамення, хіба що тільки знамення Йони». І, залишивши їх, пішов геть.</verse>
				<verse number="5">Перепливши на інший берег, учні забули взяти хліб.</verse>
				<verse number="6">Ісус сказав їм: ―Дивіться та стережіться закваски фарисейської та садукейської.</verse>
				<verse number="7">Вони ж міркували між собою, кажучи: ―Він каже так, тому що ми не взяли хліба.</verse>
				<verse number="8">Знаючи про це, Ісус промовив: ―Маловіри, чому ви міркуєте між собою, що не взяли хліба?</verse>
				<verse number="9">Невже не розумієте? Не пам’ятаєте про п’ять хлібів для п’яти тисяч і скільки кошиків ви зібрали?</verse>
				<verse number="10">Ані про сім хлібів для чотирьох тисяч і скільки великих кошиків ви зібрали?</verse>
				<verse number="11">Як ви не розумієте, що не про хліб Я кажу вам? Стережіться ж закваски фарисейської та садукейської.</verse>
				<verse number="12">Тоді вони зрозуміли, що Він казав їм стерегтися не хлібної закваски, а вчення фарисейського та садукейського.</verse>
				<verse number="13">Коли Ісус прийшов у землі Кесарії Филипової, то запитав Своїх учнів: ―За кого вважають люди Сина Людського?</verse>
				<verse number="14">Тоді вони відповіли: ―Одні – за Івана Хрестителя, інші – за Іллю, ще інші – за Єремію або одного з пророків.</verse>
				<verse number="15">Ісус же запитав їх: ―А ви за кого Мене вважаєте?</verse>
				<verse number="16">Симон Петро відповів: ―Ти – Христос, Син Бога Живого!</verse>
				<verse number="17">Ісус відповів йому: ―Блаженний ти, Симоне, сину Йони, що не тіло та кров відкрили це тобі, а Отець Мій Небесний.</verse>
				<verse number="18">Я також кажу тобі: ти – Петро, і на цій скелі Я збудую Мою Церкву, і ворота пекла її не переможуть.</verse>
				<verse number="19">Я дам тобі ключі Царства Небесного; і те, що зв’яжеш на землі, буде зв’язане на небі, і те, що розв’яжеш на землі, буде розв’язане на небі.</verse>
				<verse number="20">Тоді наказав учням, щоб нікому не казали, що Він – Христос.</verse>
				<verse number="21">Відтоді Ісус почав пояснювати Своїм учням, що Йому належить іти до Єрусалима й багато страждати, бути відкинутим старійшинами, первосвященниками та книжниками, бути вбитим, але третього дня воскресне.</verse>
				<verse number="22">Тоді Петро, відкликавши Ісуса вбік, почав докоряти Йому, кажучи: ―Нехай помилує Тебе Бог, Господи! Хай з Тобою цього ніколи не станеться!</verse>
				<verse number="23">Ісус же, обернувшись до Петра, промовив: ―Відійди від Мене, сатано! Ти спокушаєш Мене, бо думаєш не про Боже, а про людське.</verse>
				<verse number="24">Тоді Ісус сказав Своїм учням: ―Якщо хтось хоче йти за Мною, нехай зречеться самого себе, візьме свій хрест та слідує за Мною.</verse>
				<verse number="25">Бо хто хоче спасти своє життя, втратить його, а хто втратить життя заради Мене, той знайде його.</verse>
				<verse number="26">Яка користь людині, якщо здобуде весь світ, а душу свою втратить? Або що дасть людина в обмін за свою душу?</verse>
				<verse number="27">Адже Син Людський має прийти в славі Отця Свого разом зі Своїми ангелами й тоді воздасть кожному згідно з його ділами.</verse>
				<verse number="28">Істинно кажу вам: деякі з присутніх не зазнають смерті, доки не побачать Сина Людського, Який приходить у Царстві Своєму.</verse>
			</chapter>
			<chapter number="17">
				<verse number="1">Через шість днів Ісус узяв із Собою Петра, Якова та його брата Івана й вивів їх на високу гору.</verse>
				<verse number="2">Там Він преобразився перед ними: Його обличчя засяяло, мов сонце, а Його одяг став білим, як світло.</verse>
				<verse number="3">І ось з’явились їм Мойсей та Ілля, які розмовляли з Ним.</verse>
				<verse number="4">Петро звернувся до Ісуса й сказав: «Господи, добре нам тут бути! Якщо бажаєш, зробимо тут три намети: один для Тебе, один для Мойсея та один для Іллі».</verse>
				<verse number="5">Коли він ще говорив, ось ясна хмара накрила їх, і з хмари промовив голос: «Це Син Мій улюблений, у Якому Моє вподобання. Його слухайте!»</verse>
				<verse number="6">Почувши це, учні впали долілиць, бо дуже злякалися.</verse>
				<verse number="7">Але Ісус підійшов та, доторкнувшись до них, сказав: ―Встаньте, не бійтеся!</verse>
				<verse number="8">Підвівши свої очі, вони нікого не побачили, окрім Ісуса.</verse>
				<verse number="9">Коли вони сходили з гори, Ісус наказав їм: ―Не кажіть нікому про те, що ви бачили, доки Син Людський не воскресне з мертвих.</verse>
				<verse number="10">Учні запитали Його: ―Чому книжники кажуть, що Ілля має прийти першим?</verse>
				<verse number="11">Тоді Ісус відповів: ―Ілля дійсно приходить для того, щоб відновити все.</verse>
				<verse number="12">Але кажу вам: Ілля вже прийшов, та не впізнали його й вчинили з ним усе, що схотіли. Так само й Син Людський має постраждати від них.</verse>
				<verse number="13">Тоді учні зрозуміли, що Він говорив про Івана Хрестителя.</verse>
				<verse number="14">Коли вони прийшли до людей, підійшов чоловік, упав на коліна перед Ісусом</verse>
				<verse number="15">і промовив: ―Господи, змилуйся над моїм сином, бо він – сновида й тяжко страждає, часто кидається у вогонь або у воду.</verse>
				<verse number="16">Я приводив його до Твоїх учнів, але вони не змогли його зцілити.</verse>
				<verse number="17">Ісус же відповів: ―О роде невірний та розбещений, доки буду з вами? Доки терпітиму вас? Приведіть хлопчика сюди до Мене!</verse>
				<verse number="18">Ісус наказав демону, і той вийшов із хлопчика; тієї ж миті хлопець був зцілений.</verse>
				<verse number="19">Тоді учні підійшли до Ісуса й наодинці запитали: ―Чому ми не змогли вигнати демона?</verse>
				<verse number="20">Він відповів: ―Через ваше маловір’я. Істинно кажу вам: якщо ви матимете віру, як гірчичне зерно, і скажете цій горі: «Перейди звідси туди!», – вона перейде. Нічого неможливого для вас не буде.</verse>
				<verse number="21">Але цей рід демонів виганяється лише постом та молитвою.</verse>
				<verse number="22">Коли ж вони разом зібралися в Галілеї, Ісус сказав їм: «Син Людський буде виданий у руки людські.</verse>
				<verse number="23">Його вб’ють, але третього дня Він воскресне». Учні дуже засмутилися.</verse>
				<verse number="24">Коли вони прибули до Капернаума, прийшли до Петра ті, що збирали дводрахмову данину, і запитали: ―Ваш учитель платить дводрахмову данину?</verse>
				<verse number="25">Він відповів: ―Так! Коли ж Петро зайшов у дім, Ісус випередив його, запитавши: ―Симоне, як ти думаєш, від кого збирають данину або податок земні царі, від своїх синів чи від чужих?</verse>
				<verse number="26">Симон відповів: ―Від чужих. Тоді Ісус сказав: ―Отже, сини вільні від податку</verse>
				<verse number="27">Але щоб не спокушати їх, іди до моря, закинь вудку й витягни першу рибу, яку впіймаєш. Відкривши їй рота, ти знайдеш статер. Візьми його та віддай їм за Мене й за себе.</verse>
			</chapter>
			<chapter number="18">
				<verse number="1">У той час учні прийшли до Ісуса, кажучи: ―Хто найбільший у Царстві Небесному?</verse>
				<verse number="2">Ісус покликав дитину, поставив її посеред них</verse>
				<verse number="3">і сказав: ―Істинно кажу вам: якщо не навернетесь і не станете, як діти, ніколи не увійдете в Царство Небесне.</verse>
				<verse number="4">Отже, хто впокориться, як ця дитина, той великий у Царстві Небесному.</verse>
				<verse number="5">І хто приймає таку дитину в ім’я Моє, Мене приймає.</verse>
				<verse number="6">Якщо хтось спокусить одного з цих малих, що вірують у Мене, то для нього було б краще, якби йому повісили млинове жорно на шию й втопили у відкритому морі.</verse>
				<verse number="7">Горе світові від спокус, бо спокуси повинні приходити, але горе тій людині, через яку приходить спокуса.</verse>
				<verse number="8">Якщо твоя рука або нога спокушає тебе, відріж її та відкинь від себе: краще тобі увійти в життя покаліченим чи кульгавим, ніж, маючи дві руки або дві ноги, бути вкинутим у вогонь вічний.</verse>
				<verse number="9">І якщо твоє око спокушає тебе, вирви його та відкинь від себе. Краще тобі увійти в життя однооким, ніж, маючи два ока, бути вкинутим у Геєну вогняну.</verse>
				<verse number="10">Стережіться, щоб ви не зневажали жодного з цих малих, бо кажу вам: їхні ангели на небі завжди бачать обличчя Мого Небесного Отця.</verse>
				<verse number="11">Адже Син Людський прийшов знайти та спасти загублене.</verse>
				<verse number="12">Як ви вважаєте, якщо в одного чоловіка буде сто овець і одна з них заблукає, чи не залишить він дев’яносто дев’ять на горах та не піде шукати заблудлу?</verse>
				<verse number="13">І коли станеться, що знаходить її, істинно кажу вам: радітиме нею більше, ніж дев’яноста дев’ятьма, які не заблукали.</verse>
				<verse number="14">Так само й ваш Небесний Отець не бажає, щоб загинув хоч один із цих малих.</verse>
				<verse number="15">Якщо твій брат згрішив проти тебе, іди та докори йому наодинці. Якщо він послухає, то ти повернув собі брата.</verse>
				<verse number="16">Якщо ж не послухає, візьми з собою ще одного або двох, щоб устами двох або трьох свідків підтвердилось кожне слово.</verse>
				<verse number="17">Якщо ж він відмовиться слухати, скажи Церкві. Якщо не послухається Церкви, нехай буде для тебе, як язичник і митник.</verse>
				<verse number="18">Істинно кажу вам: зв’язане вами на землі, буде зв’язане на небі, і все, розв’язане на землі, буде розв’язане на небі.</verse>
				<verse number="19">Знов істинно кажу вам: якщо двоє з вас на землі погодяться просити про щось, то все їм буде дано Моїм Небесним Отцем.</verse>
				<verse number="20">Адже там, де двоє або троє з вас зберуться в ім’я Моє, там і Я посеред них.</verse>
				<verse number="21">Тоді підійшов Петро та спитав Ісуса: ―Господи, як часто прощати брата, який згрішить проти мене? Чи до семи разів?</verse>
				<verse number="22">Ісус відповів йому: ―Не кажу тобі до семи, а до сімдесяти разів по сім.</verse>
				<verse number="23">Отже, Царство Небесне схоже на царя, який бажав розрахуватись зі своїми рабами.</verse>
				<verse number="24">Коли почав розраховуватись, привели до нього одного, який був винен десять тисяч талантів</verse>
				<verse number="25">Оскільки він не мав, чим заплатити, господар наказав продати його, дружину, дітей та все його майно й заплатити борг.</verse>
				<verse number="26">Тоді раб, впавши ниць, благав його, кажучи: «Будь терплячим зі мною, і я все поверну тобі».</verse>
				<verse number="27">Змилосердившись, господар того раба відпустив його та простив борг.</verse>
				<verse number="28">Коли той раб вийшов, то зустрів одного зі своїх товаришів, який був винен йому сто динаріїв, схопив його та почав душити кажучи: «Віддай мені все, що винен!»</verse>
				<verse number="29">Тоді його товариш упав ниць та благав його, кажучи: «Будь терплячим зі мною, і я все поверну тобі».</verse>
				<verse number="30">Але той не схотів і кинув його до в’язниці, доки не віддасть боргу.</verse>
				<verse number="31">Побачивши, що сталося, його товариші дуже засмутилися та пішли й сказали про все, що сталося, господареві.</verse>
				<verse number="32">Тоді, покликавши його, господар сказав йому: «Лукавий рабе! Я простив тобі весь борг, як ти просив мене!</verse>
				<verse number="33">Хіба не належало тобі змилосердитись над твоїм товаришем, як і я змилосердився над тобою?»</verse>
				<verse number="34">І, розгнівавшись, господар віддав його катам, поки не віддасть боргу.</verse>
				<verse number="35">Так зробить і Отець Мій Небесний з вами, якщо кожен із вас не прощатиме свого брата від усього серця.</verse>
			</chapter>
			<chapter number="19">
				<verse number="1">Коли Ісус закінчив ці слова, Він вийшов із Галілеї та пішов в околиці Юдеї, що за Йорданом.</verse>
				<verse number="2">За Ним ішло багато людей, і Він зцілив їх там.</verse>
				<verse number="3">І підійшли до Нього фарисеї та, випробовуючи Його, запитали: ―Чи дозволено чоловікові розлучатися зі своєю дружиною з будь-якої причини?</verse>
				<verse number="4">Ісус же відповів: ―Хіба ви не читали, що Творець від початку «чоловіком та жінкою їх створив»?</verse>
				<verse number="5">І додав: «Тому залишить чоловік батька свого й матір свою і прилине до жінки своєї, і будуть двоє одним тілом».</verse>
				<verse number="6">Тому більше не буде двох, а одне тіло. Отже, те, що Бог з’єднав, людина хай не роз’єднує.</verse>
				<verse number="7">Вони відповіли: ―Чому тоді Мойсей звелів дати їй лист про розлучення та відпустити?</verse>
				<verse number="8">Він відповів: ―Мойсей через вашу жорстокість дозволив вам розлучатися з вашими дружинами, але від початку не було так.</verse>
				<verse number="9">Кажу ж вам: кожен, хто розлучається зі своєю дружиною – за винятком статевої розпусти – і одружується з іншою, чинить перелюб.</verse>
				<verse number="10">Тоді Його учні сказали: ―Якщо така справа чоловіка та жінки, то краще не одружуватись.</verse>
				<verse number="11">Він же відповів їм: ―Не всі розуміють це слово, а лише ті, кому це дано.</verse>
				<verse number="12">Бо є євнухи, які такими народилися, є євнухи, яких оскопили люди, і є євнухи, які оскопили себе самі заради Царства Небесного. Хто може зрозуміти, хай зрозуміє!</verse>
				<verse number="13">Тоді привели до Нього дітей, щоб Він поклав на них руки та помолився, але учні забороняли їм.</verse>
				<verse number="14">Ісус же сказав: «Пустіть дітей, не забороняйте їм приходити до Мене, бо таким, як вони, належить Царство Небесне».</verse>
				<verse number="15">І, поклавши на них руки, Він пішов звідти.</verse>
				<verse number="16">І ось один чоловік підійшов та запитав: ―Учителю, що мені зробити доброго, щоб мати життя вічне?</verse>
				<verse number="17">Ісус відповів йому: ―Чому питаєш Мене про добре? Ніхто не є Добрий, окрім Самого Бога. Але якщо бажаєш увійти в Життя, виконуй заповіді.</verse>
				<verse number="18">Той запитав: ―Які? Ісус сказав: ―«Не вбивай», «Не чини перелюбу», «Не кради», «Не обманюй»,</verse>
				<verse number="19">«Шануй батька та матір», «Люби ближнього свого, як самого себе».</verse>
				<verse number="20">Юнак відповів Йому: ―Усе це я зберіг змалку. Чого ще мені бракує?</verse>
				<verse number="21">Ісус відповів йому: ―Якщо бажаєш бути досконалим, піди, продай своє майно та роздай бідним, і матимеш скарб на небесах; а тоді приходь та слідуй за Мною.</verse>
				<verse number="22">Почувши ці слова, молодий чоловік відійшов засмучений, бо мав багато маєтків.</verse>
				<verse number="23">Ісус же сказав своїм учням: ―Істинно кажу вам: важко багатому ввійти в Царство Небесне.</verse>
				<verse number="24">І ще кажу вам: легше верблюдові пройти через вушко голки, ніж багатому ввійти в Царство Боже.</verse>
				<verse number="25">Коли учні почули це, то дуже здивувалися й запитали: ―Хто ж тоді може бути спасенний?</verse>
				<verse number="26">Подивившись на них, Ісус відповів їм: ―Для людей це неможливо, але для Бога все можливо.</verse>
				<verse number="27">Тоді Петро сказав Йому: ―Ось ми залишили все та пішли за Тобою. Що ми будемо за це мати?</verse>
				<verse number="28">Ісус відповів йому: ―Істинно кажу вам: у новому світі, коли Син Людський сяде на Свій престол слави, то й ви, котрі пішли за Мною, сядете на дванадцятьох престолах, судячи дванадцять племен Ізраїля.</verse>
				<verse number="29">І кожен, хто залишив дім, братів, сестер, батька, матір, дружину, дітей і поля заради Мого імені, той отримає в сто разів більше і вічне життя у спадок.</verse>
				<verse number="30">Багато перших будуть останніми, а останні – першими.</verse>
			</chapter>
			<chapter number="20">
				<verse number="1">«Царство Небесне подібне до господаря, який рано-вранці вийшов найняти робітників до свого виноградника.</verse>
				<verse number="2">Погодившись із робітниками по одному динарію в день, він послав їх до свого виноградника.</verse>
				<verse number="3">Вийшовши о третій годині, він побачив інших, які стояли на ринку без роботи.</verse>
				<verse number="4">Він сказав їм: „Ідіть і ви в мій виноградник, і дам вам по справедливості“.</verse>
				<verse number="5">Вони пішли. Вийшовши о шостій і о дев’ятій годині, зробив так само.</verse>
				<verse number="6">Коли вийшов об одинадцятій годині, побачив інших і сказав їм: „Чому ви стоїте весь день без роботи?“</verse>
				<verse number="7">Вони кажуть йому: „Тому що ніхто нас не найняв“. Він говорить: „Ідіть і ви в мій виноградник“.</verse>
				<verse number="8">Коли настав вечір, господар виноградника каже своєму управителеві: „Поклич робітників і заплати їм. Почни з останніх до перших“.</verse>
				<verse number="9">Ті, що прийшли об одинадцятій годині, отримали кожен по динарію.</verse>
				<verse number="10">Ті, що прийшли першими, думали, що отримають більше, але й вони отримали по динарію.</verse>
				<verse number="11">Отримавши, вони нарікали на господаря,</verse>
				<verse number="12">кажучи: „Ці останні працювали тільки одну годину, і ти зрівняв їх із нами, що зносили тягар дня та спеку“.</verse>
				<verse number="13">Він же сказав одному з них: „Друже, я не ображаю тебе, чи не за динарія ти домовлявся зі мною?</verse>
				<verse number="14">Тож візьми своє і йди. Я ж хочу й цьому останньому дати, як тобі.</verse>
				<verse number="15">Хіба я не можу зробити того, що хочу, з тим, що моє? Чи твоє око заздрісне через те, що я добрий?“</verse>
				<verse number="16">Так останні будуть першими, а перші – останніми. Бо багато покликаних, та мало обраних».</verse>
				<verse number="17">Прямуючи до Єрусалима, Ісус узяв дванадцятьох учнів окремо й дорогою сказав їм:</verse>
				<verse number="18">«Ось ми йдемо до Єрусалима, і там Син Людський буде виданий первосвященникам і книжникам; вони засудять Його на смерть,</verse>
				<verse number="19">віддадуть язичникам для знущання, катування та розп’яття, але третього дня Він воскресне».</verse>
				<verse number="20">Тоді підійшла до Нього мати синів Зеведеєвих разом зі своїми синами. Вклонившись, вона хотіла щось попросити в Нього.</verse>
				<verse number="21">Він запитав її: ―Що бажаєш Мені сказати? Вона сказала: ―Накажи, щоб двоє моїх синів сиділи в Царстві Твоєму: один праворуч, а інший ліворуч від Тебе.</verse>
				<verse number="22">Ісус у відповідь сказав їм: ―Не знаєте, чого просите. Чи зможете ви пити чашу, яку Я питиму, або хреститися хрещенням, яким Я хрещуся? Вони відповіли: ―Зможемо!</verse>
				<verse number="23">Він сказав їм: ―Чашу Мою ви будете пити, і хрещенням, яким Я хрещуся, ви будете хрещені. Але щоб сидіти праворуч або ліворуч від Мене – не Мені це вирішувати: ці місця належать тим, кому приготовлені Моїм Отцем.</verse>
				<verse number="24">Решта десятеро учнів, почувши про це, обурилися на двох братів.</verse>
				<verse number="25">Ісус же, покликавши їх, сказав: «Ви знаєте, що керівники народів володіють ними, а сильні світу панують над ними.</verse>
				<verse number="26">Але серед вас не так має бути: хто хоче стати великим між вами, той має стати вашим слугою.</verse>
				<verse number="27">І хто хоче бути першим, нехай буде вашим рабом.</verse>
				<verse number="28">Так само й Син Людський прийшов не для того, щоб Йому служили, але щоб служити й віддати Своє життя як викуп за багатьох».</verse>
				<verse number="29">Коли вони виходили з Єрихона, багато людей пішло за Ним.</verse>
				<verse number="30">І ось двоє сліпих, котрі сиділи біля дороги, почувши, що Ісус проходить повз них, почали голосно кричати: ―Змилуйся над нами, Господи, Сину Давидів!</verse>
				<verse number="31">Натовп докоряв їм, щоб мовчали. Але вони ще голосніше закричали: ―Змилуйся над нами, Господи, Сину Давидів!</verse>
				<verse number="32">Ісус зупинився, покликав їх та сказав: ―Що хочете, щоб Я зробив для вас?</verse>
				<verse number="33">Вони відповіли: ―Господи, щоб відкрилися наші очі!</verse>
				<verse number="34">Ісус, змилосердившись, доторкнувся до їхніх очей – і вони відразу прозріли та пішли за Ним.</verse>
			</chapter>
			<chapter number="21">
				<verse number="1">Коли наблизились до Єрусалима й прийшли у Вітфагію, до Оливної гори, Ісус надіслав двох учнів</verse>
				<verse number="2">та сказав їм: «Ідіть у село, яке перед вами, і відразу знайдете прив’язану ослицю й осля з нею; відв’яжіть їх та приведіть до Мене.</verse>
				<verse number="3">І якщо хтось спитає вас, скажіть, що Господь потребує їх і відразу ж їх поверне».</verse>
				<verse number="4">Це сталося, щоб сповнились слова, сказані пророком:</verse>
				<verse number="5">«Скажіть дочці Сіону: „Ось Цар твій їде до тебе, покірний, верхи на ослиці та осляті, синові під’яремної“».</verse>
				<verse number="6">Учні пішли й зробили, як наказав їм Ісус.</verse>
				<verse number="7">Привели ослицю й осля, поклали на них свій одяг, і Він сів верхи.</verse>
				<verse number="8">Багато людей стелили свій одяг по дорозі, інші ж різали гілки з дерев і також стелили по дорозі.</verse>
				<verse number="9">Люди, ідучи попереду та позаду Нього, викрикували: «Осанна Синові Давидовому!» «Благословенний Той, Хто йде в ім’я Господа!» «Осанна на Небесах!»</verse>
				<verse number="10">Коли Він увійшов у Єрусалим, усе місто заворушилося питаючи: «Хто Він такий?»</verse>
				<verse number="11">Народ же казав: «Це Ісус, пророк із Назарета, що в Галілеї».</verse>
				<verse number="12">Ісус увійшов у Храм та вигнав усіх тих, хто продавав і купував у Храмі, перевернув столи тих, хто міняв гроші, та місця тих, хто продавав голубів.</verse>
				<verse number="13">Він казав їм: «Написано: „Дім Мій буде називатися Домом Молитви“, а ви зробили з нього „притулок розбійників!“»</verse>
				<verse number="14">І приходили до Нього в Храм сліпі та криві, і Він зцілив їх.</verse>
				<verse number="15">Але первосвященники та книжники, побачивши чудеса, які Він робив, та дітей, які кричали в Храмі: «Осанна Синові Давидовому!» – обурилися</verse>
				<verse number="16">й сказали Йому: ―Чуєш, що вони говорять? Ісус же відповів їм: ―Так! А хіба ви ніколи не читали: «Із вуст малих дітей і немовлят Ти приготував Собі хвалу».</verse>
				<verse number="17">Залишивши їх, Він вийшов із міста, пішов до Віфанії та заночував там.</verse>
				<verse number="18">Вранці, повертаючись до міста, Ісус зголоднів.</verse>
				<verse number="19">І, побачивши біля дороги смоковницю, підійшов до неї, але нічого, окрім листя, не знайшов. Тоді промовив до неї: «Нехай же повік не буде плоду від тебе!» І смоковниця відразу всохла.</verse>
				<verse number="20">Побачивши це, учні здивувалися й запитали: ―Як смоковниця відразу всохла?</verse>
				<verse number="21">Ісус сказав у відповідь: ―Істинно кажу вам: якщо ви матимете віру й не будете сумніватися, то зробите не тільки те, що сталося зі смоковницею, але навіть якщо скажете цій горі: «Піднесися та кинься в море!» – станеться.</verse>
				<verse number="22">Усе, про що попросите в молитві з вірою, отримаєте.</verse>
				<verse number="23">Коли Він увійшов у Храм і навчав, до Нього підійшли первосвященники та старійшини народу й запитали: ―Якою владою Ти це робиш? І хто дав Тобі таку владу?</verse>
				<verse number="24">У відповідь Ісус сказав їм: ―Запитаю і Я вас про одне, і якщо відповісте Мені, Я скажу вам, якою владою це роблю.</verse>
				<verse number="25">Звідки було Іванове хрещення? З Неба чи від людей? Вони ж стали міркувати між собою, кажучи: ―Якщо скажемо: «З неба», Він запитає нас: «Чому ж ви не повірили йому?»</verse>
				<verse number="26">Якщо ж ми скажемо: «Від людей», то боїмося людей, бо всі вважають Івана пророком.</verse>
				<verse number="27">Тож вони відповіли Ісусові: ―Не знаємо. Ісус сказав їм: ―Тоді і Я не скажу, якою владою це роблю.</verse>
				<verse number="28">«Як ви вважаєте? В одного чоловіка було двоє синів. Він прийшов до першого й сказав: „Сину, іди та попрацюй сьогодні в моєму винограднику“.</verse>
				<verse number="29">Той відповів: „Не хочу!“ Але потім, розкаявшись, пішов.</verse>
				<verse number="30">Пішовши до другого, сказав так само. Той відповів: „Я піду, господарю!“ Але не пішов.</verse>
				<verse number="31">Хто з цих двох виконав волю батька?» Вони відповіли: ―Перший. Тоді Ісус сказав їм: ―Істинно кажу вам: митники та блудниці випереджають вас до Царства Божого.</verse>
				<verse number="32">Прийшов Іван до вас дорогою праведності, і ви не повірили йому, а митники та блудниці повірили. Ви ж, навіть побачивши це, все одно не розкаялися й не повірили йому.</verse>
				<verse number="33">Послухайте іншу притчу. Один чоловік-господар посадив виноградник, обвів його огорожею, вкопав у ньому давильню, збудував башту, здав його в оренду виноградарям та вирушив у подорож.</verse>
				<verse number="34">Коли настав час врожаю, він надіслав своїх рабів до виноградарів отримати свій прибуток.</verse>
				<verse number="35">Однак виноградарі схопили рабів, одного побили, іншого вбили, а ще іншого закидали камінням.</verse>
				<verse number="36">Тоді він надіслав інших рабів, більше, ніж раніше, але виноградарі вчинили з ними так само.</verse>
				<verse number="37">Нарешті надіслав до них свого сина, кажучи: «Мого сина поважатимуть!»</verse>
				<verse number="38">Але виноградарі, побачивши сина, сказали один одному: «Це спадкоємець, ходімо та вб’ємо його, і спадщина дістанеться нам!»</verse>
				<verse number="39">Вони схопили його, вивели з виноградника та вбили.</verse>
				<verse number="40">Коли прийде господар виноградника, що він зробить із цими виноградарями?</verse>
				<verse number="41">Вони відповіли: ―Тих злодіїв жорстоко покарає, а виноградник віддасть іншим виноградарям, які сплатять його прибуток вчасно.</verse>
				<verse number="42">Ісус сказав їм: ―Хіба ви ніколи не читали в Писанні: «Камінь, який відкинули будівничі, став наріжним каменем. Господь зробив це, і воно є дивним у наших очах»?</verse>
				<verse number="43">Тому кажу вам: Царство Боже буде відібране від вас та дане народові, який буде приносити його плоди.</verse>
				<verse number="44">Хто впаде на цей камінь, буде розбитий, а той, на кого він впаде, буде розчавлений.</verse>
				<verse number="45">Почувши ці притчі, первосвященники та фарисеї зрозуміли, що Він говорить про них,</verse>
				<verse number="46">і шукали нагоди схопити Ісуса, але боялися народу, який вважав Його пророком.</verse>
			</chapter>
			<chapter number="22">
				<verse number="1">Ісус у відповідь продовжив говорити притчами:</verse>
				<verse number="2">―Царство Небесне подібне до Царя, який приготував весілля для свого сина.</verse>
				<verse number="3">Він надіслав своїх рабів покликати запрошених на весілля, але ті не захотіли прийти.</verse>
				<verse number="4">Тоді надіслав інших рабів сказати запрошеним: «Ось я приготував обід, моїх волів та вгодовану худобу вже забито, усе готове. Приходьте на весілля!»</verse>
				<verse number="5">Але вони знехтували й пішли: один – на своє поле, інший – торгувати.</verse>
				<verse number="6">Інші ж, схопивши його рабів, познущалися над ними та вбили їх.</verse>
				<verse number="7">Тоді цар обурився та надіслав своє військо, знищив тих убивць і спалив їхнє місто.</verse>
				<verse number="8">І сказав своїм рабам: «Весілля вже готове, а запрошені виявились недостойними.</verse>
				<verse number="9">Отже, ідіть на перехрестя доріг та запрошуйте, кого зустрінете, на весілля».</verse>
				<verse number="10">Ті раби вийшли на дороги та покликали всіх, кого зустріли, – як поганих, так і добрих; і весільна зала наповнилася гостями.</verse>
				<verse number="11">Але коли цар прийшов подивитися на гостей, то побачив там чоловіка, який не був одягнений у весільний одяг.</verse>
				<verse number="12">І сказав йому: «Друже, як ти зайшов сюди, не маючи весільного одягу?» Проте той мовчав.</verse>
				<verse number="13">Тоді Цар сказав слугам: «Зв’яжіть йому руки та ноги й викиньте до зовнішньої тьми. Там буде плач та скрегіт зубів.</verse>
				<verse number="14">Адже багато покликаних, та мало обраних».</verse>
				<verse number="15">Тоді фарисеї пішли та радились, як спіймати Ісуса на слові.</verse>
				<verse number="16">І надіслали до Нього своїх учнів разом з іродіанами, які запитали: ―Учителю, ми знаємо, що Ти праведний і правдиво навчаєш Божого шляху, ні на кого не зважаєш, адже не дивишся на людське обличчя.</verse>
				<verse number="17">Отже, скажи нам, як Ти вважаєш: чи годиться платити податок Кесареві, чи ні?</verse>
				<verse number="18">Але Ісус, зрозумівши їхнє лукавство, сказав: ―Чому ви випробовуєте Мене, лицеміри?</verse>
				<verse number="19">Покажіть Мені монету для податку. Вони принесли Йому динарій.</verse>
				<verse number="20">Він сказав їм: ―Чиє це зображення та напис?</verse>
				<verse number="21">Вони відповіли: ―Кесаря! Тоді Він сказав їм: ―Тож віддайте Кесареві – Кесареве, а Богові – Боже!</verse>
				<verse number="22">Почувши це, вони здивувалися й, залишивши Його, пішли геть.</verse>
				<verse number="23">Того ж дня прийшли до Нього садукеї, які кажуть, що не існує воскресіння з мертвих, і запитали Його:</verse>
				<verse number="24">―Учителю, Мойсей сказав: «Якщо хтось помре, не маючи дітей, то нехай його брат одружиться з дружиною померлого та підніме нащадка своєму братові».</verse>
				<verse number="25">Було ж у нас семеро братів. Перший одружився та помер, і, не маючи дітей, залишив дружину своєму братові.</verse>
				<verse number="26">Так само другий і третій – аж до сьомого.</verse>
				<verse number="27">Після всіх померла й жінка.</verse>
				<verse number="28">Отже, при воскресінні дружиною котрого з семи вона буде? Адже всі мали її за дружину.</verse>
				<verse number="29">Ісус у відповідь сказав їм: ―Помиляєтеся, бо не знаєте ані Писання, ані сили Божої.</verse>
				<verse number="30">При воскресінні не одружуються й не виходять заміж, а є як ангели на небі.</verse>
				<verse number="31">А щодо воскресіння з мертвих, хіба ви не читали, що сказав вам Бог:</verse>
				<verse number="32">«Я – Бог Авраама, Бог Ісаака і Бог Якова»? Він є Богом не мертвих, а живих!</verse>
				<verse number="33">Почувши це, люди були здивовані Його вченням.</verse>
				<verse number="34">Фарисеї, почувши, що Він змусив садукеїв замовкнути, зібралися разом.</verse>
				<verse number="35">Один із них, учитель Закону, запитав Його, випробовуючи:</verse>
				<verse number="36">―Учителю, яка заповідь найбільша в Законі?</verse>
				<verse number="37">Він відповів йому: ―«Люби Господа Бога свого всім серцем своїм, усією своєю душею і всім своїм розумінням!»</verse>
				<verse number="38">Це перша та найбільша заповідь.</verse>
				<verse number="39">А друга подібна до неї: «Люби ближнього свого, як самого себе».</verse>
				<verse number="40">На ці дві заповіді спираються весь Закон та Пророки.</verse>
				<verse number="41">Коли зібралися фарисеї, Ісус запитав їх:</verse>
				<verse number="42">―Що ви думаєте про Христа? Чий Він Син? Вони відповіли: ―Давидів!</verse>
				<verse number="43">Він сказав: ―Як же тоді Давид у Дусі називає Його Господом, коли каже:</verse>
				<verse number="44">«Господь сказав Господеві моєму: „Сядь праворуч від Мене, доки Я не покладу ворогів Твоїх, як підніжок для Твоїх ніг“».</verse>
				<verse number="45">Отже, якщо Давид називає Його Господом, як Він може бути його Сином?</verse>
				<verse number="46">І ніхто не міг Йому відповісти ані слова. Від того дня ніхто не наважувався запитувати Його.</verse>
			</chapter>
			<chapter number="23">
				<verse number="1">Тоді Ісус промовив до народу та до своїх учнів:</verse>
				<verse number="2">«На місці Мойсея сидять книжники та фарисеї.</verse>
				<verse number="3">Отже, робіть та слухайтесь усього, що вони вам кажуть, але не робіть їхніх вчинків, адже вони говорять одне, а роблять інше.</verse>
				<verse number="4">Вони в’яжуть важкі тягарі, які важко нести, і кладуть їх на плечі людей, але самі й пальцем не хочуть їх поворухнути.</verse>
				<verse number="5">Вони роблять усі свої вчинки, щоб їх бачили люди: розширюють свої філактерії та збільшують китиці,</verse>
				<verse number="6">люблять почесні місця на бенкетах, перші місця в синагогах,</verse>
				<verse number="7">привітання на ринках та щоб люди їх кликали: Равві!</verse>
				<verse number="8">Але ви не називайте себе Равві, бо Один у вас, ви ж усі – брати.</verse>
				<verse number="9">Не називайте нікого на землі своїм Отцем, бо лише Один у вас Отець – Той, Що на Небі.</verse>
				<verse number="10">Також нікого не називайте Наставником, бо Один у вас Наставник – Христос.</verse>
				<verse number="11">Найбільший з вас нехай буде вам слугою.</verse>
				<verse number="12">Бо хто підноситиме себе, той буде принижений, а хто себе принижуватиме, буде піднесений.</verse>
				<verse number="13">Горе вам, книжники та фарисеї, лицеміри, бо ви зачиняєте Царство Небесне перед людьми: самі не входите й тим, хто бажає ввійти, не дозволяєте.</verse>
				<verse number="14">Горе вам, книжники та фарисеї, лицеміри, бо ви поїдаєте доми вдів і лицемірно довго молитесь. За це отримаєте ще більшу кару.</verse>
				<verse number="15">Горе вам, книжники та фарисеї, лицеміри, бо ви подорожуєте морем та суходолом, щоб здобути хоча б одного наверненого; і коли це стається, робите його сином Геєни, вдвічі гіршим за вас.</verse>
				<verse number="16">Горе вам, сліпі поводирі! Ви кажете: „Якщо хтось клянеться Храмом, то це нічого не значить, а якщо клянеться золотом Храму, то він зв’язаний присягою“.</verse>
				<verse number="17">Ви безумні та сліпі! Адже що більше: золото чи Храм, який освячує золото?</verse>
				<verse number="18">І ще ви кажете: хто клянеться жертовником, це нічого не значить, а якщо клянеться даром, що на ньому, то він зв’язаний присягою.</verse>
				<verse number="19">Сліпці! Що більше: дар чи жертовник, який освячує дар?</verse>
				<verse number="20">Отже, хто клянеться жертовником, клянеться ним і тим, що на ньому.</verse>
				<verse number="21">І хто клянеться Храмом, клянеться ним і Тим, Хто живе в ньому.</verse>
				<verse number="22">І хто клянеться небом, клянеться престолом Божим і Тим, Хто сидить на ньому.</verse>
				<verse number="23">Горе вам, книжники та фарисеї, лицеміри, бо ви даєте десятину з м’яти, кропу та тмину, але знехтували найважливішим у Законі: справедливістю, милістю та вірою. І це належить робити, і тим не нехтувати.</verse>
				<verse number="24">Сліпі поводирі, що відціджуєте комара, а ковтаєте верблюда.</verse>
				<verse number="25">Горе вам, книжники та фарисеї, лицеміри, бо ви очищуєте чашу та посуд ззовні, а всередині вони повні здирництва та ненажерливості.</verse>
				<verse number="26">Сліпий фарисею! Очисти спочатку чашу зсередини, щоб і ззовні вона стала чистою.</verse>
				<verse number="27">Горе вам, книжники та фарисеї, лицеміри, бо ви – як побілені гроби, які ззовні видаються гарними, а всередині повні кісток мерців та всякої нечистоти.</verse>
				<verse number="28">Так і ви ззовні видаєтеся праведними людьми, а всередині повні лицемірства та беззаконня.</verse>
				<verse number="29">Горе вам, книжники та фарисеї, лицеміри, бо ви будуєте гробниці пророкам, прикрашаєте пам’ятники праведникам</verse>
				<verse number="30">і кажете: „Якби ми жили за днів наших батьків, то не були б спільниками у крові пророків“.</verse>
				<verse number="31">Цим ви свідчите, що ви є синами тих, що вбивали пророків.</verse>
				<verse number="32">Сповніть же до кінця приклад ваших батьків.</verse>
				<verse number="33">Змії, поріддя гадюче! Як ви зможете уникнути суду Геєни?</verse>
				<verse number="34">Ось тому Я посилаю до вас пророків, мудреців та книжників. Декого з них ви вб’єте та розіпнете, а декого з них ви будете бити у ваших синагогах та гнати з міста до міста.</verse>
				<verse number="35">І тому впаде на вас уся кров праведників, пролита на землі: від крові праведного Авеля до крові Захарії, сина Варахії, якого ви вбили між Храмом та жертовником.</verse>
				<verse number="36">Істинно кажу вам: усе це прийде на цей рід.</verse>
				<verse number="37">О, Єрусалиме, Єрусалиме, що вбиваєш пророків і закидуєш камінням посланих до тебе! Скільки разів Я бажав зібрати твоїх дітей, як квочка збирає своїх курчат під крила, але ви не захотіли!</verse>
				<verse number="38">Ось ваш дім залишається порожнім.</verse>
				<verse number="39">Бо кажу вам: віднині не побачите Мене, доки не скажете: „Благословенний Той, Хто йде в ім’я Господа!“»</verse>
			</chapter>
			<chapter number="24">
				<verse number="1">Коли Ісус виходив із Храму та віддалявся, Його учні підійшли, щоб показати Йому будівлі Храму.</verse>
				<verse number="2">Але Він сказав їм: ―Бачите все це? Істинно кажу вам: не залишиться тут каменя на камені, який не був би зруйнований.</verse>
				<verse number="3">Коли Ісус сидів на Оливній горі, Його учні підійшли до Нього й наодинці запитали: ―Скажи нам, коли все це станеться і яка ознака Твого приходу та кінця світу?</verse>
				<verse number="4">Ісус відповів їм: ―Дивіться, щоб ніхто не ввів вас в оману!</verse>
				<verse number="5">Бо багато хто прийде в ім’я Моє й казатиме: «Я – Христос!» І багатьох введуть в оману.</verse>
				<verse number="6">Ви почуєте про війни та чутки про війни. Дивіться, не лякайтеся: це має статися, але це ще не кінець.</verse>
				<verse number="7">Повстане народ проти народу й царство проти царства. У різних місцях будуть землетруси та голод.</verse>
				<verse number="8">Але все це – лише початок страждань.</verse>
				<verse number="9">Тоді видаватимуть вас на муки та вбиватимуть вас, усі народи будуть ненавидіти вас через ім’я Моє.</verse>
				<verse number="10">Тоді багато хто відступить, будуть зраджувати й ненавидіти одне одного.</verse>
				<verse number="11">Підніметься багато лжепророків, що багатьох зведуть в оману.</verse>
				<verse number="12">І через ріст беззаконня любов багатьох згасне.</verse>
				<verse number="13">А хто витримає до кінця, той буде спасенний.</verse>
				<verse number="14">Ця Добра Звістка Царства буде проповідуватись у всьому світі на свідчення всім народам. І тоді настане кінець.</verse>
				<verse number="15">Коли побачите у святому місці гидоту спустошення, провіщену пророком Даниїлом, – хто читає, нехай зрозуміє, –</verse>
				<verse number="16">тоді ті, що в Юдеї, нехай тікають у гори.</verse>
				<verse number="17">Той, що буде на даху, хай не сходить взяти щось зі свого дому;</verse>
				<verse number="18">той, що в полі, хай не вертається взяти свою одежу.</verse>
				<verse number="19">Горе вагітним і тим, що будуть годувати грудьми в ті дні.</verse>
				<verse number="20">Моліться, щоб ваша втеча не сталася взимку або в Суботу.</verse>
				<verse number="21">Бо такого великого страждання не було від початку світу дотепер і ніколи не буде.</verse>
				<verse number="22">І якби ті дні не були скорочені, то жодна людина не була б врятована, але заради обраних ті дні будуть скорочені.</verse>
				<verse number="23">Якщо тоді хтось скаже вам: «Ось тут Христос!» або «Ось Він!» – не вірте.</verse>
				<verse number="24">Бо постануть лжехристи та лжепророки й робитимуть великі знамення та чудеса, щоб ввести в оману, якщо можливо, і обраних.</verse>
				<verse number="25">Ось Я попередив вас!</verse>
				<verse number="26">Отже, якщо скажуть вам: «Ось Він у пустелі!» – не виходьте; «Ось Він у таємних кімнатах!» – не вірте.</verse>
				<verse number="27">Бо як блискавка виходить зі сходу й видно її аж на заході, таким буде й прихід Сина Людського.</verse>
				<verse number="28">Бо де буде труп, туди зберуться й орли.</verse>
				<verse number="29">Одразу після тих днів страждання «сонце померкне, і місяць не буде світити; зірки впадуть із неба, і сили небесні захитаються».</verse>
				<verse number="30">Тоді на небі з’явиться знамення Сина Людського. І заголосять усі народи землі й побачать Сина Людського, Який приходить на хмарах небесних із великою силою та славою.</verse>
				<verse number="31">Він надішле Своїх ангелів, і вони гучним звуком сурми зберуть Його обраних із чотирьох вітрів, від одного кінця неба до другого.</verse>
				<verse number="32">Від смоковниці навчіться її притчі: коли гілка стає вже м’якою й пускає листя, ви знаєте, що літо близько.</verse>
				<verse number="33">Так і ви, коли побачите все це, знайте: прихід близько, уже біля дверей.</verse>
				<verse number="34">Істинно кажу вам: не мине цей рід, поки все це не станеться.</verse>
				<verse number="35">Небо та земля проминуть, але слова Мої не проминуть.</verse>
				<verse number="36">А про той день і годину ніхто не знає: ні ангели небесні, ні Син, а тільки Отець.</verse>
				<verse number="37">Бо як було за днів Ноя, так буде й в годину приходу Сина Людського.</verse>
				<verse number="38">Як було в ті дні перед потопом: люди їли, пили, одружувались, виходили заміж аж до дня, коли Ной увійшов у ковчег,</verse>
				<verse number="39">і ніхто не знав, доки не прийшов потоп і не знищив усіх, – таким буде й прихід Сина Людського.</verse>
				<verse number="40">Тоді двоє будуть працювати в полі: одного буде взято, а іншого залишено.</verse>
				<verse number="41">Дві жінки будуть молоти на жорнах: одну буде взято, а іншу залишено.</verse>
				<verse number="42">Отже, пильнуйте, бо не знаєте, якого дня прийде ваш Господь.</verse>
				<verse number="43">Тож знайте, що якби господар дому знав, о якій сторожі приходить злодій, він пильнував би й не дозволив би вдертися до свого дому.</verse>
				<verse number="44">Тому і ви будьте готові, бо Син Людський прийде тієї години, про яку й не думаєте.</verse>
				<verse number="45">Хто вірний та розумний раб, якого господар поставив над іншими своїми слугами, щоб він давав їм їжу вчасно?</verse>
				<verse number="46">Блаженний той раб, якого господар знайде, що він так робить.</verse>
				<verse number="47">Істинно кажу вам: він поставить його над усім своїм майном.</verse>
				<verse number="48">Але якщо той раб, будучи злим, скаже у своєму серці: «Мій господар запізнюється!»</verse>
				<verse number="49">– і почне бити своїх товаришів, їсти та пити з п’яницями,</verse>
				<verse number="50">то господар того раба прийде того дня, коли він не сподівається, і о тій годині, якої не знає.</verse>
				<verse number="51">Він розітне його та призначить йому місце разом із лицемірами; там буде плач та скрегіт зубів.</verse>
			</chapter>
			<chapter number="25">
				<verse number="1">Тоді Царство Небесне буде подібне до десяти дів, які взяли свої світильники й вийшли назустріч нареченому.</verse>
				<verse number="2">П’ять із них були нерозумні, а п’ять – мудрі.</verse>
				<verse number="3">Нерозумні взяли світильники, але не взяли з собою олії.</verse>
				<verse number="4">А мудрі разом зі своїми світильниками взяли й олію в глечиках.</verse>
				<verse number="5">Оскільки наречений запізнювався, усі задрімали й заснули.</verse>
				<verse number="6">Опівночі пролунав крик: «Ось наречений іде! Виходьте йому назустріч!»</verse>
				<verse number="7">Тоді всі діви встали та приготували свої світильники.</verse>
				<verse number="8">Нерозумні сказали мудрим: «Дайте і нам вашої олії, бо наші світильники гаснуть».</verse>
				<verse number="9">А мудрі у відповідь сказали: «Не можемо, щоб і нам часом не забракло. Ідіть і купіть собі».</verse>
				<verse number="10">Коли вони пішли купувати, прийшов наречений. Ті, що були готові, увійшли разом із ним на весілля, і ворота зачинилися.</verse>
				<verse number="11">Потім повернулися й інші діви та сказали: «Господарю! Господарю! Відчини нам!»</verse>
				<verse number="12">Але він відповів: «Істинно кажу вам: я не знаю вас».</verse>
				<verse number="13">Отже, пильнуйте, бо не знаєте ні дня, ні години, коли Син Людський прийде!</verse>
				<verse number="14">Подібно як чоловік, який, вирушивши в подорож, покликав своїх рабів і роздав їм своє майно.</verse>
				<verse number="15">Одному дав п’ять талантів, другому – два, іншому – один, кожному за його здібностями, і відразу вирушив.</verse>
				<verse number="16">Той, що отримав п’ять талантів, негайно пішов, вклав їх у діло й заробив ще п’ять.</verse>
				<verse number="17">Так само й той, що отримав два, заробив ще два.</verse>
				<verse number="18">А той, що отримав один, пішов і закопав у землю срібло свого господаря.</verse>
				<verse number="19">Коли минуло багато часу, господар тих рабів повернувся, щоб розрахуватися з ними.</verse>
				<verse number="20">Прийшов той, що отримав п’ять талантів, приніс інші п’ять талантів і сказав: «Господарю, ти мені доручив п’ять талантів, ось я заробив ще п’ять талантів».</verse>
				<verse number="21">Господар сказав йому: «Добре, хороший та вірний рабе! У малому ти був вірний, над великим тебе поставлю. Увійди в радість твого господаря».</verse>
				<verse number="22">Прийшов той, що отримав два таланти, і сказав: «Господарю, ти мені доручив два таланти, ось я заробив ще два таланти».</verse>
				<verse number="23">Господар сказав йому: «Добре, хороший та вірний рабе! У малому ти був вірний, над великим тебе поставлю. Увійди в радість твого господаря».</verse>
				<verse number="24">Прийшов і той, що отримав один талант, і сказав: «Господарю, я знав, що ти жорстока людина: жнеш там, де не сіяв, і збираєш там, де не розкидав.</verse>
				<verse number="25">Я побоявся та пішов і сховав у землю твій талант. Ось твоє!»</verse>
				<verse number="26">Господар сказав йому: «Злий та лукавий рабе! Ти знав, що я жну там, де не сіяв, і збираю там, де не розкидав?»</verse>
				<verse number="27">Тобі слід було вкласти моє срібло в банк, щоб я, повернувшись, отримав своє з прибутком.</verse>
				<verse number="28">Заберіть від нього талант і віддайте тому, хто має десять талантів.</verse>
				<verse number="29">Бо тому, хто має, додасться, і матиме надмірно, а від того, хто не має, і те, що має, забереться.</verse>
				<verse number="30">А цього негідного раба викиньте в зовнішню темряву, там буде плач та скрегіт зубів.</verse>
				<verse number="31">Коли ж прийде Син Людський у славі Своїй і всі ангели з Ним, тоді Він сяде на престолі Своєї слави.</verse>
				<verse number="32">Усі народи зберуться перед Ним, і Він відділить одних від інших, як пастух відділяє овець від кіз.</verse>
				<verse number="33">І поставить овець праворуч від Себе, а кіз – ліворуч.</verse>
				<verse number="34">Тоді Цар скаже тим, хто праворуч: «Прийдіть, благословенні Мого Отця, й отримайте Царство, яке було приготовлене вам від початку світу.</verse>
				<verse number="35">Бо коли Я голодував, ви дали Мені їсти; коли страждав від спраги, ви дали Мені пити; коли був чужинцем, ви прийняли Мене;</verse>
				<verse number="36">коли був без одягу, ви одягли мене; коли був хворий, ви доглядали Мене; коли був у в’язниці, ви відвідали Мене».</verse>
				<verse number="37">Тоді праведні у відповідь скажуть Йому: «Господи, коли ми бачили Тебе голодним і нагодували, або спраглим і дали пити?</verse>
				<verse number="38">Коли ми бачили Тебе чужинцем і прийняли, або без одягу та одягли?</verse>
				<verse number="39">Коли бачили хворим або у в’язниці й прийшли до Тебе?»</verse>
				<verse number="40">Цар відповість їм: «Істинно кажу вам: усе, що ви зробили одному з цих найменших Моїх братів, ви зробили Мені».</verse>
				<verse number="41">Тоді скаже тим, хто ліворуч: «Ідіть від Мене, прокляті, у вогонь вічний, який був приготовлений для диявола та його ангелів.</verse>
				<verse number="42">Бо коли Я голодував, ви не дали Мені їсти; страждав від спраги, а ви не дали Мені пити;</verse>
				<verse number="43">коли був чужинцем, ви не прийняли Мене; коли був без одягу, ви не одягли Мене; коли був хворим і у в’язниці, ви не відвідали Мене».</verse>
				<verse number="44">Тоді вони у відповідь скажуть: «Господи, коли ми бачили Тебе голодним, або спраглим, або чужинцем, або без одягу, або хворим, або у в’язниці й не послужили Тобі?»</verse>
				<verse number="45">Тоді Він відповість їм: «Істинно кажу вам: якщо ви не зробили це одному з цих найменших, то й Мені не зробили».</verse>
				<verse number="46">І підуть вони у вічне покарання, а праведні – у життя вічне.</verse>
			</chapter>
			<chapter number="26">
				<verse number="1">Коли Ісус закінчив усе це говорити, Він звернувся до Своїх учнів:</verse>
				<verse number="2">«Ви знаєте, що через два дні Пасха і Сина Людського буде видано на розп’яття».</verse>
				<verse number="3">Тоді зібралися первосвященники та старійшини народу у дворі первосвященника, на ім’я Каяфа.</verse>
				<verse number="4">І змовилися підступом схопити та вбити Ісуса.</verse>
				<verse number="5">Але говорили: «Не у свято, щоб не сталося заворушення в народі».</verse>
				<verse number="6">Ісус був у Віфанії, у домі Симона прокаженого.</verse>
				<verse number="7">Коли Він сидів за столом, до Нього підійшла жінка, яка принесла алебастровий глечик із дуже дорогим миром, і вилила його на голову Ісуса.</verse>
				<verse number="8">Побачивши це, учні обурилися й сказали: ―Навіщо така трата?</verse>
				<verse number="9">Адже це миро можна було продати дорого та роздати бідним.</verse>
				<verse number="10">Але Ісус, знаючи це, сказав їм: ―Чому ви докоряєте жінці? Адже вона зробила добре діло для Мене.</verse>
				<verse number="11">Бідних ви завжди маєте з собою, а Мене не завжди матимете.</verse>
				<verse number="12">Виливши миро на Моє тіло, вона приготувала Мене до поховання.</verse>
				<verse number="13">Істинно кажу вам: всюди, де буде проповідуватись ця Добра Звістка у всьому світі, будуть казати й те, що вона зробила, на згадку про неї.</verse>
				<verse number="14">Тоді один із дванадцятьох, якого звали Юда Іскаріот, пішов до первосвященників</verse>
				<verse number="15">і сказав: «Що ви дасте мені, якщо я віддам вам Ісуса?» Вони ж заплатили йому тридцять срібних монет.</verse>
				<verse number="16">Відтоді він шукав слушної нагоди, щоб Його видати.</verse>
				<verse number="17">У перший день свята Опрісноків учні підійшли та запитали Ісуса: ―Де Ти хочеш, щоб ми приготували Тобі спожити Пасху?</verse>
				<verse number="18">Він відповів: ―Ідіть у місто до такого-то чоловіка й скажіть йому: «Учитель каже: „Мій час наблизився, у тебе Я буду споживати Пасху з Моїми учнями“».</verse>
				<verse number="19">Учні зробили, як наказав їм Ісус, та приготували там Пасху.</verse>
				<verse number="20">Коли ж настав вечір, Він сів до столу разом із дванадцятьма.</verse>
				<verse number="21">А як вони їли, Ісус сказав їм: ―Істинно кажу вам: один із вас зрадить Мене.</verse>
				<verse number="22">Вони дуже засмутилися й почали запитувати Його, один за одним: ―Це не я, Господи?</verse>
				<verse number="23">Він сказав у відповідь: ―Той, хто опустить руку разом зі Мною в миску, той Мене зрадить.</verse>
				<verse number="24">Син Людський, безумовно, іде, як про Нього написано, але горе тому чоловікові, через якого зраджено Сина Людського. Було б краще тому чоловікові не народжуватись.</verse>
				<verse number="25">Юда, який зрадив Його, спитав: ―Це не я, Равві? Ісус відповів йому: ―Ти сказав!</verse>
				<verse number="26">Коли вони їли, Ісус узяв хліб, благословив його, розламав та дав учням, кажучи: «Візьміть та їжте, це є тіло Моє».</verse>
				<verse number="27">Потім узяв чашу, подякував і дав її учням, кажучи: «Пийте з неї всі,</verse>
				<verse number="28">бо це кров Моя, Нового Завіту, яка проливається за багатьох для прощення гріхів.</verse>
				<verse number="29">Кажу вам: не питиму більше з цього виноградного плоду до дня, коли питиму з вами нове вино в Царстві Мого Отця».</verse>
				<verse number="30">І, проспівавши пісні, вони пішли на Оливну гору.</verse>
				<verse number="31">Тоді Ісус сказав учням: ―Усі ви відмовитесь від Мене цієї ночі, бо написано: «Уражу пастиря – і вівці отари розсіються».</verse>
				<verse number="32">Але після Мого воскресіння Я піду до Галілеї, і там ми зустрінемось.</verse>
				<verse number="33">Тоді Петро відповів Йому: ―Навіть якщо всі зречуться Тебе, я ніколи не зречусь.</verse>
				<verse number="34">Ісус сказав йому: ―Істинно кажу тобі: цієї ночі, перед тим, як півень заспіває, ти тричі зречешся Мене.</verse>
				<verse number="35">Петро ж наполягав: ―Навіть якщо треба буде померти разом із Тобою, усе одно я не зречуся. І всі учні сказали так само.</verse>
				<verse number="36">Тоді Ісус разом із ними прийшов до місця, яке називається Гефсиманія, і сказав учням: ―Посидьте тут, поки Я піду й помолюся там.</verse>
				<verse number="37">І, узявши з Собою Петра та обох синів Зеведеєвих, почав сумувати та тривожитись.</verse>
				<verse number="38">Тоді сказав їм: ―Моя душа страждає смертельно! Залишайтеся тут та пильнуйте зі Мною.</verse>
				<verse number="39">І, відійшовши трохи далі, Він упав долілиць та молився кажучи: «Отче Мій, якщо можливо, нехай ця чаша обмине Мене. Однак нехай буде не як Я хочу, а як Ти».</verse>
				<verse number="40">Повернувшись до учнів, знайшов, що вони заснули, та сказав Петрові: ―Ви не могли навіть однієї години пильнувати зі Мною?</verse>
				<verse number="41">Пильнуйте та моліться, щоб вам не впасти в спокусу. Бо дух бадьорий, а тіло немічне.</verse>
				<verse number="42">І вдруге Він відійшов та молився кажучи: «Отче Мій, якщо неможливо, щоб ця чаша Мене обминула і щоб Я не пив її, то нехай станеться Твоя воля!»</verse>
				<verse number="43">Коли Він повернувся до учнів, знову знайшов, що вони сплять, бо їхні очі були обтяжені.</verse>
				<verse number="44">Залишивши їх утретє, Він ще раз пішов молитися, промовляючи ті ж слова.</verse>
				<verse number="45">Потім прийшов до учнів і сказав їм: ―Ви все ще спите та відпочиваєте? Ось наблизилась година, і Син Людський віддається в руки грішників.</verse>
				<verse number="46">Вставайте, ходімо! Ось наближається Мій зрадник.</verse>
				<verse number="47">Коли Він ще говорив, ось підійшов Юда, один із дванадцятьох, і з ним великий натовп із мечами та киями – від первосвященників та старійшин народу.</verse>
				<verse number="48">Зрадник дав їм такий знак, кажучи: «Той, Кого я поцілую, це Він, арештовуйте Його!»</verse>
				<verse number="49">Він одразу підійшов до Ісуса й промовив: ―Вітаю, Равві! – і поцілував Його.</verse>
				<verse number="50">Ісус сказав йому: ―Друже, роби те, для чого ти прийшов! Тоді вони підійшли, наклали на Ісуса руки та заарештували Його.</verse>
				<verse number="51">І ось один із тих, що були з Ісусом, простягнув руку, вихопив свій меч, ударив раба первосвященника й відрубав йому вухо.</verse>
				<verse number="52">Тоді Ісус сказав: «Поверни свого меча на його місце! Бо всі, хто береться за меч, від меча загинуть.</verse>
				<verse number="53">Чи ти думаєш, що Я не можу просити Отця Мого надіслати зараз більше дванадцяти легіонів ангелів?</verse>
				<verse number="54">Але як тоді сповниться Писання, яке каже, що так має статися?»</verse>
				<verse number="55">У той час Ісус звернувся до натовпу: «Ви вийшли проти Мене, як проти розбійника, з мечами та киями, щоб заарештувати Мене. Щодня Я сидів та навчав у Храмі, і ви не заарештовували Мене.</verse>
				<verse number="56">Але все це сталося, щоб збулося Писання пророків». Тоді всі учні, залишивши Його, втекли.</verse>
				<verse number="57">Ті, що схопили Ісуса, привели Його до первосвященника Каяфи, де зібралися книжники та старійшини.</verse>
				<verse number="58">Петро ж ішов за Ісусом на відстані до двору первосвященника й, зайшовши всередину, сів разом зі слугами, щоб побачити, чим усе скінчиться.</verse>
				<verse number="59">Первосвященники й весь Синедріон шукали неправдивого свідчення проти Ісуса, щоб засудити Його на смерть,</verse>
				<verse number="60">але не знаходили, хоча прийшло багато лжесвідків. Наостанок прийшли двоє,</verse>
				<verse number="61">які сказали: ―Він говорив: «Я можу зруйнувати Храм Божий і за три дні відбудувати його».</verse>
				<verse number="62">Первосвященник, піднявшись, запитав Ісуса: ―Нічого не відповідаєш на те, що вони свідчать проти Тебе?</verse>
				<verse number="63">Але Ісус мовчав. Первосвященник запитав Його: ―Заклинаю Тебе живим Богом, скажи нам: Ти – Христос, Син Божий?</verse>
				<verse number="64">Ісус відповів йому: ―Ти сказав це! Навіть більше скажу вам: відтепер побачите Сина Людського, Який сидить праворуч від Всемогутнього й приходить на хмарах небесних!</verse>
				<verse number="65">Тоді первосвященник розірвав на собі одяг та сказав: ―Він богохульствує! Навіщо нам потрібні свідки? Ось тепер ви чули богохульство!</verse>
				<verse number="66">Яке ваше рішення? Вони відповіли: ―Він заслуговує на смерть!</verse>
				<verse number="67">Тоді почали плювати Ісусові в обличчя та бити кулаками, а інші били Його по щоках,</verse>
				<verse number="68">кажучи: «Пророкуй нам, Христе, хто Тебе вдарив?»</verse>
				<verse number="69">Петро ж сидів назовні, у дворі. До нього підійшла одна зі служниць і сказала: ―І ти був з Ісусом із Галілеї.</verse>
				<verse number="70">Але Петро заперечив перед усіма, кажучи: ―Не знаю, про що ти говориш.</verse>
				<verse number="71">Коли він виходив за ворота, його побачила інша служниця й сказала тим, що були там: ―Цей чоловік теж був з Ісусом із Назарета.</verse>
				<verse number="72">Петро знову заперечив, поклявшись, що не знає Цього Чоловіка.</verse>
				<verse number="73">Згодом підійшли ті, що стояли там, і сказали Петрові: ―Ти й справді один із них, бо й мова твоя викриває тебе.</verse>
				<verse number="74">Тоді він почав клястися та присягати кажучи: ―Не знаю Цього Чоловіка! І одразу заспівав півень.</verse>
				<verse number="75">Тоді Петро згадав слова, які сказав Ісус: «Перед тим, як заспіває півень, ти тричі зречешся Мене». І, вийшовши геть, він гірко заплакав.</verse>
			</chapter>
			<chapter number="27">
				<verse number="1">Рано-вранці всі первосвященники та старійшини народу зібралися, щоб винести Ісусові смертельний вирок.</verse>
				<verse number="2">Вони зв’язали Ісуса та повели й передали Його Пилатові, наміснику.</verse>
				<verse number="3">Коли Юда-зрадник побачив, що Ісуса засуджено, він розкаявся й повернув тридцять срібників первосвященникам та старійшинам.</verse>
				<verse number="4">Він сказав: ―Я згрішив, видавши Невинного Чоловіка. А вони відповіли: ―Що нам до того? Твоє діло.</verse>
				<verse number="5">Тоді, кинувши срібло в Храмі, він вийшов та пішов і повісився.</verse>
				<verse number="6">Первосвященники взяли срібло та сказали: «Не годиться ставити ці гроші в Храмову скарбницю, бо вони є платою за кров».</verse>
				<verse number="7">Порадившись, вони купили поле гончаря для похорону чужинців.</verse>
				<verse number="8">Тому те поле називається «Полем крові» до сьогоднішнього дня.</verse>
				<verse number="9">Тоді виповнилось сказане через пророка Єремію: «І взяли тридцять срібників – ціну Оціненого синами Ізраїля,</verse>
				<verse number="10">і віддали за поле гончаря, як наказав мені Господь».</verse>
				<verse number="11">Ісус представ перед намісником, і той запитав Його: ―Ти Цар юдеїв? Ісус відповів: ―Ти кажеш це!</verse>
				<verse number="12">Коли первосвященники та старійшини звинувачували Його, Він нічого не відповідав.</verse>
				<verse number="13">Тоді Пилат запитав Його: ―Не чуєш, скільки проти Тебе свідчать?</verse>
				<verse number="14">Але Він не відповідав йому на жодне слово, так що намісник дуже здивувався.</verse>
				<verse number="15">На кожне свято намісник мав звичай відпускати народові одного з в’язнів, якого вони бажали.</verse>
				<verse number="16">Був тоді один відомий в’язень, на ім’я Ісус Варавва.</verse>
				<verse number="17">Коли вони зібралися, Пилат запитав: ―Кого з двох бажаєте, щоб я відпустив вам: Ісуса Варавву чи Ісуса, Який називається Христом?</verse>
				<verse number="18">Бо він знав, що через заздрощі видали Ісуса.</verse>
				<verse number="19">Поки Пилат сидів на місці для судді, його дружина надіслала до нього сказати: «Не роби нічого цьому Праведникові, бо сьогодні уві сні я багато страждала через Нього».</verse>
				<verse number="20">Але первосвященники й старійшини переконали людей, щоб просили відпустити їм Варавву й вбити Ісуса.</verse>
				<verse number="21">Намісник запитав: ―Кого з цих двох хочете звільнити? Вони відповіли: ―Варавву!</verse>
				<verse number="22">Тоді Пилат звернувся до них: ―А що мені робити з Ісусом, Який зветься Христом? Вони всі сказали: ―Хай буде розіп’ятий!</verse>
				<verse number="23">Він спитав: ―Яке ж зло Він скоїв? Але вони ще сильніше закричали: ―Хай буде розіп’ятий!</verse>
				<verse number="24">Коли Пилат побачив, що нічого не може зробити й що заворушення в народі тільки зростає, він узяв воду та вмив руки перед натовпом, кажучи: ―Я не винний в Його крові! Дивіться самі!</verse>
				<verse number="25">Увесь народ відповів: ―Нехай Його кров буде на нас і на наших дітях!</verse>
				<verse number="26">Тоді Пилат відпустив їм Варавву, а Ісуса наказав бичувати та віддав на розп’яття.</verse>
				<verse number="27">Після цього воїни намісника відвели Ісуса в преторію, де біля Нього зібрали всю когорту.</verse>
				<verse number="28">Вони роздягли Його й накинули на Нього багряницю.</verse>
				<verse number="29">Сплели та поклали на голову вінок із тернини, а в праву руку дали тростину. І, вклонивши коліна перед Ним, глузували з Нього, кажучи: «Вітаємо Тебе, Царю юдеїв!»</verse>
				<verse number="30">Потім вони плювали на Нього й, узявши тростину, били нею Ісуса по голові.</verse>
				<verse number="31">Коли закінчили знущатися, зняли з Ісуса плащ, надягнули на Нього Його одяг і відвели на розп’яття.</verse>
				<verse number="32">Коли вони виходили, то зустріли чоловіка з Кирени, на ім’я Симон, і змусили його нести хрест Ісуса.</verse>
				<verse number="33">Коли прийшли на місце, яке називалося Голгофа (що означає «місце Черепа»),</verse>
				<verse number="34">дали Йому випити вина, змішаного з жовчю. Але, скуштувавши, Він не захотів випити.</verse>
				<verse number="35">Розіп’явши Ісуса, вони розділили між собою Його одяг, кидаючи жереб.</verse>
				<verse number="36">А потім сіли там і стерегли Його.</verse>
				<verse number="37">Над Його головою прибили напис, на якому була Його провина: це ісус, цар юдеїв.</verse>
				<verse number="38">Тоді ж разом із Ним розіп’яли і двох розбійників: одного – праворуч, а іншого – ліворуч від Нього.</verse>
				<verse number="39">Ті, що проходили повз, богохульствували проти Нього. Вони хитали головами</verse>
				<verse number="40">й казали: «Ти ж збирався зруйнувати Храм і відбудувати його за три дні. Спаси Себе Самого. Якщо Ти Син Божий, то зійди з хреста!»</verse>
				<verse number="41">Первосвященники разом із книжниками та старійшинами також насміхалися з Нього, кажучи:</verse>
				<verse number="42">«Інших рятував, а Себе не може врятувати! Якщо Він насправді Цар Ізраїля, то нехай зараз зійде з хреста, і ми повіримо в Нього!</verse>
				<verse number="43">Він покладався на Бога, тож нехай тепер Бог врятує Його, якщо хоче. Адже Він казав: „Я Син Божий!“».</verse>
				<verse number="44">Розбійники, розіп’яті разом із Ним, також насміхалися з Нього.</verse>
				<verse number="45">Від шостої години настала темрява по всій землі – аж до дев’ятої години.</verse>
				<verse number="46">Десь о дев’ятій годині Ісус закричав гучним голосом: «Елі, Елі, лема савахтані?», що означає: «Боже Мій, Боже Мій, чому Ти покинув Мене?»</verse>
				<verse number="47">Деякі з тих, що там стояли, почувши це, казали: «Він кличе Іллю!»</verse>
				<verse number="48">Один із них одразу ж побіг, узяв губку, наповнив її кислим вином, настромив на тростину й дав Йому пити.</verse>
				<verse number="49">А інші казали: «Облиш, побачимо, чи прийде Ілля спасти Його!»</verse>
				<verse number="50">Але Ісус, знову голосно скрикнувши, віддав духа.</verse>
				<verse number="51">І ось завіса в Храмі розірвалася надвоє зверху донизу, земля затряслася, і скелі розкололися.</verse>
				<verse number="52">Гроби відкрилися, і багато тіл померлих святих воскресло.</verse>
				<verse number="53">І, вийшовши з гробів після воскресіння Ісуса, увійшли до святого міста та явилися багатьом.</verse>
				<verse number="54">Коли сотник і ті, що з ним стерегли Ісуса, побачили землетрус і те, що сталося, вони дуже злякалися й сказали: «Цей чоловік справді був Сином Божим!»</verse>
				<verse number="55">Там було багато жінок, які стояли поодаль і дивилися. Вони прийшли за Ісусом із Галілеї та служили Йому.</verse>
				<verse number="56">Серед них були Марія Магдалина, Марія – мати Якова та Йосифа, і мати синів Зеведеєвих.</verse>
				<verse number="57">Коли настав вечір, прийшов багатий чоловік з Ариматеї, на ім’я Йосиф, який теж був учнем Ісуса.</verse>
				<verse number="58">Він пішов до Пилата та попросив тіло Ісуса, і тоді Пилат наказав віддати тіло Йосифові.</verse>
				<verse number="59">Йосиф узяв тіло Ісуса, обгорнув у чисту льняну тканину</verse>
				<verse number="60">й поклав до своєї нової гробниці, яку висік у скелі. До входу в гробницю привалив великий камінь.</verse>
				<verse number="61">А були там Марія Магдалина та друга Марія, які стояли навпроти гробниці.</verse>
				<verse number="62">Наступного дня, що після дня Приготування, первосвященники та фарисеї зібралися разом у Пилата</verse>
				<verse number="63">й сказали: ―Володарю, ми пригадали, що Той обманщик, коли ще був живий, казав: «Через три дні Я воскресну!»</verse>
				<verse number="64">Тож накажи стерегти гробницю до третього дня. Щоб Його учні, прийшовши, не вкрали Його й не сказали народові, що Він воскрес із мертвих. І останній обман буде гірший від першого.</verse>
				<verse number="65">Тоді Пилат відповів: ―Ви маєте охорону, ідіть та охороняйте, як знаєте.</verse>
				<verse number="66">Вони пішли, поставили охорону біля гробниці та закріпили камінь печаткою.</verse>
			</chapter>
			<chapter number="28">
				<verse number="1">Після Суботи, на світанку першого дня тижня, Марія Магдалина та друга Марія прийшли подивитись на гробницю.</verse>
				<verse number="2">І ось стався великий землетрус, бо ангел Господній, зійшовши з неба, підійшов, відкотив камінь від гробниці та сів на нього.</verse>
				<verse number="3">Його вигляд був, як блискавка, а одяг був білий, як сніг.</verse>
				<verse number="4">Від страху охорона затремтіла перед ним і стала, як мертва.</verse>
				<verse number="5">Ангел сказав жінкам: «Не бійтеся! Я знаю, що ви шукаєте Ісуса, Який був розіп’ятий.</verse>
				<verse number="6">Немає Його тут: Він воскрес, як і казав. Підійдіть та подивіться на місце, де Він лежав.</verse>
				<verse number="7">Ідіть скоріше та скажіть Його учням, що Він воскрес із мертвих. Він іде перед вами в Галілею, там Його побачите. Ось я сказав вам».</verse>
				<verse number="8">Тоді жінки швидко відійшли від гробниці й зі страхом та великою радістю побігли й розповіли про все Його учням.</verse>
				<verse number="9">І ось Ісус зустрів їх та сказав: «Радійте!» Вони ж наблизились, обійняли Його ноги та вклонилися Йому.</verse>
				<verse number="10">Тоді Ісус сказав їм: «Не бійтеся! Ідіть та сповістіть Моїх братів, щоб ішли до Галілеї, там Мене побачать».</verse>
				<verse number="11">Коли вони ще йшли, деякі охоронці прийшли до міста й сповістили первосвященників про все, що сталося.</verse>
				<verse number="12">Тоді вони зібралися разом зі старійшинами й вирішили дати воїнам багато грошей,</verse>
				<verse number="13">сказавши їм: «Кажіть, що Його учні прийшли вночі та вкрали Його, поки ви спали».</verse>
				<verse number="14">А якщо про це почує намісник, ми його переконаємо та позбавимо вас від неприємностей.</verse>
				<verse number="15">Вони взяли гроші та вчинили, як були навчені. І ця чутка поширилась серед юдеїв до сьогоднішнього дня.</verse>
				<verse number="16">А одинадцять учнів пішли до Галілеї, на гору, куди Ісус звелів їм прийти.</verse>
				<verse number="17">Там вони побачили Ісуса й вклонилися Йому, однак дехто з них засумнівався.</verse>
				<verse number="18">Ісус підійшов до них та промовив: «Мені дана вся влада на небі й на землі.</verse>
				<verse number="19">Тож ідіть і зробіть учнями всі народи, охрещуючи їх в ім’я Отця, і Сина, і Святого Духа.</verse>
				<verse number="20">Навчіть їх виконувати все, що Я заповів вам. І ось Я з вами в усі дні аж до кінця світу».</verse>
			</chapter>
		</book>
		<book number="41">
			<chapter number="1">
				<verse number="1">Початок Доброї Звістки Ісуса Христа, Сина Божого.</verse>
				<verse number="2">Як написано в пророка Ісаї: «Ось Я посилаю Мого посланця перед обличчям Твоїм, який приготує дорогу перед Тобою.</verse>
				<verse number="3">Голос кличе в пустелі: „Приготуйте дорогу Господеві, вирівняйте шляхи для Нього!“»</verse>
				<verse number="4">У пустелі з’явився Іван, який хрестив людей та проповідував хрещення покаяння для прощення гріхів.</verse>
				<verse number="5">І приходили до нього люди з усієї Юдейської землі та всі мешканці Єрусалима й були охрещені Іваном у річці Йордані, визнаючи свої гріхи.</verse>
				<verse number="6">Іван носив одяг із верблюжої шерсті й шкіряний пояс довкола стегон. Він їв сарану та дикий мед.</verse>
				<verse number="7">Він проповідував та казав: «Після мене йде Сильніший за мене, Якому я не достойний навіть, схилившись, розв’язати ремінці Його сандалій.</verse>
				<verse number="8">Я хрещу вас водою, а Він буде хрестити вас Духом Святим».</verse>
				<verse number="9">У ті дні прийшов Ісус із Назарета, що в Галілеї, та був хрещений Іваном у Йордані.</verse>
				<verse number="10">Коли Ісус виходив із води, то відразу побачив розкриті небеса та Духа, Який сходив на Нього, як голуб.</verse>
				<verse number="11">І голос із неба пролунав: «Ти Син Мій улюблений, Тебе Я вподобав!»</verse>
				<verse number="12">І зразу ж Дух повів Ісуса в пустелю.</verse>
				<verse number="13">Він пробув сорок днів у пустелі, і сатана спокушав Його. Там Він перебував серед диких звірів, і ангели служили Йому.</verse>
				<verse number="14">Після ув’язнення Івана Ісус прийшов до Галілеї, проповідуючи Добру Звістку Бога.</verse>
				<verse number="15">Він казав: «Настав час, і наблизилося Царство Боже. Покайтеся та увіруйте в Добру Звістку!»</verse>
				<verse number="16">Коли Ісус проходив біля Галілейського моря, то побачив Симона та Андрія, брата Симонового, які закидали сіті в море, оскільки були рибалками.</verse>
				<verse number="17">Ісус сказав їм: «Ідіть за Мною, і Я зроблю вас ловцями людей».</verse>
				<verse number="18">Вони відразу залишили сіті та пішли за Ним.</verse>
				<verse number="19">Потім пішов трохи далі й побачив Якова, сина Зеведеєва, та Івана, його брата. Вони були в човні та лагодили сіті.</verse>
				<verse number="20">Він зараз же покликав їх. Вони залишили свого батька Зеведея з наймитами в човні та пішли за Ісусом.</verse>
				<verse number="21">Коли прийшли до Капернаума, то відразу в Суботу пішли до синагоги, де Він почав навчати.</verse>
				<verse number="22">Люди дивувалися Його вченню, бо Він навчав їх як Той, Хто має владу, а не як книжники.</verse>
				<verse number="23">Саме тоді в синагозі був чоловік, одержимий нечистим духом. Він закричав</verse>
				<verse number="24">кажучи: ―Що Тобі до нас, Ісусе з Назарета? Ти прийшов знищити нас? Я знаю, Хто Ти – Святий Божий!</verse>
				<verse number="25">Але Ісус наказав йому: ―Замовкни та вийди з нього!</verse>
				<verse number="26">Тоді нечистий дух почав трясти чоловіка в конвульсіях і, голосно закричавши, вийшов із нього.</verse>
				<verse number="27">Усі здивувалися, так що запитували одне одного: «Що це таке? Нове вчення, яке має владу! Він наказує нечистим духам, і вони слухаються Його!»</verse>
				<verse number="28">Звістка про Ісуса негайно розійшлася всюди, по всій Галілейській околиці.</verse>
				<verse number="29">Коли вийшли з синагоги, вони з Яковом та Іваном відразу прийшли в дім Симона та Андрія.</verse>
				<verse number="30">Теща Симона лежала в гарячці, тож зараз же сказали Ісусові про неї.</verse>
				<verse number="31">Він підійшов, узяв її за руку та підняв, і гарячка залишила жінку, так що вона почала прислуговувати їм.</verse>
				<verse number="32">Коли ж настав вечір, після заходу сонця, привели до Нього багатьох хворих та біснуватих.</verse>
				<verse number="33">Усе місто зібралося перед дверима.</verse>
				<verse number="34">Він зцілив багатьох хворих на різні недуги та з багатьох вигнав демонів. Не дозволяв демонам говорити, бо вони знали, Хто Він.</verse>
				<verse number="35">Рано-вранці Ісус встав ще до світанку, вийшов та пішов у пустинне місце й там молився.</verse>
				<verse number="36">Симон і ті, що були з ним, пішли шукати Його</verse>
				<verse number="37">й, знайшовши, сказали Йому: ―Усі шукають Тебе!</verse>
				<verse number="38">Він відповів їм: ―Ходімо до інших міст, у сусідні села, щоб Я і там проповідував, адже для цього Я прийшов.</verse>
				<verse number="39">Він пішов та проповідував у їхніх синагогах по всій Галілеї, виганяючи демонів.</verse>
				<verse number="40">Одного разу до Нього прийшов прокажений, упав на коліна й благав: ―Якщо хочеш, можеш мене очистити.</verse>
				<verse number="41">Ісус, змилосердившись, простягнув руку, доторкнувся до нього й промовив: ―Хочу, будь чистим!</verse>
				<verse number="42">Тієї ж миті проказа залишила його, і він був очищений.</verse>
				<verse number="43">Ісус негайно відіслав його та попередив</verse>
				<verse number="44">кажучи: ―Дивись, нікому не кажи нічого, але йди, покажи себе священникові та принеси жертву за своє очищення, як наказав Мойсей, їм на свідчення.</verse>
				<verse number="45">Але той пішов і почав всюди проповідувати та поширювати цю звістку, так що Ісус більше не міг відкрито увійти в місто, а перебував у пустинних місцях, і люди приходили до Нього звідусіль.</verse>
			</chapter>
			<chapter number="2">
				<verse number="1">Коли через декілька днів Ісус знов прийшов до Капернаума, розійшлася чутка, що Він удома.</verse>
				<verse number="2">Тоді зібралося так багато людей, що не було вже місця навіть біля дверей. Коли Ісус проповідував їм Слово,</verse>
				<verse number="3">прийшли до Нього якісь люди із паралізованим, якого несли четверо.</verse>
				<verse number="4">Побачивши, що не можуть пройти через натовп, вони зійшли на покрівлю й, розібравши її там, де був Ісус, спустили ліжко, на якому лежав паралізований.</verse>
				<verse number="5">Побачивши їхню віру, Ісус сказав паралізованому: «Сину, прощаються тобі гріхи!»</verse>
				<verse number="6">Деякі книжники, які там сиділи, міркували у своїх серцях:</verse>
				<verse number="7">«Чому Він так говорить? Він богохульствує! Хто може прощати гріхи, окрім одного Бога?»</verse>
				<verse number="8">Але Ісус, відразу дізнавшись Своїм Духом, про що вони в собі міркують, запитав їх: «Чому ви так роздумуєте у ваших серцях?</verse>
				<verse number="9">Що легше сказати паралізованому: „Прощаються твої гріхи!“ чи „Встань, візьми своє ліжко й ходи!“?</verse>
				<verse number="10">Але щоб ви знали: Син Людський має владу на землі прощати гріхи». І сказав паралізованому:</verse>
				<verse number="11">«Кажу тобі: встань, візьми своє ліжко та йди додому!»</verse>
				<verse number="12">Той відразу ж встав, узяв своє ліжко та на очах у всіх вийшов. Усі були здивовані та прославляли Бога, кажучи: «Ніколи ми такого ще не бачили!»</verse>
				<verse number="13">Ісус знову пішов до моря. Увесь натовп приходив до Нього, і Він навчав їх.</verse>
				<verse number="14">Проходячи далі, Він побачив Левія, сина Алфеєвого, який сидів при збиранні мита, і сказав йому: «Іди за Мною!» Той, вставши, пішов за Ісусом.</verse>
				<verse number="15">І сталося, коли Ісус сидів за столом у домі Левія, то багато митників та грішників їли разом з Ісусом та Його учнями, адже їх було чимало, і вони слідували за Ним.</verse>
				<verse number="16">Книжники та фарисеї, побачивши, що Він їсть разом із митниками й грішниками, сказали Його учням: ―Чому Він їсть разом із митниками й грішниками?</verse>
				<verse number="17">Але Ісус, почувши це, відповів їм: ―Не здорові потребують лікаря, а хворі. Я прийшов покликати до покаяння не праведних, а грішників.</verse>
				<verse number="18">У той час, коли учні Івана та фарисеїв постилися, вони підійшли до Ісуса й запитали Його: ―Чому Іванові учні та учні фарисеїв постять, а Твої учні не постять?</verse>
				<verse number="19">Ісус відповів: ―Чи можете друзів нареченого змусити постити, доки наречений з ними? Доки наречений з ними, не можуть постити.</verse>
				<verse number="20">Але настануть дні, коли наречений забереться від них, і тоді, того дня, поститимуть.</verse>
				<verse number="21">Ніхто не пришиває латки з нової тканини до старої одежі, адже латка з нової тканини збіжиться та відірве зі старої одежі, і діра стає ще більшою.</verse>
				<verse number="22">Ніхто не вливає молодого вина в старі бурдюки, бо молоде вино розірве бурдюки – і вино та бурдюки пропадуть. Але молоде вино вливають у нові бурдюки.</verse>
				<verse number="23">Довелося Ісусові в Суботу проходити через засіяні поля. Його учні почали дорогою зривати колосся.</verse>
				<verse number="24">Фарисеї сказали Йому: ―Дивись! Чому вони в Суботу роблять те, чого не дозволено?</verse>
				<verse number="25">Він сказав їм: ―Ви ніколи не читали, що зробив Давид, коли був у нужді й зголоднів він, а також і ті, що були з ним?</verse>
				<verse number="26">Як увійшов у Дім Божий у часи первосвященника Авіатара та з’їв хліби покладання, котрі не дозволено їсти нікому, окрім священників, і як дав і тим, хто був із ним?</verse>
				<verse number="27">Потім сказав їм: ―Субота створена для людини, а не людина для Суботи.</verse>
				<verse number="28">Адже Син Людський – Господь і Суботи.</verse>
			</chapter>
			<chapter number="3">
				<verse number="1">Ісус знову зайшов у синагогу. Там був чоловік із всохлою рукою.</verse>
				<verse number="2">Фарисеї уважно стежили за Ісусом, чи зцілить його в Суботу, щоб звинуватити Його.</verse>
				<verse number="3">Ісус сказав чоловікові, що мав всохлу руку: «Стань посередині!»</verse>
				<verse number="4">Потім сказав їм: «У Суботу дозволено робити добро чи зло? Спасати життя чи вбивати?» Але вони мовчали.</verse>
				<verse number="5">Подивившись на них з обуренням та скорботою через впертість їхніх сердець, Він сказав чоловікові: «Простягни руку!» Той простягнув, і його рука була зцілена.</verse>
				<verse number="6">Фарисеї ж вийшли та радились з іродіанами проти Нього, як Його вбити.</verse>
				<verse number="7">Ісус же разом зі Своїми учнями відійшов до моря. За Ним ішов великий натовп із Галілеї та Юдеї,</verse>
				<verse number="8">Єрусалима, Ідумеї, з-за Йордану, з Тира та Сидона. Багато людей, почувши, що Він робить, прийшли до Нього.</verse>
				<verse number="9">Ісус звелів Своїм учням приготувати для Нього невеликий човен, щоб натовп не тиснув на Нього.</verse>
				<verse number="10">Адже Він зцілив багатьох, і всі, що мали недуги, тиснулися, аби доторкнутися до Нього.</verse>
				<verse number="11">Нечисті духи, коли бачили Його, падали долілиць перед Ним та кричали: «Ти – Син Божий!»</verse>
				<verse number="12">Однак Він суворо наказував їм, щоб не виявляли Його.</verse>
				<verse number="13">Ісус зійшов на гору та покликав до Себе, кого схотів Він, і вони прийшли до Нього.</verse>
				<verse number="14">І обрав дванадцятьох, яких назвав апостолами, щоб були з Ним, щоб посилати їх проповідувати</verse>
				<verse number="15">і щоб вони мали владу виганяти демонів.</verse>
				<verse number="16">Він обрав дванадцятьох: Симона, якому дав ім’я Петро,</verse>
				<verse number="17">Якова, сина Зеведеєвого, і його брата Івана, яких назвав Воанергес, що означає «сини грому»,</verse>
				<verse number="18">Андрія, Филипа, Варфоломія, Матвія, Фому, Якова, сина Алфеєвого, Тадея, Симона Кананита</verse>
				<verse number="19">і Юду Іскаріота, який зрадив Ісуса.</verse>
				<verse number="20">Потім, коли прийшов додому, знову зібрався великий натовп, так що Ісус та Його учні не могли навіть поїсти.</verse>
				<verse number="21">Рідні Ісуса, почувши про це, прийшли, щоб забрати Його, бо казали: «Він втратив розум».</verse>
				<verse number="22">Книжники, які прийшли з Єрусалима, казали: «Він одержимий Вельзевулом! Він виганяє демонів силою володаря демонів».</verse>
				<verse number="23">Тоді Ісус, покликавши їх до Себе, сказав їм притчами: «Як може сатана виганяти сатану?</verse>
				<verse number="24">Якщо якесь царство розділене в собі, таке царство не зможе встояти.</verse>
				<verse number="25">І якщо якийсь дім розділений в собі, такий дім не зможе встояти.</verse>
				<verse number="26">Якщо сатана повстав проти самого себе й розділився, то не зможе встояти. Але йому прийшов кінець.</verse>
				<verse number="27">Ніхто не може увійти в дім сильного та пограбувати його майно, якщо спочатку не зв’яже сильного. Лише тоді пограбує його дім.</verse>
				<verse number="28">Істинно кажу вам: людям простяться всі гріхи та всі богохульства,</verse>
				<verse number="29">але той, хто богохульствує проти Святого Духа, не має прощення довіку, а має вічну провину».</verse>
				<verse number="30">Він сказав це, бо вони говорили: «Він одержимий нечистим духом».</verse>
				<verse number="31">Прийшли Його мати та брати і, стоячи надворі, послали до Нього, щоб покликати Його.</verse>
				<verse number="32">Люди, що сиділи навколо Нього, сказали Йому: ―Ось Твоя мати, Твої брати та сестри стоять надворі та кличуть Тебе.</verse>
				<verse number="33">Він відповів: ―Хто Моя мати і Мої брати?</verse>
				<verse number="34">І, подивившись на тих, хто сидів навколо, сказав: ―Ось Моя мати та Мої брати.</verse>
				<verse number="35">Бо той, хто виконує волю Божу, є Мені братом, сестрою і матір’ю.</verse>
			</chapter>
			<chapter number="4">
				<verse number="1">Ісус знов почав навчати на березі моря. І зібрався біля Нього великий натовп, так що Він зайшов у човен та сів у ньому на морі, а всі люди були біля моря, на березі.</verse>
				<verse number="2">Він багато навчав їх притчами й казав до них у Своєму навчанні:</verse>
				<verse number="3">«Слухайте! Ось сіяч вийшов сіяти.</verse>
				<verse number="4">Коли він сіяв, деякі зерна впали біля дороги; прилетіли птахи та повидзьобували їх.</verse>
				<verse number="5">Інші впали на кам’янистий ґрунт, де не було багато землі, і відразу проросли, бо земля була неглибока.</verse>
				<verse number="6">Коли зійшло сонце, то опалило паростки, вони зів’яли й, не маючи коріння, всохли.</verse>
				<verse number="7">Ще інші впали поміж терни. Терни виросли та задушили їх, і не дали врожаю.</verse>
				<verse number="8">А інші впали в добру землю та дали врожай, який зійшов, виріс та вродив у тридцять, у шістдесят та в сто разів більше ».</verse>
				<verse number="9">І сказав: «Хто має вуха, щоб слухати, слухайте!»</verse>
				<verse number="10">Коли Ісус залишився на самоті, ті, що були разом із Ним та дванадцятьма, запитали Його про притчі.</verse>
				<verse number="11">Він відповів: «Вам дана таємниця Царства Божого, а для тих, хто ззовні, усе в притчах,</verse>
				<verse number="12">щоб „дивлячись очима, не бачили і, слухаючи вухами, не розуміли, щоб не повернулися і щоб не були прощені!“ »</verse>
				<verse number="13">Потім сказав: «Невже ви не зрозуміли цієї притчі? Як тоді ви зрозумієте всі притчі?</verse>
				<verse number="14">Сіяч сіє Слово.</verse>
				<verse number="15">Те, що посіяне біля дороги, – це ті, що чують Слово; але коли чують, відразу приходить сатана й забирає Слово, посіяне в них.</verse>
				<verse number="16">Посіяне на кам’янисту землю означає тих, що, почувши Слово, відразу з радістю приймають його.</verse>
				<verse number="17">Але не мають коріння в собі, є тимчасовими. Коли настають труднощі або гоніння за Слово, вони відразу відпадають.</verse>
				<verse number="18">Посіяне серед тернів означає тих, що чують Слово,</verse>
				<verse number="19">але турботи цього віку, омана багатства та інших бажань придушують Слово, і воно залишається безплідним.</verse>
				<verse number="20">А посіяне в добру землю означає тих, що чують Слово, приймають його та приносять врожай: один у тридцять, інший у шістдесят, інший у сто разів більший».</verse>
				<verse number="21">Ісус сказав їм: «Хіба хтось приносить світильник, щоб поставити його під посудину або під ліжко? Ні, його приносять, щоб поставити на поставець.</verse>
				<verse number="22">Бо немає нічого прихованого, що не було б відкритим, і нічого таємного, що не виявилося б.</verse>
				<verse number="23">Якщо хтось має вуха, нехай слухає!»</verse>
				<verse number="24">І сказав їм: «Будьте уважні, що ви чуєте. Адже якою мірою міряєте ви, такою і вам виміряють і додадуть вам.</verse>
				<verse number="25">Бо тому, хто має, додасться, і матиме надмірно, а від того, хто не має, і те, що має, забереться».</verse>
				<verse number="26">Він сказав: «Царство Боже схоже на чоловіка, який засіяв поле.</verse>
				<verse number="27">І чи спить чоловік, чи прокидається, вночі чи вдень, насіння сходить та росте, а як це – він сам не знає.</verse>
				<verse number="28">Земля сама приносить плід: спочатку стебло, потім колос, а потім повний колос зерна.</verse>
				<verse number="29">Коли ж врожай дозріває, він одразу надсилає женців із серпами, бо настали жнива».</verse>
				<verse number="30">І сказав Він: «До чого подібне Царство Боже? Якою притчею його пояснити?</verse>
				<verse number="31">Воно подібне до гірчичного зерна. Коли його сіють у землю, воно є найменшим серед усього насіння на землі,</verse>
				<verse number="32">але коли виростає, стає більшим за всі рослини й пускає великі гілки, так що птахи небесні можуть гніздитися в його тіні».</verse>
				<verse number="33">Багатьма такими притчами Він говорив їм Слово, стільки, скільки вони могли зрозуміти.</verse>
				<verse number="34">Не говорив їм без притчі, але коли був наодинці зі Своїми учнями, пояснював їм усе.</verse>
				<verse number="35">Коли настав вечір, Ісус сказав їм: «Переплиньмо на другий бік».</verse>
				<verse number="36">Відпустивши людей, вони сіли в човен, де вже був Ісус. Інші човни попливли за ними.</verse>
				<verse number="37">І здійнялася велика буря, і хвилі почали заливати човен, так що він вже наповнювався водою.</verse>
				<verse number="38">Ісус був на кормі та спав на подушці. Учні розбудили Його, кажучи: ―Учителю, невже Тобі байдуже, що ми гинемо?</verse>
				<verse number="39">Уставши, Він наказав вітрові та сказав морю: ―Тихо! Заспокойся! Вітер стих, і настала велика тиша.</verse>
				<verse number="40">Він сказав їм: ―Чому ви злякалися? Чому ви все ще не маєте віри?</verse>
				<verse number="41">Перелякані, вони казали один одному: ―Хто ж Він такий, що навіть вітер та море підкоряються Йому?</verse>
			</chapter>
			<chapter number="5">
				<verse number="1">Вони перепливли на другий берег Генезаретського моря, у землю Герасинську.</verse>
				<verse number="2">Коли Ісус вийшов із човна, відразу назустріч Йому вийшов із гробниць чоловік, одержимий нечистим духом.</verse>
				<verse number="3">Він мешкав у гробницях, і ніхто не міг його зв’язати навіть ланцюгами.</verse>
				<verse number="4">Його часто зв’язували кайданами та ланцюгами, але він розривав ланцюги та розбивав кайдани, і ніхто не міг його стримати.</verse>
				<verse number="5">Завжди, вдень та вночі, він перебував у гробницях та в горах, кричав та бився об каміння.</verse>
				<verse number="6">Побачивши Ісуса здалека, він прибіг, поклонився Йому</verse>
				<verse number="7">й голосно промовив: ―Що тобі до мене, Ісусе, Сину Бога Всевишнього? Заклинаю Тебе Богом, не муч мене.</verse>
				<verse number="8">Бо Ісус казав: «Нечистий духу, вийди з цього чоловіка!»</verse>
				<verse number="9">Ісус запитав його: ―Як тебе звати? Той відповів: ―Моє ім’я Легіон, бо нас багато.</verse>
				<verse number="10">І дуже просив Ісуса, щоб Він не висилав їх із тієї місцевості.</verse>
				<verse number="11">А було там велике стадо свиней, що паслося на горі.</verse>
				<verse number="12">Демони просили Ісуса: ―Надішли нас у свиней, щоб ми увійшли в них.</verse>
				<verse number="13">Ісус дозволив їм. Нечисті духи, вийшовши з чоловіка, увійшли у свиней. Тоді все стадо, десь дві тисячі голів, кинулося з кручі в море та втопилося.</verse>
				<verse number="14">Свинопаси побігли та сповістили про це в місті та в селах. Тоді люди вийшли подивитися, що сталося.</verse>
				<verse number="15">Коли підійшли до Ісуса, то побачили, що одержимий, в якому був легіон демонів, сидить одягнений та при здоровому глузді, і вони злякалися.</verse>
				<verse number="16">Ті, хто бачив, розповідали, що сталося з біснуватим і про свиней.</verse>
				<verse number="17">Тоді вони почали просити Ісуса, щоб Він залишив їхні околиці.</verse>
				<verse number="18">Коли Ісус сідав у човен, той, хто був біснуватим, просив Його, щоб Він узяв його з Собою.</verse>
				<verse number="19">Але Ісус не дозволив йому, сказавши: «Іди до себе додому, до своїх, та розкажи, як багато зробив для тебе Господь, як Він змилосердився над тобою».</verse>
				<verse number="20">Той пішов і почав проповідувати в Десятимісті, як багато зробив для нього Ісус. І всі дивувалися цьому.</verse>
				<verse number="21">Коли Ісус на човні знов переплив на інший берег, навколо Нього зібрався великий натовп. А був Він біля моря.</verse>
				<verse number="22">І прийшов один із керівників синагоги, на ім’я Яір, та, впавши Йому до ніг,</verse>
				<verse number="23">благав Його, кажучи: «Моя донька помирає, прийди та поклади на неї руки, щоб вона одужала та жила».</verse>
				<verse number="24">Ісус пішов разом із ним. Великий натовп слідував за Ним, люди з усіх боків тиснули на Нього.</verse>
				<verse number="25">І була там одна жінка, яка дванадцять років страждала на кровотечу.</verse>
				<verse number="26">Вона багато натерпілася від багатьох лікарів та витратила все, що мала, але не отримала ніякого полегшення, навпаки, їй ставало гірше.</verse>
				<verse number="27">Вона почула про Ісуса і в натовпі, підійшовши ззаду, доторкнулася до Його одежі.</verse>
				<verse number="28">Бо вона говорила: «Якщо хоч доторкнуся до Його одежі, то одужаю!»</verse>
				<verse number="29">І зараз же зупинилася її кровотеча, і вона відчула в тілі, що зцілилася від своєї недуги.</verse>
				<verse number="30">А Ісус відразу відчув у Собі, що з Нього вийшла сила. Повернувшись до натовпу, запитав: ―Хто доторкнувся до Мого одягу?</verse>
				<verse number="31">Учні сказали Йому: ―Ти ж бачиш, що натовп тисне на Тебе з усіх боків, а Ти запитуєш: «Хто доторкнувся до Мене?»</verse>
				<verse number="32">Але Ісус озирався, щоб побачити, хто це зробив.</verse>
				<verse number="33">Тоді жінка зі страхом та тремтінням, знаючи, що сталося, підійшла та, впавши перед Ним, сказала всю правду.</verse>
				<verse number="34">Ісус же сказав їй: «Донько, віра твоя врятувала тебе. Іди з миром і будь зцілена від твоєї хвороби».</verse>
				<verse number="35">Коли Він ще говорив, прийшли з дому керівника синагоги та сказали: ―Твоя донька померла. Навіщо турбуєш Учителя?</verse>
				<verse number="36">Але Ісус, не зважаючи на сказані слова, сказав керівникові синагоги: ―Не бійся, тільки віруй.</verse>
				<verse number="37">І не дозволив нікому йти з Ним, окрім Петра, Якова та Івана, брата Якового.</verse>
				<verse number="38">Коли прийшли в дім керівника синагоги, то Ісус побачив метушню і тих, що дуже плакали й голосили.</verse>
				<verse number="39">Він увійшов та сказав їм: «Чому ви тривожитесь та плачете, дитина не померла, а спить».</verse>
				<verse number="40">Але вони почали глузувати з Нього. Ісус же, наказавши всім вийти, узяв батька й матір дитини, а також тих, хто був із Ним, та увійшов туди, де лежала дитина.</verse>
				<verse number="41">Узяв дівчинку за руку й промовив до неї: «Таліта кум!» (що в перекладі означає: «Дівчинко, кажу тобі, встань!»).</verse>
				<verse number="42">Дівчинка негайно піднялася й почала ходити. Їй було дванадцять років. Усі відразу жахнулися від великого дива.</verse>
				<verse number="43">Ісус суворо наказав їм, щоб про це ніхто не дізнався, і велів дати дівчинці їсти.</verse>
			</chapter>
			<chapter number="6">
				<verse number="1">Ісус вийшов звідти та прийшов на Свою батьківщину, а Його учні йшли за Ним.</verse>
				<verse number="2">Коли настала Субота, Він почав навчати людей у синагозі. Багато з тих, хто слухав Його, казали: «Звідки в Нього це? Що це за мудрість дана Йому? Як такі чудеса творяться Його руками?</verse>
				<verse number="3">Хіба Він не тесля, син Марії? Хіба Він не брат Якова, Йосії, Юди та Симона? Хіба Його сестри не серед нас?» І вони спокушалися через Нього.</verse>
				<verse number="4">Ісус же сказав їм: «Не буває пророка без пошани, хіба тільки на своїй батьківщині, серед своїх родичів та у своєму домі».</verse>
				<verse number="5">І не зміг там зробити жодного чуда, тільки зцілив кількох хворих, поклавши на них руки.</verse>
				<verse number="6">І дивувався через їхнє невір’я. Потім Ісус ходив по навколишніх селах і навчав.</verse>
				<verse number="7">Покликавши до Себе дванадцятьох, Ісус почав надсилати їх по двоє, даючи їм владу над нечистими духами.</verse>
				<verse number="8">Ісус наказав їм: «Не беріть у дорогу ні хліба, ні торбини, ні грошей у пояс, а тільки одну палицю.</verse>
				<verse number="9">Взуйте сандалії й не беріть двох сорочок».</verse>
				<verse number="10">Потім додав: «Коли увійдете в дім, там залишайтесь, поки не вийдете звідти.</verse>
				<verse number="11">Коли ж десь вас не приймуть або не слухатимуть, то, виходячи звідти, обтрусіть пил зі своїх ніг на свідчення проти них!»</verse>
				<verse number="12">Вони пішли та проповідували, щоб люди покаялись,</verse>
				<verse number="13">і виганяли багатьох демонів, а багатьох хворих помазували олією та зцілювали.</verse>
				<verse number="14">Цар Ірод почув про Ісуса, оскільки Його ім’я ставало все більш відомим. Дехто казав: «Іван Хреститель воскрес із мертвих, і тому ці чудеса діються через Нього».</verse>
				<verse number="15">Інші казали: «Це Ілля!» А ще інші: «Це пророк, як один зі стародавніх пророків».</verse>
				<verse number="16">Але Ірод, почувши це, казав: «Іван, якого я стратив, воскрес із мертвих».</verse>
				<verse number="17">Бо Ірод, надіславши схопити Івана, зв’язав його та посадив до в’язниці через Іродіаду, дружину Филипа, свого брата, з якою він одружився.</verse>
				<verse number="18">Іван казав Іродові: «Не годиться тобі одружуватися з дружиною твого брата!»</verse>
				<verse number="19">Іродіада була ворожою до Івана та бажала вбити його, але не могла.</verse>
				<verse number="20">Адже Ірод боявся Івана і, знаючи, що він чоловік праведний та святий, захищав його. Слухаючи Івана, він дуже непокоївся, однак слухав його з насолодою.</verse>
				<verse number="21">Та настав сприятливий день, коли Ірод святкував свій день народження й влаштував бенкет для своїх вельмож, воєначальників та старійшин із Галілеї.</verse>
				<verse number="22">Дочка Іродіади увійшла до них та затанцювала, і так сподобалась Іродові й тим, що сиділи разом із ним за столом, що цар сказав дівчині: ―Проси все, що бажаєш, і я дам тобі.</verse>
				<verse number="23">І поклявся їй: ―Усе, що тільки попросиш, дам тобі, навіть і пів царства.</verse>
				<verse number="24">Вона вийшла та запитала в матері: ―Що мені просити? Її мати відповіла: ―Голову Івана Хрестителя.</verse>
				<verse number="25">Тоді вона відразу увійшла до царя та просила: ―Хочу, щоб ти негайно дав мені на блюді голову Івана Хрестителя.</verse>
				<verse number="26">Цар дуже засмутився, але через клятву й тих, що сиділи з ним за столом, не схотів відмовити їй.</verse>
				<verse number="27">Тож цар відразу надіслав охоронця, наказавши принести голову Івана. Той пішов до в’язниці та відрубав Іванові голову,</verse>
				<verse number="28">приніс її на блюді та віддав дівчині, а вона віддала її своїй матері.</verse>
				<verse number="29">Коли про це довідались учні Івана, то прийшли, забрали його тіло й поклали в гробницю.</verse>
				<verse number="30">Апостоли повернулися до Ісуса й розповіли Йому про все, що зробили і як багато навчили людей.</verse>
				<verse number="31">Ісус сказав їм: «Ідіть тепер у пустинне місце та відпочиньте трохи». Адже багато було тих, хто приходив та відходив, і вони не мали часу навіть поїсти.</verse>
				<verse number="32">Тож відпливли на човні в пустинне місце, щоб бути на самоті.</verse>
				<verse number="33">Але люди побачили їх та впізнали, тож побігли пішки з усіх міст та дісталися до того місця раніше за них.</verse>
				<verse number="34">Вийшовши на берег, Ісус побачив багато людей і змилосердився над ними, тому що вони були, як вівці, що не мають пастуха. І почав їх багато навчати.</verse>
				<verse number="35">Коли минуло чимало часу, Його учні підійшли до Нього й сказали: ―Тут пустинне місце, і година вже пізня.</verse>
				<verse number="36">Відпусти людей, щоби пішли в хутори та села, які навколо, та купили собі їсти.</verse>
				<verse number="37">Але Він сказав їм: ―Ви дайте їм їсти! Вони запитали: ―Чи нам піти купити хліба на двісті динаріїв і дати їм їсти?</verse>
				<verse number="38">Ісус сказав їм: ―Скільки хлібів у вас є? Ідіть та подивіться! Дізнавшись, вони сказали: ―П’ять хлібів та дві рибини.</verse>
				<verse number="39">Тоді наказав учням розсадити всіх на зеленій траві.</verse>
				<verse number="40">І розсадили їх групами по сто та по п’ятдесят осіб.</verse>
				<verse number="41">Ісус узяв ті п’ять хлібів та дві рибини, подивився на небо, благословив їх і, розломивши хліби, дав Своїм учням, щоб роздали людям. Так само роздали всім обидві рибини.</verse>
				<verse number="42">Усі їли та наситилися,</verse>
				<verse number="43">і назбирали дванадцять повних кошиків із залишками від риби.</verse>
				<verse number="44">Тих, хто їв, було п’ять тисяч чоловіків.</verse>
				<verse number="45">Відразу після цього Ісус звелів учням сісти в човен та переплисти на другий бік до Віфсаїди, а Він тим часом відпустить людей.</verse>
				<verse number="46">Відпустивши народ, Ісус пішов на гору, щоб помолитися.</verse>
				<verse number="47">Коли настав вечір, човен був посеред моря, а Він залишився сам на березі.</verse>
				<verse number="48">Побачивши, що учні ледве веслують через супротивний вітер, близько четвертої сторожі ночі Ісус, ідучи по воді, пішов до них і хотів їх проминути.</verse>
				<verse number="49">Коли учні побачили, що Він іде по воді, подумали, що це привид, і закричали.</verse>
				<verse number="50">Адже всі, хто Його бачив, були налякані. Ісус відразу заговорив до них: «Будьте сміливі! Це Я! Не бійтеся!»</verse>
				<verse number="51">Тоді Він увійшов до них у човен, і вітер стих. Учні дуже в собі здивувалися,</verse>
				<verse number="52">адже не зрозуміли чуда з хлібами: їхнє серце було закам’яніле.</verse>
				<verse number="53">Перепливши море, вони прибули до Генезаретської землі й причалили.</verse>
				<verse number="54">Коли вони вийшли з човна, люди відразу впізнали Ісуса.</verse>
				<verse number="55">Вони оббігли всю ту околицю й почали на носилках приносити до Нього хворих.</verse>
				<verse number="56">І куди б Він не заходив, – у села, міста або хутори, – скрізь на майдани виносили хворих і благали Його дозволити лише торкнутися до краю Його одягу; і всі, хто торкався, зцілялися.</verse>
			</chapter>
			<chapter number="7">
				<verse number="1">Прийшли до Нього фарисеї та деякі книжники з Єрусалима.</verse>
				<verse number="2">Вони побачили, що деякі Його учні їли немитими, тобто нечистими, руками.</verse>
				<verse number="3">Адже фарисеї, і взагалі юдеї, дотримуючись традиції старійшин, не їдять, доки не омиють старанно рук.</verse>
				<verse number="4">Вони не їдять принесеного з ринку, доки не омиються. Є ще багато іншого, чого вони дотримуються, як-от: миття чаш, глечиків, мідного посуду, а також і лежаків.</verse>
				<verse number="5">Тож фарисеї та книжники запитали Ісуса: ―Чому Твої учні не живуть згідно зі звичаєм наших батьків, а їдять немитими руками?</verse>
				<verse number="6">Він відповів: ―Добре пророкував Ісая про вас, лицемірів, як написано: «Цей народ шанує Мене лише устами, а серце його далеко від Мене.</verse>
				<verse number="7">Даремно вони поклоняються Мені, навчаючи людей людських заповідей».</verse>
				<verse number="8">Залишивши заповідь Бога, ви тримаєтесь людських звичаїв. Миєте глечики та чаші й багато чого іншого робите.</verse>
				<verse number="9">Потім сказав їм: ―Ви спритно відкидаєте заповідь Божу, щоб зберегти ваш звичай.</verse>
				<verse number="10">Адже Мойсей сказав: «Шануй батька та матір», а також: «Той, хто зневажає батька або матір, нехай буде покараний смертю!»</verse>
				<verse number="11">Ви ж говорите, що якщо людина скаже батькові або матері: «Те, чим я міг би допомогти тобі, – Корбан » (тобто дар Богові),</verse>
				<verse number="12">то ви вже дозволяєте йому нічого не робити для свого батька або матері.</verse>
				<verse number="13">Так ви скасовуєте Слово Боже через свій звичай, який ви ж і встановили. І багато подібного до цього ви робите.</verse>
				<verse number="14">Покликавши народ, Ісус знову промовив до них: «Слухайте Мене всі та зрозумійте!</verse>
				<verse number="15">Не існує нічого, що би ззовні входило в людину та могло зробити її нечистою, але нечистою людину робить те, що виходить з неї.</verse>
				<verse number="16">Якщо хтось має вуха, щоб слухати, нехай слухає!»</verse>
				<verse number="17">Коли Ісус залишив людей та увійшов у дім, Його учні запитали про цю притчу.</verse>
				<verse number="18">Він сказав їм: «Невже ви ще не розумієте? Не знаєте, що все, що входить ззовні, не може людину зробити нечистою?</verse>
				<verse number="19">Бо їжа не потрапляє до серця, а йде до шлунка й потім виходить геть. Так Він оголосив чистою всю їжу».</verse>
				<verse number="20">Потім сказав: «Оскверняє людину те, що виходить з неї.</verse>
				<verse number="21">Адже з серця людини виходять погані думки, статева розпуста, крадіж, вбивства,</verse>
				<verse number="22">перелюб, жадібність, злоба, лукавство, непристойність, заздрість, богохульство, гордість та дурість.</verse>
				<verse number="23">Усе це зло виходить зсередини та оскверняє людину».</verse>
				<verse number="24">Вирушивши звідти, Ісус попрямував до земель Тира й Сидона. І, увійшовши в дім, не хотів, щоб хтось дізнався, що Він там, але не зміг утаїтись.</verse>
				<verse number="25">Одна жінка, яка мала доньку, одержиму нечистим духом, почувши про Ісуса, прийшла до Нього та впала на коліна перед Ним.</verse>
				<verse number="26">Жінка була гречанкою, родом із Сирійської Фінікії. Вона благала Ісуса вигнати демона з її доньки.</verse>
				<verse number="27">Але Він сказав: ―Нехай спочатку наситяться діти, адже не годиться брати хліб від дітей та кидати щенятам.</verse>
				<verse number="28">Вона ж відповіла Йому: ―Так, Господи, але й щенята під столом їдять крихти після дітей.</verse>
				<verse number="29">Він сказав їй: ―За ці слова йди, демон вийшов із твоєї доньки.</verse>
				<verse number="30">Вона пішла додому й знайшла дитину, що лежала в ліжку, і демон вийшов із неї.</verse>
				<verse number="31">Ісус знов залишив околиці Тира й через Сидон вийшов до Галілейського моря на землі Десятимістя.</verse>
				<verse number="32">І привели до Нього глухого, який говорив із труднощами, і просили, щоб Він поклав на нього руки.</verse>
				<verse number="33">Ісус узяв його вбік від натовпу та вклав пальці йому у вуха і, плюнувши, торкнувся його язика.</verse>
				<verse number="34">Потім подивився на небо, зітхнув і сказав глухому: «Еффата!», що означає: «Відкрийся!»</verse>
				<verse number="35">І відразу відкрилися його вуха, язик розв’язався, і він почав говорити правильно.</verse>
				<verse number="36">Ісус наказав не розповідати про це нікому. Та чим більше Він забороняв, тим більше вони розголошували.</verse>
				<verse number="37">І дивувалися вкрай, кажучи: «Він усе робить дуже добре: навіть глухим дає слух і німим – мову».</verse>
			</chapter>
			<chapter number="8">
				<verse number="1">У ті дні, коли знову зібралося багато людей і не мали, що їсти, Ісус покликав учнів та сказав їм:</verse>
				<verse number="2">―Жаль Мені цих людей, тому що вже три дні залишаються зі Мною й не мають, що їсти.</verse>
				<verse number="3">І якщо Я відпущу їх голодними додому, вони ослабнуть у дорозі, бо деякі прийшли здалека.</verse>
				<verse number="4">Учні відповіли Йому: ―Звідки в цій пустелі хтось зможе взяти стільки хліба, щоб нагодувати цих людей?</verse>
				<verse number="5">Ісус запитав: ―Скільки маєте хлібів? Вони відповіли: ―Сім.</verse>
				<verse number="6">Ісус звелів людям сісти на землю. Потім узяв ті сім хлібів, подякував, розламав та дав Своїм учням, щоб вони роздали людям.</verse>
				<verse number="7">Ще мали й кілька малих рибин, Він благословив їх і звелів роздати й рибу.</verse>
				<verse number="8">Усі їли та наситились. І зібрали сім повних кошиків залишків.</verse>
				<verse number="9">Тих, що їли, було приблизно чотири тисячі. Потім відпустив їх.</verse>
				<verse number="10">Після цього Ісус відразу сів у човен разом зі своїми учнями та відплив до землі Далманутської.</verse>
				<verse number="11">До Ісуса підійшли фарисеї та почали сперечатися з Ним. Вони, випробовуючи Його, вимагали знамення з неба.</verse>
				<verse number="12">Ісус, глибоко зітхнувши у Своєму дусі, сказав: «Чому цей рід шукає знамення? Істинно кажу вам: цьому роду не дасться ніякого знамення».</verse>
				<verse number="13">І, залишивши їх, знову сів у човен та вирушив на другий бік моря.</verse>
				<verse number="14">Учні забули взяти хліб і, крім однієї хлібини, не мали в човні більше нічого</verse>
				<verse number="15">А Ісус застерігав їх: ―Дивіться та стережіться закваски фарисейської та закваски Ірода.</verse>
				<verse number="16">Вони міркували між собою: ―Він говорить так, тому що ми не маємо хлібів.</verse>
				<verse number="17">Знаючи про це, Ісус сказав: ―Чому ви міркуєте між собою, що не взяли хліба? Невже ви не збагнули й не розумієте? Невже ваше серце все ще закам’яніле?</verse>
				<verse number="18">Маєте очі, але не бачите? Маєте вуха, але не чуєте? Невже не пам’ятаєте?</verse>
				<verse number="19">Коли п’ять хлібів Я розділив для п’яти тисяч, то скільки повних кошиків залишків ви зібрали? Вони відповіли: ―Дванадцять.</verse>
				<verse number="20">― А сім хлібів для чотирьох тисяч? І скільки повних кошиків із залишками ви зібрали? Вони відповіли: ―Сім.</verse>
				<verse number="21">Тоді Ісус сказав їм: ―Усе ще не розумієте?</verse>
				<verse number="22">Коли прийшли до Віфсаїди, привели до Ісуса сліпого й просили доторкнутись до нього.</verse>
				<verse number="23">Він узяв сліпого за руку, вивів за межі села й, послинивши йому очі, поклав на нього руки та запитав: ―Бачиш щось?</verse>
				<verse number="24">Подивившись, він сказав: ―Бачу людей, але вони мов дерева, що ходять.</verse>
				<verse number="25">Тоді Ісус знов поклав руки на його очі. Чоловік подивився уважно, його зір повернувся, і він бачив усе чітко</verse>
				<verse number="26">Ісус вислав його додому та сказав: ―Не заходь у село й не розповідай нікому.</verse>
				<verse number="27">Ісус зі Своїми учнями прийшов до сіл довкола Кесарії Филипової. Дорогою Ісус запитав Своїх учнів: ―За кого вважають Мене люди?</verse>
				<verse number="28">Вони відповіли: ―Одні – за Івана Хрестителя, інші – за Іллю, ще інші – за одного з пророків.</verse>
				<verse number="29">Тоді Ісус спитав їх: ―А ви за кого Мене вважаєте? Петро сказав Йому: ―Ти – Христос!</verse>
				<verse number="30">Тоді Він наказав їм нікому не казати про Нього.</verse>
				<verse number="31">Потім почав навчати їх, що Синові Людському належить багато страждати, бути відкинутим старійшинами, первосвященниками та книжниками, бути вбитим, але через три дні Він воскресне.</verse>
				<verse number="32">Він говорив їм прямо про це. Тоді Петро, відкликавши Ісуса вбік, почав докоряти Йому.</verse>
				<verse number="33">Ісус же повернувся, подивився на Своїх учнів та докорив Петрові, кажучи: ―Відійди від Мене, сатано! Бо ти думаєш не про Боже, а про людське.</verse>
				<verse number="34">І, покликавши до Себе народ разом зі Своїми учнями, сказав їм: «Якщо хтось хоче йти за Мною, нехай зречеться самого себе, візьме свій хрест та слідує за Мною.</verse>
				<verse number="35">Бо хто хоче спасти своє життя, той втратить його, а хто втратить його заради Мене та Доброї Звістки, той спасе його.</verse>
				<verse number="36">Яка користь людині, якщо здобуде весь світ, а душу свою втратить?</verse>
				<verse number="37">Або що дасть людина в обмін за свою душу?</verse>
				<verse number="38">Бо якщо хтось посоромиться Мене та Моїх слів перед цим грішним та невірним поколінням, того й Син Людський посоромиться, коли прийде в славі Свого Отця разом зі святими ангелами».</verse>
			</chapter>
			<chapter number="9">
				<verse number="1">І сказав: «Істинно кажу вам: деякі з присутніх тут не зазнають смерті, доки не побачать Царства Божого, що прийшло в силі».</verse>
				<verse number="2">Через шість днів Ісус узяв із Собою Петра, Якова та Івана й вивів тільки їх на високу гору. Там Він преобразився перед ними:</verse>
				<verse number="3">Його одяг став блискучим і таким білим, що жоден відбілювач у світі не міг би так відбілити.</verse>
				<verse number="4">І з’явились їм Мойсей та Ілля, які розмовляли з Ісусом.</verse>
				<verse number="5">Петро сказав Ісусові: « Равві, добре нам тут бути! Зробімо три намети: один для Тебе, один для Мойсея та один для Іллі».</verse>
				<verse number="6">Бо не знав, що сказати, такі налякані були.</verse>
				<verse number="7">Тоді з’явилася хмара, яка накрила їх, і з хмари промовив голос: «Це Син Мій улюблений, Його слухайте!»</verse>
				<verse number="8">І раптом, подивившись навкруги, вони нікого не побачили, окрім Ісуса.</verse>
				<verse number="9">Коли вони сходили з гори, Ісус наказав їм, щоб не казали нікому про те, що бачили, доки Син Людський не воскресне з мертвих.</verse>
				<verse number="10">Вони зберегли це Слово для себе, тільки міркували між собою, що означає воскресіння з мертвих.</verse>
				<verse number="11">Потім вони запитали Його: ―Чому книжники кажуть, що Ілля має прийти першим?</verse>
				<verse number="12">Ісус відповів: ―Ілля дійсно має прийти першим, щоб відновити все. І, як написано про Сина Людського, Він має багато постраждати та бути приниженим.</verse>
				<verse number="13">Але кажу вам: Ілля прийшов, і вони вчинили з ним усе, що схотіли, як написано про нього.</verse>
				<verse number="14">Повернувшись до інших учнів, вони побачили навколо них великий натовп і книжників, які сперечалися з ними.</verse>
				<verse number="15">Як тільки ці люди побачили Ісуса, здивувалися й побігли привітати Його.</verse>
				<verse number="16">Він запитав їх: ―Чому ви сперечалися з ними?</verse>
				<verse number="17">Один чоловік із натовпу відповів: ―Учителю, я привів до Тебе мого сина, бо він одержимий духом німоти.</verse>
				<verse number="18">Коли дух його хапає, то кидає на землю, з рота йде піна, хлопчик скрегоче зубами й ціпеніє. Я просив Твоїх учнів вигнати духа, але вони не змогли.</verse>
				<verse number="19">Ісус у відповідь сказав: ―О роде невірний, доки буду з вами? Доки терпітиму вас? Приведіть хлопчика до Мене!</verse>
				<verse number="20">І привели хлопчика до Ісуса. Коли дух побачив Ісуса, відразу кинув хлопчика в судоми. Той, упавши на землю, покотився й пустив піну з рота.</verse>
				<verse number="21">Ісус запитав його батька: ―Скільки часу з ним таке? Він відповів: ―З дитинства.</verse>
				<verse number="22">Часто дух кидає його у вогонь або у воду, щоб вбити його. Якщо можеш щось зробити, допоможи нам. Змилуйся над нами.</verse>
				<verse number="23">Ісус же сказав йому: ―Якщо можеш?! Усе можливе для того, хто вірує!</verse>
				<verse number="24">Тоді батько хлопчика скрикнув: ― Вірую! Допоможи моєму невірству.</verse>
				<verse number="25">Коли Ісус побачив, що люди збігаються, то наказав нечистому духові, кажучи: «Духу німий та глухий, наказую тобі: вийди з нього й більше не заходь у нього!»</verse>
				<verse number="26">Скрикнувши, дух сильно потряс хлопця в конвульсіях і вийшов із нього. Хлопець став як мертвий, так що багато хто говорив, що він помер.</verse>
				<verse number="27">Але Ісус узяв його за руку, підняв його, і він устав.</verse>
				<verse number="28">Пізніше, коли Ісус увійшов у дім, учні наодинці запитали Його: ―Чому ми не змогли вигнати демона?</verse>
				<verse number="29">Ісус відповів: ―Цей рід можна вигнати лише молитвою та постом.</verse>
				<verse number="30">Вийшовши звідти, вони пройшли через Галілею. Ісус не хотів, щоб хтось дізнався про це,</verse>
				<verse number="31">бо Він навчав Своїх учнів та казав їм: «Син Людський буде виданий у руки людські. Його вб’ють, але через три дні Він воскресне».</verse>
				<verse number="32">Однак учні не зрозуміли цих слів, а спитати Його боялися.</verse>
				<verse number="33">Коли вони прийшли в Капернаум і були в домі, Ісус запитав їх: ―Про що ви говорили в дорозі?</verse>
				<verse number="34">Але вони мовчали, тому що в дорозі сперечалися між собою, хто з них найбільший.</verse>
				<verse number="35">Тоді Ісус присів, покликав до Себе дванадцятьох і сказав їм: ―Якщо хтось хоче бути першим, той хай буде останнім серед усіх та слугою для всіх.</verse>
				<verse number="36">Ісус узяв дитину, поставив посеред них і, обійнявши її, сказав їм:</verse>
				<verse number="37">―Хто приймає таку дитину в ім’я Моє, той не Мене приймає, а Того, Хто надіслав Мене.</verse>
				<verse number="38">Іван сказав Йому: ―Учителю, ми бачили когось, хто Твоїм ім’ям виганяв демонів, та ми заборонили йому, бо він не ходить із нами.</verse>
				<verse number="39">Але Ісус сказав: ―Не зупиняйте його, бо немає такого, хто б робив чудо в ім’я Моє й відразу злословив би Мене.</verse>
				<verse number="40">Той, хто не проти нас, той за нас.</verse>
				<verse number="41">Адже хто подасть вам чашу води в ім’я Моє, бо ви Христові, – істинно кажу вам, – не втратить своєї винагороди.</verse>
				<verse number="42">Якщо хтось спокусить одного з цих малих, що вірують у Мене, то було б краще, якби йому повісили млинове жорно на шию й кинули в море.</verse>
				<verse number="43">Якщо твоя рука спокушає тебе, відрубай її. Краще тобі увійти в життя покаліченим, ніж, маючи дві руки, іти до Геєни, у вогонь незгасимий,</verse>
				<verse number="44">де черв’як їхній не вмирає і вогонь не гасне.</verse>
				<verse number="45">Якщо твоя нога спокушає тебе, відрубай її. Краще тобі увійти в життя покаліченим чи кульгавим, ніж, маючи дві ноги, бути вкинутим до Геєни,</verse>
				<verse number="46">де черв’як їхній не вмирає і вогонь не гасне.</verse>
				<verse number="47">Якщо твоє око спокушає тебе, вирви його. Краще тобі увійти до Царства Божого однооким, ніж, маючи два ока, бути вкинутим у Геєну,</verse>
				<verse number="48">«де черв’як їхній не вмирає і вогонь не гасне».</verse>
				<verse number="49">Бо кожен буде вогнем посолений і кожна жертва буде посолена сіллю.</verse>
				<verse number="50">Сіль – добра річ, але якщо сіль втратить солоність, як її знов зробити солоною? Майте сіль самі в собі та зберігайте мир між собою.</verse>
			</chapter>
			<chapter number="10">
				<verse number="1">Ісус піднявся звідти та пішов в околиці Юдеї та в землі, що за Йорданом. До Нього знову сходилися натовпи, і Він, за звичаєм, знову навчав їх.</verse>
				<verse number="2">Підійшли фарисеї та, випробовуючи Його, запитували: ―Чи дозволено чоловікові розлучатися зі своєю дружиною?</verse>
				<verse number="3">Ісус у відповідь запитав: ―Що наказав вам Мойсей?</verse>
				<verse number="4">Вони сказали: ―Мойсей дозволив написати їй листа про розлучення та відпустити.</verse>
				<verse number="5">Ісус же сказав їм: ―Через вашу жорстокість він написав вам цю заповідь.</verse>
				<verse number="6">Від початку творіння Бог «чоловіком та жінкою їх створив».</verse>
				<verse number="7">«Тому залишить чоловік батька свого й матір свою і прилине до жінки своєї,</verse>
				<verse number="8">і будуть двоє одним тілом». Тому більше не буде двох, а одне тіло.</verse>
				<verse number="9">Отже, те, що Бог з’єднав, людина хай не роз’єднує.</verse>
				<verse number="10">У домі учні знову запитали про це Ісуса.</verse>
				<verse number="11">Він сказав: ―Кожен, хто розлучається зі своєю дружиною та одружується з іншою, чинить перелюб проти неї.</verse>
				<verse number="12">І якщо дружина розлучається зі своїм чоловіком та одружується з іншим, також чинить перелюб.</verse>
				<verse number="13">Люди приносили до Нього дітей, щоб Він доторкнувся до них та благословив, але учні забороняли їм.</verse>
				<verse number="14">Ісус же, побачивши це, розгнівався й сказав: «Пустіть дітей приходити до Мене й не забороняйте їм, бо таким, як вони, належить Царство Боже.</verse>
				<verse number="15">Істинно кажу вам: хто не прийме Царства Божого, як дитя, той не ввійде до нього!»</verse>
				<verse number="16">Він обійняв дітей і, поклавши на них руки, благословив.</verse>
				<verse number="17">Коли Ісус відправився далі, підбіг до Нього один чоловік, упав перед Ним на коліна й запитав: ―Учителю добрий, що мені робити, щоб успадкувати життя вічне?</verse>
				<verse number="18">Ісус відповів йому: ―Чому ти називаєш Мене добрим? Ніхто не є Добрий, окрім Самого Бога.</verse>
				<verse number="19">Ти знаєш заповіді: «Не вбивай», «Не чини перелюбу», «Не вкради», «Не обманюй», «Не кривдь», «Шануй твого батька та матір».</verse>
				<verse number="20">Він відповів: ―Учителю, усе це я зберіг змалку.</verse>
				<verse number="21">Ісус подивився на нього з любов’ю та сказав йому: ―Одного тобі ще бракує: піди, продай усе, що маєш, та роздай бідним, і матимеш скарб на небесах; а тоді приходь та слідуй за Мною.</verse>
				<verse number="22">Почувши це Слово, чоловік відійшов засмучений, бо мав багато маєтків.</verse>
				<verse number="23">Ісус подивився навкруги та сказав Своїм учням: ―Як важко багатим увійти в Царство Боже!</verse>
				<verse number="24">Учні були вражені словами Ісуса. Ісус знову сказав їм: ―Діти, як важко тим, хто покладається на багатства, увійти в Царство Боже.</verse>
				<verse number="25">Легше верблюдові пройти через вушко голки, ніж багатому ввійти в Царство Боже.</verse>
				<verse number="26">Тоді вони дуже здивувалися й казали між собою: ―Хто ж тоді може бути спасенний?</verse>
				<verse number="27">Подивившись на них, Ісус сказав: ―Для людей це неможливо, але не для Бога, адже для Бога все можливо.</verse>
				<verse number="28">Петро почав говорити: ―Ось ми залишили все та пішли за Тобою.</verse>
				<verse number="29">Ісус відповів: ―Істинно кажу вам: немає нікого, хто б залишив дім, братів, сестер, батька, матір, дітей і поля заради Мене та заради Доброї Звістки</verse>
				<verse number="30">і хто б не отримав у сто разів більше в цей час домів, братів, сестер, матерів, дітей і поля разом із гоніннями, а в майбутньому віці – вічне життя.</verse>
				<verse number="31">Багато перших будуть останніми, а останні – першими.</verse>
				<verse number="32">Вони йшли дорогою до Єрусалима. Ісус ішов попереду учнів, а вони, здивовані та сповнені страху, ішли за Ним. Він знов узяв дванадцятьох окремо й почав говорити про те, що має з Ним статися.</verse>
				<verse number="33">«Ось ми йдемо до Єрусалима, і там Син Людський буде виданий первосвященникам і книжникам. Вони засудять Його на смерть та віддадуть язичникам.</verse>
				<verse number="34">Ті насміхатимуться з Нього, плюватимуть на Нього, бичуватимуть Його та вб’ють, але через три дні Він воскресне».</verse>
				<verse number="35">Яків та Іван, сини Зеведеєві, підійшли до Нього й сказали: ―Учителю, бажаємо, щоб Ти зробив для нас те, що ми попросимо.</verse>
				<verse number="36">Він запитав їх: ―Що бажаєте, щоб Я зробив для вас?</verse>
				<verse number="37">Вони сказали Йому: ―Дозволь, щоб ми сиділи: один праворуч, а інший ліворуч від Тебе у славі Твоїй.</verse>
				<verse number="38">Ісус сказав їм: ―Не знаєте, чого просите. Чи зможете ви пити чашу, яку Я п’ю, або хреститися хрещенням, яким Я хрещуся?</verse>
				<verse number="39">Вони відповіли: ―Зможемо! Ісус сказав: ―Чашу, яку Я п’ю, ви будете пити, і хрещенням, яким Я хрещуся, ви будете хрещені.</verse>
				<verse number="40">Але сидіти праворуч або ліворуч від Мене – не Мені це вирішувати: ці місця належать тим, кому приготовлені.</verse>
				<verse number="41">Решта десятеро учнів, почувши про це, розгнівалися на Якова та Івана.</verse>
				<verse number="42">Ісус же, покликавши їх, сказав: «Ви знаєте, що ті, кого вважають керівниками народів, володіють ними, а сильні світу панують над ними.</verse>
				<verse number="43">Але серед вас не так: хто хоче стати великим між вами, той має стати вашим слугою.</verse>
				<verse number="44">І хто хоче бути першим, нехай буде рабом для всіх.</verse>
				<verse number="45">Адже Син Людський прийшов не для того, щоб Йому служили, але щоб служити й віддати Своє життя як викуп за багатьох».</verse>
				<verse number="46">Вони прийшли до Єрихона, і, коли Ісус разом зі Своїми учнями та великим натовпом людей виходили з Єрихона, син Тимея, Вартимей, сліпий жебрак, сидів біля дороги.</verse>
				<verse number="47">Почувши, що Ісус із Назарета проходить, він почав кричати: ―Сину Давидів, змилуйся наді мною!</verse>
				<verse number="48">Багато людей почали докоряти йому, щоб він замовк, але він ще голосніше закричав: ―Сину Давидів, змилуйся наді мною!</verse>
				<verse number="49">Ісус зупинився та сказав: «Покличте його!» Вони покликали сліпого, кажучи: «Не бійся! Вставай! Він кличе тебе».</verse>
				<verse number="50">Той скинув верхню одежу, підскочив та прийшов до Ісуса.</verse>
				<verse number="51">Ісус у відповідь сказав: ―Що ти хочеш, щоб Я зробив для тебе? Сліпий Йому відповів: ― Равві, щоб я знову бачив!</verse>
				<verse number="52">Ісус сказав йому: ―Іди, твоя віра спасла тебе! Сліпий відразу ж прозрів та пішов дорогою за Ісусом.</verse>
			</chapter>
			<chapter number="11">
				<verse number="1">Коли наблизились до Єрусалима, до Вітфагії та Віфанії, до Оливної гори, Він надіслав двох Своїх учнів</verse>
				<verse number="2">та сказав їм: «Ідіть у село, яке перед вами, і відразу, як зайдете, знайдете прив’язане осля, на яке ще ніхто з людей не сідав; відв’яжіть його й приведіть.</verse>
				<verse number="3">І якщо хтось спитає вас: „Чому це робите?“, скажіть: „Господь потребує його й відразу відішле назад“».</verse>
				<verse number="4">Вони пішли й знайшли осля, прив’язане на вулиці біля воріт, і розв’язали його.</verse>
				<verse number="5">Дехто з тих, що стояли там, сказали їм: «Що ви робите? Чому відв’язуєте осля?»</verse>
				<verse number="6">Вони відповіли, як звелів їм Ісус; тоді відпустили їх.</verse>
				<verse number="7">І привели осля до Ісуса, поклали на нього свій одяг, і Він сів на нього.</verse>
				<verse number="8">Багато хто стелив свій одяг по дорозі, інші ж стелили по дорозі гілки, які відрізали на полях.</verse>
				<verse number="9">Ті, що йшли попереду та позаду Нього, викрикували: «Осанна!» «Благословенний Той, Хто йде в ім’я Господа!»</verse>
				<verse number="10">«Благословенне Царство батька нашого Давида, яке надходить!» «Осанна на небесах!»</verse>
				<verse number="11">Коли Він увійшов у Єрусалим, то пішов до Храму й оглянув усе. Та оскільки була вже пізня година, вийшов разом із дванадцятьма та пішли до Віфанії.</verse>
				<verse number="12">Наступного дня, коли виходили з Віфанії, Ісус зголоднів.</verse>
				<verse number="13">І, побачивши здалека смоковницю, яка була вкрита листям, Він підійшов подивитися, чи немає на ній плодів. Але не знайшов нічого, окрім листя, бо не був ще час для смокви.</verse>
				<verse number="14">Тоді промовив до неї: «Нехай же повік ніхто не буде їсти твоїх плодів!» Його учні почули це.</verse>
				<verse number="15">Коли прийшли в Єрусалим, Ісус увійшов у Храм та вигнав усіх тих, хто продавав і купував у Храмі, перевернув столи тих, хто міняв гроші, та місця тих, хто продавав голубів.</verse>
				<verse number="16">Він не дозволяв нікому переносити через Храм будь-які речі.</verse>
				<verse number="17">Навчав і казав їм: «Хіба не написано: „Дім Мій буде називатися Домом Молитви для всіх народів“? А ви зробили з нього „притулок розбійників!“»</verse>
				<verse number="18">Первосвященники та книжники почули про це й шукали нагоди вбити Ісуса, але боялися Його, бо весь народ був здивований Його вченням.</verse>
				<verse number="19">Коли наставав вечір, вони виходили з міста.</verse>
				<verse number="20">Вранці, проходячи повз смоковницю, вони побачили, що вона всохла від самого коріння.</verse>
				<verse number="21">Згадавши, що сталося напередодні, Петро сказав Йому: ― Равві, ось смоковниця, яку Ти прокляв, всохла!</verse>
				<verse number="22">У відповідь Ісус сказав: ―Майте віру в Бога!</verse>
				<verse number="23">Істинно кажу вам: якщо хтось скаже цій горі: «Піднесися та кинься в море!» – і не буде сумніватися у своєму серці, а буде вірити, що станеться, як сказав, то так і буде.</verse>
				<verse number="24">Тому кажу вам: усе, про що молитесь і просите, вірте, що ви вже отримали, – і буде дано вам.</verse>
				<verse number="25">І коли стоїте в молитві, то прощайте, коли маєте щось проти когось, щоб і Отець ваш Небесний простив вам провини ваші.</verse>
				<verse number="26">Але якщо не прощаєте, і Отець ваш Небесний не простить вам провин ваших.</verse>
				<verse number="27">Вони знову прийшли до Єрусалима. Коли Він ходив у Храмі, до Нього підійшли первосвященники, книжники та старійшини</verse>
				<verse number="28">й запитали Його: ―Якою владою Ти це робиш? Або хто дав Тобі таку владу робити це?</verse>
				<verse number="29">Ісус сказав їм: ―Запитаю і Я вас про одне. Скажіть Мені, і Я скажу вам, якою владою це роблю.</verse>
				<verse number="30">Іванове хрещення було з Неба чи від людей? Дайте Мені відповідь.</verse>
				<verse number="31">Вони ж стали міркувати між собою, кажучи: ―Якщо скажемо: «З неба», Він запитає: «Чому ж ви не повірили йому?»</verse>
				<verse number="32">Якщо ж ми скажемо: «Від людей», – боїмося людей, бо всі вважали Івана пророком.</verse>
				<verse number="33">Вони відповіли Ісусові: ―Не знаємо. Ісус сказав: ―Тоді і Я не скажу, якою владою це роблю.</verse>
			</chapter>
			<chapter number="12">
				<verse number="1">Ісус почав говорити їм у притчах: ―Один чоловік посадив виноградник, обвів його огорожею, вкопав давильню, збудував башту, здав його в оренду виноградарям та вирушив у подорож.</verse>
				<verse number="2">Коли настав час, він надіслав одного раба до виноградарів, щоб отримати свою частину врожаю.</verse>
				<verse number="3">Однак виноградарі схопили, побили його й відіслали назад ні з чим.</verse>
				<verse number="4">Тоді господар надіслав до них іншого раба. Але вони й тому розбили голову та відіслали з ганьбою.</verse>
				<verse number="5">Він надіслав ще одного, але вони його вбили. Також і багатьох інших: одних побили, а інших убили.</verse>
				<verse number="6">Нарешті надіслав до них свого єдиного улюбленого сина, кажучи: «Мого сина поважатимуть!»</verse>
				<verse number="7">Але ті виноградарі сказали один одному: «Це спадкоємець, ходімо та вб’ємо його, і спадщина буде нашою!»</verse>
				<verse number="8">Вони схопили його, вбили та вивели з виноградника.</verse>
				<verse number="9">Що ж зробить господар виноградника? Він прийде та вб’є виноградарів, а виноградник віддасть іншим виноградарям.</verse>
				<verse number="10">Хіба ви не читали в Писанні: «Камінь, який відкинули будівничі, став наріжним каменем.</verse>
				<verse number="11">Господь зробив це, і воно є дивним у наших очах».</verse>
				<verse number="12">Вони зрозуміли, що Він про них сказав цю притчу, і шукали нагоди схопити Ісуса, але боялися народу. Тому залишили Його й відійшли.</verse>
				<verse number="13">Потім вони надіслали до Нього деяких фарисеїв та іродіан, щоб впіймати Його на слові.</verse>
				<verse number="14">Ті прийшли та запитали Його: ―Учителю, ми знаємо, що Ти праведний, ні на кого не зважаєш, адже не дивишся на людське обличчя, а правдиво навчаєш Божого шляху. Чи годиться платити податок Кесареві, чи ні? Платити чи не платити?</verse>
				<verse number="15">Ісус, знаючи їхнє лицемірство, сказав їм: ―Чому ви випробовуєте Мене? Дайте Мені динарій, щоб побачити.</verse>
				<verse number="16">Вони принесли: Він сказав: ―Чиє це зображення та напис? ―Кесаря!</verse>
				<verse number="17">Тоді Ісус сказав їм: ―Віддайте Кесареві Кесареве, а Богові – Боже! І вони дивувалися з Нього.</verse>
				<verse number="18">Прийшли до Нього садукеї, які кажуть, що немає воскресіння з мертвих, і запитали Його:</verse>
				<verse number="19">―Учителю, Мойсей написав нам: «Якщо чийсь брат помре та залишить дружину, не залишивши жодної дитини, то нехай його брат візьме дружину померлого та підніме нащадка своєму братові».</verse>
				<verse number="20">Було семеро братів. Перший одружився та помер, не залишивши дітей.</verse>
				<verse number="21">Другий одружився з вдовою, але він помер, не залишивши дітей, також і третій.</verse>
				<verse number="22">І ніхто із сімох не залишив дітей. Після всіх померла й жінка.</verse>
				<verse number="23">При воскресінні, коли воскреснуть, дружиною котрого з них вона буде? Адже всі семеро мали її за дружину.</verse>
				<verse number="24">Ісус сказав їм: ―Чи не тому ви помиляєтеся, що не знаєте ані Писання, ані сили Божої?</verse>
				<verse number="25">Бо коли воскресають з мертвих, не одружуються й не виходять заміж, а є як ангели на небі.</verse>
				<verse number="26">А щодо воскресіння з мертвих, хіба ви не читали в книзі Мойсея про те, що сказав йому Бог при полум’ї вогню тернового куща: «Я – Бог Авраама, Бог Ісаака і Бог Якова»?</verse>
				<verse number="27">Він є Богом не мертвих, а живих! Дуже помиляєтесь!</verse>
				<verse number="28">Один із книжників, підійшовши, послухав, як вони говорили й, побачивши, що Ісус добре відповів садукеям, запитав Його: ―Яка заповідь перша з усіх?</verse>
				<verse number="29">Ісус відповів: ―Перша є: «Слухай Ізраїлю, Господь Бог твій – це єдиний Господь.</verse>
				<verse number="30">Люби Господа Бога свого всім серцем своїм, усією своєю душею, усім своїм розумом і всією силою своєю».</verse>
				<verse number="31">А друга: «Люби ближнього свого, як самого себе». Немає заповіді важливішої від цих двох.</verse>
				<verse number="32">Книжник сказав Йому: ―Добре, Учителю! Ти правильно сказав: Бог єдиний, і немає іншого, крім Нього.</verse>
				<verse number="33">І любити Його всім серцем, усім розумінням та всією силою, і любити ближнього, як самого себе, – це більше за всі цілопалення та жертви.</verse>
				<verse number="34">Побачивши, що він мудро відповів, Ісус сказав йому: ―Ти недалеко від Царства Божого! І більше ніхто не наважувався запитувати Його.</verse>
				<verse number="35">У відповідь Ісус, навчаючи в Храмі, сказав: ―Чому книжники кажуть, що Христос є сином Давида?</verse>
				<verse number="36">Адже сам Давид через Духа Святого сказав: «Господь сказав Господеві моєму: „Сядь праворуч від Мене, доки Я не покладу ворогів Твоїх, як підніжок для Твоїх ніг“».</verse>
				<verse number="37">Якщо сам Давид називає Його Господом, як Він може бути його Сином? Багато людей слухало Його із задоволенням.</verse>
				<verse number="38">У Своєму навчанні Він сказав: «Стережіться книжників: їм подобається одягатись у довгі одежі, вони люблять привітання на ринках,</verse>
				<verse number="39">перші місця в синагогах та почесні місця на бенкетах.</verse>
				<verse number="40">Вони з’їдають доми вдів, але прикриваються довгими молитвами. Вони отримають суворіше покарання».</verse>
				<verse number="41">Ісус сів навпроти скрині для пожертв і дивився, як люди клали гроші в скриню. Чимало багатіїв клали багато.</verse>
				<verse number="42">Але підійшла одна бідна вдова, яка поклала дві лепти, що разом складають один кодрант.</verse>
				<verse number="43">Ісус покликав Своїх учнів і сказав їм: «Істинно кажу вам: ця бідна вдова поклала в скриню більше, ніж поклали всі інші.</verse>
				<verse number="44">Адже всі клали зі свого достатку, а вона зі своєї бідності поклала все, що мала на прожиток».</verse>
			</chapter>
			<chapter number="13">
				<verse number="1">Коли Ісус виходив із Храму, один з Його учнів сказав Йому: ―Учителю, поглянь, яке каміння і які будівлі!</verse>
				<verse number="2">Ісус сказав йому: ―Ти бачиш ці величезні споруди? Не залишиться тут каменя на камені, який не був би зруйнований.</verse>
				<verse number="3">Потім, коли Ісус сидів на Оливній горі навпроти Храму, Петро, Яків, Іван та Андрій наодинці запитали Його:</verse>
				<verse number="4">―Скажи нам, коли все це станеться і яка ознака того, що все це скоро здійсниться?</verse>
				<verse number="5">Ісус почав їм говорити: ―Дивіться, щоб ніхто не ввів вас в оману!</verse>
				<verse number="6">Бо багато хто прийде в ім’я Моє й казатиме: «Це Я!» І багатьох введуть в оману.</verse>
				<verse number="7">Коли почуєте про війни та чутки про війни, не лякайтеся: це має статися, але це ще не кінець.</verse>
				<verse number="8">Повстане народ проти народу й царство проти царства. У різних місцях будуть землетруси та голод. Але це – лише початок страждань.</verse>
				<verse number="9">Будьте обережні! Адже видаватимуть вас до судів і в синагогах битимуть вас. Поведуть вас до правителів та царів заради Мене, на свідчення їм.</verse>
				<verse number="10">Але спочатку Добра Звістка має проповідуватись усім народам.</verse>
				<verse number="11">Коли поведуть вас видавати до суду, не турбуйтеся, як і що казати. Але говоріть те, що буде дано вам у той час. Адже не ви будете говорити, а Дух Святий.</verse>
				<verse number="12">Брат видасть на смерть брата, а батько – дитину. Повстануть діти проти батьків та вбиватимуть їх.</verse>
				<verse number="13">І всі будуть ненавидіти вас через ім’я Моє. Але хто витримає до кінця, той буде спасенний.</verse>
				<verse number="14">Коли побачите гидоту спустошення, що сидить там, де їй не слід, – хто читає, нехай зрозуміє, – тоді ті, що в Юдеї, нехай тікають у гори.</verse>
				<verse number="15">Той, що буде на даху, хай не сходить і не входить, аби взяти щось зі свого дому;</verse>
				<verse number="16">той, що в полі, хай не вертається взяти свою одежу.</verse>
				<verse number="17">Горе вагітним і тим, що будуть годувати грудьми в ті дні.</verse>
				<verse number="18">Моліться, щоб це не сталося взимку.</verse>
				<verse number="19">Бо в ті дні буде таке страждання, якого не було від початку світу, що його створив Бог, дотепер і ніколи не буде.</verse>
				<verse number="20">І якби Господь не скоротив тих днів, то жодна людина не була б врятована, але заради обраних, яких Він обрав, ті дні.</verse>
				<verse number="21">Якщо тоді хтось скаже вам: «Ось тут Христос!», «Ось Він там!» – не вірте.</verse>
				<verse number="22">Бо постануть лжехристи та лжепророки й робитимуть знамення та чудеса, щоб ввести в оману, якщо можливо, обраних.</verse>
				<verse number="23">Ви ж стережіться. Я про все попередив вас!</verse>
				<verse number="24">Але в ті дні, після того страждання, «сонце померкне, і місяць не буде світити;</verse>
				<verse number="25">зірки впадуть із неба, і сили небесні захитаються».</verse>
				<verse number="26">Тоді побачать Сина Людського, Який приходить на хмарах із великою силою та славою.</verse>
				<verse number="27">Тоді Він надішле ангелів, і вони зберуть Його обраних із чотирьох вітрів, від одного краю землі до краю неба.</verse>
				<verse number="28">Від смоковниці навчіться її притчі: коли гілка стає вже м’якою й пускає листя, ви знаєте, що літо близько.</verse>
				<verse number="29">Так і ви, коли побачите, що це збувається, знайте: прихід близько, уже біля дверей.</verse>
				<verse number="30">Істинно кажу вам: не мине цей рід, поки все це не станеться.</verse>
				<verse number="31">Небо та земля проминуть, але слова Мої не проминуть.</verse>
				<verse number="32">А про той день і про ту годину ніхто не знає: ні ангели небесні, ні Син, а тільки Отець.</verse>
				<verse number="33">Стережіться, пильнуйте, бо не знаєте, коли прийде той час.</verse>
				<verse number="34">Подібно як чоловік, який, вирушивши в подорож, залишив свій дім і дав своїм рабам владу, кожному своє доручення, а сторожеві наказав пильнувати.</verse>
				<verse number="35">Пильнуйте, бо не знаєте, коли господар дому прийде: увечері, опівночі, коли заспіває півень або вранці,</verse>
				<verse number="36">щоб, прийшовши несподівано, не знайшов вас уві сні.</verse>
				<verse number="37">Те, що Я кажу вам, усім кажу: пильнуйте!</verse>
			</chapter>
			<chapter number="14">
				<verse number="1">Через два дні була Пасха та свято Опрісноків. Первосвященники та книжники шукали, як би підступом схопити та вбити Ісуса.</verse>
				<verse number="2">Але говорили: «Не у свято, щоб не сталося якогось заворушення в народі».</verse>
				<verse number="3">Ісус був у Віфанії, у домі Симона прокаженого. Коли Він сидів за столом, прийшла одна жінка, яка принесла алебастровий глечик із дуже дорогим чистим нардовим миром. Вона розбила алебастровий глечик і вилила миро на голову Ісуса.</verse>
				<verse number="4">Однак деякі з обуренням говорили між собою: ―Навіщо така трата мира?</verse>
				<verse number="5">Це миро можна було продати більше, ніж за триста динаріїв, та роздати бідним. І докоряли їй.</verse>
				<verse number="6">Але Ісус сказав: ―Залишіть її, чому ви докоряєте їй? Вона зробила добре діло для Мене.</verse>
				<verse number="7">Бідних ви завжди маєте з собою і, коли схочете, можете їм допомогти, а Мене не завжди матимете.</verse>
				<verse number="8">Вона зробила, що змогла. Помазала миром Моє тіло, щоб приготувати до поховання.</verse>
				<verse number="9">Істинно кажу вам: всюди, де буде проповідуватись ця Добра Звістка у всьому світі, будуть казати й те, що вона зробила, на згадку про неї.</verse>
				<verse number="10">Юда Іскаріот, один із дванадцятьох, пішов до первосвященників, щоб видати їм Ісуса.</verse>
				<verse number="11">Почувши про це, вони зраділи та обіцяли дати Йому грошей. І відтоді він шукав слушної нагоди, щоб Його видати.</verse>
				<verse number="12">У перший день свята Опрісноків, коли приносили пасхальну жертву, учні запитали Ісуса: ―Де Ти хочеш, щоб ми пішли та приготували Тобі спожити Пасху?</verse>
				<verse number="13">Він надіслав двох учнів і сказав їм: ―Ідіть у місто, вас зустріне чоловік, який нестиме глечик із водою. Ідіть за ним.</verse>
				<verse number="14">Куди він увійде, скажіть господареві дому: «Учитель питає: „Де Моя кімната, у якій Я буду споживати Пасху з Моїми учнями?“»</verse>
				<verse number="15">І він покаже вам нагорі велику прибрану й готову кімнату – там і приготуйте для нас.</verse>
				<verse number="16">Учні пішли й, прийшовши в місто, знайшли все саме так, як казав їм Ісус, та приготували там Пасху.</verse>
				<verse number="17">Коли настав вечір, Він прийшов разом із дванадцятьма.</verse>
				<verse number="18">А як вони сиділи за столом та їли, Ісус сказав: ―Істинно кажу вам: один із вас, хто їсть зі Мною, зрадить Мене.</verse>
				<verse number="19">Вони засмутилися й почали запитувати Його, один за одним: ―Це не я?</verse>
				<verse number="20">Він сказав їм: ―Один із дванадцятьох, той, хто вмочає хліб разом зі Мною в миску.</verse>
				<verse number="21">Син Людський, безумовно, іде, як про Нього написано, але горе тому чоловікові, через якого зраджено Сина Людського. Було б краще тому чоловікові не народжуватись.</verse>
				<verse number="22">Коли вони їли, Ісус узяв хліб, благословив його, розламав та дав їм, кажучи: «Візьміть, це є тіло Моє».</verse>
				<verse number="23">Потім узяв чашу, подякував і дав її учням, і пили з неї всі.</verse>
				<verse number="24">Він сказав їм: «Це кров Моя, Нового Завіту, яка проливається за багатьох.</verse>
				<verse number="25">Істинно кажу вам: не питиму більше з цього виноградного плоду до дня, коли питиму нове вино в Царстві Божому».</verse>
				<verse number="26">І, проспівавши пісні, вони пішли на Оливну гору.</verse>
				<verse number="27">Тоді Ісус сказав учням: ―Усі ви відмовитесь від Мене, бо написано: «Уражу пастиря – і вівці розсіються».</verse>
				<verse number="28">Але після Мого воскресіння Я піду до Галілеї, і там ми зустрінемось.</verse>
				<verse number="29">Петро сказав Йому: ―Навіть якщо всі зречуться, я – ніколи.</verse>
				<verse number="30">Ісус сказав йому: ―Істинно кажу тобі: цієї ночі, перед тим, як півень двічі заспіває, ти тричі зречешся Мене.</verse>
				<verse number="31">Але Петро ще сильніше наполягав: ―Навіть якщо треба буде померти разом із Тобою, усе одно я не зречуся. І всі сказали так само.</verse>
				<verse number="32">Потім вони прийшли до місця, яке називається Гефсиманія, і Ісус сказав Своїм учням: ―Посидьте тут, поки Я помолюся.</verse>
				<verse number="33">Він узяв з Собою Петра, Якова та Івана й почав сумувати та тривожитись.</verse>
				<verse number="34">Він сказав їм: ―Моя душа страждає смертельно! Залишайтеся тут та пильнуйте.</verse>
				<verse number="35">І, відійшовши трохи далі, упав на землю та молився, щоб, якщо можливо, ця година обминула Його.</verse>
				<verse number="36">Він казав: « Авва! Отче! Для Тебе все можливо! Нехай ця чаша обмине Мене. Але нехай буде не як Я хочу, а як Ти».</verse>
				<verse number="37">Повернувшись, знайшов, що вони заснули, та сказав Петрові: ―Симоне, ти спиш? Чи не міг ти однієї години пильнувати?</verse>
				<verse number="38">Пильнуйте та моліться, щоб вам не впасти в спокусу! Бо дух бадьорий, а тіло немічне.</verse>
				<verse number="39">І знов відійшов та молився, кажучи ті ж слова.</verse>
				<verse number="40">Коли Він повернувся до учнів, знову знайшов, що вони сплять, бо їхні очі були обтяжені. Вони не знали, що відповісти Йому.</verse>
				<verse number="41">Коли прийшов утретє, сказав їм: ―Ви все ще спите та відпочиваєте? Досить, ось прийшла година, і Син Людський віддається в руки грішників.</verse>
				<verse number="42">Вставайте, ходімо! Ось наближається Мій зрадник.</verse>
				<verse number="43">І відразу, коли Він ще говорив, підійшов Юда, один із дванадцятьох, і з ним натовп із мечами та киями – від первосвященників, книжників та старійшин.</verse>
				<verse number="44">Зрадник дав їм такий знак, кажучи: «Той, Кого я поцілую, це Він, арештовуйте Його й візьміть під варту!»</verse>
				<verse number="45">Наблизившись, він відразу підійшов до Ісуса й сказав: « Равві!» – і поцілував Його.</verse>
				<verse number="46">Тоді вони наклали на Нього руки та заарештували Його.</verse>
				<verse number="47">Один із тих, хто стояв поруч із Ним, вихопив меч, ударив раба первосвященника й відрубав йому вухо.</verse>
				<verse number="48">Потім Ісус звернувся до них: «Ви вийшли проти Мене, як проти розбійника, з мечами та киями, щоб заарештувати Мене.</verse>
				<verse number="49">Щодня Я був із вами, навчав у Храмі, і ви не заарештовували Мене. Але це сталося, щоб збулося Писання».</verse>
				<verse number="50">І всі, залишивши Його, втекли.</verse>
				<verse number="51">Один юнак слідував за Ним, обгорнувшись у покривало на голе тіло. Вони схопили його,</verse>
				<verse number="52">але він, залишивши покривало, утік голий.</verse>
				<verse number="53">Ісуса повели до первосвященника, де зібралися всі первосвященники, книжники та старійшини.</verse>
				<verse number="54">Петро ж ішов за Ісусом на відстані аж у двір первосвященника, сів разом зі слугами та грівся біля вогню.</verse>
				<verse number="55">Первосвященники й весь Синедріон шукали свідчення проти Ісуса, щоб вбити Його, але не знаходили.</verse>
				<verse number="56">Багато хто неправдиво свідчив проти Нього, але їхні свідчення не збігалися.</verse>
				<verse number="57">Деякі піднялися та неправдиво свідчили проти Нього, кажучи:</verse>
				<verse number="58">―Ми чули, як Він казав: «Я зруйную цей Храм рукотворний і за три дні Я збудую інший, нерукотворний».</verse>
				<verse number="59">Але і в цьому їхнє свідчення не підтвердилося.</verse>
				<verse number="60">Тоді первосвященник, піднявшись, став на середину й запитав Ісуса: ―Нічого не відповідаєш на те, що вони свідчать проти Тебе?</verse>
				<verse number="61">Але Він мовчав і нічого не відповідав. Первосвященник запитав Його знову: ―Ти – Христос, Син Благословенного?</verse>
				<verse number="62">Ісус відповів: ―Я є. І ви побачите Сина Людського, Який сидить праворуч від Всемогутнього й приходить на хмарах небесних!</verse>
				<verse number="63">Тоді первосвященник роздер свій одяг та сказав: ―Навіщо нам потрібні свідки?</verse>
				<verse number="64">Ви чули богохульство! Що скажете? І всі вони вирішили, що Він заслуговує на смерть.</verse>
				<verse number="65">Деякі почали плювати на Нього, закривали Йому обличчя та били кулаками, кажучи: «Пророкуй!» І слуги теж били Його в обличчя.</verse>
				<verse number="66">У той час Петро був внизу, у дворі; туди підійшла й одна зі служниць первосвященника.</verse>
				<verse number="67">Коли вона побачила Петра, який грівся біля вогню, придивилася до нього й сказала: ―І ти був з Ісусом із Назарета.</verse>
				<verse number="68">Але Петро заперечив кажучи: ―Я не знаю й не розумію, про що ти говориш. Він вийшов геть на переддвер’я. І тоді заспівав півень.</verse>
				<verse number="69">Служниця знов побачила його й почала казати всім присутнім: ―Цей чоловік – один із них!</verse>
				<verse number="70">Але він знову заперечив цьому. Трохи пізніше ті, що були присутні там, сказали Петрові: ―Ти й справді один із них, бо ти галілеянин!</verse>
				<verse number="71">Але він почав клястися та присягати кажучи: ―Не знаю Цього Чоловіка, про Якого ви говорите!</verse>
				<verse number="72">І одразу заспівав півень удруге. Тоді Петро згадав слова Ісуса: «Перед тим, як двічі заспіває півень, ти тричі зречешся Мене». І, згадавши, він гірко заплакав.</verse>
			</chapter>
			<chapter number="15">
				<verse number="1">Вранці наступного дня первосвященники скликали раду разом зі старійшинами, книжниками та всім Синедріоном. Потім зв’язали Ісуса та повели й передали Його Пилатові.</verse>
				<verse number="2">Пилат запитав Його: ―Ти Цар юдеїв? Ісус відповів: ―Ти кажеш це!</verse>
				<verse number="3">Первосвященники звинувачували Його в багатьох речах.</verse>
				<verse number="4">Пилат знов запитав Ісуса: ―Ти нічого не відповідаєш? Дивись, скільки проти Тебе обвинувачень!</verse>
				<verse number="5">Але Ісус більше нічого не відповідав, і Пилат дуже здивувався.</verse>
				<verse number="6">На кожне свято намісник відпускав їм одного з в’язнів, якого вони просили.</verse>
				<verse number="7">У той час був один в’язень, на ім’я Варавва, який разом із бунтівниками був винний у вбивстві.</verse>
				<verse number="8">Люди прийшли й почали просити Пилата, щоб він зробив, як завжди.</verse>
				<verse number="9">Пилат відповів їм: ―Чи бажаєте, щоб я відпустив вам Царя юдеїв?</verse>
				<verse number="10">Бо він знав, що через заздрощі первосвященники видали Ісуса.</verse>
				<verse number="11">Але первосвященники вмовили людей просити, щоб краще відпустив їм Варавву.</verse>
				<verse number="12">Пилат знову звернувся до них: ―А що хочете, щоб я зробив із Тим, Кого називаєте Царем юдеїв?</verse>
				<verse number="13">Вони ж знов закричали: ―Розіпни Його!</verse>
				<verse number="14">Пилат запитав: ―Яке ж зло Він скоїв? Але вони ще сильніше закричали: ―Розіпни Його!</verse>
				<verse number="15">І так Пилат, бажаючи догодити людям, відпустив їм Варавву, а Ісуса наказав бичувати та віддав на розп’яття.</verse>
				<verse number="16">Воїни відвели Ісуса до двору, тобто до преторії, та скликали всю когорту.</verse>
				<verse number="17">Вони наділи на Нього багряницю, сплели та поклали на голову вінок із тернини.</verse>
				<verse number="18">І почали вітати Його: «Вітаємо Тебе, Царю юдеїв!»</verse>
				<verse number="19">Вони били Його тростиною по голові, плювали на Нього й, падаючи на коліна, вклонялися Йому.</verse>
				<verse number="20">Коли закінчили знущатися, зняли з Ісуса багряницю, надягнули на Нього Його одяг і відвели, щоб розіп’яти Його.</verse>
				<verse number="21">Воїни примусили одного перехожого, Симона з Кирени, що повертався з поля, батька Олександра та Руфа, нести хрест Ісуса.</verse>
				<verse number="22">Привели Ісуса на Голгофу (що в перекладі означає «місце Черепа»).</verse>
				<verse number="23">Дали Йому випити вина, змішаного з миррою, але Він не взяв.</verse>
				<verse number="24">Потім, розіп’явши Ісуса, вони розділили між собою Його одяг, кидаючи жереб, хто що візьме.</verse>
				<verse number="25">Коли Його розіп’яли, була третя година.</verse>
				<verse number="26">І написали Його провину: цар юдеїв.</verse>
				<verse number="27">Разом із Ним розіп’яли двох розбійників: одного – праворуч, а іншого – ліворуч від Нього.</verse>
				<verse number="28">І збулося сказане у Святому Писанні: «Його зараховано до злочинців».</verse>
				<verse number="29">Ті, що проходили повз, богохульствували проти Нього. Вони хитали головами й казали: «Гей! Ти ж збирався зруйнувати Храм і відбудувати його за три дні.</verse>
				<verse number="30">Спаси Себе Самого, зійди з хреста!»</verse>
				<verse number="31">Первосвященники разом із книжниками також насміхалися з Нього, кажучи між собою: «Інших рятував, а Себе не може врятувати!</verse>
				<verse number="32">Якщо Він насправді Христос, Цар Ізраїля, то нехай зараз зійде з хреста, щоб ми побачили й повірили!» І ті, що були розіп’яті разом із Ним, також насміхалися з Нього.</verse>
				<verse number="33">Близько шостої години настала темрява по всій землі – аж до дев’ятої години.</verse>
				<verse number="34">А о дев’ятій Ісус голосно закричав: «Елої, Елої, лема савахтані?» (що в перекладі означає: «Боже Мій, Боже Мій, чому Ти покинув Мене?»)</verse>
				<verse number="35">Деякі з тих, що там стояли, почувши це, казали: «Дивіться, Він кличе Іллю!»</verse>
				<verse number="36">Хтось побіг, наповнив губку кислим вином, настромив на тростину й дав Йому пити, кажучи: «Облиште, побачимо, чи прийде Ілля зняти Його!»</verse>
				<verse number="37">Ісус же, голосно скрикнувши, віддав духа.</verse>
				<verse number="38">Завіса в Храмі розірвалася надвоє зверху донизу.</verse>
				<verse number="39">Сотник, який стояв навпроти Нього, побачивши, як Він помер, промовив: «Цей чоловік справді був Сином Божим!»</verse>
				<verse number="40">Були там і деякі жінки, які стояли поодаль і дивилися. Серед них були Марія Магдалина, Марія – мати Якова молодшого та Йосії, і Саломія.</verse>
				<verse number="41">Коли Він був ще в Галілеї, вони слідували за Ним та служили Йому. Було й багато інших, які прийшли з Ним до Єрусалима.</verse>
				<verse number="42">Коли настав вечір, – а був день Приготування перед Суботою, –</verse>
				<verse number="43">прийшов Йосиф з Ариматеї, поважний радник, який теж очікував Царства Божого. Він наважився піти до Пилата та просити тіло Ісуса.</verse>
				<verse number="44">Коли Пилат дізнався, що Ісус уже помер, то здивувався й, покликавши сотника, запитав у нього, чи давно Ісус помер.</verse>
				<verse number="45">Довідавшись від сотника, що Ісус дійсно помер, він віддав тіло Йосифові.</verse>
				<verse number="46">Йосиф купив льняну тканину і, знявши тіло Ісуса, обгорнув його в полотно й поклав до гробниці, яка була висічена в скелі. До входу в гробницю привалив камінь.</verse>
				<verse number="47">Марія Магдалина та Марія, мати Йосії, дивилися, де Його поховали.</verse>
			</chapter>
			<chapter number="16">
				<verse number="1">Після Суботи Марія, Марія Магдалина, Марія, мати Якова, і Саломія купили пахощі, щоб піти та намастити Його.</verse>
				<verse number="2">На світанку першого дня тижня вони пішли до гробниці</verse>
				<verse number="3">й говорили між собою: «Хто відкотить нам камінь від входу в гробницю?»</verse>
				<verse number="4">Але коли придивилися, то побачили, що камінь, який був дуже великий, відкочено.</verse>
				<verse number="5">Увійшовши до гробниці, побачили юнака, одягненого в білий одяг, який сидів праворуч. Вони дуже злякалися.</verse>
				<verse number="6">Але він сказав їм: «Не бійтеся! Ви шукаєте Ісуса з Назарета, Який був розіп’ятий? Немає Його тут: Він воскрес! Подивіться на місце, де Його поклали.</verse>
				<verse number="7">Ідіть та скажіть Його учням та Петрові, що Він іде перед вами в Галілею, там Його побачите, як Він казав вам».</verse>
				<verse number="8">Вони вийшли та побігли геть від гробниці, бо їх охопило тремтіння та подив. Вони нікому нічого не сказали, адже були охоплені страхом.</verse>
				<verse number="9">Після Свого воскресіння вранці першого дня тижня Ісус найперше з’явився Марії Магдалині, з якої вигнав сім демонів.</verse>
				<verse number="10">Вона пішла та сповістила Його учнів, які плакали та сумували.</verse>
				<verse number="11">Почувши, що Він живий і що вона Його бачила, вони не повірили.</verse>
				<verse number="12">Після цього, Він з’явився в іншому вигляді двом із них, які йшли до села.</verse>
				<verse number="13">Вони повернулися та сповістили іншим, але їм теж не повірили.</verse>
				<verse number="14">Нарешті Він з’явився одинадцятьом, коли вони були за столом. Він докоряв їм за їхню невіру та впертість, бо не повірили тим, хто бачив Його воскреслим із мертвих.</verse>
				<verse number="15">Потім промовив: «Ідіть по всьому світі та проповідуйте Добру Звістку всім людям!</verse>
				<verse number="16">Хто повірить та охреститься, буде спасенний, а хто не повірить, буде засуджений.</verse>
				<verse number="17">Такі ознаки будуть супроводжувати тих, хто увірував: в ім’я Моє будуть виганяти демонів, говоритимуть новими мовами,</verse>
				<verse number="18">якщо братимуть до рук змій або вип’ють отруту, це не нашкодить їм, на хворих покладатимуть руки, і ті зціляться».</verse>
				<verse number="19">Після того, як Господь Ісус промовив до них ці слова, Він вознісся на небо й сів праворуч від Бога.</verse>
				<verse number="20">Вони пішли та проповідували по всьому світі, а Господь допомагав їм і підтверджував Слово ознаками, що його супроводжували.</verse>
			</chapter>
		</book>
		<book number="42">
			<chapter number="1">
				<verse number="1">Оскільки багато хто вже намагався скласти розповідь про події, які сталися між нами,</verse>
				<verse number="2">у такий спосіб, як їх передали нам люди, що від самого початку були свідками й котрі стали служителями Слова,</verse>
				<verse number="3">то і я вирішив, дослідивши все ретельно від самого початку, написати тобі, поважний Теофіле, усе послідовно,</verse>
				<verse number="4">щоб ти міг досконало пізнати достовірність слів, яких був навчений.</verse>
				<verse number="5">За днів Ірода, царя Юдеї, був один священник, на ім’я Захарія, із черги Авія, та його дружина, на ім’я Єлизавета, одна з дочок Аарона.</verse>
				<verse number="6">Вони обоє були праведні перед Богом, бездоганно виконуючи всі заповіді та настанови Господа.</verse>
				<verse number="7">У них не було дітей, бо Єлизавета була безплідна, і обоє були похилого віку.</verse>
				<verse number="8">Одного разу, коли Захарія за порядком своєї черги служив перед Богом,</verse>
				<verse number="9">згідно зі звичаєм священства, випало йому через жереб зайти до Храму Господнього та кадити.</verse>
				<verse number="10">Усе зібрання народу молилося зовні, коли прийшов час кадити.</verse>
				<verse number="11">Тоді ангел Господній з’явився перед ним, стоячи з правого боку жертовника для кадіння.</verse>
				<verse number="12">Коли Захарія побачив його, то жахнувся, і страх охопив його.</verse>
				<verse number="13">Але ангел сказав йому: ―Не бійся, Захаріє, твоя молитва почута! Твоя дружина Єлизавета народить тобі сина, і назвеш його Іван.</verse>
				<verse number="14">Ти будеш радісним та щасливим, і багато хто радітиме його народженню.</verse>
				<verse number="15">Він буде великий перед Господом, вина та міцного напою не питиме; і Дух Святий наповнить його ще з лона його матері.</verse>
				<verse number="16">І багатьох синів Ізраїлю він наверне до Господа Бога свого.</verse>
				<verse number="17">Він ітиме перед Ним у дусі й силі Іллі, наверне серця батьків до дітей та непокірних до мудрості праведних, щоб підготувати народ до приходу Господа.</verse>
				<verse number="18">Захарія відповів ангелу: ―Як я дізнаюся про це? Я вже старий, і дружина моя в похилих літах.</verse>
				<verse number="19">Ангел у відповідь сказав йому: ―Я Гавриїл, що стою перед Богом, і мене послано сказати тобі цю добру звістку,</verse>
				<verse number="20">але тепер ти будеш мовчати й не зможеш говорити до дня, коли все це станеться, бо ти не повірив моїм словам, котрі здійсняться свого часу!</verse>
				<verse number="21">Народ же чекав на Захарію та дивувався, чому він затримується в Храмі.</verse>
				<verse number="22">Коли ж він вийшов, то вже не міг говорити, і всі зрозуміли, що в Храмі він бачив видіння. Захарія звертався до них знаками та залишався німим.</verse>
				<verse number="23">Після закінчення днів його служіння, він повернувся додому.</verse>
				<verse number="24">Невдовзі після цього Єлизавета, його дружина, завагітніла й п’ять місяців ховалася, кажучи:</verse>
				<verse number="25">«Ось що для мене зробив Господь у ці дні, коли зглянувся, щоб зняти ганьбу мою між людьми».</verse>
				<verse number="26">Шостого місяця Бог надіслав ангела Гавриїла в галілейське місто, яке називалося Назарет,</verse>
				<verse number="27">до діви, що була заручена з чоловіком, на ім’я Йосиф, з дому Давида. Ім’я діви було Марія.</verse>
				<verse number="28">Прийшовши до неї, ангел промовив: ―Радій, та, що отримала благодать! Господь із тобою! Благословенна ти між жінками.</verse>
				<verse number="29">Ці слова здивували її, і вона почала роздумувати, що може означати це привітання.</verse>
				<verse number="30">Ангел відповів їй: ―Не бійся, Маріє, бо ти знайшла благодать у Бога.</verse>
				<verse number="31">Ось завагітнієш та народиш Сина, і назвеш Його Ісус.</verse>
				<verse number="32">Він буде великий, і Його називатимуть Сином Всевишнього. Господь Бог дасть Йому престол Давида, батька Його.</verse>
				<verse number="33">Він царюватиме над домом Якова повіки, і Його Царству не буде кінця.</verse>
				<verse number="34">Марія відповіла ангелу: ―Як же це станеться, якщо я не була з чоловіком?</verse>
				<verse number="35">У відповідь ангел сказав: ―Дух Святий зійде на тебе, і сила Всевишнього обгорне тебе, тому Святий, Який народиться, назветься Сином Божим.</verse>
				<verse number="36">Ось Єлизавета, твоя родичка, завагітніла у своїй старості й чекає на сина; і оце вже шостий місяць тій, що її звуть безплідною,</verse>
				<verse number="37">бо у Бога ніяке слово не буває безсилим.</verse>
				<verse number="38">Марія відповіла: ―Ось я, раба Господня, нехай усе станеться за словом твоїм. І ангел відійшов від неї.</verse>
				<verse number="39">Тими днями Марія зібралася й пішла, поспішаючи, у гірську околицю, в одне з міст Юдиних.</verse>
				<verse number="40">Вона зайшла в дім Захарії і привітала Єлизавету.</verse>
				<verse number="41">Коли Єлизавета почула привітання Марії, то дитя в її лоні заворушилося від радості, а Єлизавета наповнилася Духом Святим.</verse>
				<verse number="42">Вона голосно промовила: ―Благословенна ти між жінками, і благословенна Дитина, Яку ти народиш!</verse>
				<verse number="43">І звідкіля мені це, що мати Господа мого прийшла до мене?</verse>
				<verse number="44">Як тільки я почула голос твого привітання, дитина в моєму лоні заворушилася від радості.</verse>
				<verse number="45">Блаженна та, яка повірила, що здійсниться все сказане їй від Господа!</verse>
				<verse number="46">І сказала Марія: «Величає душа моя Господа,</verse>
				<verse number="47">та радіє дух мій у Бозі, Спасителі моєму,</verse>
				<verse number="48">бо зглянувся Він на покору раби Своєї. Ось чому віднині всі покоління називатимуть мене блаженною,</verse>
				<verse number="49">бо велике вчинив мені Всемогутній. Святе ім’я Його!</verse>
				<verse number="50">Милість Свою Він показує з роду в рід тим, хто боїться Його.</verse>
				<verse number="51">Він зробив велику справу Своєю рукою, розсіяв гордих у думках сердець їхніх.</verse>
				<verse number="52">Скинув сильних з престолу та підняв принижених.</verse>
				<verse number="53">Голодних нагодував благами, а заможних відіслав ні з чим.</verse>
				<verse number="54">Допоміг Ізраїлеві, слузі Своєму, згадавши милість,</verse>
				<verse number="55">так, як обіцяв батькам нашим, Авраамові та нащадкам його повіки!»</verse>
				<verse number="56">Марія залишилася з Єлизаветою три місяці, а потім повернулася до себе додому.</verse>
				<verse number="57">Коли настав час, Єлизавета народила сина.</verse>
				<verse number="58">І почули сусіди та родичі, що Господь проявив Свою велику милість до неї, та раділи разом із нею.</verse>
				<verse number="59">Восьмого дня, коли прийшли обрізати немовля, хотіли назвати його ім’ям батька – Захарія.</verse>
				<verse number="60">Але мати його відповіла: ―Ні! Він буде називатися Іван.</verse>
				<verse number="61">А вони сказали їй: ―У твоїй родині немає нікого, названого таким ім’ям.</verse>
				<verse number="62">Знаками запитали його батька, як він бажає його назвати.</verse>
				<verse number="63">Він попросив дощечку для запису та написав: «Його ім’я – Іван!» І всі дивувалися.</verse>
				<verse number="64">Тієї ж миті відкрилися його вуста: він почав говорити, благословляючи Бога.</verse>
				<verse number="65">І страх охопив усіх сусідів, і всюди в гірській частині Юдеї говорили про ці події.</verse>
				<verse number="66">Кожен, хто чув це, говорив у своєму серці: «Ким же стане це дитя?» Бо рука Господа була з ним.</verse>
				<verse number="67">Захарія, батько його, наповнився Духом Святим і почав пророкувати:</verse>
				<verse number="68">«Благословен Господь, Бог Ізраїлю, бо прийшов Він на допомогу та визволив народ Свій.</verse>
				<verse number="69">Він підняв нам ріг спасіння у домі Давида, слуги Свого,</verse>
				<verse number="70">як заповів колись у давнину через вуста Своїх святих пророків,</verse>
				<verse number="71">що визволить нас від ворогів наших та від усіх, хто ненавидить нас.</verse>
				<verse number="72">Він проявив милість до батьків наших, пам’ятаючи про Свій святий заповіт,</verse>
				<verse number="73">обітницю, яку Він дав нашому батькові Аврааму, –</verse>
				<verse number="74">визволити нас від руки ворогів, щоб ми служили Йому без страху</verse>
				<verse number="75">у святості й праведності перед лицем Його в усі дні наші.</verse>
				<verse number="76">І ти, дитино, назвешся пророком Всевишнього, бо йтимеш перед Господом, готуючи шляхи Йому,</verse>
				<verse number="77">щоб дати пізнання спасіння народові Його, через прощення гріхів їхніх.</verse>
				<verse number="78">Через велику милість Бога нашого, з якою прийде нам на допомогу, як Вранішня Зоря з висоти,</verse>
				<verse number="79">щоб засіяти над тими, що живуть у темряві й у тіні смерті, спрямовуючи наші кроки на шлях миру».</verse>
				<verse number="80">Дитина ж росла та зміцнювалась духом і перебувала в пустелі до дня, коли з’явилася перед Ізраїлем.</verse>
			</chapter>
			<chapter number="2">
				<verse number="1">У ті дні вийшов наказ від Кесаря Августа зробити перепис усього населення.</verse>
				<verse number="2">Це був перший перепис за правління Квірінія Сирією.</verse>
				<verse number="3">І всі пішли записатися, кожний до свого міста.</verse>
				<verse number="4">Пішов також і Йосиф із Галілеї, з міста Назарета, в Юдею, у місто Давида, що зветься Віфлеєм, бо він походив із дому та роду Давида.</verse>
				<verse number="5">Він пішов записатися разом із Марією, своєю нареченою, що була вагітна.</verse>
				<verse number="6">І сталося так, що коли вони були там, настав їй час народити.</verse>
				<verse number="7">І народила вона Сина, свого Первістка, і сповила Його, і поклала в ясла, бо не було для них місця в гостьовій кімнаті.</verse>
				<verse number="8">Були ж у тій місцевості пастухи, які стояли в полі й охороняли вночі свою отару.</verse>
				<verse number="9">Аж ось ангел Господа з’явився біля них, і слава Господня засіяла навколо, і великий страх охопив їх.</verse>
				<verse number="10">І промовив до них ангел: «Не бійтеся! Я приніс вам добру звістку, яка буде великою радістю для всього народу!</verse>
				<verse number="11">Сьогодні в місті Давида народився вам Спаситель – Христос Господь!</verse>
				<verse number="12">І ось вам знак: знайдете сповите Немовля, Яке лежатиме в яслах».</verse>
				<verse number="13">І раптом разом з ангелом з’явилося численне небесне військо, яке прославляло Бога, кажучи:</verse>
				<verse number="14">«Слава Богу на небесах, а на землі мир людям, в яких перебуває Його добра воля!»</verse>
				<verse number="15">Коли ангели повернулися на небо, пастухи почали говорити один одному: «Ходімо до Віфлеєма й побачимо, що там сталося, про що Господь сповістив нас».</verse>
				<verse number="16">І пішли вони швидко до Віфлеєма й знайшли Марію, Йосифа й Немовля, покладене в ясла.</verse>
				<verse number="17">Побачивши їх, вони розповіли все, що їм було сказано про Цю Дитину.</verse>
				<verse number="18">Усі, хто чув, дивувалися тому, що розповідали пастухи про Нього.</verse>
				<verse number="19">Марія ж зберігала всі ці слова у своєму серці та роздумувала над ними.</verse>
				<verse number="20">І повернулись пастухи, прославляючи та вихваляючи Бога за все те, що почули й побачили, і за те, що все було так, як їм було сказано.</verse>
				<verse number="21">Восьмого дня, коли настав час обрізати Дитя, назвали Його Ісус – саме так, як оголосив ангел ще до Його зачаття в утробі.</verse>
				<verse number="22">І коли, за Законом Мойсея, закінчилися дні очищення, принесли Його до Єрусалима, щоб представити перед Господом,</verse>
				<verse number="23">як написано в Законі Господа: «Кожен первісток чоловічої статі має бути посвячений Господу».</verse>
				<verse number="24">За Законом Господа вони мали також принести жертву: «Дві горлиці або двох молодих голубів».</verse>
				<verse number="25">Був тоді в Єрусалимі чоловік, на ім’я Симеон. Він був чоловіком праведним та благочестивим, чекав на утіху Ізраїлю, і Дух Святий був на ньому.</verse>
				<verse number="26">І було відкрито йому Духом Святим, що він не бачитиме смерті, поки не побачить Христа Господнього.</verse>
				<verse number="27">Керований Духом, він прийшов у Храм, і коли батьки принесли Дитину Ісуса, щоб зробити з Ним за звичаєм Закону,</verse>
				<verse number="28">він узяв Його на руки, благословив Бога та промовив:</verse>
				<verse number="29">«А зараз, Владико, відпусти раба Твого з миром, за словом Твоїм,</verse>
				<verse number="30">бо побачили очі мої спасіння Твоє,</verse>
				<verse number="31">яке Ти приготував перед обличчям усіх народів,</verse>
				<verse number="32">світло одкровення для язичників і славу народу Твого Ізраїлю».</verse>
				<verse number="33">Батько та мати Ісуса дивувалися сказаному про Нього.</verse>
				<verse number="34">Симеон же благословив їх та сказав Марії, матері Його: «Ось Цей призначений для падіння й піднесення багатьох в Ізраїлі, Він буде знаком протиріччя,</verse>
				<verse number="35">так що думки багатьох сердець розкриються. І навіть душу твою пройме меч».</verse>
				<verse number="36">Була там і пророчиця Анна, дочка Фануїла, з роду Ашера; вона дожила до глибокої старості. Зі своїм чоловіком вона прожила сім років від одруження,</verse>
				<verse number="37">а потім стала вдовою, їй було вісімдесят чотири роки. Вона не відходила від Храму, постом та молитвою служила вдень і вночі.</verse>
				<verse number="38">Прийшовши в той час, вона прославляла Бога і всім, хто чекав на визволення Єрусалима, говорила про Нього.</verse>
				<verse number="39">І коли виконали все згідно із Законом Господа, повернулися до Галілеї, до свого міста Назарета.</verse>
				<verse number="40">Дитина ж росла та зміцнювалась, сповнюючись мудрістю, і благодать Божа була на Ній.</verse>
				<verse number="41">Кожного року батьки Ісуса ходили до Єрусалима на свято Пасхи.</verse>
				<verse number="42">Коли виповнилося Йому дванадцять років, Він, за звичаєм, пішов разом із ними.</verse>
				<verse number="43">Коли ж закінчилися дні свята і всі поверталися додому, Хлопчик Ісус залишився в Єрусалимі, а батьки Його не знали про це.</verse>
				<verse number="44">Вони думали, що Він іде разом з іншими. Пройшовши день дороги, вони почали шукати Його серед родичів та знайомих.</verse>
				<verse number="45">І, не знайшовши, повернулися до Єрусалима шукати Його.</verse>
				<verse number="46">Через три дні знайшли Його в Храмі, де Він сидів серед учителів, слухав їх та розпитував.</verse>
				<verse number="47">Усі, хто Його чув, дивувалися Його розуму та відповідям.</verse>
				<verse number="48">Побачивши Його, вони здивувались, і мати промовила до Нього: ―Дитино, чому Ти так вчинив із нами? Ось Твій батько і я з хвилюванням шукали Тебе.</verse>
				<verse number="49">Але Він відповів їм: ―Чому ви шукали Мене? Хіба ви не знали, що Мені треба бути в тому, що належить Моєму Отцю?</verse>
				<verse number="50">Але вони не зрозуміли слів, які Він їм сказав.</verse>
				<verse number="51">Після цього вони повернулися до Назарета, і Він слухався їх. Мати Його зберігала всі ці слова у своєму серці.</verse>
				<verse number="52">Ісус же зростав мудрістю, ростом і благодаттю у Бога та людей.</verse>
			</chapter>
			<chapter number="3">
				<verse number="1">П’ятнадцятого року царювання Кесаря Тиберія, коли Понтій Пилат правив Юдеєю, Ірод був тетрархом Галілеї, його брат, Филип, був тетрархом земель Трахонії та Ітуреї, а Лісаній був тетрархом Авілінії,</verse>
				<verse number="2">коли первосвященниками були Анна та Каяфа, було Слово Боже до Івана, сина Захарії, у пустелі.</verse>
				<verse number="3">Іван пройшов усю околицю Йордану й проповідував хрещення покаяння для прощення гріхів,</verse>
				<verse number="4">як написано в книзі слів пророка Ісаї: «Голос кличе в пустелі: „Приготуйте дорогу Господеві, вирівняйте шляхи для Нього!</verse>
				<verse number="5">Нехай кожен яр наповниться і всяка гора та пагорб знизяться. Криві дороги нехай стануть прямими, а нерівні – рівними,</verse>
				<verse number="6">і всі люди побачать спасіння Боже“».</verse>
				<verse number="7">Іван казав так народові, що приходив хреститися в нього: ―Роде гадючий! Хто порадив вам тікати від гніву, що наближається?</verse>
				<verse number="8">Чиніть же плоди, достойні покаяння, і не думайте говорити в собі: «Наш батько – Авраам!» Бо кажу вам: Бог може з цього каміння створити дітей для Авраама!</verse>
				<verse number="9">Уже й сокира лежить біля коріння дерев! Кожне дерево, яке не приносить доброго плоду, зрубають та вкидають у вогонь.</verse>
				<verse number="10">Люди питали його: ―Що ж нам робити?</verse>
				<verse number="11">У відповідь він казав: ―Хто має дві сорочки, нехай віддасть одну тому, хто не має жодної, і хто має їжу, хай зробить так само.</verse>
				<verse number="12">Прийшли й митники хреститися та спитали його: ―Учителю, а нам що робити?</verse>
				<verse number="13">Він відповів: ―Не беріть більше від того, що вам призначено.</verse>
				<verse number="14">Воїни теж спитали його: ―А що нам робити? Він відповів: ―Нічого не беріть силою, не обвинувачуйте нікого неправдиво, задовольняйтеся своєю платнею.</verse>
				<verse number="15">Народ був в очікуванні, усі розмірковували у своїх серцях про Івана, чи не він Христос.</verse>
				<verse number="16">Іван, відповідаючи всім, сказав: ―Я хрещу вас водою, але йде Сильніший за мене, Якому я не достойний розв’язати ремінці Його сандалій. Він буде хрестити вас Духом Святим та вогнем.</verse>
				<verse number="17">У Його руці лопата, Він ретельно очистить Свій тік, збиратиме Свою пшеницю до житниці, а полову спалить у невгасимому вогні.</verse>
				<verse number="18">І багато іншого казав він, звіщаючи Добру Звістку народу.</verse>
				<verse number="19">Але коли він почав осуджувати тетрарха Ірода за Іродіаду, дружину його брата, а також за все зло, що він зробив,</verse>
				<verse number="20">то Ірод до всього додав ще й те, що замкнув Івана до в’язниці.</verse>
				<verse number="21">І сталося, коли хрестився весь народ, і Ісус, охрестившись, молився, розкрилися небеса.</verse>
				<verse number="22">І Дух Святий зійшов на Нього в тілесному вигляді, як голуб, і голос із неба пролунав: «Ти Син Мій улюблений, Тебе Я вподобав!»</verse>
				<verse number="23">Ісус, починаючи служіння, був років тридцяти, і всі вважали Його сином Йосифа, сина Іллі,</verse>
				<verse number="24">сина Матата, сина Левія, сина Мелхія, сина Янная, сина Йосифа,</verse>
				<verse number="25">сина Мататії, сина Амоса, сина Наума, сина Еслі, сина Наггея,</verse>
				<verse number="26">сина Маата, сина Мататія, сина Семена, сина Іосиха, сина Йоди,</verse>
				<verse number="27">сина Іоана, сина Риса, сина Зоровавеля, сина Салатиїла, сина Нерія,</verse>
				<verse number="28">сина Мелхія, сина Аддія, сина Косама, сина Елмадама, сина Іра,</verse>
				<verse number="29">сина Ісуса, сина Еліезера, сина Іоріма, сина Матати, сина Левія,</verse>
				<verse number="30">сина Симеона, сина Юди, сина Йосифа, сина Йонама, сина Еліакима,</verse>
				<verse number="31">сина Мелея, сина Менна, сина Матати, сина Натама, сина Давида,</verse>
				<verse number="32">сина Єссея, сина Овіда, сина Воаза, сина Сала, сина Наасона,</verse>
				<verse number="33">сина Аммінадава, сина Адміна, сина Арні, сина Есрома, сина Фареса, сина Юди,</verse>
				<verse number="34">сина Якова, сина Ісаака, сина Авраама, сина Тара, сина Нахора,</verse>
				<verse number="35">сина Серуха, сина Рагава, сина Фалека, сина Евера, сина Селаха,</verse>
				<verse number="36">сина Каїнама, сина Арфахада, сина Сима, сина Ноя, сина Ламеха,</verse>
				<verse number="37">сина Метусали, сина Еноха, сина Ярета, сина Малелеїла, сина Каїнама,</verse>
				<verse number="38">сина Еноса, сина Сета, сина Адама, сина Бога.</verse>
			</chapter>
			<chapter number="4">
				<verse number="1">Ісус, сповнений Духа Святого, повернувся від Йордану, і Дух повів Його в пустелю.</verse>
				<verse number="2">Сорок днів спокушав Його диявол, і увесь цей час Ісус нічого не їв. Коли ж ці дні закінчилися, Він зголоднів.</verse>
				<verse number="3">Тоді диявол промовив до Нього: ―Якщо Ти Син Божий, скажи ось цьому каменю, щоб став хлібом!</verse>
				<verse number="4">Ісус відповів йому: ―Написано: «Не одним тільки хлібом буде жити людина, але кожним словом Божим».</verse>
				<verse number="5">Тоді, вивівши Його на високу гору, диявол в одну мить показав Йому всі царства світу</verse>
				<verse number="6">й сказав Йому: ―Тобі віддам усі ці царства, всю владу й славу, бо вони передані мені, і кому я хочу, тому й віддаю їх.</verse>
				<verse number="7">Якщо Ти тільки поклонишся переді мною, усе буде Твоїм!</verse>
				<verse number="8">Ісус відповів: ―Написано: «Господу Богу твоєму поклоняйся і Йому єдиному служи».</verse>
				<verse number="9">Тоді диявол повів Його до Єрусалима й, поставивши на покрівлю Храму, сказав Йому: ―Якщо Ти Син Божий, кинься вниз із цього місця,</verse>
				<verse number="10">бо написано: «Ангелам Своїм Він віддасть наказ про Тебе, щоб охороняли Тебе».</verse>
				<verse number="11">А також: «На своїх долонях вони понесуть Тебе, щоб не спіткнулася нога Твоя об камінь».</verse>
				<verse number="12">Ісус сказав у відповідь: ―Сказано: «Не спокушай Господа Бога твого!»</verse>
				<verse number="13">Закінчивши всі ці спокушання, диявол залишив Його до певного часу.</verse>
				<verse number="14">Ісус повернувся в силі Духа до Галілеї, і чутка про Нього розійшлася по всій околиці.</verse>
				<verse number="15">Він навчав у їхніх синагогах, і всі Його прославляли.</verse>
				<verse number="16">Ісус прийшов до Назарета, у місто, де Він виріс. У день Суботній, за Своїм звичаєм, увійшов у синагогу й встав, щоб читати.</verse>
				<verse number="17">Йому дали книгу пророка Ісаї, і Він, розгорнувши її, знайшов місце, де було написано:</verse>
				<verse number="18">«Дух Господній на Мені, тому що Він помазав Мене, щоб звіщати Добру Звістку бідним, послав Мене проголосити свободу полоненим і сліпим прозріння, визволити зневолених,</verse>
				<verse number="19">проповідувати рік Господнього милосердя».</verse>
				<verse number="20">І, згорнувши книгу, віддав її служителю та сів. Очі всіх у синагозі були звернені на Нього.</verse>
				<verse number="21">Тоді Він почав говорити до них: ―Сьогодні здійснилося Писання, яке ви чули.</verse>
				<verse number="22">Усі присутні говорили добре про Нього й дивувалися словам благодаті, які Він казав. Вони запитували: ―Хіба це не син Йосифа?</verse>
				<verse number="23">Він сказав їм: ―Ви, безперечно, скажете Мені це прислів’я: «Лікарю, спочатку зцілися Сам! Зроби тут, на своїй батьківщині, те, що, ми чули, було в Капернаумі».</verse>
				<verse number="24">І продовжив: ―Істинно кажу вам: ніякого пророка не приймають на своїй батьківщині.</verse>
				<verse number="25">Та істинно кажу вам: багато вдів було за днів Іллі в Ізраїлі, коли небо замкнулося на три роки й шість місяців і коли настав великий голод на всій землі,</verse>
				<verse number="26">але до жодної з них не був посланий Ілля, а тільки до вдови в Сарепту Сидонську.</verse>
				<verse number="27">І багато прокажених було в Ізраїлі за часів пророка Єлисея, але жоден із них не очистився, окрім Неємана-сирійця.</verse>
				<verse number="28">Почувши це, усі в синагозі наповнилися гнівом.</verse>
				<verse number="29">Вони піднялися, вивели Його з міста та повели до краю гори, на якій було збудоване їхнє місто, щоби скинути Його.</verse>
				<verse number="30">Але Ісус, пройшовши крізь натовп, віддалився.</verse>
				<verse number="31">І прийшов Він до галілейського міста Капернаума та навчав людей у Суботу.</verse>
				<verse number="32">Усі дивувалися Його вченню, бо слова Його мали владу.</verse>
				<verse number="33">У синагозі був чоловік, котрий мав демона, нечистого духа, і він голосно закричав:</verse>
				<verse number="34">―Облиш! Що Тобі до нас, Ісусе з Назарета? Ти прийшов знищити нас? Я знаю, Хто Ти – Святий Божий!</verse>
				<verse number="35">Але Ісус наказав йому: ―Замовкни та вийди з нього! І демон, кинувши його на середину, вийшов із нього, не заподіявши йому жодної шкоди.</verse>
				<verse number="36">Усіх охопило здивування, і казали одне до одного: «Що це за вчення таке, що владою та силою наказує нечистим духам, і вони виходять?»</verse>
				<verse number="37">І розійшлася чутка про Ісуса по всіх навколишніх місцях.</verse>
				<verse number="38">Вийшовши з синагоги, Ісус пішов у дім Симона. А теща Симона була в сильній гарячці; і попросили Його за неї.</verse>
				<verse number="39">Підійшовши до неї, Він наказав гарячці відійти, і хвороба залишила її. Жінка негайно встала та почала прислуговувати їм.</verse>
				<verse number="40">Коли заходило сонце, усі, хто мав хворих на різні недуги, приводили їх до Ісуса, і, покладаючи руки на кожного, Він зцілив їх.</verse>
				<verse number="41">З багатьох вигнав демонів, але вони викрикували: «Ти – Син Божий!» Він же не дозволяв демонам говорити, бо вони знали, що Він – Христос.</verse>
				<verse number="42">На світанку Він вийшов та пішов у пустинне місце. Люди шукали Його й, коли знайшли, намагалися затримати, щоб Він не йшов від них.</verse>
				<verse number="43">Але Він казав їм: «І в інших містах Я повинен звіщати Добру Звістку про Царство Боже, адже для цього Я посланий».</verse>
				<verse number="44">І продовжував проповідувати в синагогах Юдеї.</verse>
			</chapter>
			<chapter number="5">
				<verse number="1">Одного разу, коли Ісус знаходився біля озера Генезарет і натовп людей тиснувся до Нього, аби слухати Слово Боже,</verse>
				<verse number="2">Він побачив два човни, що стояли біля берега. А рибалки, вийшовши з них, чистили сіті.</verse>
				<verse number="3">Ісус увійшов до одного з човнів, який належав Симонові, попросив його відплисти трохи від берега й, присівши, навчав людей із човна.</verse>
				<verse number="4">Коли ж закінчив говорити, сказав Симонові: ―Відпливи на глибину, та закиньте сіті для лову.</verse>
				<verse number="5">Симон сказав у відповідь: ―Наставнику, ми цілу ніч працювали та нічого не впіймали, але за Твоїм словом я закину сіті.</verse>
				<verse number="6">Зробивши це, піймали так багато риби, що сіті почали рватись.</verse>
				<verse number="7">Вони покликали й своїх товаришів з іншого човна, щоб прийшли допомогти їм. Ті прийшли й наповнили рибою обидва човни так, що вони стали потопати.</verse>
				<verse number="8">Побачивши це, Симон Петро припав до колін Ісуса та промовив: ―Господи, відійди від мене, бо я людина грішна!</verse>
				<verse number="9">Адже страх охопив його й усіх, хто був із ним, від такої кількості спійманої риби,</verse>
				<verse number="10">а також Якова та Івана, синів Зеведеєвих, котрі були спільниками Симона. І промовив Ісус до Симона: ―Не бійся, віднині будеш ловити людей.</verse>
				<verse number="11">Витягнувши човни на берег, вони залишили все та пішли за Ним.</verse>
				<verse number="12">Коли Ісус перебував в одному місті, прийшов до нього чоловік, що був увесь покритий проказою. Побачивши Ісуса, він впав долілиць та просив Його, кажучи: ―Господи, якщо хочеш, Ти можеш мене очистити.</verse>
				<verse number="13">Ісус простягнув руку, доторкнувся до нього й промовив: ―Хочу, будь чистим! І вмить проказа залишила його.</verse>
				<verse number="14">Ісус наказав йому: ―Нікому не кажи про це, але йди, покажи себе священникові та принеси жертву за своє очищення, як наказав Мойсей, їм на свідчення.</verse>
				<verse number="15">Однак звістка про Ісуса розходилася ще більше, і багато людей приходило до Нього послухати та отримати зцілення від своїх хвороб.</verse>
				<verse number="16">Він же відходив у пустелю та молився там.</verse>
				<verse number="17">Одного дня, коли Ісус навчав людей, були там фарисеї та вчителі Закону, що прийшли з усіх сіл Галілеї та Юдеї, а також з Єрусалима; і сила Господня була з Ним, щоби зцілювати,</verse>
				<verse number="18">І ось декілька людей принесли на носилках паралізованого та хотіли внести його й поставити перед Ісусом.</verse>
				<verse number="19">Не маючи можливості внести його через натовп, вони залізли на дах та спустили його разом із носилками через отвір у покрівлі на середину, прямо перед Ісусом.</verse>
				<verse number="20">Побачивши їхню віру, Він промовив: «Друже, прощаються тобі гріхи твої!»</verse>
				<verse number="21">Книжники та фарисеї почали розмірковувати кажучи: «Хто Він такий, що богохульствує? Хто може прощати гріхи, окрім Самого Бога?»</verse>
				<verse number="22">Але Ісус, знаючи їхні думки, відповів: «Чому ви так роздумуєте у ваших серцях?</verse>
				<verse number="23">Що легше сказати: „Прощаються тобі гріхи твої!“ чи „Встань і ходи!“?</verse>
				<verse number="24">Але щоб ви знали: Син Людський має владу на землі прощати гріхи». І промовив до паралізованого: «Кажу тобі: встань, візьми свої носилки та йди додому!»</verse>
				<verse number="25">Той відразу ж встав перед ними, узяв те, на чому лежав, і пішов додому, прославляючи Бога.</verse>
				<verse number="26">Усіх охопив подив, і почали прославляти Бога. Сповнені страхом, вони говорили: «Дивовижні речі ми бачили сьогодні!»</verse>
				<verse number="27">Після цього Ісус вийшов та побачив митника, на ім’я Левій, що сидів при збиранні мита, і сказав йому: «Іди за Мною!»</verse>
				<verse number="28">Залишивши все, той піднявся й пішов за Ісусом.</verse>
				<verse number="29">І влаштував Йому Левій у своєму домі велику гостину; там було багато митників та інших, що сиділи з Ісусом за столом.</verse>
				<verse number="30">А фарисеї та книжники нарікали, кажучи Його учням: ―Чому ви їсте та п’єте разом із митниками й грішниками?</verse>
				<verse number="31">Ісус же відповів їм: ―Не здорові потребують лікаря, а хворі.</verse>
				<verse number="32">Я прийшов покликати до покаяння не праведних, а грішників.</verse>
				<verse number="33">Тоді вони сказали Йому: ―Учні Івана часто постяться та моляться, так роблять і фарисеї, а Твої їдять і п’ють!</verse>
				<verse number="34">Ісус відповів: ―Чи можете друзів нареченого змусити постити, доки наречений з ними?</verse>
				<verse number="35">Але настануть дні, коли наречений забереться від них, і тоді поститимуть у ті дні.</verse>
				<verse number="36">Він розповів їм притчу: ―Ніхто не розриває нової одежі, щоби з неї пришити латку до старої одежі, бо й нову розірве, і до старої не пасує латка з нової.</verse>
				<verse number="37">Ніхто не вливає молодого вина в старі бурдюки, бо молоде вино розірве їх і виллється, а бурдюки пропадуть.</verse>
				<verse number="38">Але молоде вино треба вливати в нові бурдюки.</verse>
				<verse number="39">І ніхто, випивши старого вина, не захоче молодого, бо каже: «Старе краще!»</verse>
			</chapter>
			<chapter number="6">
				<verse number="1">Одного разу в Суботу Ісус зі своїми учнями проходив через засіяні поля пшениці. Вони збирали колосся та, розтираючи їх руками, їли зерна.</verse>
				<verse number="2">Тоді деякі з фарисеїв сказали: ―Чому ви робите те, чого не дозволено робити в Суботу?</verse>
				<verse number="3">Ісус у відповідь сказав їм: ―Ви не читали, що зробив Давид, коли зголоднів він, а також і ті, що були з ним?</verse>
				<verse number="4">Як увійшов у Дім Божий, узяв та з’їв хліби покладання, і як дав і тим, хто був із ним, хоча їх не дозволено було їсти нікому, окрім священників?</verse>
				<verse number="5">І додав: ―Син Людський – Господь Суботи.</verse>
				<verse number="6">Довелося ж і в іншу Суботу увійти Йому в синагогу й навчати. Там був чоловік, у якого права рука всохла.</verse>
				<verse number="7">Книжники та фарисеї уважно стежили за Ісусом, чи буде Він зцілювати в Суботу, щоб знайти обвинувачення проти Нього.</verse>
				<verse number="8">Але Він, знаючи їхні думки, сказав чоловікові, що мав всохлу руку: «Підведися й стань посередині!» Той піднявся й став.</verse>
				<verse number="9">Ісус промовив до них: «Я питаю вас: що дозволено робити в Суботу – добро чи зло? Спасти життя чи згубити?»</verse>
				<verse number="10">І, поглянувши на них усіх, сказав чоловікові: «Простягни свою руку!» Той зробив це, і його рука була зцілена.</verse>
				<verse number="11">Вони ж розлютилися та почали радитись між собою, як вчинити з Ісусом.</verse>
				<verse number="12">У ті дні Ісус вийшов на гору, щоб молитись, і провів усю ніч у молитві до Бога.</verse>
				<verse number="13">Коли настав день, Він покликав учнів і обрав дванадцятьох, яких назвав апостолами:</verse>
				<verse number="14">Симона, якого назвав Петром, Андрія, його брата, Якова, Івана, Филипа, Варфоломія,</verse>
				<verse number="15">Матвія, Фому, Якова, сина Алфеєвого, Симона, званого Зилотом,</verse>
				<verse number="16">Юду, сина Якова, і Юду Іскаріота, котрий потім став зрадником.</verse>
				<verse number="17">Ісус, зійшовши разом із ними з гори, зупинився на рівному місці. Великий натовп Його учнів і велика кількість народу зі всієї Юдеї, Єрусалима та приморського Тира й Сидона</verse>
				<verse number="18">прийшли послухати Його та отримати зцілення від хвороб. Ті, що страждали від нечистих духів, теж були зцілені.</verse>
				<verse number="19">Весь натовп хотів доторкнутися до Ісуса, бо від Нього виходила сила, яка зцілювала всіх.</verse>
				<verse number="20">Ісус, звівши очі на Своїх учнів, почав говорити: «Блаженні бідні, бо ваше є Царство Боже.</verse>
				<verse number="21">Блаженні голодні нині, бо будете насичені. Блаженні, що плачете тепер, бо ви зрадієте.</verse>
				<verse number="22">Блаженні ви, коли люди зненавидять вас, коли проженуть вас, ображатимуть вас і відкидатимуть ваше ім’я як щось погане через Сина Людського.</verse>
				<verse number="23">Радійте того дня й веселіться, бо велика ваша нагорода на небі. Так само робили з пророками їхні батьки.</verse>
				<verse number="24">Але горе вам, багатії, бо ви вже отримали всю вашу втіху.</verse>
				<verse number="25">Горе вам, ситі нині, бо будете голодувати. Горе вам, що радієте нині, бо будете плакати й ридати.</verse>
				<verse number="26">Горе вам, коли про вас говоритимуть добре всі люди, бо так робили лжепророкам їхні батьки.</verse>
				<verse number="27">Але вам, хто слухає, Я кажу: любіть ворогів ваших, робіть добро тим, хто ненавидить вас;</verse>
				<verse number="28">благословляйте тих, хто проклинає вас; моліться за тих, хто кривдить вас.</verse>
				<verse number="29">Тому, хто вдарив тебе по щоці, підстав і другу, а тому, хто забирає твій верхній одяг, не забороняй взяти й сорочку.</verse>
				<verse number="30">Кожному, хто просить у тебе, дай, і від того, хто забере твоє, не проси назад.</verse>
				<verse number="31">Як бажаєте, щоб вам робили люди, так само й ви робіть їм.</verse>
				<verse number="32">Якщо ви любите тільки тих, хто любить вас, яка вам за це дяка? Адже й грішники люблять тих, хто любить їх.</verse>
				<verse number="33">І якщо ви робите добро тільки тим, хто вам робить добро, яка вам за це дяка? Грішники так само роблять.</verse>
				<verse number="34">І якщо позичаєте тільки тим, від кого сподіваєтесь отримати, яка вам за це дяка? Грішники так само позичають, щоб отримати стільки ж.</verse>
				<verse number="35">Але ви любіть ворогів ваших, робіть добро й позичайте, не очікуючи нічого. І буде вам велика нагорода, будете синами Всевишнього, бо Він добрий до невдячних та злих.</verse>
				<verse number="36">Будьте милосердні, як і Отець ваш милосердний.</verse>
				<verse number="37">Не судіть, і вас не судитимуть! Не засуджуйте, то й вас не засудять! Прощайте, то й вам проститься!</verse>
				<verse number="38">Давайте, і вам дадуть; доброю мірою, притиснутою, струснутою і переповненою дадуть вам. Бо якою мірою міряєте ви, такою ж виміряють і вам».</verse>
				<verse number="39">Він також розповів їм притчу: «Чи може сліпий водити сліпого? Чи не впадуть обидва в яму?</verse>
				<verse number="40">Учень не вищий за свого вчителя, але, вдосконалившись, кожний стане, як його вчитель.</verse>
				<verse number="41">Чому ж ти дивишся на скалку в оці твого брата, а колоди у своєму оці не помічаєш?</verse>
				<verse number="42">Як можеш сказати братові своєму: „Брате, дозволь вийняти скалку з твого ока“, якщо сам у твоєму оці колоди не бачиш? Лицеміре, витягни спочатку колоду зі свого ока, а тоді побачиш, як вийняти скалку з ока твого брата.</verse>
				<verse number="43">Немає доброго дерева, яке приносило б поганий плід, і немає поганого дерева, яке б приносило добрий плід.</verse>
				<verse number="44">Бо кожне дерево пізнається за його плодом: не збирають смокви з терну й винограду з ожини.</verse>
				<verse number="45">Добра людина з доброї скарбниці свого серця виносить добро, а погана людина з лихого скарбу свого серця виносить зло. Адже чим переповнене серце, те говорять її вуста.</verse>
				<verse number="46">Чому кличете Мене: „Господи! Господи!“, а не робите того, що Я кажу?</verse>
				<verse number="47">Скажу вам, до кого подібний кожний, хто приходить до Мене, чує слова Мої та виконує їх.</verse>
				<verse number="48">Він подібний до чоловіка, що, будуючи свій дім, вкопав глибоко та поклав основу на камені. Коли прийшла злива, і потік вдарив у той дім, то не зміг його похитнути, бо він був добре збудований.</verse>
				<verse number="49">А той, хто слухає й не виконує, схожий на чоловіка, який збудував свій дім на землі, без основи. Коли вдарив потік, то він відразу впав, і руйнування того дому було велике».</verse>
			</chapter>
			<chapter number="7">
				<verse number="1">Коли Ісус закінчив говорити до народу, який слухав Його, то зайшов до Капернаума.</verse>
				<verse number="2">Раб одного сотника, яким він дорожив, тяжко захворів і був при смерті.</verse>
				<verse number="3">Почувши про Ісуса, сотник надіслав до Нього юдейських старійшин просити Його, щоб прийшов зцілити раба.</verse>
				<verse number="4">Прийшовши до Ісуса, вони щиро благали Його, кажучи: «Він достойний, щоб Ти зробив це для нього,</verse>
				<verse number="5">бо він любить наш народ і побудував нам синагогу».</verse>
				<verse number="6">Ісус пішов разом із ними. І коли Він був недалеко від дому, сотник надіслав своїх друзів сказати Йому: «Господи, не турбуйся, бо я не достойний, щоб Ти увійшов під мій дах.</verse>
				<verse number="7">Тому й себе я не вважав гідним, щоби прийти до Тебе, але скажи лише слово, і одужає мій слуга.</verse>
				<verse number="8">Бо і я людина підвладна й маю під своєю владою підлеглих воїнів. Кажу одному: „Іди!“ – і він іде, а іншому: „Прийди!“ – і він приходить, і рабу моєму: „Зроби це!“ – і він робить».</verse>
				<verse number="9">Почувши це, Ісус здивувався, обернувся до народу, що йшов за Ним, та промовив: «Кажу вам: навіть в Ізраїлі Я не знайшов такої великої віри».</verse>
				<verse number="10">Повернувшись додому, посланці знайшли раба здоровим.</verse>
				<verse number="11">Наступного дня Ісус пішов до міста, що зветься Наїн; разом із Ним ішли Його учні та великий натовп.</verse>
				<verse number="12">Коли ж Він наблизився до воріт міста, саме виносили померлого, єдиного сина в матері, котра була вдовою; разом із нею було чимало народу з міста.</verse>
				<verse number="13">Побачивши її, Господь змилосердився над нею й сказав: «Не плач!»</verse>
				<verse number="14">І, підійшовши, торкнувся труни, а ті, що її несли, зупинилися. Тоді Ісус промовив: «Юначе! Кажу тобі, встань!»</verse>
				<verse number="15">Мертвий піднявся, сів та почав говорити. І Ісус віддав його матері.</verse>
				<verse number="16">Усіх охопив страх, і прославляли Бога, кажучи: «Великий пророк з’явився між нами!» і «Бог прийшов на допомогу своєму народові!»</verse>
				<verse number="17">І розійшлася ця звістка про Нього по всій Юдеї та по всій тій країні.</verse>
				<verse number="18">Учні Івана сповістили його про все це. І він, прикликавши двох своїх учнів,</verse>
				<verse number="19">надіслав їх до Господа спитати: ―Ти Той, Хто має прийти, чи нам чекати іншого?</verse>
				<verse number="20">Прийшовши до Нього, чоловіки сказали: ―Іван Хреститель надіслав нас до Тебе спитати: «Ти Той, Хто має прийти, чи нам чекати іншого?»</verse>
				<verse number="21">Саме тоді Він зцілив багатьох від хвороб, недуг та злих духів і багатьом сліпим дарував зір.</verse>
				<verse number="22">У відповідь Він сказав: ―Ідіть і скажіть Іванові те, що ви бачили та чули: сліпі прозрівають, каліки ходять, прокажені очищаються, глухі чують, мертві оживають, а бідним проповідується Добра Звістка.</verse>
				<verse number="23">І блаженний той, хто не спокуситься через Мене.</verse>
				<verse number="24">Коли посланці Івана відійшли, Ісус почав говорити народові про Івана: «На що ви ходили подивитися в пустелю? На тростину, розхитану вітром?</verse>
				<verse number="25">На кого ви виходили дивитись? На людину, одягнену в м’яку одежу? Але ж ті, що розкішно одягаються й живуть у розкоші, знаходяться в царських палацах.</verse>
				<verse number="26">То на кого ви ходили дивитись? На пророка? Так, Я кажу вам, навіть більше, ніж на пророка!</verse>
				<verse number="27">Він той, про кого написано: „Ось Я посилаю Мого посланця перед обличчям Твоїм, який приготує дорогу перед Тобою“.</verse>
				<verse number="28">Кажу вам: нема більшого за Івана серед народжених жінками, але найменший у Царстві Божому більший за нього».</verse>
				<verse number="29">Весь народ, а також і митники, що слухали Його, визнавши справедливість Бога, хрестились хрещенням Івана.</verse>
				<verse number="30">А фарисеї та законники відкинули волю Божу про себе й не хрестились у нього.</verse>
				<verse number="31">«Із ким Мені порівняти людей з цього покоління, – сказав Ісус, – і на кого вони схожі?</verse>
				<verse number="32">Схожі на дітей, котрі сидять на базарі та кличуть одне одного, кажучи: „Ми грали вам на сопілці, а ви не танцювали. Ми співали вам жалібні пісні, а ви не плакали“.</verse>
				<verse number="33">Прийшов Іван Хреститель, який не їсть хліба й не п’є вина, а ви кажете: „Має демона!“</verse>
				<verse number="34">Прийшов Син Людський, Який їсть і п’є, а ви кажете: „Ось чоловік – ненажера й п’яниця, приятель митників та грішників“.</verse>
				<verse number="35">Однак мудрість виправдана всіма її дітьми».</verse>
				<verse number="36">Один із фарисеїв запросив Його поїсти з ним. Зайшовши в дім фарисея, Ісус сів за стіл.</verse>
				<verse number="37">І ось одна жінка з того міста, яка була грішницею, дізналася, що Він сидить за столом у домі фарисея. Вона принесла алебастровий глечик із дуже дорогим миром</verse>
				<verse number="38">та, припавши до ніг Ісуса ззаду, плачучи, почала слізьми обмивати Його ноги й волоссям своєї голови витирати їх, цілувала Його ноги й мастила миром.</verse>
				<verse number="39">Побачивши це, фарисей, який запросив Ісуса, подумав собі: ―Якби Він був пророком, то знав би, що жінка, яка торкається до Нього, – грішниця.</verse>
				<verse number="40">Тоді Ісус звернувся до нього: ―Симоне, маю тобі щось сказати! Той відповів: ―Говори, Учителю!</verse>
				<verse number="41">У одного позикодавця було двоє боржників: один був винен п’ятсот динаріїв, а інший – п’ятдесят.</verse>
				<verse number="42">Та оскільки вони не мали, чим віддати, він простив обох. Отже, хто з них буде любити його більше?</verse>
				<verse number="43">Симон відповів: ―Я думаю, що той, якому більше простив. Ісус відповів: ―Правильно ти розсудив.</verse>
				<verse number="44">І, обернувшись до жінки, сказав Симонові: ―Бачиш цю жінку? Я зайшов у твій дім, а ти не дав Мені води для ніг, вона ж своїми слізьми обмила Мої ноги та волоссям обтерла їх.</verse>
				<verse number="45">Ти не привітав Мене поцілунком, а вона, відколи Я зайшов, не перестає цілувати Мої ноги.</verse>
				<verse number="46">Ти не намастив Моєї голови олією, а вона миром намастила Мої ноги.</verse>
				<verse number="47">Тому кажу тобі: прощаються її численні гріхи, бо вона багато полюбила, а кому мало прощається, той мало любить.</verse>
				<verse number="48">Потім Ісус промовив до неї: ―Прощаються гріхи твої!</verse>
				<verse number="49">А всі, хто сидів із Ним за столом, почали думати про себе: «Хто Він такий, що й гріхи прощає?»</verse>
				<verse number="50">Він же сказав жінці: ―Віра твоя спасла тебе, іди з миром.</verse>
			</chapter>
			<chapter number="8">
				<verse number="1">Після цього Він проходив через міста та села, проповідуючи Добру Звістку Царства Божого. Разом із Ним були Його дванадцятеро учнів</verse>
				<verse number="2">і деякі жінки, котрі були зцілені від злих духів та хвороб: Марія, звана Магдалиною, з якої вийшло сім демонів,</verse>
				<verse number="3">Іванна – дружина Хузи, наставника Ірода, Сусанна й багато інших, котрі служили Йому, чим мали.</verse>
				<verse number="4">Коли зібрався великий натовп і люди з кожного міста приходили до Нього, Він розповів цю притчу:</verse>
				<verse number="5">«Сіяч вийшов сіяти своє насіння. І коли він сіяв, деякі зерна впали біля дороги та були затоптані, а птахи небесні повидзьобували їх.</verse>
				<verse number="6">Інші впали на каміння та, зійшовши, висохли, бо не мали вологи.</verse>
				<verse number="7">Ще інші впали поміж терни й росли разом із ними, але колючки заглушили їх.</verse>
				<verse number="8">А інші впали в добру землю, вони виросли й принесли врожай стократний». Сказавши це, Він вигукнув: «Хто має вуха, щоб слухати, слухайте!»</verse>
				<verse number="9">Учні запитали Ісуса, що означає ця притча.</verse>
				<verse number="10">Він відповів: «Вам дано пізнати таємниці Царства Божого, а іншим говорю притчами, щоб „дивлячись, не бачили і, слухаючи, не розуміли“.</verse>
				<verse number="11">Ось що означає ця притча: насіння – це Слово Боже.</verse>
				<verse number="12">Те, що посіяне біля дороги, – це ті, що слухають, але потім приходить диявол і забирає Слово з їхнього серця, щоб не повірили та не спаслися.</verse>
				<verse number="13">Те, що впало на камінь, – це ті, що, почувши, з радістю приймають Слово, але не мають коріння й вірують до певного часу, а коли приходить випробування, то відпадають.</verse>
				<verse number="14">Те, що впало поміж терни, – це ті, що чують, але з часом турботи, багатство та життєві задоволення придушують їх, і плід їхній не дозріває.</verse>
				<verse number="15">Те, що впало в хорошу землю, – це ті, що, почувши Слово, зберігають його в доброму та щирому серці та в терпінні приносять врожай.</verse>
				<verse number="16">Ніхто, запаливши світильник, не покриває його посудиною й не ставить під ліжко, але ставить на поставець, щоб усі, що входять, бачили світло.</verse>
				<verse number="17">Бо немає нічого прихованого, що не стало б явним, і нічого таємного, що не стало б відомим і не виявилося б.</verse>
				<verse number="18">Тому будьте уважні, як слухаєте, бо тому, хто має, додасться, і матиме надмірно, а від того, хто не має, і те, що має, забереться».</verse>
				<verse number="19">Прийшли Його мати та брати й не могли підійти до Нього через натовп.</verse>
				<verse number="20">І сказали Йому: ―Твоя мати й Твої брати стоять надворі та бажають бачити Тебе.</verse>
				<verse number="21">Він сказав їм у відповідь: ―Мати та брати Мої – це ті, що слухають Слово Боже й виконують його.</verse>
				<verse number="22">Одного дня Ісус та Його учні увійшли в човен, і Він сказав їм: «Переплиньмо на другий бік озера». І вони вирушили.</verse>
				<verse number="23">Коли вони пливли, Він заснув. Аж раптом на озері здійнялася велика буря. Вода почала заливати їх, і вони були в небезпеці.</verse>
				<verse number="24">Приступивши, учні розбудили Ісуса, кажучи: ―Наставнику, Наставнику, ми гинемо! Він прокинувся, наказав вітрові та хвилям зупинитися, і настала тиша.</verse>
				<verse number="25">Тоді сказав їм: ―Де ваша віра? Вони ж, налякані та здивовані, говорили один до одного: ―Хто Він такий, що наказує, а вітер і вода підкоряються Йому?</verse>
				<verse number="26">І припливли вони в землю Герасинську, що знаходиться навпроти Галілеї.</verse>
				<verse number="27">Коли Він зійшов на берег, зустрів Його один чоловік із міста, який упродовж багатьох років мав демонів. Багато часу він вже не носив одежі та мешкав не в домі, а у гробницях.</verse>
				<verse number="28">Побачивши Ісуса, він закричав, упав перед Ним та голосно промовив: ―Що Тобі до мене, Ісусе, Сину Бога Всевишнього? Благаю Тебе, не муч мене.</verse>
				<verse number="29">Бо Ісус наказав нечистому духові вийти з цього чоловіка. Багато разів демон хапав його, та, попри те, що зв’язували його ланцюгами та кайданами, оберігаючи його, він все одно розривав окови, і демон гнав його в пустелю.</verse>
				<verse number="30">Ісус спитав його: ―Як тебе звати? ―Легіон, – відповів той, бо багато демонів увійшло в нього.</verse>
				<verse number="31">І вони благали Ісуса, щоб Він не повелів їм іти в Безодню.</verse>
				<verse number="32">А було там велике стадо свиней, що паслося на горі. Демони просили Ісуса, щоб дозволив їм увійти в них, і Він дозволив.</verse>
				<verse number="33">Демони, вийшовши з чоловіка, увійшли у свиней. Тоді все стадо кинулося з кручі в озеро та потонуло.</verse>
				<verse number="34">Побачивши, що сталося, свинопаси побігли та сповістили про це в місті та в селах.</verse>
				<verse number="35">Люди вийшли подивитися, що сталося, і коли підійшли до Ісуса, то знайшли чоловіка, з якого вийшли демони, він був одягнений, при здоровому глузді й сидів біля Ісусових ніг. Побачивши це, вони злякалися.</verse>
				<verse number="36">Ті, хто бачив, розповідали, як було врятовано біснуватого.</verse>
				<verse number="37">Тоді всі люди з Герасинської околиці просили Ісуса, щоб Він залишив їх, адже були охоплені великим страхом. Він же увійшов у човен і повернувся.</verse>
				<verse number="38">Чоловік, з якого вийшли демони, просив Ісуса взяти його з собою, але Він відпустив його, сказавши:</verse>
				<verse number="39">«Повернися до себе додому та розкажи, як багато зробив для тебе Бог». Той пішов і по всьому місту проповідував, як багато зробив для нього Ісус.</verse>
				<verse number="40">Коли Ісус повернувся, Його зустрів великий натовп, бо всі чекали на Нього.</verse>
				<verse number="41">І ось прийшов чоловік, на ім’я Яір, який був керівником синагоги, і, впавши долілиць до ніг Ісуса, благав Його зайти до його дому,</verse>
				<verse number="42">бо його єдина донька, яка мала років дванадцять, захворіла й була при смерті. Коли Він пішов, то натовп звідусіль тиснув на Нього.</verse>
				<verse number="43">І була там одна жінка, яка вже дванадцять років страждала на кровотечу. Вона витратила все, що мала, на лікарів, але ніхто не зміг її зцілити.</verse>
				<verse number="44">Підійшовши ззаду, вона доторкнулася до краю Його одежі, і вмить зупинилася її кровотеча.</verse>
				<verse number="45">Ісус запитав: ―Хто доторкнувся до Мене? Коли ж ніхто не зізнався, Петро сказав: ―Наставнику, натовп тісниться навколо Тебе.</verse>
				<verse number="46">Ісус же відповів: ―Хтось доторкнувся до Мене, бо Я відчув, як сила вийшла від Мене.</verse>
				<verse number="47">Жінка, побачивши, що не зможе втаїтися, тремтячи, підійшла та, впавши перед Ним, зізналася перед усім народом, чому доторкнулася до Нього і як раптом зцілилася.</verse>
				<verse number="48">Ісус же сказав їй: «Донько, віра твоя врятувала тебе. Іди з миром».</verse>
				<verse number="49">Коли Він ще говорив, прийшов хтось із дому керівника синагоги та сказав: ―Твоя донька померла, не турбуй Учителя!</verse>
				<verse number="50">Ісус же, почувши це, сказав Яіру: ―Не бійся, тільки віруй, і вона буде спасенна!</verse>
				<verse number="51">Прийшовши в дім, Він не дозволив нікому увійти з Ним, окрім Петра, Івана, Якова та батька й матері дитини.</verse>
				<verse number="52">Усі плакали та ридали над нею. Він же сказав їм: «Не плачте, бо вона не померла, а спить».</verse>
				<verse number="53">Але вони почали глузувати з Нього, бо знали, що дівчина померла.</verse>
				<verse number="54">Ісус же узяв її за руку й голосно промовив: «Дитино, встань!»</verse>
				<verse number="55">Дух її повернувся до неї, і вмить вона піднялася. Він наказав дати їй їсти.</verse>
				<verse number="56">Батьки дитини дуже здивувалися, але Він наказав нікому не казати про те, що сталося.</verse>
			</chapter>
			<chapter number="9">
				<verse number="1">Скликавши дванадцятьох, Він дав їм силу та владу виганяти всіх демонів і зцілювати всі хвороби.</verse>
				<verse number="2">І послав їх проповідувати Царство Боже та зцілювати хворих.</verse>
				<verse number="3">Він промовив до них: «Нічого не беріть у дорогу: ні палиці, ні торбини, ні хліба, ні грошей, ні двох сорочок не майте.</verse>
				<verse number="4">Коли ж увійдете в якийсь дім, там залишайтесь і звідти йдіть далі.</verse>
				<verse number="5">Якщо десь вас не приймуть, то, виходячи з того міста, обтрусіть пил зі своїх ніг на свідчення проти них!»</verse>
				<verse number="6">Вони вийшли та ходили по селах, звіщаючи Добру Звістку й зцілюючи всюди.</verse>
				<verse number="7">Тетрарх Ірод почув про все, що сталося, і занепокоївся, бо дехто казав, що це Іван воскрес із мертвих;</verse>
				<verse number="8">інші казали, що це з’явився Ілля, а ще інші – що це один зі стародавніх пророків воскрес.</verse>
				<verse number="9">Тоді Ірод сказав: «Івана я стратив, тоді хто Цей, про Кого я таке чую?» І намагався зустрітися з Ісусом.</verse>
				<verse number="10">Повернувшись, апостоли розповіли Ісусові про все, що зробили. Він узяв їх та відійшов у безлюдне місце біля міста, що зветься Віфсаїда.</verse>
				<verse number="11">Але люди, дізнавшись про це, пішли за Ним. Зустрівши їх, Він почав говорити про Царство Боже й зцілював тих, хто потребував зцілення.</verse>
				<verse number="12">Коли ж день схилявся до вечора, підійшли до Нього дванадцятеро й сказали: ―Відпусти людей, щоби пішли в навколишні села та хутори відпочити та знайти чогось їсти, бо ми тут у безлюдному місці.</verse>
				<verse number="13">Але Він сказав їм: ―Ви дайте їм їсти! Вони відповіли: ―Ми не маємо нічого, крім п’яти хлібів та двох рибин. Хіба що підемо й купимо їжу для всіх цих людей.</verse>
				<verse number="14">А було там близько п’яти тисяч чоловіків. Ісус промовив до Своїх учнів: ―Розсадіть їх групами приблизно по п’ятдесят.</verse>
				<verse number="15">Вони так і зробили, і розсадили всіх людей.</verse>
				<verse number="16">Він же, узявши п’ять хлібів та дві рибини, подивився на небо, благословив їх і, розломивши, дав учням, щоб розділили між людьми.</verse>
				<verse number="17">Усі їли та наситилися, і назбирали дванадцять кошиків залишків.</verse>
				<verse number="18">Одного разу, коли Ісус молився на самоті й разом із Ним були лише учні, Він запитав їх: ―За кого вважають Мене люди?</verse>
				<verse number="19">Вони відповіли: ―Одні – за Івана Хрестителя, інші – за Іллю, ще інші – за одного зі стародавніх пророків, що воскрес.</verse>
				<verse number="20">Він же запитав: ―А ви за кого Мене вважаєте? Петро відповів: ―Ти Христос Божий!</verse>
				<verse number="21">Тоді Він наказав їм нікому не розповідати про це.</verse>
				<verse number="22">Далі додав: «Синові Людському належить багато страждати, бути відкинутим старійшинами, первосвященниками та книжниками, бути вбитим, але третього дня воскресне».</verse>
				<verse number="23">Потім промовив до всіх: «Якщо хтось хоче йти за Мною, нехай зречеться самого себе, візьме свій хрест та щодня слідує за Мною.</verse>
				<verse number="24">Бо хто хоче спасти своє життя, той загубить його, а хто втратить життя своє заради Мене, той спасе його.</verse>
				<verse number="25">Яка користь людині, якщо здобуде весь світ, а саму себе занапастить або згубить?</verse>
				<verse number="26">Хто посоромиться Мене та Моїх слів, того й Син Людський посоромиться, коли прийде в славі Своїй, і Отця, і святих ангелів.</verse>
				<verse number="27">Істинно кажу вам: деякі з присутніх тут не зазнають смерті, доки не побачать Царства Божого».</verse>
				<verse number="28">А приблизно через вісім днів після цих слів, Ісус узяв із Собою Петра, Івана та Якова й піднявся на гору, щоб молитися.</verse>
				<verse number="29">Під час молитви вигляд Його обличчя змінився, і одежа стала білою та блискучою.</verse>
				<verse number="30">І ось двоє чоловіків розмовляли з Ним – це були Мойсей та Ілля.</verse>
				<verse number="31">Вони з’явились у славі та розмовляли з Ним про Його відхід, який Він мав завершити в Єрусалимі.</verse>
				<verse number="32">Петро й ті, що були з Ним, заснули, але, прокинувшись, побачили Його славу та цих двох чоловіків, які стояли з Ним.</verse>
				<verse number="33">Коли вони відійшли від Нього, Петро сказав Ісусові: «Наставнику, добре нам тут бути! Зробімо три намети: один для Тебе, один для Мойсея та один для Іллі». Він не знав, що говорить.</verse>
				<verse number="34">Коли він це казав, з’явилася хмара, яка накрила їх. Вони ж злякалися, коли увійшли в хмару.</verse>
				<verse number="35">З хмари промовив голос: «Це Син Мій обраний, Його слухайте!»</verse>
				<verse number="36">Коли ж пролунав голос, Ісус залишився Сам. Вони мовчали й нікому в ті дні не казали про те, що бачили.</verse>
				<verse number="37">Наступного дня, після того, як вони зійшли з гори, великий натовп зустрів Його.</verse>
				<verse number="38">І ось один чоловік із натовпу вигукнув: ―Учителю, благаю, зглянься над моїм сином, бо він у мене єдиний.</verse>
				<verse number="39">Нечистий дух хапає його, і він зненацька кричить, і катує його дух аж до піни. Насилу відходить, залишаючи його безсилим.</verse>
				<verse number="40">Я просив Твоїх учнів вигнати духа, але вони не змогли.</verse>
				<verse number="41">Ісус у відповідь сказав: ―О роде невірний та розбещений, доки буду з вами? Доки терпітиму вас? Приведи сюди твого сина!</verse>
				<verse number="42">Коли хлопчик наближався, демон у припадку кинув його на землю, але Ісус наказав нечистому духові відійти, зцілив дитину та віддав її батькові.</verse>
				<verse number="43">Усі були вражені Божою величчю. Коли всі дивувалися всьому, що робив Ісус, Він промовив до своїх учнів:</verse>
				<verse number="44">«Вкладіть ці слова у ваші вуха: Син Людський буде виданий у руки людські».</verse>
				<verse number="45">Однак учні не зрозуміли цих слів: вони були приховані від них, щоб не зрозуміли їх, а спитати Його про ці слова боялися.</verse>
				<verse number="46">Потім учні почали роздумувати між собою, хто з них найбільший.</verse>
				<verse number="47">Але Ісус, знаючи думки їхніх сердець, узяв дитину, поставив її біля Себе</verse>
				<verse number="48">та промовив до них: ―Той, хто прийме цю дитину в ім’я Моє, той Мене приймає, а хто Мене приймає, приймає Того, Хто надіслав Мене. Бо хто найменший поміж вас, той найбільший.</verse>
				<verse number="49">Іван відповів: ―Наставнику, ми бачили когось, хто Твоїм ім’ям виганяв демонів, та ми заборонили йому, бо він не ходить із нами.</verse>
				<verse number="50">Ісус відповів: ―Не забороняйте, бо хто не проти вас, той за вас.</verse>
				<verse number="51">Коли наближався час Йому бути взятим на небо, Він рішуче пішов до Єрусалима.</verse>
				<verse number="52">І надіслав перед Собою вісників. Вони зайшли до одного самарянського села, щоб приготувати все для Нього.</verse>
				<verse number="53">Але мешканці Його не прийняли, бо Він ішов до Єрусалима.</verse>
				<verse number="54">Побачивши це, учні Його, Яків та Іван, сказали: ―Господи, хочеш, ми накажемо, щоб зійшов вогонь із неба та спалив їх, як це зробив Ілля?</verse>
				<verse number="55">Ісус, обернувшись до них, заборонив їм та сказав: ―Не знаєте, якого ви духа,</verse>
				<verse number="56">бо Син Людський прийшов не губити людські душі, а спасати їх! І пішли до іншого села.</verse>
				<verse number="57">Коли вони йшли дорогою, хтось сказав Ісусові: ―Я піду за Тобою, куди б Ти не пішов!</verse>
				<verse number="58">Ісус відповів йому: ―Лисиці мають нори, птахи небесні – гнізда, а Син Людський не має, де голову прихилити.</verse>
				<verse number="59">А іншому сказав: ―Іди за Мною! Але той відповів: ―Господи, дозволь мені спочатку піти поховати мого батька!</verse>
				<verse number="60">Тоді Ісус сказав: ―Залиши мертвим ховати своїх мерців, а ти йди звіщати Царство Боже!</verse>
				<verse number="61">Інший сказав: ―Господи, я піду за Тобою, але дозволь мені спочатку попрощатися з моїми домашніми!</verse>
				<verse number="62">Ісус сказав йому: ―Ніхто з тих, хто поклав руку на плуг та озирається назад, не придатний для Царства Божого!</verse>
			</chapter>
			<chapter number="10">
				<verse number="1">Після того Господь призначив інших сімдесятьох учнів і надіслав їх по двоє перед Собою в усі міста та місцевості, куди Він мав іти.</verse>
				<verse number="2">І сказав їм: «Жнива насправді великі, а робітників мало, тож просіть Господа жнив, щоб послав робітників на жнива Свої.</verse>
				<verse number="3">Ідіть! Ось Я посилаю вас, як ягнят між вовків.</verse>
				<verse number="4">Не беріть ні гаманця, ні торбини, ні взуття й нікого в дорозі не вітайте.</verse>
				<verse number="5">Коли ж увійдете в якийсь дім, то спочатку скажіть: „Мир цьому дому!“</verse>
				<verse number="6">І якщо там є син миру, то спочине на ньому ваш мир, а коли ні, то повернеться до вас.</verse>
				<verse number="7">Залишайтеся в тому ж домі, їжте та пийте те, що дадуть вам, бо робітник достойний своєї платні. Не переходьте з дому в дім.</verse>
				<verse number="8">А коли зайдете в якесь місто та приймуть вас, то їжте все, що покладуть перед вами.</verse>
				<verse number="9">Зціляйте в ньому хворих і кажіть їм: „Наблизилось до вас Царство Боже!“</verse>
				<verse number="10">А коли зайдете в якесь місто і не приймуть вас, то, виходячи на вулиці його, кажіть:</verse>
				<verse number="11">„Навіть пил із вашого міста, який прилип до наших ніг, ми обтрушуємо на свідчення проти вас, але знайте, що наблизилось Царство Боже!“</verse>
				<verse number="12">Кажу вам: легше буде Содомові в той день суду, ніж тому місту.</verse>
				<verse number="13">Горе тобі, Хоразине! Горе тобі, Віфсаїдо! Бо якби в Тирі та Сидоні сталися ті чудеса, які були у вас, то вони давно би покаялися, сидячи в мішковині та попелі.</verse>
				<verse number="14">Проте Тиру та Сидону легше буде на суді, ніж вам.</verse>
				<verse number="15">І ти, Капернауме, чи будеш піднесений до неба? Ні, ти до пекла зійдеш!</verse>
				<verse number="16">Той, хто слухає вас, той Мене слухає, і хто відмовляється від вас, від Мене відмовляється. Хто ж відмовляється від Мене, той відмовляється від Того, Хто надіслав Мене».</verse>
				<verse number="17">Сімдесят учнів повернулися й радісно сказали: ―Господи, навіть демони підкоряються нам в ім’я Твоє.</verse>
				<verse number="18">А Він сказав їм: ―Я бачив сатану, котрий падав із неба, наче блискавка.</verse>
				<verse number="19">Ось даю вам владу наступати на змій і скорпіонів, і на всяку силу ворожу, і ніщо вам не зашкодить.</verse>
				<verse number="20">Однак не радійте, що духи вам підкоряються, а радійте тому, що імена ваші записані на небесах.</verse>
				<verse number="21">У той час Ісус зрадів Святим Духом та промовив: «Славлю Тебе, Отче, Господи неба і землі, за те, що Ти приховав це від мудрих та розумних і відкрив дітям. Так, Отче, бо такою була Твоя добра воля.</verse>
				<verse number="22">Усе Мені було доручено Моїм Отцем. Ніхто не знає, Хто є Син, окрім Отця, і Хто є Отець, окрім Сина й того, кому Син хоче відкрити».</verse>
				<verse number="23">І, повернувшись до учнів, промовив тільки до них: ―Блаженні очі, які бачать те, що ви бачите.</verse>
				<verse number="24">Бо кажу вам: багато пророків та царів бажали побачити те, що ви бачите, і не побачили, та почути те, що ви чуєте, і не почули.</verse>
				<verse number="25">І ось один учитель Закону піднявся та, спокушаючи Його, сказав: ―Учителю, що мені робити, щоб успадкувати життя вічне?</verse>
				<verse number="26">Ісус відповів йому: ―Що в Законі написано? Як читаєш?</verse>
				<verse number="27">Він відповів: ―«Люби Господа Бога свого всім серцем своїм, і всією своєю душею, і всією силою своєю, і всім розумом своїм» і «ближнього свого – як самого себе».</verse>
				<verse number="28">Ісус же сказав: ―Правильно ти відповів, роби так і будеш жити!</verse>
				<verse number="29">Але той, бажаючи виправдати себе, сказав Ісусові: ―А хто мій ближній?</verse>
				<verse number="30">Ісус відповів: ―Один чоловік ішов з Єрусалима в Єрихон та потрапив до рук розбійників, котрі роздягли його, побили та пішли далі, залишивши його напівмертвим.</verse>
				<verse number="31">Випадково тією ж дорогою проходив священник і, побачивши його, пройшов повз нього.</verse>
				<verse number="32">Також і левіт, прийшовши на те місце, подивився й пішов далі.</verse>
				<verse number="33">Але один самарянин, який був у подорожі, підійшов і, побачивши його, зглянувся над ним.</verse>
				<verse number="34">Він підійшов, перев’язав йому рани, намастивши їх олією та вином, поклав його на свою худобину та привіз до заїжджого двору, де доглядав за ним.</verse>
				<verse number="35">Наступного дня, від’їжджаючи, дав два динарії господареві та сказав: «Подбай про нього, а якщо витратиш на нього більше, я поверну тобі, коли вертатимусь».</verse>
				<verse number="36">Хто з цих трьох, на твою думку, був ближнім того, хто потрапив до рук розбійників?</verse>
				<verse number="37">Він відповів: ―Той, хто зглянувся над ним. Ісус сказав: ―Іди та роби так само.</verse>
				<verse number="38">Коли вони подорожували далі, то зайшли до одного села, де жінка, на ім’я Марта, прийняла Його у свій дім.</verse>
				<verse number="39">У неї була сестра, на ім’я Марія, яка сіла біля ніг Господа та слухала Його слова.</verse>
				<verse number="40">Марта була зайнята багатьма приготуваннями й, підійшовши, сказала: ―Господи, чи Тобі байдуже, що моя сестра залишила мене саму служити? Скажи їй, щоб допомогла мені.</verse>
				<verse number="41">Господь відповів їй: ―Марто, Марто, ти турбуєшся та клопочешся багатьма речами,</verse>
				<verse number="42">але потрібне одне. Марія обрала кращу частку, яка не відбереться від неї.</verse>
			</chapter>
			<chapter number="11">
				<verse number="1">Одного разу Ісус молився, і, коли Він закінчив, один з учнів промовив до Нього: ―Господи, навчи нас молитися, як і Іван навчив своїх учнів!</verse>
				<verse number="2">Він промовив: ―Коли молитесь, то кажіть: «Отче наш, Що на небесах, нехай святиться ім’я Твоє! Нехай прийде Царство Твоє! Нехай буде воля Твоя, як на небі, так і на землі!</verse>
				<verse number="3">Хліб наш щоденний дай нам кожного дня.</verse>
				<verse number="4">І прости нам гріхи наші, бо і ми прощаємо всім боржникам нашим. І не введи нас у спокусу, але визволи нас від лукавого».</verse>
				<verse number="5">І сказав їм: ―Хто з вас, маючи друга, прийде до нього опівночі та скаже йому: «Друже, позич мені три хліби,</verse>
				<verse number="6">бо мій приятель прийшов до мене з дороги, і я не маю, що йому дати».</verse>
				<verse number="7">А той зсередини відповів би йому: «Не турбуй мене! Двері вже зачинені, і діти мої зі мною в ліжку. Не можу я піднятися й дати тобі».</verse>
				<verse number="8">Кажу вам: якщо він не встане та не дасть йому заради дружби, то все одно через наполегливість його підведеться й дасть усе, чого той потребує.</verse>
				<verse number="9">Тому Я кажу вам: просіть – і буде дано вам; шукайте – і знайдете; стукайте – і відчинять вам!</verse>
				<verse number="10">Бо кожен, хто просить, отримує, і хто шукає, знаходить, і тому, хто стукає, відчинять.</verse>
				<verse number="11">Котрий з вас, батьків, коли син просить хліба, замість хліба подасть йому камінь, і коли просить риби, замість риби подасть йому гадюку?</verse>
				<verse number="12">Або чи дасть йому скорпіона, коли той просить яйце?</verse>
				<verse number="13">Отже, якщо ви, будучи злими, вмієте давати добрі дари вашим дітям, то наскільки більше ваш Отець Небесний дасть Духа Святого тим, хто просить у Нього!</verse>
				<verse number="14">Одного разу Ісус вигнав демона, який був німий. І коли демон вийшов, німий чоловік заговорив; і весь натовп дивувався цьому.</verse>
				<verse number="15">Та деякі з них говорили: ― Силою Вельзевула, володаря демонів, Він виганяє демонів.</verse>
				<verse number="16">Інші ж, випробовуючи Його, вимагали знамення з неба.</verse>
				<verse number="17">Але Він, знаючи їхні думки, відповів: ―Кожне царство, розділене в собі, буде спустошене, і дім, розділений в собі, впаде.</verse>
				<verse number="18">Якщо ж сатана розділився в собі самому, як встоїть його царство? Питаю це, бо кажете, що Вельзевулом Я виганяю демонів.</verse>
				<verse number="19">Якщо ж Я виганяю демонів Вельзевулом, то ким виганяють ваші сини? Тому вони будуть вашими суддями.</verse>
				<verse number="20">Але якщо Я пальцем Божим виганяю демонів, то прийшло до вас Царство Боже.</verse>
				<verse number="21">Коли сильний, озброївшись, стереже свій дім, тоді майно його в безпеці.</verse>
				<verse number="22">Коли ж нападає сильніший за нього й перемагає його, то забирає все його озброєння, на яке він покладався, і потім ділить здобич.</verse>
				<verse number="23">Хто не зі Мною, той проти Мене; і хто не збирає зі Мною, той розкидає.</verse>
				<verse number="24">Коли нечистий дух виходить із людини, то йде в місця безводні шукати відпочинку й, не знаходячи, каже: «Повернусь я у дім свій, звідки вийшов».</verse>
				<verse number="25">І, повернувшись, знаходить його заметеним та прибраним.</verse>
				<verse number="26">Тоді він іде й бере інших сімох духів, гірших за себе, і входять та живуть там. І для людини останнє стає гіршим за попереднє.</verse>
				<verse number="27">Коли Ісус це казав, одна жінка з натовпу голосно промовила: ―Блаженна мати, яка носила та годувала Тебе.</verse>
				<verse number="28">Він відповів: ―Справді блаженні ті, що слухають Слово Боже та виконують його.</verse>
				<verse number="29">Коли зібралося багато народу, Він почав говорити: ―Цей рід – рід лукавий! Він шукає знамення, та не дасться йому знамення, хіба що тільки знамення Йони.</verse>
				<verse number="30">Бо як Йона став для ніневійців знаменням, так буде й Син Людський для цього роду.</verse>
				<verse number="31">Цариця Півдня встане на суд із людьми цього роду й засудить їх, бо вона прийшла з далекого краю землі послухати Соломонову мудрість, а ось тут Хтось більший за Соломона.</verse>
				<verse number="32">Люди Ніневії встануть на суд із цим родом і засудять його, бо вони покаялись через проповідь Йони, а ось тут Хтось більший за Йону.</verse>
				<verse number="33">Ніхто, запаливши світильник, не ставить його у потайне місце або під посудину, але ставить на поставець, щоб усі, що входять, бачили світло.</verse>
				<verse number="34">Світлом для тіла є око. Якщо твоє око буде здорове, то й все твоє тіло буде наповнене світлом, коли ж воно недуже, то й тіло твоє в темряві.</verse>
				<verse number="35">Отже, пильнуй, щоб світло, яке в тобі, не стало темрявою.</verse>
				<verse number="36">Якщо ж усе твоє тіло наповнене світлом і немає жодної темної частини, то все буде світле так, ніби світильник освітлює тебе сяйвом.</verse>
				<verse number="37">Коли Він закінчив говорити, один фарисей запросив Його до себе пообідати. Ісус зайшов та сів за стіл.</verse>
				<verse number="38">Фарисей же здивувався, побачивши, що перед обідом Він перш не обмився.</verse>
				<verse number="39">Тоді Господь промовив до нього: ―Ось ви, фарисеї, очищуєте чашу та посуд ззовні, а всередині ви повні здирництва та лукавства.</verse>
				<verse number="40">Нерозумні! Чи Той, Хто створив зовнішнє, не створив і внутрішнє?</verse>
				<verse number="41">Тож дайте милостиню з того, що всередині, ось тоді все буде чисте для вас.</verse>
				<verse number="42">Але горе вам, фарисеї, що даєте десятину з м’яти, рути й з усякого зілля, але обминаєте справедливість та любов Божу. І це належить робити, і тим не нехтувати.</verse>
				<verse number="43">Горе вам, фарисеї, що любите почесні місця в синагогах та привітання на ринках.</verse>
				<verse number="44">Горе вам, бо ви – як невидимі гроби, поверх яких люди ходять і не знають цього.</verse>
				<verse number="45">Один з учителів Закону відповів Ісусові: ―Учителю, кажучи це, Ти й нас ображаєш!</verse>
				<verse number="46">Але Він відповів: ―Горе й вам, учителям Закону, бо ви накладаєте на людей тягар, який важко нести, самі ж навіть пальцем не доторкнетеся до нього.</verse>
				<verse number="47">Горе вам, бо ви будуєте гробниці пророкам, яких убили ваші батьки.</verse>
				<verse number="48">Цим ви свідчите, що схвалюєте вчинки ваших батьків. Вони їх вбивали, а ви будуєте їм гробниці</verse>
				<verse number="49">Тому Бог у своїй мудрості сказав: «Надішлю до них пророків та апостолів, і декого з них уб’ють, а декого будуть переслідувати».</verse>
				<verse number="50">І тому цей рід буде відповідати за пролиту кров усіх пророків, які були вбиті від початку всесвіту,</verse>
				<verse number="51">від крові Авеля до крові Захарії, убитого між Храмом та жертовником. Кажу вам: цей рід відповість за все.</verse>
				<verse number="52">Горе вам, учителі Закону, бо ви взяли ключі пізнання: самі не ввійшли й тим, хто бажає ввійти, заборонили.</verse>
				<verse number="53">Коли Ісус вийшов звідти, фарисеї та книжники почали критикувати Його та спокушати відносно багатьох речей.</verse>
				<verse number="54">Вони спостерігали за Ним, аби упіймати Його на слові.</verse>
			</chapter>
			<chapter number="12">
				<verse number="1">Тим часом зібралися тисячі людей, так що тиснули одне одного. Ісус почав говорити в першу чергу до учнів: ―Стережіться закваски фарисейської, якою є лицемірство.</verse>
				<verse number="2">Немає нічого прихованого, що не відкрилося б, і нічого таємного, що не стало б відомим.</verse>
				<verse number="3">Тому все, що ви казали в темряві, буде почуте при світлі, і все, що говорили на вухо в окремій кімнаті, буде проповідуватися з дахів.</verse>
				<verse number="4">Кажу вам, Моїм друзям: не бійтеся тих, хто, вбиваючи тіло, потім більш нічого заподіяти не може.</verse>
				<verse number="5">Я вкажу вам, Кого треба боятися: бійтеся Того, Хто, вбивши, має силу кинути до Геєни. Так, кажу вам: Цього треба боятися.</verse>
				<verse number="6">Чи не продаються п’ять горобців за два асарії? І все ж, жоден із них не забутий Богом.</verse>
				<verse number="7">А на вашій голові навіть волосся пораховане. Не бійтеся: ви набагато цінніші за горобців.</verse>
				<verse number="8">Кажу вам: кожного, хто визнає Мене перед людьми, і Син Людський визнає перед ангелами Божими.</verse>
				<verse number="9">Але того, хто зречеться Мене перед людьми, зрікусь і Я перед ангелами Божими.</verse>
				<verse number="10">Кожному, хто скаже слово проти Сина Людського, проститься, але тому, хто богохульствує проти Святого Духа, не проститься.</verse>
				<verse number="11">Коли поведуть вас на суд у синагоги, до керівників та до влад, не турбуйтеся про те, як вам відповідати й що говорити,</verse>
				<verse number="12">бо в той час Дух Святий навчить, що треба говорити.</verse>
				<verse number="13">Хтось із натовпу сказав Йому: ―Учителю, скажи моєму братові, щоб розділив зі мною спадщину.</verse>
				<verse number="14">Він відповів: ―Чоловіче, хто поклав Мене суддею або посередником між вами?</verse>
				<verse number="15">Далі промовив до них: ―Дивіться уважно та стережіться всякої жадібності, бо життя людини не залежить від багатства її маєтку.</verse>
				<verse number="16">Ісус розповів їм притчу: ―В одного заможного чоловіка гарно вродила земля.</verse>
				<verse number="17">І він почав міркувати, кажучи сам до себе: «Що мені робити? Немає куди зібрати мій врожай».</verse>
				<verse number="18">І сказав: «Ось що я зроблю: зруйную старі амбари та збудую більші, і в мене буде достатньо місця, щоби зібрати все зерно та все моє добро.</verse>
				<verse number="19">Тоді я скажу моїй душі: „Тепер у тебе багато добра на багато років! Відпочивай, їж, пий та веселися“».</verse>
				<verse number="20">Але Бог відповів: «Безумцю! Цієї ж ночі заберуть у тебе душу твою. Кому дістанеться те, що ти приготував?»</verse>
				<verse number="21">Так станеться з кожним, хто збирає для себе й не багатіє в Бога.</verse>
				<verse number="22">Потім Він промовив до своїх учнів: ―Тому Я кажу вам: не турбуйтеся про життя – що будете їсти, ні про тіло – що будете вдягати.</verse>
				<verse number="23">Бо життя більше за їжу, а тіло – за одяг.</verse>
				<verse number="24">Погляньте на воронів: вони не сіють і не жнуть, не мають скарбниць та амбарів, і все ж Бог їх годує. Наскільки ж ви цінніші за цих птахів!</verse>
				<verse number="25">І хто з вас, турбуючись, може додати до свого зросту хоч лікоть?</verse>
				<verse number="26">Якщо ви навіть і найменшого зробити не можете, чому турбуєтесь про інше?</verse>
				<verse number="27">Подивіться, як ростуть лілії: вони не працюють і не прядуть. Та Я кажу вам: навіть Соломон у всій своїй величі не одягався так, як будь-яка з них.</verse>
				<verse number="28">Якщо ж Бог так одягає траву на полі, котра сьогодні є, а завтра буде кинута у вогонь, то наскільки краще Він одягне вас, маловіри?</verse>
				<verse number="29">Не шукайте, що вам їсти та пити, і не турбуйтеся про це.</verse>
				<verse number="30">Бо все це язичники цього світу шукають, але ваш Отець знає, що потребуєте.</verse>
				<verse number="31">Краще шукайте Царства Його, а все це додасться вам.</verse>
				<verse number="32">Не бійся, мале стадо, бо Отець ваш із радістю дає вам Царство.</verse>
				<verse number="33">Продавайте майно ваше й давайте милостиню. Робіть собі гаманці, котрі не зношуються, – невичерпний скарб на небі, куди злодій не закрадається і де міль не точить.</verse>
				<verse number="34">Бо де скарб ваш, там буде й ваше серце.</verse>
				<verse number="35">Будьте завжди готові – одяг підперезаний та світильник запалений.</verse>
				<verse number="36">Будьте подібні до людей, що чекають на повернення свого господаря з весілля, щоб, коли він прийде й постукає, негайно відчинити йому.</verse>
				<verse number="37">Блаженні ті раби, господар яких, прийшовши, знайде, що вони пильнують. Істинно кажу вам: тоді він сам, підперезавшись, посадить їх за стіл та, підійшовши, буде служити їм.</verse>
				<verse number="38">І якщо він прийде о другій або о третій сторожі, блаженні ті, кого він знайде так само.</verse>
				<verse number="39">Тож знайте, що якби господар дому знав, о якій сторожі приходить злодій, він не дозволив би вдертися до свого дому.</verse>
				<verse number="40">І ви будьте готові, бо Син Людський прийде тієї години, про яку й не думаєте.</verse>
				<verse number="41">Тоді Петро сказав: ―Господи, Ти говориш цю притчу нам чи всім?</verse>
				<verse number="42">Господь відповів: ―Хто вірний та розумний управитель, якого господар поставив над іншими своїми слугами, щоб давав їм їжу вчасно?</verse>
				<verse number="43">Блаженний той раб, якого господар знайде, що він так робить.</verse>
				<verse number="44">Істинно кажу вам: він поставить його над усім своїм майном.</verse>
				<verse number="45">Але якщо той раб скаже у своєму серці: «Мій господар запізнюється!» – і почне бити слуг та служниць, їсти, пити та напиватись,</verse>
				<verse number="46">господар того раба прийде того дня, коли він не сподівається, і о тій годині, якої не знає. Він розітне його та призначить йому місце разом із невірними.</verse>
				<verse number="47">Той раб, котрий знав волю господаря свого й не підготувався, ані не зробив того, чого господар бажав, буде сильно побитий.</verse>
				<verse number="48">А той, хто, не знаючи, зробив щось достойне покарання, буде побитий менше. Від усякого, кому багато дано, багато вимагатимуть, і кому багато повірено, з того більше й спитають.</verse>
				<verse number="49">Я прийшов кинути вогонь на землю, і як Я прагну, щоб він вже розгорівся!</verse>
				<verse number="50">Я маю хреститися хрещенням, і як Мені важко, поки це не здійсниться.</verse>
				<verse number="51">Ви вважаєте, що Я прийшов принести мир на землю? Ні, кажу вам, а розділення!</verse>
				<verse number="52">Бо віднині п’ятеро в одному домі розділяться: троє проти двох, і двоє проти трьох.</verse>
				<verse number="53">Будуть розділені: батько проти сина й син проти батька; мати проти доньки й донька проти матері; свекруха проти невістки й невістка проти свекрухи.</verse>
				<verse number="54">Він промовив до народу: ―Коли ви бачите хмару, яка здіймається на заході, то відразу кажете: «Буде дощ», і так стається.</verse>
				<verse number="55">А коли південний вітер віє, кажете: «Буде спека», і так стається.</verse>
				<verse number="56">Лицеміри! Вигляд землі та неба вмієте розпізнавати, так чому ж цей час не розпізнаєте?</verse>
				<verse number="57">Чому ви самі не розсудите, що є справедливе?</verse>
				<verse number="58">Коли ти йдеш зі своїм супротивником до правителя, то доклади зусиль для того, щоб ще в дорозі примиритися з ним, аби він не повів тебе до суду, а суддя не віддав тебе до рук стражника, і стражник не кинув тебе до в’язниці.</verse>
				<verse number="59">Кажу тобі: не вийдеш звідти, поки не заплатиш усе до останньої лепти.</verse>
			</chapter>
			<chapter number="13">
				<verse number="1">У той час підійшли деякі та розказали Ісусові про галілеян, кров яких Пилат змішав з їхніми жертвами.</verse>
				<verse number="2">Ісус відповів: «Чи ви думаєте, що ці галілеяни так постраждали, тому що були грішніші за інших галілеян?</verse>
				<verse number="3">Кажу вам, що ні! Але якщо не покаєтесь, усі загинете так само.</verse>
				<verse number="4">Або думаєте, що ті вісімнадцять, на яких впала вежа в Силоамі та вбила їх, були більш грішні за всіх, що живуть в Єрусалимі?</verse>
				<verse number="5">Кажу вам, що ні! Але якщо не покаєтесь, усі так само загинете».</verse>
				<verse number="6">Тоді розповів їм таку притчу: «Один чоловік мав у своєму винограднику смоковницю й прийшов до неї шукати плоду, та не знайшов.</verse>
				<verse number="7">Тоді він промовив до садівника: „Ось я вже три роки приходжу шукати плоду на цій смоковниці й не знаходжу. Зрубай її! Навіщо вона займає землю?“</verse>
				<verse number="8">Але садівник відповів: „Господарю, залиши її ще на цей рік. Я обкопаю її довкола та обкладу її добривом.</verse>
				<verse number="9">Може, принесе плід, якщо ж ні, тоді її зрубаєш“».</verse>
				<verse number="10">Ісус навчав у синагозі в Суботу.</verse>
				<verse number="11">І ось там була жінка, яка вісімнадцять років мала духа хвороби та не могла випрямитись.</verse>
				<verse number="12">Коли Ісус її побачив, то покликав і сказав: ―Жінко, ти звільнена від своєї хвороби.</verse>
				<verse number="13">Він поклав на неї руки, і вона відразу випрямилась та почала прославляти Бога.</verse>
				<verse number="14">Тоді керівник синагоги, обурившись через те, що Ісус зцілив у Суботу, промовив до народу: ―Є шість днів, у які вам належить працювати, ось тоді й приходьте для зцілення, а не в Суботу!</verse>
				<verse number="15">Але Господь відповів йому: ―Лицеміри! Чи кожен із вас не відв’язує вола чи осла свого від стійла в Суботу й не веде напоїти?</verse>
				<verse number="16">Чи цю жінку, доньку Авраамову, яку сатана зв’язав ось уже вісімнадцять років, не належить визволити з цих пут у день Суботній?</verse>
				<verse number="17">Коли Він це промовив, усім Його супротивникам стало соромно, а весь народ радів усім славним вчинкам, які Він робив.</verse>
				<verse number="18">Далі Ісус промовив: «До чого подібне Царство Боже? До чого б Мені його прирівняти?</verse>
				<verse number="19">Воно подібне до гірчичного зерна, яке чоловік узяв та кинув у свій город. Зерно виросло та стало деревом, і птахи небесні зробили гнізда на його гілках».</verse>
				<verse number="20">І знову промовив: «До чого подібне Царство Боже?</verse>
				<verse number="21">Воно подібне до закваски, яку жінка взяла та поклала до трьох мір борошна, доки все вкисло».</verse>
				<verse number="22">Ісус проходив через міста та села, навчаючи людей і прямуючи до Єрусалима.</verse>
				<verse number="23">Хтось Його спитав: ―Господи, чи мало буде тих, що спасуться? Ісус відповів:</verse>
				<verse number="24">―Намагайтесь увійти через вузькі ворота, адже багато тих, хто намагатиметься ввійти, але не зможуть.</verse>
				<verse number="25">Коли господар будинку підійметься та зачинить двері, ви, стоячи ззовні, будете стукати в двері та казати: «Господи, відчини нам!» Але Він у відповідь скаже: «Я не знаю вас, звідки ви!»</verse>
				<verse number="26">Тоді ви скажете: «Ми їли та пили з Тобою, Ти навчав на наших вулицях».</verse>
				<verse number="27">Але Він відповість: «Не знаю вас, звідки ви. Відійдіть від Мене всі, хто чинить зло».</verse>
				<verse number="28">Там буде плач та скрегіт зубів, коли побачите Авраама, Ісаака, Якова й усіх пророків у Царстві Божому, а ви будете вигнані геть.</verse>
				<verse number="29">Прийдуть люди зі сходу та заходу, з півночі й півдня і сядуть за стіл у Царстві Божому.</verse>
				<verse number="30">І ось останні будуть першими, а перші – останніми.</verse>
				<verse number="31">Тоді підійшли до Нього фарисеї та сказали: ―Тікай, залиши це місто, бо Ірод хоче вбити Тебе.</verse>
				<verse number="32">Він відповів: ―Ідіть та скажіть тій лисиці: «Ось Я виганяю демонів і зціляю сьогодні та завтра, а третього дня закінчу.</verse>
				<verse number="33">Мені треба сьогодні, завтра та післязавтра продовжити Мій шлях, бо неможливо, щоб пророк загинув поза Єрусалимом».</verse>
				<verse number="34">О, Єрусалиме, Єрусалиме, що вбиваєш пророків і закидуєш камінням посланих до тебе! Скільки разів Я бажав зібрати твоїх дітей, як квочка збирає своїх курчат під крила, але ви не захотіли!</verse>
				<verse number="35">Ось ваш дім залишається порожнім. Кажу ж вам: не побачите Мене, доки не скажете: «Благословенний Той, Хто йде в ім’я Господа!»</verse>
			</chapter>
			<chapter number="14">
				<verse number="1">Одного разу в Суботу Він прийшов пообідати в дім одного з фарисейських старшин. Вони уважно слідкували за Ним.</verse>
				<verse number="2">І ось перед Ним був чоловік, який хворів на водянку.</verse>
				<verse number="3">Ісус запитав учителів Закону та фарисеїв: ―Чи дозволено зцілювати в Суботу?</verse>
				<verse number="4">Але вони мовчали. Тоді Ісус, доторкнувшись до чоловіка, зцілив його та відпустив.</verse>
				<verse number="5">До них же промовив: ―Якщо в когось із вас син або віл впаде в колодязь, хіба ви не витягнете його навіть у день Суботній?</verse>
				<verse number="6">Вони не змогли Йому нічого на це відповісти.</verse>
				<verse number="7">Помітивши, як запрошені обирають собі перші місця, Ісус розповів їм притчу:</verse>
				<verse number="8">«Коли хтось запросить тебе на весілля, не сідай на почесне місце, щоб не сталося так, що серед запрошених буде хтось поважніший за тебе.</verse>
				<verse number="9">Тоді прийде той, хто запросив тебе, та скаже: „Поступися місцем іншому“. І тоді доведеться тобі із соромом зайняти останнє місце.</verse>
				<verse number="10">Натомість коли будеш запрошений, прийди та сідай на останнє місце, щоб той, хто запросив тебе, підійшовши, сказав: „Друже, пересядь на краще місце!“ Тоді буде тобі честь перед усіма запрошеними.</verse>
				<verse number="11">Бо кожний, хто себе підносить, буде принижений, а хто себе принижує, буде піднесений».</verse>
				<verse number="12">Потім промовив до того, хто запросив Його: «Коли ти влаштовуєш обід або вечерю, не запрошуй своїх друзів, ні своїх братів, ні своїх родичів, ані багатих сусідів, щоби й вони не запросили тебе, і ти не одержав взаємної відплати.</verse>
				<verse number="13">Але коли влаштовуєш вечерю, запрошуй бідних, покалічених, кульгавих та сліпих.</verse>
				<verse number="14">І блаженний будеш, бо вони не мають, чим відплатити тобі, а твоя винагорода буде при воскресінні праведних».</verse>
				<verse number="15">Почувши це, один із тих, що обідав разом із Ним, промовив: ―Блаженний той, хто буде їсти хліб у Царстві Божому.</verse>
				<verse number="16">Ісус у відповідь сказав: ―Один чоловік приготував велику вечерю й запросив багатьох.</verse>
				<verse number="17">Коли прийшов час, він надіслав свого раба сказати запрошеним: «Приходьте, бо все вже готове».</verse>
				<verse number="18">Але всі, один за одним, почали відмовлятися. Перший сказав: «Я придбав поле, і мені треба піти й оглянути його. Прошу тебе, вибач мені!»</verse>
				<verse number="19">Другий сказав: «Я придбав п’ять пар волів та йду випробувати їх. Прошу тебе, вибач мені!»</verse>
				<verse number="20">Третій сказав: «Я щойно одружився й тому не можу прийти!»</verse>
				<verse number="21">Раб повернувся й про все доповів господареві. Тоді розлютився господар і сказав своєму рабу: «Іди швидко на вулиці й провулки міста та приведи сюди бідних, покалічених, сліпих та кульгавих».</verse>
				<verse number="22">І відповів раб: «Господарю, зроблено, як ти велів, і ще є місця».</verse>
				<verse number="23">Тоді господар сказав рабу: «Вийди на дороги й стежки та переконай усіх, кого зустрінеш, прийти, щоб дім мій наповнився.</verse>
				<verse number="24">Кажу вам: ніхто з тих, кого було запрошено, не їстиме на моїй вечері».</verse>
				<verse number="25">Разом з Ісусом ішло багато людей, та Він, обернувшись, промовив до них:</verse>
				<verse number="26">«Якщо хтось приходить до Мене й не зненавидить свого батька та матері, дружини, дітей, братів та сестер, і навіть свого життя, не може бути Моїм учнем.</verse>
				<verse number="27">Хто не несе хреста свого й не йде слідом за Мною, той не може бути Моїм учнем.</verse>
				<verse number="28">Бо хто з вас, бажаючи збудувати вежу, спочатку не сяде та не порахує всіх витрат, чи має він чим закінчити.</verse>
				<verse number="29">Щоб, коли покладе основу та не зможе закінчити, усі, хто побачить, не почали сміятися з нього,</verse>
				<verse number="30">кажучи: „Цей чоловік почав будувати, але не зміг закінчити!“</verse>
				<verse number="31">Або який цар, збираючись на війну проти іншого царя, не сяде та не роздумає, чи зможе з десятьма тисячами встояти проти того, хто йде на нього з двадцятьма тисячами?</verse>
				<verse number="32">Якщо ні, то поки той ще далеко, надішле послів до нього просити про мир.</verse>
				<verse number="33">Так і кожний з вас, хто не зречеться всього, що має, не може бути Моїм учнем.</verse>
				<verse number="34">Сіль – добра річ, але якщо й сіль втратить солоність, то чим повернути її смак?</verse>
				<verse number="35">Вона вже не придатна ні для землі, ні для добрива, її викидають геть. Хто має вуха, щоб слухати, слухайте!»</verse>
			</chapter>
			<chapter number="15">
				<verse number="1">Усі митники та грішники приходили до Ісуса, щоб послухати Його.</verse>
				<verse number="2">Але фарисеї та книжники нарікали кажучи: ―Він грішників приймає та їсть разом із ними.</verse>
				<verse number="3">Тоді Він розповів їм притчу:</verse>
				<verse number="4">―Який чоловік із вас, маючи сто овець та загубивши одну з них, не залишить дев’яносто дев’ять у пустелі та не піде шукати загублену, доки не знайде її?</verse>
				<verse number="5">І, знайшовши, з радістю покладе її на свої плечі.</verse>
				<verse number="6">Прийшовши додому, він покличе своїх друзів та сусідів, кажучи їм: «Радійте зі мною, бо я знайшов мою загублену вівцю».</verse>
				<verse number="7">Кажу вам: на небі буде більше радості за одного грішника, що кається, ніж за дев’яноста дев’ятьох праведників, які не потребують покаяння.</verse>
				<verse number="8">Або яка жінка, маючи десять драхм та загубивши одну з них, не запалює світильника й не замітає в хаті, шукаючи уважно, доки не знайде?</verse>
				<verse number="9">А знайшовши, кличе приятельок та сусідок і каже: «Радійте зі мною, бо я знайшла загублену драхму».</verse>
				<verse number="10">Такою, кажу вам, є радість ангелів Божих за одного грішника, який кається.</verse>
				<verse number="11">Він також сказав: ―Один чоловік мав двох синів.</verse>
				<verse number="12">Молодший із них сказав батькові: «Батьку, дай мені мою частину спадщини». І той поділив між ними майно.</verse>
				<verse number="13">Через декілька днів молодший син, зібравши все, відправився в далекий край і там розтратив усе своє майно, живучи розпусно.</verse>
				<verse number="14">Коли ж він усе витратив, настав великий голод у тім краю, і він почав бідувати.</verse>
				<verse number="15">І пішов та пристав до одного з жителів того краю, а той послав його на свої поля пасти свиней.</verse>
				<verse number="16">Він бажав би наїстися хоча б стручками ріжкового дерева, які їли свині, але ніхто не давав йому.</verse>
				<verse number="17">Опам’ятавшись, він сказав: «Скільки наймитів мого батька мають хліба вдосталь, а я тут помираю з голоду!</verse>
				<verse number="18">Встану, піду до свого батька та скажу йому: „Батьку, согрішив я проти Неба та проти тебе</verse>
				<verse number="19">і вже не достойний називатися твоїм сином. Прийми мене, як одного з твоїх наймитів!“»</verse>
				<verse number="20">І, вставши, пішов до свого батька. Коли він був ще далеко, батько побачив його, змилосердився над ним та побіг до нього, обійняв його та почав цілувати.</verse>
				<verse number="21">Син промовив до нього: «Батьку! Я согрішив проти Неба й проти тебе і вже недостойний називатися твоїм сином!»</verse>
				<verse number="22">Батько ж промовив до своїх рабів: «Принесіть швидко найкращу одежу, одягніть його і дайте перстень йому на руку та взуття на ноги!</verse>
				<verse number="23">Приведіть відгодоване теля та заколіть його! Будемо їсти та веселитись,</verse>
				<verse number="24">бо цей син мій був мертвий та ожив, пропав та знайшовся!» І почали веселитися.</verse>
				<verse number="25">А старший його син був у полі; і коли, повертаючись із поля, наблизився до дому, почув музику й танці.</verse>
				<verse number="26">Покликавши одного зі слуг, запитав: «Що це таке?»</verse>
				<verse number="27">«Твій брат прийшов, – сказав той, – і твій батько заколов відгодоване теля, бо його син повернувся живий та здоровий».</verse>
				<verse number="28">Він розлютився та не схотів увійти в дім. Батько ж його, вийшовши, став його просити.</verse>
				<verse number="29">Але він відповів своєму батькові: «Я стільки років служив тобі й ніколи не нехтував твоїм наказом, а ти жодного разу не дав мені й козенятка, щоб я повеселився з моїми друзями.</verse>
				<verse number="30">Але коли прийшов цей син твій, що розтратив твоє майно з блудницями, ти заколов для нього відгодоване теля».</verse>
				<verse number="31">Батько відповів йому: «Дитино, ти завжди зі мною, і все, що в мене є, – твоє.</verse>
				<verse number="32">Веселитися ж і радіти треба тому, що цей брат твій був мертвий та ожив, пропав та знайшовся».</verse>
			</chapter>
			<chapter number="16">
				<verse number="1">Потім сказав учням: ―В одного багатого чоловіка був управитель, якого звинуватили в марнотратстві.</verse>
				<verse number="2">Він покликав його та сказав: «Що це я чую про тебе? Дай мені звіт про твоє управління, бо ти не можеш більше управляти».</verse>
				<verse number="3">Управитель подумав: «Що мені робити? Мій господар звільняє мене. Копати – не маю сил, просити – соромно.</verse>
				<verse number="4">Але я знаю, що робити, щоб, коли мене звільнять з управління, знайшлися люди, які приймуть мене до своїх домівок».</verse>
				<verse number="5">Почав він кликати кожного з боржників свого господаря. Першого він запитав: «Скільки ти винен моєму господареві?»</verse>
				<verse number="6">Той відповів: «Сто мір оливкової олії». І сказав йому: «Візьми швидко свою розписку та запиши п’ятдесят».</verse>
				<verse number="7">Потім другому сказав: «А ти скільки винен?» Той відповів: «Сто мір пшениці». Він сказав йому: «Візьми свою розписку та пиши вісімдесят».</verse>
				<verse number="8">Господар похвалив нечесного управителя за його кмітливість, бо сини цього світу мудріші у справах зі своїм родом, ніж сини світла.</verse>
				<verse number="9">Я кажу вам: здобувайте собі приятелів за допомогою неправедного багатства, щоб коли воно мине, вас прийняли у вічні оселі.</verse>
				<verse number="10">Хто вірний у малому, той вірний і у великому, а невірний у малому, і у великому невірний.</verse>
				<verse number="11">Отже, якщо ви не були вірні в неправедних багатствах, хто вам довірить справжнє?</verse>
				<verse number="12">Якщо в чужому не були вірні, хто вам дасть ваше?</verse>
				<verse number="13">Жоден слуга не може служити двом господарям, бо одного ненавидітиме, а другого любитиме, або одним буде нехтувати, а іншому буде відданим. Не можете служити Богові та багатству.</verse>
				<verse number="14">Почули про це фарисеї, які любили гроші, та глузували з Нього.</verse>
				<verse number="15">Але Ісус відповів їм: ―Ви вдаєте себе за праведних перед людьми, але Бог знає серця ваші, бо що високе в людей, те мерзенне в очах Бога.</verse>
				<verse number="16">Закон та Пророки були до Івана. Відтоді проповідується Добра Звістка Царства Божого, і кожен із зусиллям входить у нього.</verse>
				<verse number="17">Але скоріше небо та земля зникнуть, ніж одна риска Закону пропаде.</verse>
				<verse number="18">Кожен, хто розлучається зі своєю дружиною та одружується з іншою, перелюбствує; і всякий, хто одружується з розлученою жінкою, чинить перелюб.</verse>
				<verse number="19">Був собі багатий чоловік, який одягався в дорогу та вишукану одежу. Щодня він розкішно бенкетував.</verse>
				<verse number="20">Біля його воріт лежав убогий, на ім’я Лазар, що весь був у виразках</verse>
				<verse number="21">і бажав насититися тим, що падало зі столу багатого. Собаки, підходячи, лизали його рани.</verse>
				<verse number="22">Надійшов час, убогий помер, і ангели віднесли його на лоно Авраама. Помер же і багач, і поховали його.</verse>
				<verse number="23">А в пеклі, будучи в муках, він підняв свої очі та побачив здалека Авраама та Лазаря на його лоні.</verse>
				<verse number="24">І, закричавши, сказав: «Отче Аврааме! Змилуйся наді мною та пішли Лазаря, нехай умочить кінець свого пальця у воду та прохолодить мій язик, бо я сильно страждаю в цьому полум’ї».</verse>
				<verse number="25">Авраам відповів: «Сину! Згадай, що ти за життя свого одержав свої блага, як і Лазар – своє лихо. Тепер же він тішиться, а ти страждаєш.</verse>
				<verse number="26">І крім того, між нами та вами встановлена велика прірва, щоб ті, які бажають перейти звідси до вас, не могли, і щоб звідти до нас не переходили».</verse>
				<verse number="27">Той відповів: «Тоді благаю тебе, отче, пошли Лазаря в дім мого батька,</verse>
				<verse number="28">бо в мене п’ятеро братів, нехай він засвідчить їм, щоб вони не прийшли в це місце страждання».</verse>
				<verse number="29">Авраам відповів: «Вони мають Мойсея та Пророків, нехай їх слухають».</verse>
				<verse number="30">Але той відповів: «Ні, отче Аврааме, якщо хтось із мертвих піде до них, то вони покаються!»</verse>
				<verse number="31">Тоді Авраам сказав йому: «Якщо Мойсея і Пророків не слухають, то навіть якщо хтось із мертвих воскресне, це їх не переконає».</verse>
			</chapter>
			<chapter number="17">
				<verse number="1">Потім Ісус промовив до своїх учнів: ―Неможливо, щоб спокуси не приходили, але горе тому, через кого приходить спокуса.</verse>
				<verse number="2">Для нього було б краще, якби йому повісили млинове жорно на шию й кинули в море, ніж щоб він спокусив одного з цих малих.</verse>
				<verse number="3">Зважайте на себе! Якщо твій брат согрішить проти тебе, докори йому; а коли він покається, прости його.</verse>
				<verse number="4">І якщо він согрішить сім разів на день і сім разів прийде й скаже: «Я каюсь», – прости його.</verse>
				<verse number="5">Апостоли сказали Господеві: ―Додай нам віри!</verse>
				<verse number="6">Господь відповів: ―Якби ви мали віру, як гірчичне зерно, то сказали б цій шовковиці: «Вирвись із корінням і пересадись у море!», – і вона послухала б вас.</verse>
				<verse number="7">Хто з вас, маючи раба, який оре або пасе овець, скаже йому, коли він повернеться з поля: «Іди мерщій та сідай до столу?»</verse>
				<verse number="8">А чи не скаже йому радше: «Приготуй мені вечерю та, підперезавшись, прислуговуй мені, поки я буду їсти та пити, а потім їж і пий сам?»</verse>
				<verse number="9">Чи дякує хазяїн рабу за те, що той виконав наказ?</verse>
				<verse number="10">Так само й ви, коли зробите все, що вам було доручено, кажіть: «Ми раби недостойні, котрі зробили тільки те, що повинні були зробити».</verse>
				<verse number="11">Ідучи до Єрусалима, Ісус проходив між Самарією та Галілеєю.</verse>
				<verse number="12">І коли Він входив в одне село, зустріли Його десятеро прокажених. Вони зупинилися неподалік</verse>
				<verse number="13">та голосно прокричали: ―Ісусе, Наставнику, змилуйся над нами!</verse>
				<verse number="14">Побачивши їх, Він сказав: ―Ідіть та покажіться священникам! І, коли вони йшли, очистилися.</verse>
				<verse number="15">Один із них, побачивши, що зцілився, повернувся, голосно прославляючи Бога.</verse>
				<verse number="16">І припав лицем до ніг Ісуса, дякуючи Йому. Він був самарянином.</verse>
				<verse number="17">Ісус промовив: ―Хіба не десять очистилося? Де ж дев’ять?</verse>
				<verse number="18">Невже жоден із них, окрім цього чужинця, не повернувся віддати славу Богові?</verse>
				<verse number="19">Потім сказав йому: ―Встань та йди, твоя віра спасла тебе!</verse>
				<verse number="20">Фарисеї запитали Його, коли прийде Царство Боже. Ісус відповів: ―Царство Боже прийде непомітно.</verse>
				<verse number="21">Ніхто не зможе сказати: «Ось воно тут!» або: «Воно там!», бо Царство Боже серед вас.</verse>
				<verse number="22">Потім Він промовив до учнів: ―Прийдуть дні, коли забажаєте побачити бодай один день Сина Людського, але не побачите.</verse>
				<verse number="23">Скажуть вам: «Ось Він там!» або: «Ось Він тут!» – не ходіть і не біжіть за ними!</verse>
				<verse number="24">Бо як блискавка, блиснувши, освітлює небо від одного краю до іншого, так буде й Син Людський у день Свій.</verse>
				<verse number="25">Але перше Йому треба багато страждати та бути відкинутим цим поколінням.</verse>
				<verse number="26">Як було за днів Ноя, так буде й за днів Сина Людського:</verse>
				<verse number="27">люди їли, пили, одружувались, виходили заміж аж до дня, коли Ной увійшов у ковчег, і прийшов потоп та знищив усіх.</verse>
				<verse number="28">Так само, як було й за днів Лота: люди їли, пили, продавали, купували, садили, будували;</verse>
				<verse number="29">але того дня, коли Лот вийшов із Содома, з неба випав дощ вогню й сірки та знищив їх.</verse>
				<verse number="30">Так буде й того дня, коли Син Людський з’явиться.</verse>
				<verse number="31">Того дня, хто буде на даху, а речі його в домі, нехай не сходить за ними; і хто буде в полі, також нехай не вертається назад.</verse>
				<verse number="32">Пам’ятайте про дружину Лота.</verse>
				<verse number="33">Хто намагатиметься спасти своє життя, той загубить його; а хто втратить життя, той його збереже.</verse>
				<verse number="34">Кажу вам, що тієї ночі будуть двоє на одному ліжку: одного буде взято, а другого залишено.</verse>
				<verse number="35">Дві жінки будуть молоти разом: одну буде взято, а другу залишено.</verse>
				<verse number="36">Двоє чоловіків будуть у полі: одного візьмуть, а другого залишать.</verse>
				<verse number="37">Вони запитали: ―Де, Господи? Ісус відповів: ―Де буде тіло, там зберуться й орли.</verse>
			</chapter>
			<chapter number="18">
				<verse number="1">Тоді Ісус розповів їм притчу про те, що їм треба завжди молитися та не занепадати духом.</verse>
				<verse number="2">Він сказав: ―В одному місті був суддя, який не боявся Бога та не соромився людей.</verse>
				<verse number="3">У тому ж місті була вдова, котра приходила до нього й просила: «Захисти мене від мого кривдника!»</verse>
				<verse number="4">Деякий час він відмовлявся, але потім промовив до себе: «Хоч я і Бога не боюся, і людей не соромлюся,</verse>
				<verse number="5">але через те, що ця вдова не дає мені спокою, захищу її, щоб вона не приходила безперестанку й не докучала мені».</verse>
				<verse number="6">І сказав Господь: ―Почуйте, що каже неправедний суддя!</verse>
				<verse number="7">Так невже Бог не захистить Своїх обраних, котрі взивають до Нього день і ніч? Чи забариться Він?</verse>
				<verse number="8">Кажу вам: Він негайно захистить їх. Але коли прийде Син Людський, чи знайде Він віру на землі?</verse>
				<verse number="9">Тим, хто був упевнений в особистій праведності та принижував інших, Ісус розповів таку притчу:</verse>
				<verse number="10">―Двоє чоловіків прийшли в Храм помолитися. Один був фарисеєм, а інший – митником.</verse>
				<verse number="11">Фарисей стояв і так собі молився: «Боже, дякую Тобі за те, що я не такий, як інші люди, – грабіжники, неправедні, невірні або як цей митник.</verse>
				<verse number="12">Я пощу двічі на тиждень, даю десятину зі всякого прибутку!»</verse>
				<verse number="13">А митник стояв здалека й не смів навіть очей звести на небо, але бив себе в груди та казав: «Боже, змилуйся наді мною, грішним!»</verse>
				<verse number="14">Кажу вам: цей чоловік повернувся додому виправданий, а не той; бо кожний, хто себе підносить, буде принижений, а хто себе принижує, буде піднесений.</verse>
				<verse number="15">Деякі люди приносили до Нього також і дітей, щоб Він доторкнувся до них та благословив, але учні, побачивши це, забороняли їм.</verse>
				<verse number="16">Ісус покликав їх до себе й сказав: «Пустіть дітей приходити до Мене й не забороняйте їм, бо таким, як вони, належить Царство Боже.</verse>
				<verse number="17">Істинно кажу вам: хто не прийме Царства Божого, як дитя, той не ввійде до нього!»</verse>
				<verse number="18">Один із керівників сказав: ―Учителю добрий, що мені робити, щоб успадкувати життя вічне.</verse>
				<verse number="19">Ісус відповів йому: ―Чому ти називаєш Мене добрим? Ніхто не є Добрий, окрім Самого Бога.</verse>
				<verse number="20">Ти знаєш заповіді: «Не чини перелюбу», «Не вбивай», «Не вкради», «Не обманюй», «Шануй твого батька та матір».</verse>
				<verse number="21">Він же сказав: ―Усе це я зберіг змалку.</verse>
				<verse number="22">Почувши це, Ісус сказав йому: ―Одного тобі ще бракує: продай усе, що маєш, та роздай бідним, і матимеш скарб на небесах; а тоді приходь та слідуй за Мною.</verse>
				<verse number="23">Почувши це, він глибоко засмутився, адже був дуже багатий.</verse>
				<verse number="24">Ісус же, побачивши, що він засмутився, сказав: ―Як важко багатому ввійти в Царство Боже!</verse>
				<verse number="25">Адже легше верблюдові пройти через вушко голки, ніж багатому ввійти в Царство Боже.</verse>
				<verse number="26">Ті, що почули це, запитали: ―Хто ж тоді може бути спасенний?</verse>
				<verse number="27">Ісус відповів: ―Неможливе для людей – можливе для Бога.</verse>
				<verse number="28">Тоді Петро сказав: ―Ось ми залишили, що в нас було, та пішли за Тобою.</verse>
				<verse number="29">Він відповів: ―Істинно кажу вам: немає нікого, хто б залишив дім, дружину, дітей, батьків і братів заради Царства Божого</verse>
				<verse number="30">й не отримав би значно більше в цей час, а в майбутньому віці – вічне життя.</verse>
				<verse number="31">Ісус узяв дванадцятьох та сказав їм: «Ось ми йдемо до Єрусалима, і збудеться все, написане пророками про Сина Людського.</verse>
				<verse number="32">Він буде виданий язичникам, і насміхатимуться з Нього, і зневажатимуть Його, і плюватимуть на Нього.</verse>
				<verse number="33">Будуть бичувати Його та вб’ють, але третього дня Він воскресне».</verse>
				<verse number="34">Та вони нічого з цього не зрозуміли. Ці слова були приховані від них, і вони не розуміли сказаного.</verse>
				<verse number="35">Коли ж Він наближався до Єрихона, один сліпий сидів біля дороги та просив милостиню.</verse>
				<verse number="36">Почувши, що проходить натовп, він запитав, що відбувається.</verse>
				<verse number="37">Йому сказали, що Ісус із Назарета проходить.</verse>
				<verse number="38">Тоді він закричав: ―Ісусе, Сину Давидів, змилуйся наді мною!</verse>
				<verse number="39">Ті, що йшли попереду, почали докоряти йому, щоб він мовчав, але він ще голосніше закричав: ―Сину Давидів, змилуйся наді мною!</verse>
				<verse number="40">Ісус зупинився та звелів привести сліпого до Себе. Коли той наблизився до Нього, Ісус спитав його:</verse>
				<verse number="41">―Що хочеш, щоб Я зробив для тебе? Той відповів: ―Господи, щоб я знову бачив!</verse>
				<verse number="42">Ісус сказав йому: ―Прозрій! Віра твоя спасла тебе!</verse>
				<verse number="43">І він умить прозрів та пішов за Ісусом, прославляючи Бога. І весь народ, побачивши це, теж славив Бога.</verse>
			</chapter>
			<chapter number="19">
				<verse number="1">Ісус зайшов у Єрихон та проходив через місто.</verse>
				<verse number="2">І ось один багатий чоловік, на ім’я Закхей, який був старший над митниками,</verse>
				<verse number="3">бажав бачити Ісуса, але через натовп не міг, оскільки був малого зросту.</verse>
				<verse number="4">Тоді побіг уперед та заліз на шовковицю, щоб побачити Ісуса, бо тією дорогою Він мав проходити.</verse>
				<verse number="5">Прийшовши на те місце, Ісус глянув угору та промовив до нього: ―Закхею, злізь скоріше, бо сьогодні Я повинен залишитись у твоєму домі.</verse>
				<verse number="6">Той поспішно зліз і радо прийняв Його.</verse>
				<verse number="7">Побачивши це, усі почали нарікати говорячи: ―Він зайшов у гостину до грішного чоловіка.</verse>
				<verse number="8">Закхей же встав та сказав Господеві: ―Господи! Половину свого майна я віддаю бідним і, якщо когось чимось обманув, повертаю вчетверо.</verse>
				<verse number="9">Тоді Ісус сказав йому: ―Сьогодні спасіння прийшло в цей дім, адже й він син Авраама.</verse>
				<verse number="10">Бо Син Людський прийшов знайти та спасти загублене.</verse>
				<verse number="11">Тим, хто це слухав, Ісус розповів притчу, бо Він був недалеко від Єрусалима, і вони думали, що Царство Боже має з’явитися негайно.</verse>
				<verse number="12">Отже, Він сказав: —Один знатний чоловік вирушив у далеку країну, щоб отримати царство та повернутися.</verse>
				<verse number="13">Покликавши десятьох рабів, він роздав їм десять мін і сказав їм: «Вкладіть ці гроші в діло, доки я не повернуся!»</verse>
				<verse number="14">Але жителі цієї країни ненавиділи його й надіслали посланців слідом за ним, щоб сказати: «Не бажаємо, щоб він царював над нами!»</verse>
				<verse number="15">Отримавши царську владу, він повернувся та покликав до себе рабів, котрим роздав гроші, аби дізнатися, який вони отримали прибуток.</verse>
				<verse number="16">Перший прийшов і сказав: «Господарю, твоя міна принесла десять мін!»</verse>
				<verse number="17">Господар сказав: «Добре, хороший та вірний рабе! За те, що ти був вірний у малому, отримай владу над десятьма містами!»</verse>
				<verse number="18">Прийшов другий та сказав: «Господарю, твоя міна принесла п’ять мін!»</verse>
				<verse number="19">Господар сказав: «І ти володій п’ятьма містами!»</verse>
				<verse number="20">Прийшов третій і сказав: «Господарю, ось твоя міна, яку я зберігав, загорнувши в хустину.</verse>
				<verse number="21">Я боявся тебе, бо ти жорстока людина: ти береш те, чого не клав, і жнеш там, де не сіяв!»</verse>
				<verse number="22">Господар відповів: «Зі слів твоїх тебе судитиму, лукавий рабе! Ти знав, що я чоловік жорстокий: беру те, чого не поклав, і жну там, де не сіяв?</verse>
				<verse number="23">Чому ж ти не вклав мого срібла в банк, щоб я, повернувшись, отримав своє з прибутком?»</verse>
				<verse number="24">І сказав присутнім: «Заберіть від нього міну й віддайте тому, хто має десять мін».</verse>
				<verse number="25">Вони відповіли: «Господарю, він має десять мін!»</verse>
				<verse number="26">Кажу вам, – сказав Він, – тому, хто має, додасться, і матиме надмірно, а від того, хто не має, і те, що має, забереться.</verse>
				<verse number="27">А ворогів моїх, які не хотіли, щоб я царював над ними, приведіть сюди й убийте переді мною.</verse>
				<verse number="28">Сказавши це, Ісус пішов далі в Єрусалим.</verse>
				<verse number="29">Коли наблизився до Вітфагії та Віфанії, до гори, що зветься Оливною, Він надіслав двох учнів</verse>
				<verse number="30">та сказав: «Ідіть у село, яке перед вами, і як зайдете, то знайдете прив’язане осля, на яке ще ніхто з людей не сідав; відв’яжіть його й приведіть.</verse>
				<verse number="31">Якщо хтось спитає вас: „Чому ви відв’язуєте його?“, скажіть: „Господь потребує його“».</verse>
				<verse number="32">Посланці пішли й знайшли все так, як Ісус сказав їм.</verse>
				<verse number="33">Коли вони відв’язували осля, господарі спитали їх: ―Чому відв’язуєте осля?</verse>
				<verse number="34">Вони відповіли: ―Господь потребує його!</verse>
				<verse number="35">І привели осля до Ісуса та, накинувши на нього свій одяг, посадили Ісуса.</verse>
				<verse number="36">Коли Він їхав, люди стелили свій одяг по дорозі.</verse>
				<verse number="37">А коли Він наблизився до схилу Оливної гори, безліч учнів почали радісно та голосно прославляти Бога за всі чудеса, які вони бачили.</verse>
				<verse number="38">Вони викрикували: «Благословенний Цар, Який іде в ім’я Господа!» «Мир на небі й слава на висоті!»</verse>
				<verse number="39">Деякі фарисеї з натовпу казали Ісусові: ―Учителю, заборони Своїм учням!</verse>
				<verse number="40">Але Він відповів: ―Кажу вам: якщо вони замовкнуть, кричатиме каміння!</verse>
				<verse number="41">Коли вони наблизились до Єрусалима й побачили місто, Ісус заплакав над ним.</verse>
				<verse number="42">Він сказав: «Коли б зрозуміло ти сьогодні, що могло принести тобі мир! Але тепер це приховано від очей твоїх!</verse>
				<verse number="43">Прийдуть дні, коли вороги твої оточать тебе валом, обляжуть та стиснуть тебе звідусюди!</verse>
				<verse number="44">Вони знищать тебе та вб’ють твоїх дітей, не залишать каменя на камені в тобі, бо ти не впізнало часу твоїх відвідин».</verse>
				<verse number="45">Ісус увійшов у Храм та вигнав усіх тих, хто продавав і купував там.</verse>
				<verse number="46">Він казав їм: «Написано: „Дім Мій буде Домом Молитви“, а ви зробили з нього „притулок розбійників!“»</verse>
				<verse number="47">Ісус навчав у Храмі щодня. А первосвященники, книжники та старійшини народу шукали нагоди вбити Його.</verse>
				<verse number="48">Однак не знали, як це зробити, бо весь народ тримався біля Нього, слухаючи Його уважно.</verse>
			</chapter>
			<chapter number="20">
				<verse number="1">Одного дня, коли Ісус навчав народ у Храмі, проповідуючи Добру Звістку, до Нього підійшли первосвященники, книжники та старійшини</verse>
				<verse number="2">й запитали Його: ―Скажи нам, якою владою Ти це робиш? Або хто дав Тобі таку владу?</verse>
				<verse number="3">Ісус сказав їм у відповідь: ―Запитаю і Я вас про одне. Скажіть Мені:</verse>
				<verse number="4">Іванове хрещення було з Неба чи від людей?</verse>
				<verse number="5">Вони ж стали говорити між собою: ―Якщо скажемо: «З неба», Він запитає: «Чому ж ви не повірили йому?»</verse>
				<verse number="6">Якщо ж ми скажемо: «Від людей», то весь народ поб’є нас камінням, бо вони переконані, що Іван був пророком.</verse>
				<verse number="7">Тож вони відповіли, що не знають, звідки воно.</verse>
				<verse number="8">Ісус сказав: ―Тоді і Я не скажу, якою владою це роблю.</verse>
				<verse number="9">І почав Він розповідати людям таку притчу: ―Один чоловік посадив виноградник, здав його в оренду виноградарям та вирушив у подорож на довгий час.</verse>
				<verse number="10">Коли надійшов час, він надіслав одного раба до виноградарів, щоб вони віддали його частину врожаю. Однак виноградарі побили його й відіслали назад ні з чим.</verse>
				<verse number="11">Він надіслав іншого раба, але вони й того, побивши та зневаживши, відіслали ні з чим.</verse>
				<verse number="12">Він надіслав третього, але вони й цього поранили та викинули з виноградника.</verse>
				<verse number="13">Тоді господар виноградника подумав: «Що ж мені робити? Надішлю до них мого улюбленого сина, може, його поважатимуть!»</verse>
				<verse number="14">Але виноградарі, побачивши його, сказали один одному: «Це спадкоємець, ходімо та вб’ємо його, щоб спадщина дісталася нам!»</verse>
				<verse number="15">Вони його вивели з виноградника та вбили. Що ж зробить із ними господар виноградника?</verse>
				<verse number="16">Він прийде та вб’є тих виноградарів, а виноградник віддасть іншим. Тоді ті, хто слухав, сказали: ―Нехай не станеться так!</verse>
				<verse number="17">Але Ісус, подивившись на них, запитав: ―Тоді що означає написане: «Камінь, який відкинули будівничі, став наріжним каменем»?</verse>
				<verse number="18">Кожен, хто впаде на цей камінь, буде розбитий, а той, на кого він впаде, буде розчавлений.</verse>
				<verse number="19">Книжники та первосвященники шукали нагоди схопити Ісуса, але боялися народу. Вони зрозуміли, що Він про них сказав цю притчу.</verse>
				<verse number="20">І почали вони уважно слідкувати за Ним, надіслали людей, які вдавали із себе праведних, щоб спіймати Його на слові й видати владі намісника.</verse>
				<verse number="21">Вони запитали Його: ―Учителю, ми знаємо, що Ти правдиво говориш та навчаєш. Ти не зважаєш на людське обличчя, а правдиво навчаєш Божого шляху.</verse>
				<verse number="22">Чи годиться нам платити податок Кесареві, чи ні?</verse>
				<verse number="23">Зрозумівши їхню хитрість, Ісус сказав їм:</verse>
				<verse number="24">―Покажіть Мені динарій! Чиє на ньому зображення та напис? Вони відповіли: ―Кесаря!</verse>
				<verse number="25">Тоді Він сказав: ―Тож віддайте Кесареві Кесареве, а Богові – Боже!</verse>
				<verse number="26">Вони не змогли впіймати Його на слові перед народом і, здивовані Його відповіддю, замовкли.</verse>
				<verse number="27">Тоді підійшли до Ісуса деякі садукеї, які кажуть, що немає воскресіння з мертвих, і запитали Його:</verse>
				<verse number="28">―Учителю, Мойсей написав нам: «Якщо чийсь брат помре та залишить дружину бездітною, то нехай його брат візьме дружину померлого та підніме нащадка своєму братові».</verse>
				<verse number="29">Було семеро братів. Перший одружився та помер бездітним.</verse>
				<verse number="30">Потім другий</verse>
				<verse number="31">і третій одружувалися з вдовою, і так усі семеро. Вони померли, не залишивши дітей після себе.</verse>
				<verse number="32">Після всіх померла й жінка.</verse>
				<verse number="33">Отже, при воскресінні чиєю дружиною вона буде? Адже всі семеро мали її за дружину.</verse>
				<verse number="34">Ісус відповів їм: ―Люди цього віку одружуються та виходять заміж.</verse>
				<verse number="35">Але ті, що будуть достойні того віку й воскресіння з мертвих, не будуть одружуватись і не виходитимуть заміж.</verse>
				<verse number="36">І померти вже не зможуть, а будуть як ангели, бо вони є синами Божими та синами воскресіння.</verse>
				<verse number="37">А те, що мертві воскресають, показав Мойсей при полум’ї вогню тернового куща, коли назвав Господа Богом Авраама, Богом Ісаака і Богом Якова.</verse>
				<verse number="38">Він є Богом не мертвих, а живих! Для Нього всі живі!</verse>
				<verse number="39">Деякі з книжників сказали: ―Учителю, Ти добре сказав!</verse>
				<verse number="40">І більше ніхто не наважувався ставити Йому запитання.</verse>
				<verse number="41">Потім Ісус запитав їх: ―Чому вони кажуть, що Христос є сином Давида?</verse>
				<verse number="42">Сам же Давид каже в книзі Псалмів: «Господь сказав Господеві моєму: „Сядь праворуч від Мене,</verse>
				<verse number="43">доки Я не покладу ворогів Твоїх, як підніжок для Твоїх ніг“».</verse>
				<verse number="44">Давид називає Його Господом, як Він може бути його Сином?</verse>
				<verse number="45">Коли весь народ слухав, Ісус промовив до учнів:</verse>
				<verse number="46">«Стережіться книжників: їм подобається одягатись у довгі одежі, вони люблять привітання на ринках, перші місця в синагогах та почесні місця на бенкетах.</verse>
				<verse number="47">Вони з’їдають доми вдів, але прикриваються довгими молитвами. Вони отримають суворіше покарання».</verse>
			</chapter>
			<chapter number="21">
				<verse number="1">Ісус дивився, як багатії клали свої дари в скарбницю Храму.</verse>
				<verse number="2">Побачив Він також і бідну вдову, яка поклала туди дві лепти.</verse>
				<verse number="3">І промовив: «Істинно кажу вам: ця бідна вдова поклала більше, ніж усі інші,</verse>
				<verse number="4">бо всі клали зі свого достатку, а вона зі своєї бідності поклала все, що в неї було на прожиток».</verse>
				<verse number="5">Коли присутні заговорили про Храм, що він прикрашений дорогоцінним камінням та дарами, Він сказав:</verse>
				<verse number="6">―Прийдуть дні, коли з того, що бачите, не залишиться каменя на камені, який не був би зруйнований.</verse>
				<verse number="7">І запитали Його: ―Учителю, коли це станеться? І яка ознака того, що це має статися?</verse>
				<verse number="8">Він відповів: ―Дивіться, щоб ніхто не ввів вас в оману, бо багато хто прийде в ім’я Моє й казатиме: «Це Я!» і «Час наблизився!» Не йдіть за ними!</verse>
				<verse number="9">Коли почуєте про війни та повстання, не лякайтеся: спочатку все це має статися, але кінець буде не відразу.</verse>
				<verse number="10">Тоді сказав їм: ―Повстане народ проти народу й царство проти царства.</verse>
				<verse number="11">Будуть сильні землетруси в різних місцях, голод та чума. Будуть відбуватися страшні події та великі знамення на небі.</verse>
				<verse number="12">Але перед тим, як все це відбудеться, накладуть на вас руки та переслідуватимуть вас. Видаватимуть вас у синагоги та в’язниці, поведуть вас до царів та правителів через ім’я Моє.</verse>
				<verse number="13">І це дасть вам можливість свідчити.</verse>
				<verse number="14">Отже, покладіть собі в серця не турбуватись завчасно, що говорити на свій захист,</verse>
				<verse number="15">бо Я дам вам слова й таку мудрість, якій не зможуть противитися й суперечити всі ваші противники.</verse>
				<verse number="16">Вас будуть зраджувати навіть ваші батьки, брати, родичі та друзі. Декого з вас вбиватимуть.</verse>
				<verse number="17">І всі будуть ненавидіти вас через Моє ім’я.</verse>
				<verse number="18">Але жодна волосина з вашої голови не пропаде.</verse>
				<verse number="19">Терпінням вашим ви здобудете душі ваші.</verse>
				<verse number="20">Коли ж побачите Єрусалим, оточений військами, тоді знайте, що його спустошення наблизилось.</verse>
				<verse number="21">Тоді ті, що в Юдеї, нехай тікають у гори; ті, що в Єрусалимі, нехай виходять із нього; а ті, що будуть на полях, нехай до нього не входять.</verse>
				<verse number="22">Бо це буде час помсти, коли все написане здійсниться.</verse>
				<verse number="23">Горе вагітним і тим, що будуть годувати грудьми в ті дні, бо велике лихо буде на землі та гнів на цьому народі.</verse>
				<verse number="24">Люди будуть гинути від меча, їх заберуть у полон поміж усі народи. Єрусалим топтатимуть язичники, аж доки час язичників не закінчиться.</verse>
				<verse number="25">І будуть знамення на сонці, місяці та зірках, а на землі буде жах між народами та розгубленість від ревіння морських хвиль.</verse>
				<verse number="26">Люди вмиратимуть від страху в очікуванні подій, що насуваються на людство, бо сили небесні захитаються.</verse>
				<verse number="27">І тоді люди побачать Сина Людського, Який приходить на хмарі з великою силою та славою.</verse>
				<verse number="28">Коли ці речі почнуть збуватися, ви встаньте та підійміть ваші голови, бо наближається визволення ваше.</verse>
				<verse number="29">Потім сказав їм цю притчу: ―Дивіться на смоковницю та на всі дерева:</verse>
				<verse number="30">коли на них з’являється листя, знаєте, що літо вже близько.</verse>
				<verse number="31">Так і ви, коли побачите, що це збувається, знайте: Царство Боже вже близько.</verse>
				<verse number="32">Істинно кажу вам: не мине цей рід, поки все це не станеться.</verse>
				<verse number="33">Небо та земля проминуть, але слова Мої не проминуть.</verse>
				<verse number="34">Будьте уважні, щоб ваші серця не обтяжували ненажерство, п’янство та життєві турботи і щоб день той не застав вас зненацька,</verse>
				<verse number="35">як пастка. Бо він прийде несподівано для всіх, хто живе на землі.</verse>
				<verse number="36">Завжди пильнуйте та моліться, щоб мати змогу уникнути всього того, що має відбутися, і стати перед Сином Людським.</verse>
				<verse number="37">Кожен день Ісус навчав у Храмі, а вночі виходив та перебував на горі, що зветься Оливною.</verse>
				<verse number="38">Увесь народ збирався зранку в Храмі, аби слухати Його.</verse>
			</chapter>
			<chapter number="22">
				<verse number="1">Наближалося свято Опрісноків, що зветься Пасхою.</verse>
				<verse number="2">Первосвященники та книжники шукали, як убити Ісуса, але боялися народу.</verse>
				<verse number="3">Тоді увійшов сатана в Юду, званого Іскаріот, що був із числа дванадцяти.</verse>
				<verse number="4">Він пішов та зговорився з первосвященниками та начальниками храмової охорони, як видати їм Ісуса.</verse>
				<verse number="5">Вони зраділи та обіцяли дати йому грошей.</verse>
				<verse number="6">Юда погодився та шукав слушної нагоди, щоб Його видати без народу.</verse>
				<verse number="7">Настав день свята Опрісноків, коли належало принести пасхальну жертву.</verse>
				<verse number="8">І надіслав Ісус Петра та Івана, кажучи: ―Ідіть та приготуйте для нас Пасху, щоб ми спожили.</verse>
				<verse number="9">Вони спитали: ―Де Ти хочеш, щоб ми приготували?</verse>
				<verse number="10">Він відповів їм: ―Коли ввійдете в місто, вас зустріне чоловік, який нестиме глечик із водою. Ідіть за ним до дому, куди він увійде,</verse>
				<verse number="11">та скажіть господареві дому: «Учитель питає тебе: „Де кімната, у якій Я буду споживати Пасху з Моїми учнями?“»</verse>
				<verse number="12">Він покаже вам нагорі велику прибрану кімнату – там і приготуйте.</verse>
				<verse number="13">Вони пішли й знайшли все саме так, як казав їм Ісус, та приготували там Пасху.</verse>
				<verse number="14">Коли настав час, Ісус з апостолами сіли за стіл.</verse>
				<verse number="15">Він сказав їм: «Я дуже хотів їсти цю Пасху разом із вами перед Моїм стражданням.</verse>
				<verse number="16">Кажу вам: уже не їстиму її, доки вона не звершиться в Царстві Божому».</verse>
				<verse number="17">І, узявши чашу та подякувавши Богу, сказав: «Візьміть її та поділіть між вами.</verse>
				<verse number="18">Кажу вам: віднині не питиму більше з цього виноградного плоду, доки не прийде Царство Боже».</verse>
				<verse number="19">Потім узяв хліб та, подякувавши, розламав і дав їм, кажучи: «Це є тіло Моє, що за вас віддається. Чиніть це на згадку про Мене».</verse>
				<verse number="20">Так само після того, як поїли, узяв і чашу, кажучи: «Ця чаша – Новий Завіт у Моїй крові, що проливається за вас.</verse>
				<verse number="21">Однак рука того, хто зраджує Мене, зі Мною за столом.</verse>
				<verse number="22">Бо Син Людський іде, як і було призначено, але горе тому чоловікові, через якого зраджено Його».</verse>
				<verse number="23">Вони почали питати один одного, хто з них міг би таке зробити.</verse>
				<verse number="24">Потім знялась між ними суперечка, хто з них найбільший.</verse>
				<verse number="25">Ісус же сказав їм: ―Царі народів володіють ними, і тих, що керують ними, називають благодійниками.</verse>
				<verse number="26">Але ви не будьте такими! Навпаки: найбільший між вами нехай буде як найменший, і той, хто керує, як слуга.</verse>
				<verse number="27">Бо хто більший: той, що сидить за столом, чи той, хто прислуговує? Чи не той, хто сидить за столом? Я ж серед вас як слуга.</verse>
				<verse number="28">Ви ті, що залишилися зі Мною в Моїх випробуваннях.</verse>
				<verse number="29">І Я заповідаю вам Царство, як Мені заповів Мій Отець,</verse>
				<verse number="30">щоб ви їли та пили за столом у Царстві Моєму. Ви сядете на престолах, судячи дванадцять племен Ізраїля.</verse>
				<verse number="31">Симоне, Симоне! Ось сатана просив просіяти вас, як пшеницю.</verse>
				<verse number="32">Але Я молився за тебе, щоб ти не загубив віри та після навернення зміцнив твоїх братів.</verse>
				<verse number="33">Петро сказав Йому: ―Господи, з Тобою я готовий іти у в’язницю й на смерть.</verse>
				<verse number="34">Але Ісус відповів: ―Кажу тобі, Петре, що півень ще не заспіває сьогодні, як ти тричі зречешся, що не знаєш Мене.</verse>
				<verse number="35">Потім промовив до них: ―Коли Я вас посилав без гаманця, без торби та взуття, чи бракувало вам чогось? Вони сказали: ―Нічого.</verse>
				<verse number="36">―Але тепер хто має гаманець, нехай візьме його, так само й торбу; хто ж не має меча, хай продасть свій одяг та купить меч.</verse>
				<verse number="37">Кажу вам: на Мені має здійснитися те, що написано: «Його зараховано до злочинців». Бо все, що про Мене записано, збувається.</verse>
				<verse number="38">Вони сказали: ―Господи, дивись, у нас два мечі. Він відповів: ―Цього достатньо.</verse>
				<verse number="39">Ісус, за своїм звичаєм, пішов на Оливну гору, і Його учні пішли за Ним.</verse>
				<verse number="40">Дійшовши до того місця, Він сказав їм: ―Моліться, щоб не впасти в спокусу!</verse>
				<verse number="41">А Сам відійшов від них на відстань кинутого каменя, став на коліна та молився</verse>
				<verse number="42">кажучи: «Отче, якщо бажаєш, нехай ця чаша обмине Мене. Однак нехай буде не Моя воля, а Твоя».</verse>
				<verse number="43">Тоді з неба з’явився ангел та зміцнював Його.</verse>
				<verse number="44">В агонії Він почав молитися ще старанніше. І піт Його став, мов краплі крові, що падали на землю.</verse>
				<verse number="45">Вставши від молитви, Він підійшов до учнів і знайшов, що вони заснули, виснажені смутком.</verse>
				<verse number="46">Він сказав їм: ―Чому ви спите? Прокиньтеся та моліться, щоб не впасти в спокусу!</verse>
				<verse number="47">Коли Він ще говорив, ось підійшов натовп, і той, кого звали Юда, один із дванадцятьох, ішов перед ними. Він підійшов до Ісуса, щоб поцілувати Його.</verse>
				<verse number="48">Ісус сказав йому: ―Юдо, ти поцілунком видаєш Сина Людського?</verse>
				<verse number="49">Коли ті, що були з Ісусом, побачили, що має статися, сказали: ―Господи, чи не вдарити нам мечем?</verse>
				<verse number="50">І один із них мечем ударив раба первосвященника й відрубав йому праве вухо.</verse>
				<verse number="51">Але Ісус сказав: ―Облиште, досить! І, торкнувшись його вуха, зцілив його.</verse>
				<verse number="52">Потім Ісус звернувся до первосвященників, начальників храмової охорони та старійшин: «Ви вийшли проти Мене, як проти розбійника, з мечами та киями, щоб заарештувати.</verse>
				<verse number="53">Щодня Я був із вами в Храмі, і ви не підняли на Мене рук, але зараз ваш час і влада темряви».</verse>
				<verse number="54">Тоді вони схопили Його та привели в дім первосвященника. Петро ж ішов за ними на відстані.</verse>
				<verse number="55">Коли вони розклали вогонь посеред двору та сіли навколо, Петро також сів між ними.</verse>
				<verse number="56">Одна зі служниць, побачивши, що він сидить біля вогню, придивилася до нього пильно та промовила: ―І цей був із Ним!</verse>
				<verse number="57">Але Петро заперечив кажучи: ―Я не знаю Його, жінко!</verse>
				<verse number="58">Трохи пізніше хтось інший побачив його й сказав: ―Ти теж один із них! Але Петро відповів: ―Ні, чоловіче!</verse>
				<verse number="59">Близько години пізніше інший почав твердити кажучи: ―Справді, і цей був із Ним, бо він галілеянин.</verse>
				<verse number="60">Петро відповів: ―Чоловіче, я не знаю, про що ти говориш! І тієї ж миті, коли він ще говорив, заспівав півень.</verse>
				<verse number="61">Господь, обернувшись, глянув на Петра. Тоді Петро згадав слова Господа, які Він сказав: «Перед тим, як сьогодні заспіває півень, ти тричі зречешся Мене».</verse>
				<verse number="62">І, вийшовши геть, він гірко заплакав.</verse>
				<verse number="63">Люди, які охороняли Ісуса, почали насміхатися з Нього та бити Його.</verse>
				<verse number="64">Вони зав’язали Йому очі й питали кажучи: «Пророкуй! Хто Тебе вдарив?»</verse>
				<verse number="65">І багато інших богохульств казали проти Нього.</verse>
				<verse number="66">На світанку старійшини народу, первосвященники та книжники зібралися разом і повели Його на свій Синедріон.</verse>
				<verse number="67">Вони сказали: ―Якщо Ти – Христос, то скажи нам! Ісус відповів: ―Навіть якщо скажу, ви не повірите.</verse>
				<verse number="68">І якщо Я спитаю вас, ви не відповісте.</verse>
				<verse number="69">Але віднині Син Людський сидітиме праворуч від Всемогутнього Бога.</verse>
				<verse number="70">Тоді всі вони стали запитувати: ―То, значить, Ти – Син Божий? Ісус відповів: ―Ви самі кажете, що то Я!</verse>
				<verse number="71">Тоді вони сказали: ―Навіщо нам потрібні свідчення? Ми чули це з Його вуст!</verse>
			</chapter>
			<chapter number="23">
				<verse number="1">Усе зібрання піднялося, і повели Його до Пилата.</verse>
				<verse number="2">Там почали звинувачувати Його: ―Ми встановили, що Він вводить народ в оману, забороняє сплачувати Кесареві податок і називає Себе Христом, Царем.</verse>
				<verse number="3">Пилат запитав Його: ―Ти Цар юдеїв? Ісус відповів: ―Ти кажеш це!</verse>
				<verse number="4">Тоді Пилат сказав первосвященникам та натовпу: ―Я не знаходжу в Цій Людині жодної провини.</verse>
				<verse number="5">Але вони наполягали кажучи: ―Він підбурює народ, навчаючи всюди в Юдеї, почав із Галілеї, а тепер прийшов сюди.</verse>
				<verse number="6">Почувши це, Пилат запитав, чи Він галілеянин.</verse>
				<verse number="7">І дізнавшись, що Ісус із території, яка підвладна Іродові, відіслав Його до Ірода, котрий був у ті дні в Єрусалимі.</verse>
				<verse number="8">Коли Ірод побачив Ісуса, то дуже зрадів, бо давно бажав побачити Його. Він багато чув про Ісуса та сподівався побачити від Нього якесь знамення.</verse>
				<verse number="9">І ставив Йому багато запитань, але Ісус нічого не відповідав.</verse>
				<verse number="10">Первосвященники та книжники, які там стояли, наполегливо звинувачували Його.</verse>
				<verse number="11">Але Ірод зі своїми воїнами, познущавшись та насміявшись із Нього, одягнув Ісуса в яскраву одежу й відіслав назад до Пилата.</verse>
				<verse number="12">Того ж дня Ірод і Пилат стали друзями, хоч раніше вони ворогували один з одним.</verse>
				<verse number="13">Пилат скликав разом первосвященників, старійшин і народ</verse>
				<verse number="14">та сказав їм: ―Ви привели до мене Цього Чоловіка та сказали, що Він вводить народ в оману. І ось, дослідивши Його перед вами, я не знайшов на Цьому Чоловікові ніякої провини в тому, у чому ви Його звинувачуєте.</verse>
				<verse number="15">Навіть Ірод, не знайшовши в Ньому жодної провини, відіслав Його назад. Отже, Він не зробив нічого, вартого смерті.</verse>
				<verse number="16">Тож я Його покараю й відпущу.</verse>
				<verse number="17">На свято йому треба було відпустити одного з в’язнів.</verse>
				<verse number="18">Але вони всі разом закричали кажучи: ―Візьми Його! Та відпусти нам Варавву!</verse>
				<verse number="19">Варавва був ув’язнений за повстання, яке сталося в місті, та за вбивство.</verse>
				<verse number="20">Пилат, бажаючи відпустити Ісуса, знову заговорив.</verse>
				<verse number="21">Але вони продовжували кричати: ―Розіпни, розіпни Його!</verse>
				<verse number="22">Пилат утретє звернувся до них: ―Яке ж зло Він скоїв? Ніякої провини, вартої смерті, я не знайшов у Ньому! Тож, покаравши Його, відпущу!</verse>
				<verse number="23">Але вони продовжували кричати та наполягати, щоб Ісуса було розіп’ято. І своїми криками вони домоглися свого.</verse>
				<verse number="24">Пилат погодився виконати їхню вимогу.</verse>
				<verse number="25">Він відпустив того, хто за повстання та вбивство був у тюрмі, а Ісуса віддав на розп’яття, як вони вимагали.</verse>
				<verse number="26">Коли повели Ісуса, то, схопивши Симона з Кирени, що повертався з поля, поклали на нього хрест, щоб він ніс його за Ісусом.</verse>
				<verse number="27">Серед великого натовпу людей, що йшли за Ним, були й жінки, які плакали та жаліли Його.</verse>
				<verse number="28">Ісус повернувся до них та промовив: «Доньки Єрусалима, не плачте за Мною, а плачте за собою та за дітьми вашими.</verse>
				<verse number="29">Бо ось приходять дні, коли скажуть: „Блаженні неплідні, що не народжували й не годували грудьми!“</verse>
				<verse number="30">Тоді почнуть говорити горам: „Упадіть на нас!“ і пагорбам: „Покрийте нас!“</verse>
				<verse number="31">Бо коли так обходяться із зеленим деревом, то що ж буде із сухим?»</verse>
				<verse number="32">Разом з Ісусом вели на страту двох злочинців.</verse>
				<verse number="33">Коли вони прийшли на місце, яке звалося «місце Черепа», там розіп’яли Його й злочинців: одного – праворуч, а іншого – ліворуч від Нього.</verse>
				<verse number="34">Ісус же казав: «Отче, прости їм, бо не знають, що чинять!» Коли ж ділили Його одяг між собою, то кидали жереб.</verse>
				<verse number="35">Народ стояв та дивився. Керівники ж насміхалися з Нього, кажучи: «Інших рятував, нехай врятує Себе, якщо Він Христос, Божий Обранець!»</verse>
				<verse number="36">Глузували з Нього й воїни. Вони давали Йому кислого вина</verse>
				<verse number="37">й казали: «Якщо Ти Цар юдеїв, спаси Себе Самого!»</verse>
				<verse number="38">Над Ним був напис: це цар юдеїв.</verse>
				<verse number="39">Один із розіп’ятих злочинців богохульствував проти Нього, кажучи: ―Хіба Ти не Христос? Спаси Себе й нас!</verse>
				<verse number="40">А другий відповів, докоряючи йому: ―Чи ти не боїшся Бога, коли й сам на те саме засуджений?</verse>
				<verse number="41">Ми покарані справедливо за те, що зробили, а Цей не зробив нічого поганого.</verse>
				<verse number="42">І сказав: ―Ісусе, згадай мене, коли прийдеш у Царство Твоє!</verse>
				<verse number="43">Ісус відповів: ―Істинно кажу тобі: сьогодні будеш зі Мною в раю.</verse>
				<verse number="44">Було вже близько шостої години, і настала темрява по всій землі – аж до дев’ятої години.</verse>
				<verse number="45">Сонце затьмарилось, і завіса в Храмі розірвалася навпіл.</verse>
				<verse number="46">Ісус, голосно скрикнувши, промовив: «Отче, у руки Твої Я ввіряю дух Мій!» Сказавши це, віддав дух.</verse>
				<verse number="47">Коли сотник побачив, що сталося, він прославив Бога й сказав: «Цей Чоловік справді був праведником!»</verse>
				<verse number="48">Весь натовп, який зібрався подивитись на це видовище, побачивши, що сталося, повертався додому, б’ючи себе в груди.</verse>
				<verse number="49">Усі, хто знав Ісуса, і жінки, які йшли за Ним із Галілеї, стояли поодаль і дивилися на це.</verse>
				<verse number="50">І був там один чоловік, на ім’я Йосиф, який був членом Синедріону, чоловік добрий та праведний.</verse>
				<verse number="51">Він не погодився з їхнім планом і рішенням. Йосиф походив з Ариматеї, юдейського міста, та очікував Царства Божого.</verse>
				<verse number="52">Він пішов до Пилата та попросив тіло Ісуса.</verse>
				<verse number="53">І знявши тіло, обгорнув його у льняну тканину й поклав до гробниці, яка була висічена в скелі, куди ще нікого не хоронили.</verse>
				<verse number="54">Це був день Приготування до Суботи, яка вже наступала.</verse>
				<verse number="55">Жінки, які прийшли разом з Ісусом із Галілеї, ідучи за Йосифом, бачили гробницю і як до неї було покладено тіло Ісуса.</verse>
				<verse number="56">Повернувшись, приготували пахощі та миро. А в Суботу вони відпочили за заповіддю.</verse>
			</chapter>
			<chapter number="24">
				<verse number="1">Першого дня тижня, рано-вранці, вони прийшли до гробниці та принесли пахощі, які приготували.</verse>
				<verse number="2">І виявили, що камінь від гробниці був відвалений.</verse>
				<verse number="3">Увійшовши, не знайшли тіла Господа Ісуса.</verse>
				<verse number="4">І раптом перед розгубленими жінками з’явилися двоє чоловіків у яскравих одежах.</verse>
				<verse number="5">Налякані жінки схилили свої обличчя до землі. Але ті сказали їм: «Чому ви шукаєте Живого серед мертвих?</verse>
				<verse number="6">Немає Його тут: Він воскрес! Згадайте, як Він говорив вам, коли ще був у Галілеї:</verse>
				<verse number="7">„Син Людський має бути виданий у руки грішників і розіп’ятий, а третього дня воскресне“ ».</verse>
				<verse number="8">І вони пригадали собі слова Ісуса.</verse>
				<verse number="9">Повернувшись від гробниці, розповіли про все одинадцятьом і всім іншим.</verse>
				<verse number="10">То були Марія Магдалина, Іванна, Марія – мати Якова, та інші жінки, які сказали про це апостолам.</verse>
				<verse number="11">Але ці слова їм здалися нісенітницями, і не повірили їм.</verse>
				<verse number="12">Однак Петро піднявся та побіг до гробниці. Нахилившись, він побачив тільки льняну тканину. І повернувся додому, здивований тим, що сталося.</verse>
				<verse number="13">Того ж дня двоє з них пішли в село, яке знаходилося на відстані шістдесяти стадіїв від Єрусалима й звалося Емаус.</verse>
				<verse number="14">Дорогою вони розмовляли між собою про все, що сталося.</verse>
				<verse number="15">А коли вони говорили й дискутували, Сам Ісус наблизився та пішов разом із ними.</verse>
				<verse number="16">Але їхні очі були стримані, щоб не впізнали Його.</verse>
				<verse number="17">Ісус спитав їх: ―Про що ви говорите між собою в дорозі? Вони зупинилися, повні смутку;</verse>
				<verse number="18">і один із них, на ім’я Клеопа, промовив: ―Ти, мабуть, єдиний з прибулих до Єрусалима, хто не знає про те, що сталося в ці дні.</verse>
				<verse number="19">Він спитав: ―Про що саме? Вони відповіли: ―Про те, що сталося з Ісусом із Назарета, Який був сильним пророком у дії та слові перед Богом та всіма людьми.</verse>
				<verse number="20">Як первосвященники та керівники наші видали Його для засудження на смерть і розіп’яли Його.</verse>
				<verse number="21">Ми ж сподівалися, що Він Той, Хто має визволити Ізраїль. Але ось уже третій день, як все це сталося.</verse>
				<verse number="22">Крім того, деякі наші жінки здивували нас. Вони на світанку пішли до гробниці</verse>
				<verse number="23">та, не знайшовши Його тіла, прийшли й розказали, що бачили ангелів, які їм з’явилися й сказали, що Він живий.</verse>
				<verse number="24">Тоді деякі з нас пішли до гробниці й знайшли все так, як казали жінки, але Його не бачили.</verse>
				<verse number="25">Він сказав їм: ―О нерозумні та повільні серцем, щоб повірити в усе, що казали пророки!</verse>
				<verse number="26">Хіба Христос не мав постраждати та увійти у славу Свою?</verse>
				<verse number="27">І, почавши від Мойсея та всіх пророків, пояснив їм, що написано в усіх Писаннях про Нього.</verse>
				<verse number="28">Коли наблизились до села, куди йшли, Він удав, що бажає йти далі.</verse>
				<verse number="29">Але вони просили Його, кажучи: ―Залишайся з нами, бо вже вечоріє і день закінчується. Він увійшов у дім та залишився з ними.</verse>
				<verse number="30">Коли сиділи за столом, Він узяв хліб, благословив його, розламав і дав їм.</verse>
				<verse number="31">Тоді їхні очі відкрилися, і вони впізнали Його, але Він став для них невидимий.</verse>
				<verse number="32">І вони казали один до одного: «Чи не палали в нас серця, коли Він говорив із нами в дорозі та відкривав нам Писання?»</verse>
				<verse number="33">І тієї ж миті вони встали й повернулися в Єрусалим. Там вони знайшли зібраних разом одинадцятьох і тих, що були з ними,</verse>
				<verse number="34">які говорили, що Господь дійсно воскрес та з’явився Симонові.</verse>
				<verse number="35">Потім ці двоє розповіли, що сталося в дорозі і як вони впізнали Ісуса, коли Він розламав хліб.</verse>
				<verse number="36">Коли вони ще говорили, Сам Ісус з’явився посеред них та промовив: «Мир вам!»</verse>
				<verse number="37">Вони завмерли та злякалися, бо подумали, що бачать духа.</verse>
				<verse number="38">Він же сказав їм: «Чому ви налякані й чому постають сумніви у ваших серцях?</verse>
				<verse number="39">Погляньте на руки та на ноги Мої. Це ж Я Сам! Доторкніться до Мене й подивіться: дух не має тіла та кісток, а Я, як бачите, маю!»</verse>
				<verse number="40">Кажучи це, показав їм Свої руки та ноги.</verse>
				<verse number="41">Коли ж вони від радості та здивування ще не вірили, Він сказав: «Чи маєте тут щось поїсти?»</verse>
				<verse number="42">Вони дали Йому шматок запеченої риби та мед у сотах.</verse>
				<verse number="43">Він узяв та їв перед ними.</verse>
				<verse number="44">Потім сказав їм: «Це слова Мої, які Я говорив вам, коли ще був із вами: має здійснитися все, що написано про Мене в Законі Мойсея, у Пророків та в Псалмах».</verse>
				<verse number="45">Тоді відкрив їм розум, щоб зрозуміли Писання.</verse>
				<verse number="46">Та промовив: «Так написано, що Христос має постраждати та третього дня воскреснути з мертвих.</verse>
				<verse number="47">І в Його ім’я буде проповідуватися покаяння та прощення гріхів усім народам, почавши від Єрусалима.</verse>
				<verse number="48">Ви свідки цьому.</verse>
				<verse number="49">І ось Я надішлю вам обітницю Мого Отця. Ви ж залишайтесь у місті, доки не будете зодягнені силою з висоти!»</verse>
				<verse number="50">Потім вивів їх із міста до Віфанії та, піднявши руки Свої, благословив їх.</verse>
				<verse number="51">Благословляючи їх, Він почав віддалятися від них та возноситися на небо.</verse>
				<verse number="52">Вони ж, вклонившись Йому, з великою радістю повернулися в Єрусалим.</verse>
				<verse number="53">І весь час перебували в Храмі, благословляючи Бога. Амінь.</verse>
			</chapter>
		</book>
		<book number="43">
			<chapter number="1">
				<verse number="1">На початку було Слово, і Слово було з Богом, і Слово було Бог.</verse>
				<verse number="2">Воно на початку було з Богом.</verse>
				<verse number="3">Усе через Нього було створено, і нічого не було створено без Нього.</verse>
				<verse number="4">У Ньому було життя, і життя було світлом для людей.</verse>
				<verse number="5">Світло світить у темряві, і темрява не здолала його.</verse>
				<verse number="6">З’явився чоловік, надісланий Богом; його ім’я – Іван.</verse>
				<verse number="7">Він прийшов як свідок, щоб свідчити про світло, щоб усі повірили через нього.</verse>
				<verse number="8">Не він був світлом, але він прийшов, щоб свідчити про світло.</verse>
				<verse number="9">То було справжнє світло, яке освітлює кожну людину, приходячи у світ.</verse>
				<verse number="10">Воно було у світі, і світ через Нього був створений, але світ Його не впізнав.</verse>
				<verse number="11">Він прийшов до своїх, та свої не прийняли Його.</verse>
				<verse number="12">А всім, хто прийняв Його й повірив у Його ім’я, Він дав право стати дітьми Божими,</verse>
				<verse number="13">народженими не від крові, не через тілесне бажання й не через бажання чоловіка, а народженими від Бога.</verse>
				<verse number="14">Слово стало людиною й оселилося серед нас. І ми бачили Його славу, славу як Єдинородного Сина від Отця, повного благодаті та істини.</verse>
				<verse number="15">Іван свідчив про Нього, проголошуючи: «Він Той, про Кого я казав: „Той, Хто йде після мене, величніший за мене, бо Він був переді мною“».</verse>
				<verse number="16">Адже з Його повноти ми всі отримали благодать за благодаттю.</verse>
				<verse number="17">Бо Закон був даний через Мойсея, а благодать та істина прийшли через Ісуса Христа.</verse>
				<verse number="18">Бога ніхто не бачив, тільки Єдинородний Бог, Який у лоні Отця, – Він явив Його.</verse>
				<verse number="19">І ось свідчення Івана, коли юдейські керівники з Єрусалима надіслали до нього священників та левітів запитати Його: ―Ти хто?</verse>
				<verse number="20">Він визнав, не заперечив, а визнав: ―Я не Христос!</verse>
				<verse number="21">Вони запитали його: ―Тоді хто ти? Ілля? Він відповів: ―Ні! ―То ти Пророк? Він відповів: ―Ні!</verse>
				<verse number="22">Вони ж запитали: ―Тоді хто ж ти? Щоб ми дали відповідь тим, хто надіслав нас. Що ти кажеш про себе?</verse>
				<verse number="23">Він відповів, як сказав пророк Ісая: ―Я – «голос, який кличе в пустелі: „Приготуйте дорогу Господеві“».</verse>
				<verse number="24">Посланці ж були із фарисеїв.</verse>
				<verse number="25">Вони запитали його: ―Якщо ти не Христос, не Ілля й не Пророк, чому ж ти хрестиш?</verse>
				<verse number="26">Іван відповів їм: ―Я хрещу водою, але серед вас стоїть Той, Кого ви не знаєте.</verse>
				<verse number="27">Він іде після мене, і я не достойний розв’язати ремінці Його сандалій.</verse>
				<verse number="28">Це сталося у Віфанії, біля Йордану, де Іван хрестив.</verse>
				<verse number="29">Наступного дня Іван побачив Ісуса, Який ішов до нього, і сказав: «Ось Агнець Божий, Який бере на Себе гріх світу.</verse>
				<verse number="30">Це Той, про Кого я казав: „Після мене йде Чоловік, величніший за мене, бо Він був переді мною“.</verse>
				<verse number="31">Я сам не знав Його, але я прийшов хрестити водою для того, щоб Він був об’явлений Ізраїлеві».</verse>
				<verse number="32">Іван свідчив кажучи: «Я бачив Духа, Який сходив, як голуб, із неба й залишився на Ньому.</verse>
				<verse number="33">І я б не впізнав Його, але Той, Хто надіслав мене хрестити водою, сказав мені: „Над ким побачиш Духа, Який сходить та залишається, – Він є Той, Хто хрестить Святим Духом“.</verse>
				<verse number="34">Я бачив це та засвідчую, що Він – Син Божий».</verse>
				<verse number="35">Наступного дня Іван знову стояв із двома своїми учнями.</verse>
				<verse number="36">Побачивши Ісуса, Який ішов повз них, сказав: «Ось Агнець Божий!»</verse>
				<verse number="37">Обидва його учні, почувши ці слова, пішли за Ісусом.</verse>
				<verse number="38">Обернувшись, Ісус побачив, що вони йдуть за Ним, і спитав їх: ―Чого ви шукаєте? Вони відповіли: ― Равві (що в перекладі означає «Учителю»), де Ти живеш?</verse>
				<verse number="39">Він відповів: ―Ідіть та побачите. Вони пішли та побачили, де Він живе, і залишились у Нього того дня. Це було близько десятої години.</verse>
				<verse number="40">Одним із цих двох, що чули слова Івана та пішли за Ним, був Андрій, брат Симона Петра.</verse>
				<verse number="41">Він першим розшукав свого брата Симона й сказав йому: «Ми знайшли Месію» (що в перекладі означає «Христос»).</verse>
				<verse number="42">Він привів його до Ісуса. Подивившись на Нього, Ісус сказав: «Ти Симон, син Йони, будеш називатися Кифа» (що в перекладі означає «Петро»).</verse>
				<verse number="43">Наступного дня Ісус вирішив піти до Галілеї. Він знайшов Филипа та сказав йому: «Іди за Мною!»</verse>
				<verse number="44">Филип був із Віфсаїди, з того ж міста, що й Андрій та Петро.</verse>
				<verse number="45">Филип знайшов Нафанаїла й сказав йому: ―Ми знайшли Того, про Кого писали Мойсей у Законі та Пророки. Це Ісус, син Йосифа з Назарета.</verse>
				<verse number="46">Нафанаїл сказав: ―Хіба з Назарета може бути щось добре? Филип відповів: ―Іди та подивись!</verse>
				<verse number="47">Коли Ісус побачив Нафанаїла, що йшов до Нього, то сказав про нього: ―Ось істинний ізраїльтянин, у якому немає лукавства.</verse>
				<verse number="48">Нафанаїл запитав: ―Звідки Ти мене знаєш? Ісус відповів йому: ―Ще перед тим, як Филип покликав тебе, Я бачив тебе під смоковницею.</verse>
				<verse number="49">Нафанаїл відповів: ― Равві, Ти Син Божий, Ти Цар Ізраїлю!</verse>
				<verse number="50">Ісус сказав у відповідь: ―Ти повірив, тому що Я сказав, що бачив тебе під смоковницею? Ти більше від цього побачиш.</verse>
				<verse number="51">Потім сказав: ―Істинно кажу вам: «ви побачите відкриті небеса й Божих ангелів, які підіймаються та опускаються» на Сина Людського.</verse>
			</chapter>
			<chapter number="2">
				<verse number="1">Третього дня було весілля в Кані Галілейській, і мати Ісуса була там.</verse>
				<verse number="2">Ісус зі Своїми учнями теж був покликаний на весілля.</verse>
				<verse number="3">Коли закінчилося вино, мати Ісуса сказала Йому: ―Вони не мають вина.</verse>
				<verse number="4">Ісус відповів їй: ―Жінко, що Мені й тобі до цього? Ще не настав Мій час.</verse>
				<verse number="5">Його мати сказала слугам: «Робіть те, що Він вам скаже!»</verse>
				<verse number="6">За юдейським звичаєм очищення там стояло шість кам’яних посудин для води. Кожна з них містила дві або три міри.</verse>
				<verse number="7">Ісус сказав їм: «Наповніть посудини водою!» І вони наповнили їх по вінця.</verse>
				<verse number="8">Потім сказав їм: «А тепер зачерпніть та віднесіть управителю свята!» Вони зробили це.</verse>
				<verse number="9">Коли управитель скуштував води, яка стала вином, – а він не знав, звідки воно, лише слуги, які зачерпнули воду, знали, – то покликав нареченого</verse>
				<verse number="10">й сказав йому: «Кожна людина спочатку подає хороше вино, а коли гості нап’ються, подає гірше. Ти ж тримав хороше вино дотепер».</verse>
				<verse number="11">Так Ісус у Кані Галілейській поклав початок знаменням, через які показав Свою славу, і Його учні повірили в Нього.</verse>
				<verse number="12">Після цього Ісус разом із матір’ю, братами та учнями пішов до Капернаума й залишився там декілька днів.</verse>
				<verse number="13">Наближалася юдейська Пасха, і Ісус піднявся до Єрусалима.</verse>
				<verse number="14">У Храмі Він знайшов тих, хто продавав волів, овець та голубів. Біля столів стояли ті, хто міняв гроші.</verse>
				<verse number="15">Тоді, зробивши бича з мотузок, Він повиганяв із Храму їх усіх разом з їхніми вівцями та волами. Також Він розкидав гроші та перевернув столи міняльників.</verse>
				<verse number="16">А тим, хто продавав голубів, сказав: «Заберіть це звідси! Не робіть із Дому Мого Отця дім торгівлі!»</verse>
				<verse number="17">Його учні згадали, що записано в Писанні: «Ревність до Дому Твого поглине Мене».</verse>
				<verse number="18">Тоді юдеї запитали Ісуса: ―Яке знамення Ти покажеш нам як доказ того, що маєш право це робити?</verse>
				<verse number="19">Ісус відповів: ―Зруйнуйте цей Храм, і за три дні Я відбудую його.</verse>
				<verse number="20">Юдеї сказали: ―Цей Храм будувався сорок шість років, а Ти за три дні відбудуєш його?</verse>
				<verse number="21">Але Він казав це про Храм Свого тіла.</verse>
				<verse number="22">Після того, як Він воскрес із мертвих, Його учні згадали ці слова й повірили Писанню та словам Ісуса.</verse>
				<verse number="23">Коли Він був у Єрусалимі на святі Пасхи, багато хто повірив у Його ім’я, побачивши знамення, які Він творив.</verse>
				<verse number="24">Але Ісус не звірявся їм, бо Сам знав усе</verse>
				<verse number="25">й не мав потреби, щоб хтось свідчив про людину, адже Сам знав, що було в людині.</verse>
			</chapter>
			<chapter number="3">
				<verse number="1">Серед фарисеїв був чоловік, на ім’я Никодим, один з юдейських керівників.</verse>
				<verse number="2">Він прийшов до Ісуса вночі та сказав: ― Равві, ми знаємо, що Ти Вчитель, Який прийшов від Бога, бо ніхто не може робити таких знамень, які Ти робиш, якщо Бог не з ним.</verse>
				<verse number="3">Ісус відповів: ―Істинно кажу тобі: якщо хтось не народиться знову, не може побачити Царства Божого.</verse>
				<verse number="4">Никодим сказав Йому: ―Як може людина народитися знову, якщо вона вже стара? Адже не може вона знов увійти в утробу своєї матері та народитися?</verse>
				<verse number="5">Ісус відповів: ―Істинно кажу тобі: якщо хтось не народиться від води та Духа, не може увійти до Царства Божого.</verse>
				<verse number="6">Те, що народжене від плоті, є плоттю, а народжене від Духа є духом.</verse>
				<verse number="7">Не дивуйся, що Я сказав тобі: вам треба народитися знову.</verse>
				<verse number="8">Вітер віє, де хоче, ти чуєш його, але не бачиш, звідки він приходить і куди йде. Так само і з кожним, хто народжений від Духа.</verse>
				<verse number="9">Никодим у відповідь сказав: ―Як це може статися?</verse>
				<verse number="10">Ісус відповів: ―Ти – учитель Ізраїля й не знаєш цього?</verse>
				<verse number="11">Істинно кажу тобі: ми говоримо про те, що знаємо, свідчимо про те, що бачили, але ви не приймаєте нашого свідчення.</verse>
				<verse number="12">Якщо Я сказав вам про земні речі, і ви не повірили, як же ви повірите, якщо Я скажу про небесне?</verse>
				<verse number="13">Ніхто не піднімався на небо, окрім Того, Хто зійшов із неба, – Сина Людського, Який є на небі.</verse>
				<verse number="14">І як Мойсей підняв змія в пустелі, так має бути піднятий і Син Людський,</verse>
				<verse number="15">щоб кожний, хто повірить у Нього, мав життя вічне.</verse>
				<verse number="16">Бо так полюбив Бог світ, що віддав Свого Єдинородного Сина, щоб кожний, хто вірує в Нього, не загинув, але мав життя вічне.</verse>
				<verse number="17">Адже Бог послав Сина у світ не для того, щоб засудити світ, але для того, щоб спасти світ через Нього.</verse>
				<verse number="18">Хто вірить у Нього, не буде засуджений, а хто не вірить, той уже засуджений, бо він не повірив в ім’я Єдинородного Сина Божого.</verse>
				<verse number="19">У цьому полягає суд: світло прийшло у світ, але люди полюбили більше темряву, ніж світло, бо їхні вчинки були погані.</verse>
				<verse number="20">Адже кожний, хто чинить зло, ненавидить світло й не приходить до світла, щоб не викрились його вчинки.</verse>
				<verse number="21">А хто живе в істині, той приходить до світла, щоб розкрилися його вчинки, бо були зроблені в Бозі.</verse>
				<verse number="22">Після цього Ісус разом зі Своїми учнями пішов до землі юдейської. Він перебував там деякий час та хрестив.</verse>
				<verse number="23">Іван також продовжував хрестити в Еноні, що біля Салима, бо там було багато води. Люди продовжували приходити до нього, і він хрестив їх.</verse>
				<verse number="24">На той час Іван ще не був вкинутий до в’язниці.</verse>
				<verse number="25">Між деякими учнями Івана та одним юдеєм виникла суперечка щодо очищення.</verse>
				<verse number="26">Вони прийшли до Івана й сказали йому: ― Равві, ось Той, Хто був із тобою на тому боці Йордану й про Кого ти свідчив, зараз Сам хрестить, і всі йдуть до Нього.</verse>
				<verse number="27">Іван сказав у відповідь: ―Не може людина прийняти нічого, якщо не дано їй з неба.</verse>
				<verse number="28">Ви самі свідки того, що я казав: «Я не Христос, я посланий перед Ним».</verse>
				<verse number="29">Хто має наречену, той є нареченим. Друг нареченого стоїть, слухає та радіє від голосу нареченого. Отже, у цьому й моя радість, і зараз вона сповнилась.</verse>
				<verse number="30">Йому належить зростати, а мені меншати.</verse>
				<verse number="31">Той, Хто приходить згори, величніший за всіх. Земний же належить до землі й говорить по-земному. Той, Хто приходить із неба, величніший за всіх.</verse>
				<verse number="32">Він свідчить про все, що бачив та чув, але ніхто не приймає Його свідчення.</verse>
				<verse number="33">Той, хто приймає Його свідчення, той засвідчив, що Бог істинний.</verse>
				<verse number="34">Адже Той, Кого надіслав Бог, говорить слова Божі, тому що Бог дає Йому Духа без міри.</verse>
				<verse number="35">Отець любить Сина й усе віддав у Його руки.</verse>
				<verse number="36">Хто вірить у Сина, той має життя вічне, а хто не вірить у Сина, той не побачить життя, і гнів Божий залишається на ньому.</verse>
			</chapter>
			<chapter number="4">
				<verse number="1">Коли Ісус дізнався, що фарисеї почули, начебто Він хрестить більше учнів, ніж Іван, –</verse>
				<verse number="2">хоча сам Ісус не хрестив, а хрестили Його учні, –</verse>
				<verse number="3">то залишив Юдею й знову пішов до Галілеї.</verse>
				<verse number="4">Йому треба було пройти через Самарію,</verse>
				<verse number="5">і Він прийшов у самарянське місто Сихар, неподалік від землі, яку Яків дав своєму синові Йосифові.</verse>
				<verse number="6">Там була криниця Якова, і Ісус, утомившись від дороги, сів відпочити біля криниці. Було десь близько шостої години.</verse>
				<verse number="7">Одна жінка з Самарії прийшла по воду. Ісус сказав їй: ―Дай Мені напитися!</verse>
				<verse number="8">(Його учні пішли до міста купити їжі.)</verse>
				<verse number="9">Жінка-самарянка сказала Йому: ―Як Ти, юдей, просиш пити в мене – жінки-самарянки? (Річ у тім, що юдеї не спілкуються з самарянами.)</verse>
				<verse number="10">Ісус відповів їй: ―Якби ти знала про дар Божий і Хто Той, Що каже тобі: «Дай Мені напитися!», ти б сама просила в Нього, і Він дав би тобі живої води.</verse>
				<verse number="11">Жінка сказала: ―Господи, Ти навіть відра не маєш, а криниця глибока, звідки ж у Тебе жива вода?</verse>
				<verse number="12">Невже Ти більший від нашого батька Якова, який дав нам криницю і сам із неї пив, а також його сини та його стада?</verse>
				<verse number="13">Ісус відповів: ―Кожен, хто п’є цю воду, знову захоче пити.</verse>
				<verse number="14">Але той, хто п’є воду, яку Я йому дам, повік не відчуватиме спраги. Вода, яку Я йому дам, стане в ньому джерелом води, що тече в життя вічне.</verse>
				<verse number="15">Жінка сказала Йому: ―Господи, дай мені такої води, щоб я більше не хотіла пити й не приходила сюди черпати.</verse>
				<verse number="16">Він сказав їй: ―Іди, поклич свого чоловіка та приходь сюди.</verse>
				<verse number="17">Вона відповіла: ―У мене немає чоловіка. Ісус сказав: ―Ти добре відповіла, що не маєш чоловіка.</verse>
				<verse number="18">Адже в тебе було п’ять чоловіків, і той, з ким ти зараз живеш, тобі не чоловік. Тут ти сказала правду.</verse>
				<verse number="19">Жінка сказала Йому: ―Господи, я бачу, що Ти пророк.</verse>
				<verse number="20">Наші батьки поклонялися на цій горі, а ви, юдеї, кажете, що в Єрусалимі те місце, де потрібно Йому поклонятися.</verse>
				<verse number="21">Ісус відповів: ―Повір Мені, жінко, прийде час, коли не будете поклонятися Отцеві ні на цій горі, ні в Єрусалимі.</verse>
				<verse number="22">Ви, самаряни, поклоняєтесь тому, чого не знаєте, ми ж знаємо, Кому поклоняємося, бо спасіння – від юдеїв.</verse>
				<verse number="23">Але прийде час, і вже прийшов, коли справжні поклонники будуть поклонятися Отцеві в Дусі та істині, бо таких поклонників шукає Собі Отець.</verse>
				<verse number="24">Бог є Дух, і хто поклоняється Йому, той повинен поклонятися в Дусі та істині.</verse>
				<verse number="25">Жінка сказала Йому: ―Я знаю, що має прийти Месія, Якого називають Христос. Коли Він прийде, Він нам усе пояснить.</verse>
				<verse number="26">Ісус сказав їй: ―Це Я, Той, Хто говорить із тобою.</verse>
				<verse number="27">У той час повернулися Його учні й дивувалися, що Він говорить із жінкою. Однак ніхто не запитав: «Чого хочеш?» або: «Чому розмовляєш із нею?»</verse>
				<verse number="28">Тоді жінка залишила своє відро, повернулася до міста та сказала людям:</verse>
				<verse number="29">«Ходіть та побачите Чоловіка, Який сказав мені все, що я зробила! Чи Він часом не Христос?»</verse>
				<verse number="30">Тоді люди вийшли з міста та прийшли до Ісуса.</verse>
				<verse number="31">У цей час Його учні просили Його: ― Равві, поїж!</verse>
				<verse number="32">Але Він сказав їм: ―Я маю їсти іншу їжу, про яку ви не знаєте.</verse>
				<verse number="33">Тоді учні почали говорити один до одного: «Чи не приніс Йому хтось їсти?»</verse>
				<verse number="34">Ісус сказав їм: ―Моя їжа в тому, щоб чинити волю Того, Хто надіслав Мене, і звершити Його справу.</verse>
				<verse number="35">Хіба ви не говорите: «Ще чотири місяці, і будуть жнива?» Отже, Я кажу вам: підійміть ваші очі й подивіться на поля, бо вони вже білі, готові для жнив.</verse>
				<verse number="36">Жнець отримує свою винагороду. Він збирає врожай для вічного життя, щоб раділи разом – той, хто сіє, і той, хто жне.</verse>
				<verse number="37">У цьому справджується слово: один сіє, а інший жне.</verse>
				<verse number="38">Я надіслав вас жати не те, над чим ви трудилися. Інші трудилися, а ви їхню працю пожинаєте.</verse>
				<verse number="39">Багато самарян із того міста увірувало в Ісуса через слова, засвідчені жінкою: «Він сказав мені все, що я зробила».</verse>
				<verse number="40">Коли самаряни прийшли до Нього, то просили Його залишитися з ними, і Він залишався там два дні.</verse>
				<verse number="41">І ще більше увірувало через Його Слово.</verse>
				<verse number="42">Вони казали жінці: «Ми вже віримо не через твої слова, а тому що ми самі чули й знаємо, що Він дійсно Спаситель світу».</verse>
				<verse number="43">Через два дні Він вирушив звідти до Галілеї.</verse>
				<verse number="44">Адже Ісус Сам свідчив, що пророк на своїй батьківщині пошани не має.</verse>
				<verse number="45">Проте коли Він прибув до Галілеї, галілеяни прийняли Його гостинно, тому що вони були в Єрусалимі на святі Пасхи та бачили все, що Він там зробив.</verse>
				<verse number="46">Ісус знов прийшов у Кану Галілейську, де перетворив воду у вино. На той час у Капернаумі син одного придворного був хворий.</verse>
				<verse number="47">Почувши, що Ісус прийшов з Юдеї до Галілеї, він прийшов до Нього й благав, щоб Він прийшов зцілити його сина, який був при смерті.</verse>
				<verse number="48">Ісус сказав йому: ―Якщо ви не побачите ознак та чудес, ніколи не повірите!</verse>
				<verse number="49">Придворний відповів Йому: ―Господи, прийди, доки мій син не помер.</verse>
				<verse number="50">Ісус відповів йому: ―Іди, твій син буде жити. Чоловік повірив тому, що сказав Ісус, та пішов.</verse>
				<verse number="51">Коли він був іще в дорозі, раби зустріли його й сказали, що його син живий.</verse>
				<verse number="52">Він запитав, о котрій годині йому стало краще, і вони сказали: «Вчора о сьомій годині гарячка залишила його».</verse>
				<verse number="53">Батько зрозумів, що це сталося тоді, коли Ісус сказав: «Твій син буде жити». І повірив він та увесь його дім.</verse>
				<verse number="54">Це було друге знамення, яке зробив Ісус після того, як повернувся з Юдеї в Галілею.</verse>
			</chapter>
			<chapter number="5">
				<verse number="1">Після цього було юдейське свято, і Ісус пішов до Єрусалима.</verse>
				<verse number="2">В Єрусалимі, біля Овечих воріт, є купальня, яка єврейською називається Віфезда й має п’ять критих колонад.</verse>
				<verse number="3">Там лежало багато хворих, сліпих, кривих та паралізованих. Вони чекали, коли вода збуриться.</verse>
				<verse number="4">Іноді ангел Господній сходив та збурював воду, і хто перший заходив у воду, зцілювався, хоч би якою була його хвороба.</verse>
				<verse number="5">Був же там чоловік, який хворів уже тридцять вісім років.</verse>
				<verse number="6">Ісус, побачивши, що він лежить, і знаючи, що той вже багато часу був хворий, сказав: ―Ти хочеш одужати?</verse>
				<verse number="7">Хворий відповів: ―Господи, я не маю людини, котра б допомогла мені увійти до купальні, коли вода збуриться. Як тільки я дістаюся до води, хтось інший заходить раніше за мене.</verse>
				<verse number="8">Ісус сказав йому: ―Підведися, візьми свою постіль та ходи!</verse>
				<verse number="9">І відразу чоловік став здоровим, узяв свою постіль та пішов. Тоді була Субота.</verse>
				<verse number="10">Тому юдеї сказали зціленому: ―Сьогодні Субота, і тобі не дозволено нести свою постіль.</verse>
				<verse number="11">Але він відповів їм: ―Той, Хто зцілив мене, сказав мені: «Візьми свою постіль та ходи».</verse>
				<verse number="12">Вони запитали: ―Хто Той Чоловік, Який сказав тобі взяти постіль та йти?</verse>
				<verse number="13">Але зцілений не знав, Хто Це був, адже Ісус зник у натовпі, що був у тому місці.</verse>
				<verse number="14">Згодом Ісус знайшов його в Храмі й сказав йому: ―Ось ти вже здоровий. Не гріши більше, щоб не сталося з тобою чогось гіршого.</verse>
				<verse number="15">Той чоловік пішов та сповістив юдеїв, що це Ісус зцілив його.</verse>
				<verse number="16">Через те, що Ісус зробив це в Суботу, юдеї переслідували Ісуса.</verse>
				<verse number="17">Ісус же сказав їм: «Мій Отець до цього часу працює, і Я теж працюю».</verse>
				<verse number="18">Тоді юдеї ще більше шукали нагоди вбити Ісуса, бо Він не тільки порушував Суботу, але й називав Бога Своїм Отцем, роблячи Себе рівним Богові.</verse>
				<verse number="19">Ісус відповів їм: ―Істинно кажу вам: Син нічого не може робити Сам від Себе, доки не побачить Отця, Який робить. Те, що робить Отець, робить і Син так само.</verse>
				<verse number="20">Адже Отець любить Сина й показує Йому все, що робить Сам, і Він покаже Йому справи ще більші за ці, щоб ви дивувалися.</verse>
				<verse number="21">Так само, як Отець воскрешає мертвих і дає їм життя, так і Син дає життя тим, кому хоче.</verse>
				<verse number="22">Навіть більше, Отець нікого не судить, Він увесь суд передав Синові,</verse>
				<verse number="23">щоб усі шанували Сина, як шанують Отця. Хто не шанує Сина, не шанує й Отця, Який послав Його.</verse>
				<verse number="24">Істинно кажу вам: хто чує Моє Слово і вірить Тому, Хто надіслав Мене, той має життя вічне й на суд не приходить, а перейшов від смерті до життя.</verse>
				<verse number="25">Істинно кажу вам: приходить час, і вже прийшов, коли мертві почують голос Сина Божого, і ті, хто почує, оживуть.</verse>
				<verse number="26">Адже як Отець має життя в Собі, так дав і Синові мати життя в Собі</verse>
				<verse number="27">Він дав Йому владу судити, тому що Він – Син Людський.</verse>
				<verse number="28">Не дивуйтеся тому, що приходить час, коли всі, хто в могилах, почують Його голос</verse>
				<verse number="29">і вийдуть із них. Ті, хто робив добро, воскреснуть для життя, а ті, хто робив зло, воскреснуть на суд.</verse>
				<verse number="30">Я нічого не можу робити від Себе. Я суджу, як чую, і Мій суд справедливий, тому що Я прагну сповнити не Свою волю, а волю Того, Хто послав Мене.</verse>
				<verse number="31">Якби Я свідчив Сам про Себе, то Моє свідчення не було б правдиве,</verse>
				<verse number="32">але про Мене свідчить Інший, і Я знаю, що свідчення, яким Він свідчить про Мене, правдиве.</verse>
				<verse number="33">Ви посилали до Івана, і він свідчив про істину.</verse>
				<verse number="34">Я ж не потребую свідчення від людини, але кажу вам про це, щоб ви були спасенні.</verse>
				<verse number="35">Іван був світильником, горів та світив, і ви хотіли деякий час радіти при його світлі.</verse>
				<verse number="36">Але є в Мене свідчення більше за свідчення Івана. Бо діла, які Отець доручив Мені звершити і які Я роблю, свідчать про Мене, що Отець послав Мене.</verse>
				<verse number="37">І Отець, Який послав Мене, свідчить про Мене. Ви ніколи не чули Його голосу й не бачили Його обличчя.</verse>
				<verse number="38">Ви не маєте Його Слова, яке б у вас перебувало, бо не вірите в Того, Кого Він послав.</verse>
				<verse number="39">Ви старанно досліджуєте Писання, сподіваючись через них мати життя вічне, а вони свідчать про Мене.</verse>
				<verse number="40">Однак ви не бажаєте прийти до Мене, щоб мати життя.</verse>
				<verse number="41">Я не приймаю слави від людей,</verse>
				<verse number="42">але Я знаю вас, що ви не маєте в собі любові до Бога.</verse>
				<verse number="43">Я прийшов в ім’я Мого Отця, і ви не приймаєте Мене. Якщо ж прийде інший у своє ім’я, того приймете.</verse>
				<verse number="44">Як ви можете повірити, коли ви приймаєте славу один від одного, але не шукаєте слави від єдиного Бога?</verse>
				<verse number="45">Не думайте, що Я буду звинувачувати вас перед Отцем. Ваш обвинувач – Мойсей, на якого ви покладаєтесь.</verse>
				<verse number="46">Якби ви вірили Мойсею, то вірили б і Мені, адже він писав про Мене.</verse>
				<verse number="47">Але якщо ви не вірите тому, що він написав, як же ви повірите Моїм словам?</verse>
			</chapter>
			<chapter number="6">
				<verse number="1">Після цього Ісус відправився на другий бік Галілейського моря, яке зветься Тиверіадським.</verse>
				<verse number="2">За Ним ішов великий натовп, оскільки бачили знамення, які Він робив, зцілюючи хворих.</verse>
				<verse number="3">Ісус піднявся на гору й сів там зі Своїми учнями.</verse>
				<verse number="4">Наближалося юдейське свято Пасхи.</verse>
				<verse number="5">Коли Ісус підняв очі й побачив, що багато людей ішло до Нього, сказав Филипові: ―Де ми купимо хліба, щоб нагодувати цих?</verse>
				<verse number="6">Він спитав це, щоб випробувати Филипа, бо Сам вже знав, що буде робити.</verse>
				<verse number="7">Филип відповів: ―Навіть якщо купити хліба на двісті динаріїв, і того не буде достатньо, щоб кожний отримав хоч трохи.</verse>
				<verse number="8">Інший Його учень, Андрій, брат Симона Петра, сказав:</verse>
				<verse number="9">―Тут є хлопчик, який має п’ять хлібів з ячмінного борошна та дві рибини. Але що це для такої кількості?</verse>
				<verse number="10">Ісус сказав: ―Звеліть людям сісти. У тому місці було багато трави, тож всі посідали на неї (було їх близько п’яти тисяч чоловіків).</verse>
				<verse number="11">Ісус узяв хліби та, подякувавши Богові, роздав їх тим, хто сидів. Так само зробив і з рибою. Кожний брав, скільки хотів.</verse>
				<verse number="12">Коли всі наїлися, Він сказав Своїм учням: ―Зберіть те, що залишилося, щоб нічого не пропало.</verse>
				<verse number="13">Вони зібрали та наповнили дванадцять кошиків із залишками з п’яти ячмінних хлібів, які залишилися після тих, що їли.</verse>
				<verse number="14">Коли люди побачили знамення, яке Він зробив, почали казати: «Він насправді Пророк, Який мав прийти у світ».</verse>
				<verse number="15">Ісус же, зрозумівши, що вони мають намір прийти і взяти Його силоміць, щоб зробити царем, знову пішов на гору один.</verse>
				<verse number="16">Коли настав вечір, учні Ісуса спустилися до моря</verse>
				<verse number="17">й, увійшовши в човен, попливли через море до Капернаума. Було вже темно, а Ісус усе ще не приходив до них.</verse>
				<verse number="18">Тим часом море розхвилювалося, бо подув сильний вітер.</verse>
				<verse number="19">Вони вже відпливли на двадцять п’ять або тридцять стадіїв, коли побачили Ісуса, Який ішов по воді та наближався до човна. Учні злякалися.</verse>
				<verse number="20">Але Він заговорив до них: «Це Я! Не бійтеся!»</verse>
				<verse number="21">Вони хотіли взяти Його в човен; і човен відразу пристав до берега, до якого прямували.</verse>
				<verse number="22">Наступного дня люди, які стояли на іншому березі моря, побачили, що там не було іншого човна, окрім одного, і що Ісус не сідав разом зі Своїми учнями в човен, а Його учні відпливли самі.</verse>
				<verse number="23">Тим часом кілька човнів із Тиверіади припливло та пристало поблизу того міста, де вони їли хліб, після того, як Господь подякував Богові.</verse>
				<verse number="24">Коли люди побачили, що ні Ісуса, ні Його учнів немає в тому місці, вони сіли в човни та попливли до Капернаума шукати Ісуса.</verse>
				<verse number="25">Коли знайшли Його на іншому березі, запитали: ― Равві, коли Ти сюди прийшов?</verse>
				<verse number="26">Ісус відповів їм: ―Істинно кажу вам: ви шукаєте Мене не тому, що побачили знамення, а тому, що їли хліб та наїлися.</verse>
				<verse number="27">Працюйте не за їжу, що проходить, а за їжу, що залишається для життя вічного, яке дасть вам Син Людський. Бо Його засвідчив Бог Отець.</verse>
				<verse number="28">Вони запитали: ―Що нам робити, щоб чинити діла Божі?</verse>
				<verse number="29">Ісус відповів їм: ―Діло Боже – це вірити в Того, Кого Він послав.</verse>
				<verse number="30">Вони запитали: ―Яке знамення Ти міг би зробити, щоб ми побачили та повірили в Тебе? Що Ти зробиш?</verse>
				<verse number="31">Наші батьки їли манну в пустелі, як написано: «Дав їм їсти хліб із неба».</verse>
				<verse number="32">Ісус сказав їм: ―Істинно кажу вам: це не Мойсей дав вам хліб із неба, а Отець Мій дає вам істинний хліб із неба.</verse>
				<verse number="33">Тому що хліб Божий – це Той, Хто зійшов із неба й дає життя світові.</verse>
				<verse number="34">Вони сказали: ―Господи, давай нам завжди цей хліб!</verse>
				<verse number="35">Ісус сказав: ―Я – хліб життя! Кожний, хто приходить до Мене, ніколи не зголодніє, і хто вірить у Мене, той ніколи не відчуватиме спраги.</verse>
				<verse number="36">Але як Я вам казав, ви бачили Мене й не вірите.</verse>
				<verse number="37">Усі, кого дав Мені Отець, прийдуть до Мене, і того, хто прийде до Мене, Я не вижену геть.</verse>
				<verse number="38">Бо Я прийшов із неба для того, щоб виконати не Мою волю, а волю Того, Хто надіслав Мене.</verse>
				<verse number="39">А це воля Того, Хто надіслав Мене: щоб Я не втратив нікого з тих, кого Він Мені дав, але щоб воскресив їх останнього дня.</verse>
				<verse number="40">Воля Мого Отця полягає в тому, щоб кожний, хто бачить Сина та вірить у Нього, мав життя вічне, і Я воскрешу його останнього дня.</verse>
				<verse number="41">Тоді юдеї почали нарікати, бо Він сказав: «Я – хліб, який зійшов із неба».</verse>
				<verse number="42">Вони казали: ―Хіба Він не Ісус, син Йосифа? Чи не знаємо ми Його батька й матері? Як же Він тепер каже: «Я прийшов із неба»?</verse>
				<verse number="43">Ісус сказав їм: ―Не нарікайте між собою!</verse>
				<verse number="44">Ніхто не може прийти до Мене, якщо Отець, Який послав Мене, не притягне його, і Я воскрешу його останнього дня.</verse>
				<verse number="45">У пророків написано: «Усі будуть навчені Богом». Кожен, хто почув Отця та навчився в Нього, приходить до Мене.</verse>
				<verse number="46">Бо ніхто не бачив Отця, окрім Того, Хто від Бога, тільки Він бачив Отця.</verse>
				<verse number="47">Істинно кажу вам: хто вірить у Мене, той має життя вічне.</verse>
				<verse number="48">Я – хліб життя!</verse>
				<verse number="49">Ваші батьки їли манну в пустелі й померли.</verse>
				<verse number="50">Це ж хліб, який зійшов із неба, щоб той, хто їсть його, не помер.</verse>
				<verse number="51">Я – хліб життя, який зійшов із неба. Хто буде їсти цей хліб, той житиме вічно. Хліб, який Я дам, це Моє тіло, яке віддам заради життя світу.</verse>
				<verse number="52">Тоді юдеї почали сперечатися між собою, кажучи: ―Як Він може дати нам Своє тіло, щоб ми його їли?</verse>
				<verse number="53">Ісус сказав їм: ―Істинно кажу вам: якщо не будете їсти тіла Сина Людського й не будете пити Його крові, не будете мати життя вічного в собі.</verse>
				<verse number="54">Хто їсть Моє тіло й п’є Мою кров, має життя вічне, і Я воскрешу його останнього дня.</verse>
				<verse number="55">Бо тіло Моє – істинна їжа і кров Моя – істинний напій.</verse>
				<verse number="56">Хто їсть Моє тіло й п’є Мою кров, перебуває в Мені, і Я перебуваю в ньому.</verse>
				<verse number="57">Як живий Отець послав Мене і як Я живу через Отця, так і той, хто їсть Мене, буде жити через Мене.</verse>
				<verse number="58">Це є хліб, який зійшов із неба. Він не такий, як той, що їли ваші батьки та померли. Хто їсть цей хліб, той житиме вічно.</verse>
				<verse number="59">Ісус сказав це, коли навчав у синагозі в Капернаумі.</verse>
				<verse number="60">Чимало Його учнів, почувши це, сказали: ―Ці слова важкі для сприйняття. Хто може їх слухати?</verse>
				<verse number="61">Ісус, знаючи в Собі, що Його учні нарікають через це, сказав їм: ―Це вас ображає?</verse>
				<verse number="62">А якщо побачите Сина Людського, Котрий возноситься туди, де був раніше?</verse>
				<verse number="63">Дух дає життя, людині це не під силу. Слова, які Я вам казав, – це Дух та життя.</verse>
				<verse number="64">Але між вами є деякі, що не вірять. (Ісус казав так, бо від початку знав, хто не вірить і хто зрадить Його.)</verse>
				<verse number="65">Він продовжив: ―Тому Я кажу вам: ніхто не може прийти до Мене, якщо це не дано йому Отцем.</verse>
				<verse number="66">Відтоді чимало Його учнів залишили Його й більше не ходили з Ним.</verse>
				<verse number="67">Тоді Ісус запитав дванадцятьох: ―Ви не бажаєте піти?</verse>
				<verse number="68">Симон Петро відповів: ―Господи, до кого нам піти? Ти маєш слова вічного життя.</verse>
				<verse number="69">Ми віримо та знаємо, що Ти – Святий Божий!</verse>
				<verse number="70">Ісус сказав: ―Чи не Я обрав вас, дванадцятьох? І все ж один із вас – диявол.</verse>
				<verse number="71">Він говорив так про Юду, сина Симона Іскаріота, який, хоч і був одним із дванадцятьох, однак мав зрадити Його.</verse>
			</chapter>
			<chapter number="7">
				<verse number="1">Після цього Ісус ходив по Галілеї. В Юдею Він не йшов, адже юдеї хотіли вбити Його.</verse>
				<verse number="2">Коли наближалося юдейське свято Кущів,</verse>
				<verse number="3">брати Ісуса сказали Йому: ―Іди звідси в Юдею, щоб і Твої учні побачили діла, які Ти робиш.</verse>
				<verse number="4">Адже ніхто не робить своїх вчинків таємно, якщо шукає визнання. Якщо Ти робиш це, покажи Себе світові!</verse>
				<verse number="5">Бо навіть Його брати не вірили в Нього.</verse>
				<verse number="6">Тоді Ісус сказав їм: ―Мій час ще не настав, але для вас час завжди готовий.</verse>
				<verse number="7">Світ не може ненавидіти вас, Мене ж ненавидить, бо Я свідчу про те, що його діла лихі.</verse>
				<verse number="8">Ви йдіть на свято; Я ж поки не піду на це свято, бо Мій час ще не настав.</verse>
				<verse number="9">Сказавши це, Ісус залишився в Галілеї.</verse>
				<verse number="10">Та коли Його брати пішли на свято, Він теж пішов, але не відкрито, а таємно.</verse>
				<verse number="11">На святі юдеї шукали Його й казали: «Де Він?»</verse>
				<verse number="12">У народі було багато чуток про Ісуса. Деякі казали, що Він хороший, а інші – що Він обманює людей.</verse>
				<verse number="13">Однак відкрито ніхто про Нього не говорив через страх перед юдеями.</verse>
				<verse number="14">Перша частина свята вже пройшла, коли Ісус прийшов у Храм і почав навчати.</verse>
				<verse number="15">Юдеї дивувались та казали: ―Звідки Він стільки знає, адже ніколи не навчався?</verse>
				<verse number="16">Ісус відповів їм: ―Те, чого Я навчаю, не від Мене, а від Того, Хто надіслав Мене.</verse>
				<verse number="17">Якщо хтось хоче чинити волю Божу, то дізнається: від Бога Моє вчення чи Я говорю від Себе.</verse>
				<verse number="18">Хто говорить від Себе, той шукає славу самому собі, а Хто шукає славу Тому, Хто послав Його, той правдивий, і немає в ньому неправди.</verse>
				<verse number="19">Хіба Мойсей не дав вам Закон? Однак ніхто з вас не дотримується Закону. Чому ви хочете вбити Мене?</verse>
				<verse number="20">Натовп відповів: ―Ти одержимий демоном! Хто хоче Тебе вбити?</verse>
				<verse number="21">Ісус сказав їм у відповідь: ―Я вчинив одне чудо, і ви всі дивуєтеся.</verse>
				<verse number="22">Мойсей дав вам обрізання (хоча обрізання не від Мойсея, а від праотців), і ви обрізаєте дітей у Суботу.</verse>
				<verse number="23">Якщо чоловік може бути обрізаний у Суботу, щоб не був порушений Закон Мойсея, то чому ви гніваєтесь на Мене за те, що Я повністю зцілив чоловіка в Суботу?</verse>
				<verse number="24">Не судіть із вигляду, а судіть справедливим судом.</verse>
				<verse number="25">Тоді деякі мешканці Єрусалима почали запитувати: ―Чи це не Той, Кого вони хочуть вбити?</verse>
				<verse number="26">Ось Він говорить прямо, і ніхто Йому нічого не каже. Можливо, керівники справді дізналися, що Він Христос?</verse>
				<verse number="27">Але ми знаємо, звідки Він, а коли прийде Христос, то ніхто не буде знати, звідки Він.</verse>
				<verse number="28">Тоді Ісус, навчаючи в Храмі, голосно сказав: ―Ви Мене знаєте? І навіть знаєте, звідки Я? Адже Я не прийшов від Себе. Той, Хто послав Мене, правдивий, але ви Його не знаєте.</verse>
				<verse number="29">Я Його знаю, бо Я від Нього, і Він Мене послав.</verse>
				<verse number="30">Вони намагалися схопити Ісуса, але ніхто не наклав на Нього рук, тому що Його час ще не настав.</verse>
				<verse number="31">Багато людей з натовпу увірували в Нього й казали: ―Хіба коли прийде Христос, то зробить ще більші знамення, ніж зробив Цей Чоловік?</verse>
				<verse number="32">Чутки про Нього дійшли до фарисеїв, тож вони та первосвященники послали слуг, щоб схопити Його.</verse>
				<verse number="33">Ісус сказав їм: ―Ще трохи часу буду з вами та повернуся до Того, Хто послав Мене.</verse>
				<verse number="34">Ви будете шукати Мене, але не знайдете. І туди, де Я буду, ви не зможете прийти.</verse>
				<verse number="35">Тоді юдеї казали між собою: ―Куди це Він збирається піти, що ми не знайдемо Його? Може, Він збирається піти до розсіяних серед греків і навчати греків?</verse>
				<verse number="36">Що то за слово, яке Він сказав: «Ви будете шукати Мене, але не знайдете» і «Туди, де Я буду, ви не зможете прийти»?</verse>
				<verse number="37">В останній та головний день свята Ісус піднявся та голосно промовив: ―Якщо хтось хоче пити, нехай приходить до Мене і п’є!</verse>
				<verse number="38">Хто вірить у Мене, як каже Писання, у того з серця потечуть ріки живої води.</verse>
				<verse number="39">Це Він казав про Духа, Якого мали прийняти ті, хто повірив у Нього. Адже Дух ще не був дарований, бо Ісус ще не був прославлений.</verse>
				<verse number="40">Декотрі люди з натовпу, почувши слова Ісуса, сказали: ―Він дійсно Пророк!</verse>
				<verse number="41">Інші казали: ―Він – Христос! А ще інші казали: ―Хіба Христос прийде з Галілеї?</verse>
				<verse number="42">Чи Писання не каже, що Христос прийде з роду Давида, з Віфлеєма, із села, звідки був Давид?</verse>
				<verse number="43">Тож через Нього сталося в народі розділення.</verse>
				<verse number="44">Дехто з них хотів схопити Його, але ніхто не наклав на Нього рук.</verse>
				<verse number="45">Коли слуги повернулися до фарисеїв та первосвященників, ті запитали їх: ―Чому ви не привели Його?</verse>
				<verse number="46">Слуги відповіли: ―Ще ніхто не говорив так, як Цей Чоловік!</verse>
				<verse number="47">Фарисеї запитали: ―Невже Він вас обманув?</verse>
				<verse number="48">Хіба хоч хтось із керівників або фарисеїв повірив у Нього?</verse>
				<verse number="49">А народ, який не знає Закону, – проклятий!</verse>
				<verse number="50">Никодим, який був одним із них і раніше приходив до Ісуса, сказав:</verse>
				<verse number="51">―Хіба наш Закон засуджує людину, не вислухавши її спочатку й не дізнавшись, що вона робить?</verse>
				<verse number="52">Вони відповіли: ―Ти теж із Галілеї? Досліди Писання й побачиш, що Пророк не приходить із Галілеї.</verse>
				<verse number="53">І розійшлися кожен до свого дому.</verse>
			</chapter>
			<chapter number="8">
				<verse number="1">Ісус же пішов на Оливну гору.</verse>
				<verse number="2">Рано-вранці Він знову прийшов у Храм, і всі люди посходилися до Нього. Він сів і почав їх навчати.</verse>
				<verse number="3">Книжники та фарисеї привели жінку, яку спіймали під час перелюбу. Її поставили перед народом</verse>
				<verse number="4">і сказали Ісусові: ―Учителю, ця жінка була схоплена на перелюбі.</verse>
				<verse number="5">Мойсей у Законі звелів нам побивати таких камінням. А Ти що скажеш?</verse>
				<verse number="6">Вони запитали це, щоб спіймати Його й мати підставу звинуватити Його. Але Ісус, схилившись додолу, писав пальцем по землі.</verse>
				<verse number="7">Оскільки вони продовжували Його запитувати, Він піднявся й сказав: ―Хто з вас без гріха, нехай перший кине в неї камінь!</verse>
				<verse number="8">І знов, схилившись, писав по землі.</verse>
				<verse number="9">Почувши це, вони почали по одному відходити, починаючи від старших і до останніх. Залишилися тільки Ісус та жінка, яка стояла посередині.</verse>
				<verse number="10">Ісус, підвівшись і не побачивши нікого, лише саму жінку, сказав їй: ―Жінко, де ті, хто обвинувачував тебе? Ніхто тебе не осудив?</verse>
				<verse number="11">Вона відповіла: ―Ніхто, Господи! Ісус сказав їй: ―І Я не осуджую тебе. Іди й більше не гріши!</verse>
				<verse number="12">Ісус знову заговорив із ними: ―Я – світло світу. Хто слідує за Мною, той не ходитиме в темряві, але матиме світло життя.</verse>
				<verse number="13">Фарисеї сказали Йому: ―Ти свідчиш Сам про Себе, тому Твоє свідчення неправдиве.</verse>
				<verse number="14">Ісус відповів: ―Навіть якщо Я свідчу Сам про Себе, Моє свідчення правдиве, тому що Я знаю, звідки Я прийшов і куди Я йду. Ви ж не знаєте, звідки Я прийшов і куди йду.</verse>
				<verse number="15">Ви судите за людськими мірками, Я ж нікого не суджу.</verse>
				<verse number="16">А якщо Я й суджу, Мій суд правдивий, тому що Я не Один, зі Мною Отець, Який послав Мене.</verse>
				<verse number="17">У вашому Законі написано, що свідчення двох людей – істинне.</verse>
				<verse number="18">Я Сам свідчу про Себе, і про Мене свідчить Отець, Який послав Мене.</verse>
				<verse number="19">Тоді вони запитали: ―Де ж Твій Отець? Ісус відповів: ―Ви не знаєте ні Мене, ні Мого Отця. Якби ви знали Мене, ви знали б і Мого Отця.</verse>
				<verse number="20">Ці слова Він казав, коли навчав у Храмі, біля скарбниці. І ніхто не схопив Його, адже не настав ще Його час.</verse>
				<verse number="21">Ісус сказав їм ще раз: ―Я відхожу, і ви будете шукати Мене, і помрете у своєму гріху. Куди Я йду, ви не зможете прийти.</verse>
				<verse number="22">Тоді юдеї почали говорити: ―Чи не вб’є Він Себе, бо каже: «Туди, куди Я йду, ви не можете прийти»?</verse>
				<verse number="23">Він казав їм: ―Ви – знизу, а Я – згори. Ви з цього світу, а Я не з цього світу.</verse>
				<verse number="24">Тому Я сказав вам, що ви помрете у ваших гріхах. Якщо не повірите, що Я є, то помрете у ваших гріхах.</verse>
				<verse number="25">Вони запитали: ―Хто Ти? Ісус відповів їм: ―Той, про Кого від початку казав.</verse>
				<verse number="26">Я маю багато про вас сказати й судити, але Той, Хто послав Мене, правдивий, і те, що Я чув від Нього, Я говорю світові.</verse>
				<verse number="27">Вони не зрозуміли, що Він говорить їм про Отця.</verse>
				<verse number="28">Тоді Ісус сказав їм: ―Коли ви піднімете Сина Людського, то зрозумієте, що Я є і що Я нічого не роблю від Себе, а говорю, як Мене навчив Отець.</verse>
				<verse number="29">Той, Хто послав Мене, є зі Мною; Він не залишає Мене Самого, бо Я завжди роблю те, що Йому до вподоби.</verse>
				<verse number="30">Коли Він це казав, багато хто повірив у Нього.</verse>
				<verse number="31">Ісус сказав юдеям, які повірили в Нього: ―Якщо ви будете перебувати в Моєму Слові, ви дійсно Мої учні.</verse>
				<verse number="32">Ви пізнаєте істину, і істина визволить вас.</verse>
				<verse number="33">Вони відповіли Йому: ―Ми нащадки Авраама й ніколи не були нічиїми рабами! Як Ти кажеш: «Звільнить вас»?</verse>
				<verse number="34">Ісус сказав: ―Істинно кажу вам: кожен, хто грішить, є рабом гріха.</verse>
				<verse number="35">Раб не залишається в домі навіки, а Син залишається навіки.</verse>
				<verse number="36">Тому якщо Син звільнить вас, справді будете вільними.</verse>
				<verse number="37">Я знаю, що ви нащадки Авраама, але шукаєте, як вбити Мене, бо не приймаєте Мого Слова.</verse>
				<verse number="38">Я кажу вам те, що бачив у Мого Отця, а ви робите те, що чули у вашого батька.</verse>
				<verse number="39">Вони відповіли: ―Наш батько – Авраам. Ісус сказав: ―Якби ви були дітьми Авраама, то чинили б діла Авраама.</verse>
				<verse number="40">А тепер ви хочете вбити Мене, Чоловіка, Котрий сказав вам істину, яку Я почув від Бога. Авраам так не робив.</verse>
				<verse number="41">Ви чините діла вашого батька. Вони сказали Йому: ―Ми не народилися від статевої розпусти, у нас один Отець – Бог.</verse>
				<verse number="42">Ісус сказав їм: ―Якби Бог був вашим Отцем, ви б любили Мене, бо Я вийшов від Бога й прийшов сюди. Я прийшов не Сам від Себе, а Він послав Мене.</verse>
				<verse number="43">Чому ж ви не розумієте того, що Я кажу вам? Бо ви не можете слухати Моїх слів.</verse>
				<verse number="44">Ваш батько – диявол, і ви прагнете виконувати його волю. Він від початку був убивцею і в істині не встояв, бо в ньому немає істини. Коли він каже неправду, то говорить від себе, бо він брехун і батько неправди.</verse>
				<verse number="45">Але Мені не вірите, тому що Я кажу вам істину.</verse>
				<verse number="46">Хто з вас може довести Мій гріх? А якщо Я кажу істину, чому ви не вірите Мені?</verse>
				<verse number="47">Хто від Бога, той слухає слова Бога. Ви ж не слухаєте Мене тому, що ви не від Бога.</verse>
				<verse number="48">Юдеї відповіли Йому: ―Чи не правильно ми говоримо, що Ти самарянин і що Ти одержимий?</verse>
				<verse number="49">Ісус сказав: ―Я не одержимий, але Я шаную Мого Отця, а ви не шануєте Мене.</verse>
				<verse number="50">Я не шукаю Своєї слави. Є Той, Хто шукає її для Мене. Він і судить.</verse>
				<verse number="51">Істинно кажу вам: хто підкоряється Моєму Слову, не побачить смерті повік.</verse>
				<verse number="52">Тоді юдеї сказали: ―Тепер ми точно знаємо, що Ти одержимий. Авраам помер, і пророки теж, а Ти кажеш: «Хто підкоряється Моєму Слову, не побачить смерті повік».</verse>
				<verse number="53">Невже Ти більший від нашого батька Авраама, який помер? І пророки померли. Ким Ти Себе вважаєш?</verse>
				<verse number="54">Ісус відповів: ―Якщо Я буду славити Самого Себе, Моя слава нічого не значить. Мене славить Мій Отець, Якого ви називаєте своїм Богом,</verse>
				<verse number="55">хоча ви Його не знаєте. Але Я Його знаю, і якщо Я скажу, що не знаю Його, то буду таким же брехуном, як і ви. Але Я Його знаю та підкоряюся Його Слову.</verse>
				<verse number="56">Ваш батько Авраам радів, що побачить Мій день. Він побачив і зрадів.</verse>
				<verse number="57">Юдеї сказали Йому: ―Тобі немає й п’ятдесяти років, і Ти бачив Авраама?</verse>
				<verse number="58">Ісус відповів: ―Істинно кажу вам: перш ніж був Авраам, Я є!</verse>
				<verse number="59">Тоді вони схопили каміння, щоб закидати Його. Але Ісус скрився й вийшов із Храму.</verse>
			</chapter>
			<chapter number="9">
				<verse number="1">Одного разу, проходячи, Ісус побачив чоловіка, сліпого від народження.</verse>
				<verse number="2">Його учні запитали: ― Равві, хто згрішив, він чи його батьки, що він народився сліпий?</verse>
				<verse number="3">Ісус відповів: ―Ні, це не через його гріх або гріх його батьків, але це сталося, щоб через нього були виявлені діла Божі.</verse>
				<verse number="4">Доки ще день, ми маємо виконувати діла Того, Хто послав Мене. Коли настане ніч, ніхто вже не зможе працювати.</verse>
				<verse number="5">Доки Я у світі, Я – світло світу.</verse>
				<verse number="6">Сказавши це, Ісус плюнув на землю, змішав грязь зі слини й землі та помазав очі сліпому.</verse>
				<verse number="7">Потім сказав йому: «Іди та вмийся в купальні Силоам» (що в перекладі означає: «Посланий»). Той пішов, умився й прийшов зрячий.</verse>
				<verse number="8">Сусіди й ті, хто бачив його раніше, як він просив, казали: ―Чи не він раніше сидів та просив?</verse>
				<verse number="9">Одні казали: ―Так, це він! Інші казали: ―Ні, він лише схожий на нього! Він же казав: ―Це я!</verse>
				<verse number="10">Тоді запитали його: ―Як же ти прозрів?</verse>
				<verse number="11">Він відповів: ―Чоловік, Якого звуть Ісус, змішав грязь та помазав Мої очі, потім Він наказав піти в Силоам та вмитися. Я пішов, умився й прозрів.</verse>
				<verse number="12">Вони його запитали: ―Де Він? Він відповів: ―Я не знаю.</verse>
				<verse number="13">Чоловіка, який раніше був сліпий, привели до фарисеїв.</verse>
				<verse number="14">А того дня, коли Ісус змішав грязь і відкрив йому очі, була Субота.</verse>
				<verse number="15">Фарисеї знову запитали його, як він прозрів. Той відповів: ―Він помазав мої очі гряззю, я вмився й бачу.</verse>
				<verse number="16">Деякі фарисеї почали казати: ―Цей чоловік не від Бога, тому що не дотримується Суботи. Інші ж казали: ―Як може грішна людина робити такі знамення? І між ними виникло розділення.</verse>
				<verse number="17">Тоді вони знов запитали сліпого: ―Що ти кажеш про Нього? Адже це Він відкрив тобі очі. Чоловік відповів: ―Він Пророк.</verse>
				<verse number="18">Юдеї не вірили, що він був сліпий і прозрів, доки не покликали його батьків.</verse>
				<verse number="19">Вони запитали: ―Це ваш син, про якого ви казали, що народився сліпий? Як же тепер він бачить?</verse>
				<verse number="20">Тоді батьки його відповіли: ―Ми знаємо, що він наш син і що він народився сліпий.</verse>
				<verse number="21">А як він вже бачить, не знаємо. І хто відкрив йому очі, ми не знаємо. Запитайте його. Він дорослий і може сам відповісти за себе.</verse>
				<verse number="22">Його батьки казали так, адже боялися юдеїв, бо ті вже вирішили: хто визнає Ісуса Христом, буде відлучений від синагоги.</verse>
				<verse number="23">Тому його батьки й сказали: «Він вже дорослий, запитайте в нього!»</verse>
				<verse number="24">Вони вдруге покликали чоловіка, який був сліпий, та сказали йому: ―Віддай славу Богові, ми знаємо, що той Чоловік – грішник.</verse>
				<verse number="25">Він відповів: ―Я не знаю, грішник Він чи ні. Я знаю лише одне: я був сліпий, а зараз бачу.</verse>
				<verse number="26">Тоді вони запитали: ―Що Він тобі зробив? Як Він відкрив твої очі?</verse>
				<verse number="27">Він відповів: ―Я вже казав вам, але ви не почули. Чому хочете почути ще раз? Чи не хочете й ви стати Його учнями?</verse>
				<verse number="28">Вони докорили йому та сказали: ―Це ти Його учень! Ми ж учні Мойсея!</verse>
				<verse number="29">Ми знаємо, що з Мойсеєм говорив Бог, а Цього ми не знаємо, звідки Він.</verse>
				<verse number="30">Чоловік сказав їм у відповідь: ―Дивно, що ви не знаєте, звідки Він, адже Він відкрив мені очі.</verse>
				<verse number="31">Ми знаємо, що Бог не слухає грішників. Він слухає тільки тих, хто шанує Його й виконує Його волю.</verse>
				<verse number="32">Споконвіку ніхто не чув, щоб хтось відкрив очі тому, хто народився сліпий.</verse>
				<verse number="33">Якби Він не був від Бога, то не зміг би зробити нічого.</verse>
				<verse number="34">Вони відповіли: ―Ти увесь народився в гріхах, а нас повчаєш? І вигнали його геть.</verse>
				<verse number="35">Ісус, почувши, що вони вигнали геть зціленого, знайшов його й запитав: ―Чи віриш ти в Сина Людського?</verse>
				<verse number="36">Зцілений відповів: ―Хто Він, Господи, щоб я повірив у Нього?</verse>
				<verse number="37">Ісус сказав: ― Ти Його бачив, це Той, Хто говорить із тобою.</verse>
				<verse number="38">Тоді чоловік відповів: ―Вірю, Господи! – і вклонився Йому.</verse>
				<verse number="39">Ісус сказав: ―Я прийшов у цей світ судити, щоб ті, хто не бачить, побачили, а ті, хто бачить, стали сліпими.</verse>
				<verse number="40">Фарисеї, які були з Ним і почули це, сказали Йому: ―Невже й ми сліпі?</verse>
				<verse number="41">Ісус сказав: ―Якби ви були сліпі, то не мали б гріха. Але оскільки ви кажете, що бачите, гріх ваш залишається.</verse>
			</chapter>
			<chapter number="10">
				<verse number="1">«Істинно кажу вам: хто не входить в овечий двір через ворота, а перелазить в іншому місці, той злодій та розбійник.</verse>
				<verse number="2">А хто входить через ворота, той пастир овець.</verse>
				<verse number="3">Сторож відкриває йому, і вівці чують його голос. Він кличе поіменно кожну вівцю й виводить їх.</verse>
				<verse number="4">Коли ж виведе всіх своїх, то йде попереду них, і вівці йдуть за ним, бо знають його голос.</verse>
				<verse number="5">За чужинцем вони не підуть, а втечуть від нього, бо не знають його голосу».</verse>
				<verse number="6">Ісус сказав їм цю притчу, але вони не зрозуміли, про що Він говорив.</verse>
				<verse number="7">Тоді Ісус знову сказав: «Істинно кажу вам: Я – ворота для овець.</verse>
				<verse number="8">Усі, хто приходив до Мене, – злодії та розбійники; але вівці їх не слухалися.</verse>
				<verse number="9">Я – ворота, і якщо хтось входить через Мене, буде спасенний. Він увійде, вийде й знайде пасовисько.</verse>
				<verse number="10">Злодій приходить тільки для того, щоби вкрасти, вбити й зруйнувати. А Я прийшов, щоб люди мали життя й щоб мали його вдосталь.</verse>
				<verse number="11">Я – добрий пастир. Добрий пастир віддасть життя за овець.</verse>
				<verse number="12">Наймит не є пастирем, вівці не належать йому. Коли він бачить, що наближається вовк, то залишає овець і тікає. Вовк хапає овець, і вони розбігаються.</verse>
				<verse number="13">Наймит тікає, бо його найняли, і він не дбає про овець.</verse>
				<verse number="14">Я – добрий пастир. Я знаю Своїх, і вони знають Мене.</verse>
				<verse number="15">Так само Отець знає Мене, і Я знаю Отця; Я віддаю Своє життя за овець.</verse>
				<verse number="16">У Мене є й інші вівці, які не з цієї кошари, і їх Я маю привести сюди. Вони почують Мій голос, і буде одна отара й один пастир.</verse>
				<verse number="17">Отець любить Мене тому, що Я віддаю Своє життя, аби знову взяти його.</verse>
				<verse number="18">Ніхто не може його забрати від Мене, Я Сам віддаю його. У Мене є влада віддати його й влада взяти його знов. Цю заповідь Я отримав від Мого Отця».</verse>
				<verse number="19">Після цих слів між юдеями знов виник розкол.</verse>
				<verse number="20">Багато хто з них казав: ―Він одержимий і втратив розум. Навіщо Його слухати?</verse>
				<verse number="21">А інші казали: ―Це не слова біснуватого. Чи може демон відкрити очі сліпому?</verse>
				<verse number="22">В Єрусалимі було свято Відновлення Храму. Стояла зима.</verse>
				<verse number="23">Ісус ходив у Храмі по колонаді Соломона.</verse>
				<verse number="24">Юдеї зібралися навколо Нього й сказали: ―Доки будеш тримати нас у непевності? Якщо Ти Христос, скажи нам прямо!</verse>
				<verse number="25">Ісус сказав: ―Я вже казав вам, але ви не вірите. Діла, які Я роблю в ім’я Мого Отця, свідчать про Мене.</verse>
				<verse number="26">Але ви не вірите Мені, тому що ви не з Моїх овець.</verse>
				<verse number="27">Мої вівці чують Мій голос. Я знаю їх, і вони йдуть за Мною.</verse>
				<verse number="28">Я даю їм життя вічне, і вони ніколи не загинуть, і ніхто не забере їх з Моїх рук.</verse>
				<verse number="29">Мій Отець, Який дав їх Мені, величніший за всіх. І ніхто не зможе забрати їх з рук Мого Отця.</verse>
				<verse number="30">Я й Отець – одне!</verse>
				<verse number="31">Тоді юдеї знов схопили каміння, щоб побити Його,</verse>
				<verse number="32">але Ісус сказав їм: ―Я показав вам багато добрих справ від Отця. За яку з цих справ ви хочете Мене побити камінням?</verse>
				<verse number="33">Юдеї відповіли: ―Не за добрі вчинки ми хочемо побити Тебе, а за богохульство, бо Ти, будучи людиною, робиш себе Богом.</verse>
				<verse number="34">Ісус сказав їм: ―Чи не написано у вашому Законі: «Я сказав: ви – боги?»</verse>
				<verse number="35">Якщо богами названі ті, кому було дано Слово Боже, і Писання не може бути порушене,</verse>
				<verse number="36">то чому ж ви кажете про Того, Кого Отець освятив та послав у світ, що Він богохульствує, бо Я казав: «Я – Син Божий?»</verse>
				<verse number="37">Якщо Я не роблю справ Мого Отця, не вірте Мені.</verse>
				<verse number="38">А якщо роблю, то хоч не вірите Мені, повірте Моїм ділам і зрозумійте, що Отець у Мені і Я в Отці.</verse>
				<verse number="39">Вони знов намагалися схопити Його, але Він уникнув їхніх рук.</verse>
				<verse number="40">Ісус знову пішов на інший бік Йордану, у місце, де Іван хрестив, і залишився там.</verse>
				<verse number="41">До Нього приходило багато людей, що казали: «Іван не зробив жодного знамення, але все, що він говорив про Нього, – правда».</verse>
				<verse number="42">І багато там увірувало в Нього.</verse>
			</chapter>
			<chapter number="11">
				<verse number="1">Був один хворий чоловік, на ім’я Лазар, з Віфанії, села, де жила Марія та її сестра Марта.</verse>
				<verse number="2">Марія була жінкою, яка помазала Господа миром і обтерла Йому ноги своїм волоссям. Хворий був її братом.</verse>
				<verse number="3">Сестри послали передати Ісусові: ―Господи, той, кого Ти любиш, захворів.</verse>
				<verse number="4">Почувши це, Ісус сказав: ―Ця хвороба не на смерть, а на славу Божу, щоб Син Божий був прославлений через неї.</verse>
				<verse number="5">Ісус любив Марту, її сестру та Лазаря.</verse>
				<verse number="6">Однак коли Він почув, що Лазар хворий, то залишився там, де був, ще два дні.</verse>
				<verse number="7">Потім сказав Своїм учням: ―Підемо знову в Юдею.</verse>
				<verse number="8">Учні сказали Йому: ― Равві, ще недавно юдеї намагалися побити Тебе камінням, а Ти знову йдеш туди?</verse>
				<verse number="9">Ісус відповів: ―Чи не дванадцять годин має день? Якщо хтось ходить удень, не спотикається, бо бачить світло цього світу.</verse>
				<verse number="10">А той, хто ходить уночі, спотикається, бо немає світла в ньому.</verse>
				<verse number="11">Сказавши це, Він додав: ―Наш друг Лазар заснув, але Я йду розбудити Його.</verse>
				<verse number="12">Його учні сказали: ―Господи, якщо спить, то одужає.</verse>
				<verse number="13">Ісус казав про його смерть, а вони думали, що Він говорить про звичайний сон.</verse>
				<verse number="14">Тоді Ісус сказав їм прямо: ―Лазар помер.</verse>
				<verse number="15">Але Я радію за вас, що не був там, щоб ви повірили. А зараз підемо до нього.</verse>
				<verse number="16">Тоді Фома, якого називали Близнюк, сказав іншим учням: ―Ходімо й ми та помремо з Ним!</verse>
				<verse number="17">Прийшовши туди, Ісус довідався, що Лазар уже чотири дні в гробі.</verse>
				<verse number="18">Віфанія була близько до Єрусалима, приблизно п’ятнадцять стадіїв.</verse>
				<verse number="19">Багато юдеїв прийшли до Марії та Марти, щоб втішити їх після смерті брата.</verse>
				<verse number="20">Коли Марта почула, що прийшов Ісус, вона вийшла зустріти Його, а Марія залишилася в домі.</verse>
				<verse number="21">Марта сказала Ісусові: ―Господи, якби Ти був тут, то мій брат не помер би.</verse>
				<verse number="22">Але й тепер знаю: Бог дасть Тобі, що лише попросиш у Бога.</verse>
				<verse number="23">Ісус сказав їй: ―Твій брат воскресне.</verse>
				<verse number="24">Марта відповіла: ―Я знаю, що він воскресне при воскресінні останнього дня.</verse>
				<verse number="25">Ісус сказав їй: ―Я – воскресіння й життя. Той, хто вірить у Мене, навіть якщо помре, буде жити.</verse>
				<verse number="26">І кожен, хто живе й вірить у Мене, ніколи не помре. Ти віриш у це?</verse>
				<verse number="27">Вона сказала: ―Так, Господи, я вірю, що Ти Христос, Син Божий, Який прийшов у світ.</verse>
				<verse number="28">Сказавши це, вона пішла, потай покликала свою сестру Марію й сказала їй: «Учитель тут, Він кличе тебе».</verse>
				<verse number="29">Почувши це, Марія швидко встала й вийшла до Нього.</verse>
				<verse number="30">Ісус ще не увійшов до села, а був там, де Його зустріла Марта.</verse>
				<verse number="31">Юдеї, які були з нею в домі та втішали її, побачивши, що Марія швидко встала й вийшла, пішли за нею. Вони гадали, що вона пішла до гробу, щоб там плакати.</verse>
				<verse number="32">Коли Марія прийшла туди, де був Ісус, і побачила Його, то впала до Його ніг і сказала Йому: ―Господи, якби Ти був тут, то мій брат не помер би.</verse>
				<verse number="33">Ісус, побачивши, що вона плаче, і юдеї, які прийшли з нею, теж плачуть, був глибоко зворушений в дусі та засмутився.</verse>
				<verse number="34">Він запитав: ―Куди ви його поклали? Йому відповіли: ―Господи, іди та подивись!</verse>
				<verse number="35">Ісус заплакав.</verse>
				<verse number="36">Тоді юдеї сказали: «Дивись, як Він любив його».</verse>
				<verse number="37">Але деякі казали: «Невже Той, Хто відкрив очі сліпому, не міг зробити, щоб цей чоловік не помер?»</verse>
				<verse number="38">Ісус знов відчув зворушення в Собі й пішов до гробу. Це була печера, до якої був привалений камінь.</verse>
				<verse number="39">Ісус звелів: ―Відваліть камінь. Марта, сестра померлого, сказала: ―Господи, вже чути неприємний запах, бо пройшло чотири дні.</verse>
				<verse number="40">Ісус сказав: ―Хіба Я не казав тобі, що коли будеш вірити, побачиш славу Божу?</verse>
				<verse number="41">Коли забрали камінь, Ісус подивився на небо й сказав: «Отче, дякую Тобі, що Ти почув Мене.</verse>
				<verse number="42">Я знаю, що Ти завжди чуєш Мене, але Я сказав це заради людей, які стоять навколо, щоб вони повірили, що Ти послав Мене».</verse>
				<verse number="43">І, сказавши це, голосно промовив: «Лазарю, вийди сюди!»</verse>
				<verse number="44">Померлий вийшов. Його руки та ноги були обмотані тканиною, а обличчя обв’язане хустиною. Ісус сказав: ―Розв’яжіть його, і нехай він іде.</verse>
				<verse number="45">Багато юдеїв, які прийшли до Марії та побачили, що Він зробив, повірили в Нього.</verse>
				<verse number="46">Але деякі з них пішли до фарисеїв і розповіли, що зробив Ісус.</verse>
				<verse number="47">Тоді первосвященники та фарисеї скликали Синедріон і сказали: ―Що нам робити? Цей Чоловік робить багато знамень.</verse>
				<verse number="48">Якщо ми залишимо Його так, то всі повірять у Нього, і прийдуть римляни та знищать це місце й народ.</verse>
				<verse number="49">Тоді один із них, на ім’я Каяфа, який був первосвященником того року, сказав їм: ―Ви нічого не знаєте.</verse>
				<verse number="50">Хіба не розумієте, що краще для вас, щоб один Чоловік помер за народ, ніж щоб увесь народ загинув?</verse>
				<verse number="51">Він сказав це не від себе, але, будучи того року первосвященником, він пророкував, що Ісус має померти за народ,</verse>
				<verse number="52">і не тільки за народ, але й щоб зібрати в одне розсіяних дітей Божих.</verse>
				<verse number="53">Отже, від цього дня вони змовилися вбити Його.</verse>
				<verse number="54">Тому Ісус не ходив відкрито серед юдеїв, а пішов звідти до околиць біля пустелі, у місто, яке називається Єфрем. Там перебував з учнями.</verse>
				<verse number="55">Наближалася юдейська Пасха, і багато людей з усього краю йшли до Єрусалима для очищення перед Пасхою.</verse>
				<verse number="56">Вони шукали Ісуса й, стоячи в Храмі, казали одне до одного: «Як ви вважаєте, чи прийде Він на свято?»</verse>
				<verse number="57">Але первосвященники та фарисеї дали наказ: якщо хтось дізнається, де Він перебуває, нехай повідомить їх, щоб вони схопили Його.</verse>
			</chapter>
			<chapter number="12">
				<verse number="1">За шість днів до Пасхи Ісус прийшов до Віфанії, де був Лазар, якого воскресив із мертвих.</verse>
				<verse number="2">Там Йому приготували вечерю. Марта слугувала, а Лазар був одним із тих, хто сидів із Ним за столом.</verse>
				<verse number="3">Тоді Марія взяла літру з дуже дорогим чистим нардовим миром, намастила ноги Ісуса й своїм волоссям обтерла Його ноги. І дім наповнився пахощами мира.</verse>
				<verse number="4">Але Юда Іскаріот, один з Його учнів, який мав Його зрадити, сказав:</verse>
				<verse number="5">―Чому б не продати це миро за триста динаріїв та не роздати бідним?</verse>
				<verse number="6">Він казав так не тому, що піклувався про бідних, а тому, що був злодієм. Йому було доручено носити скриню з грошима, але він брав із неї гроші.</verse>
				<verse number="7">Ісус сказав: ―Залиши її, вона зберігала це на день Мого похорону.</verse>
				<verse number="8">Бідних ви завжди маєте з собою, а Мене не завжди матимете.</verse>
				<verse number="9">Тим часом багато юдеїв дізналося, що Він там. Вони прийшли не тільки заради Ісуса, але й подивитись на Лазаря, якого Він воскресив із мертвих.</verse>
				<verse number="10">Тоді первосвященники змовилися вбити й Лазаря.</verse>
				<verse number="11">Адже багато юдеїв залишало їх і вірило в Ісуса.</verse>
				<verse number="12">Наступного дня багато людей, які прийшли на свято, почувши, що Ісус іде в Єрусалим,</verse>
				<verse number="13">взяли пальмові гілки, вийшли Йому назустріч та викрикували: «Осанна!» «Благословенний Той, Хто йде в ім’я Господа!» «Цар Ізраїля!»</verse>
				<verse number="14">Ісус, знайшовши осля, сів на нього, як написано:</verse>
				<verse number="15">«Не бійся, дочко Сіону: Ось Цар твій їде верхи на молодому ослі».</verse>
				<verse number="16">Спочатку Його учні не розуміли цього. Але після того, як Ісус був прославлений, вони згадали, що це було написано про Нього й що це збулося з Ним.</verse>
				<verse number="17">Люди, які були з Ісусом, коли Він покликав Лазаря з гробу й воскресив його з мертвих, свідчили про це.</verse>
				<verse number="18">Тому багато людей вийшли Йому назустріч, бо чули, що Він здійснив це знамення.</verse>
				<verse number="19">Тоді фарисеї почали казати один одному: «Бачите, що нічого не допомагає? Ось увесь світ пішов за Ним!»</verse>
				<verse number="20">Серед тих, хто прийшов поклонитися на свято, було декілька греків.</verse>
				<verse number="21">Вони підійшли до Филипа, який був із Віфсаїди, що в Галілеї, і просили його: «Пане, ми хочемо побачити Ісуса».</verse>
				<verse number="22">Филип пішов і сказав Андрієві, і тоді Андрій та Филип розповіли про це Ісусові.</verse>
				<verse number="23">Ісус відповів їм: ―Прийшов час прославитись Синові Людському.</verse>
				<verse number="24">Істинно кажу вам: якщо зерно пшениці, впавши в землю, не вмирає, то залишається одне. Але якщо вмирає, дає великий врожай.</verse>
				<verse number="25">Кожен, хто любить своє життя, втратить його, а хто ненавидить своє життя в цьому світі, збереже його для вічного життя.</verse>
				<verse number="26">Хто служить Мені, той повинен слідувати за Мною; і де Я є, там буде і Мій слуга. Якщо хтось буде служити Мені, Мій Отець шануватиме його.</verse>
				<verse number="27">Тепер Моя душа стривожена, і що Мені сказати? Отче, врятуй Мене від цієї години? Але саме заради цієї години Я і прийшов.</verse>
				<verse number="28">Отче, прослав Своє ім’я! Тоді почувся голос із неба: «Я прославив і знову прославлю!»</verse>
				<verse number="29">Натовп, який був там, почувши це, сказав, що прогримів грім, а інші казали, що ангел говорив із Ним.</verse>
				<verse number="30">Ісус відповів: ―Не для Мене пролунав цей голос, а для вас.</verse>
				<verse number="31">Зараз настав суд для цього світу. Тепер правителя цього світу буде вигнано геть.</verse>
				<verse number="32">Але коли Я буду піднятий від землі, Я всіх притягну до Себе.</verse>
				<verse number="33">Він сказав це, щоб показати, якою смертю має померти.</verse>
				<verse number="34">Тоді люди сказали Йому: ―Ми чули із Закону, що Христос житиме вічно. Як же Ти кажеш, що «Син Людський має бути піднятий?» Хто Цей Син Людський?</verse>
				<verse number="35">Тоді Ісус сказав їм: ―Світло ще трохи часу буде з вами. Ходіть, доки маєте світло, щоб темрява не охопила вас. Хто ходить у темряві, той не знає, куди йде.</verse>
				<verse number="36">Повірте у світло, поки у вас є світло, щоб ви стали синами світла. Ісус закінчив говорити і, відійшовши, скрився від них.</verse>
				<verse number="37">Незважаючи на те, що Він зробив перед ними стільки знамень, вони не вірили в Нього.</verse>
				<verse number="38">Так здійснилося слово пророка Ісаї, який сказав: «Господи, хто повірив почутому від нас і кому відкрилася рука Господня?»</verse>
				<verse number="39">Не могли повірити ще й тому, що, як сказав Ісая:</verse>
				<verse number="40">«Він зробив сліпими їхні очі і закам’янілими їхні серця, щоб вони не бачили очима, і не розуміли серцем, і не навернулися, щоб Я зцілив їх».</verse>
				<verse number="41">Ісая сказав це, адже побачив Його славу й говорив про Нього.</verse>
				<verse number="42">Навіть серед керівників багато хто повірив у Ісуса. Але через фарисеїв вони не визнавали своєї віри, щоб їх не вигнали із синагоги.</verse>
				<verse number="43">Адже вони любили людську славу більше за Божу славу.</verse>
				<verse number="44">Ісус голосно промовив: ―Хто вірить у Мене, той вірить не тільки в Мене, але й у Того, Хто послав Мене.</verse>
				<verse number="45">Той, хто бачить Мене, бачить і Того, Хто послав Мене.</verse>
				<verse number="46">Я – світло, яке прийшло у світ, щоб кожний, хто вірить у Мене, не залишався в темряві.</verse>
				<verse number="47">Якщо хтось чує Мої слова, але не дотримується їх, Я не суджу його. Адже Я прийшов не судити світ, а спасти його.</verse>
				<verse number="48">Для того, хто відкидає Мене й не приймає Моїх слів, є суддя. Слово, яке Я сказав, судитиме його останнього дня.</verse>
				<verse number="49">Бо не від Себе Я говорив, але Отець, Який послав Мене, дав Мені заповідь, що сказати і як казати.</verse>
				<verse number="50">Я знаю, що Його заповідь – це вічне життя. Тому все, що кажу, Я кажу саме так, як сказав Мені Отець.</verse>
			</chapter>
			<chapter number="13">
				<verse number="1">Перед святом Пасхи Ісус, знаючи, що настала Його година, щоб залишити цей світ і повернутись до Отця, полюбивши Своїх, що були у світі, полюбив їх до кінця.</verse>
				<verse number="2">Під час вечері, коли диявол вже вклав у серце Юди, сина Симона Іскаріота, зрадити Ісуса,</verse>
				<verse number="3">знаючи, що Отець дав усе в Його руки, що від Бога прийшов і до Бога повертається,</verse>
				<verse number="4">Він підвівся з-за столу, зняв верхній одяг і підперезався рушником.</verse>
				<verse number="5">Потім налив води в таз і почав мити ноги учням та витирати їх рушником, яким був підперезаний.</verse>
				<verse number="6">Коли Він підійшов до Симона Петра, той сказав Йому: ―Господи, Ти будеш мити мені ноги?</verse>
				<verse number="7">Ісус сказав йому: ―Того, що Я роблю, ти не розумієш зараз, але зрозумієш потім.</verse>
				<verse number="8">Петро сказав Йому: ―Ти ніколи не митимеш моїх ніг! Ісус відповів: ―Якщо Я не обмию тебе, то не матимеш частки зі Мною.</verse>
				<verse number="9">Симон Петро сказав: ― Тоді, Господи, не тільки ноги, але й руки та голову!</verse>
				<verse number="10">Ісус відповів йому: ―Тому, хто обмився, потрібно лише ноги помити, бо він увесь чистий. І ви чисті, але не всі.</verse>
				<verse number="11">Він знав, хто зрадить Його, тому й казав, що не всі чисті.</verse>
				<verse number="12">Закінчивши мити їхні ноги, Ісус одягнув Свій одяг, повернувся на Своє місце й сказав їм: ―Чи розумієте ви, що Я зробив для вас?</verse>
				<verse number="13">Ви називаєте Мене Вчителем і Господом і добре кажете, бо Я Ним є.</verse>
				<verse number="14">Тож якщо Я, ваш Господь і Вчитель, помив вам ноги, то й ви повинні мити ноги один одному.</verse>
				<verse number="15">Бо Я подав вам приклад, щоб ви робили так, як Я зробив вам.</verse>
				<verse number="16">Істинно кажу вам: раб не більший за свого господаря, і посланець не більший за того, хто його послав.</verse>
				<verse number="17">Якщо ви знаєте це, то блаженні ви, коли чинитимете так.</verse>
				<verse number="18">Я не говорю про всіх вас. Я знаю тих, кого обрав. Але має сповнитись Писання: «Той, хто їв Мій хліб, підняв на Мене свою п’яту».</verse>
				<verse number="19">Я кажу вам перед тим, як станеться, щоб, коли станеться, ви повірили, що Я є.</verse>
				<verse number="20">Істинно кажу вам: хто приймає того, кого Я пошлю, приймає Мене, а хто Мене приймає, той приймає й Того, Хто послав Мене.</verse>
				<verse number="21">Сказавши це, Ісус стривожився духом і засвідчив: ―Істинно кажу вам: один із вас зрадить Мене.</verse>
				<verse number="22">Його учні дивилися один на одного, не розуміючи, про кого Він каже.</verse>
				<verse number="23">Один з Його учнів, той, якого любив Ісус, сидів за столом, прихилившись до Нього.</verse>
				<verse number="24">Симон Петро дав йому знак, щоб запитав, кого Він має на увазі.</verse>
				<verse number="25">Спираючись на Ісуса, той запитав Його: ―Господи, хто це?</verse>
				<verse number="26">Ісус відповів: ―Це той, кому Я подам шматок хліба, вмочивши його в миску. Потім, вмочивши шматок хліба, подав його Юді, синові Симона Іскаріота.</verse>
				<verse number="27">Як тільки Юда взяв шматок, сатана увійшов у нього. Ісус сказав йому: ―Що робиш, роби швидше!</verse>
				<verse number="28">Але ніхто з тих, хто був за столом, не зрозумів, чому Він сказав це йому.</verse>
				<verse number="29">А оскільки в Юди була скриня з грошима, дехто подумав, що Ісус наказав йому купити все потрібне до свята або ж дати щось бідним.</verse>
				<verse number="30">Юда, узявши шматок хліба, відразу вийшов. Була ніч.</verse>
				<verse number="31">Коли Юда вийшов, Ісус сказав: ―Тепер Син Людський прославився, і Бог прославився в Ньому.</verse>
				<verse number="32">Якщо Бог прославився в Ньому, то і Його Бог прославить в Собі. І зробить це відразу.</verse>
				<verse number="33">Діти Мої, Я буду з вами ще трохи. Будете шукати Мене, і, як Я сказав юдеям, так кажу й вам нині: куди Я йду, ви не можете прийти.</verse>
				<verse number="34">Я даю вам нову заповідь: любіть одне одного. Як Я полюбив вас, так і ви любіть одне одного.</verse>
				<verse number="35">Через це всі будуть знати, що ви є Моїми учнями, якщо будете любити одне одного.</verse>
				<verse number="36">Симон Петро запитав Його: ―Господи, куди Ти йдеш? Ісус відповів: ―Куди Я йду, ти зараз за Мною піти не зможеш, але підеш пізніше.</verse>
				<verse number="37">Петро знов запитав: ―Господи, чому я не можу зараз піти за Тобою? Я покладу своє життя за Тебе.</verse>
				<verse number="38">Тоді Ісус відповів: ―Ти дійсно покладеш своє життя за Мене? Істинно кажу тобі: ще до того, як півень заспіває, ти тричі зречешся Мене.</verse>
			</chapter>
			<chapter number="14">
				<verse number="1">―Нехай ваше серце не тривожиться. Вірте в Бога і вірте в Мене.</verse>
				<verse number="2">У домі Мого Отця багато кімнат. Якби це було не так, хіба Я б казав вам, що йду підготувати місце для вас?</verse>
				<verse number="3">І коли Я піду й приготую вам місце, Я повернуся й візьму вас до Себе, щоб ви були там, де Я.</verse>
				<verse number="4">Ви знаєте дорогу, куди Я йду.</verse>
				<verse number="5">Фома сказав Йому: ―Господи, ми не знаємо, куди Ти йдеш. Як ми можемо знати дорогу?</verse>
				<verse number="6">Ісус відповів: ―Я – дорога, правда і життя. Ніхто не приходить до Отця, як тільки через Мене.</verse>
				<verse number="7">Якщо ви знаєте Мене, ви будете знати й Мого Отця. Відтепер ви Його знаєте й бачили Його.</verse>
				<verse number="8">Филип сказав: ―Господи, покажи нам Отця, і цього нам вистачить.</verse>
				<verse number="9">Ісус сказав: ―Стільки часу Я з вами, і ти не знаєш Мене, Филипе? Хто бачив Мене, бачив Отця. Як же ти кажеш: «Покажи нам Отця?»</verse>
				<verse number="10">Хіба ти не віриш, що Я в Отці й Отець у Мені? Слова, які Я вам кажу, не від Себе кажу. Це Отець, Який перебуває в Мені, творить Свої діла.</verse>
				<verse number="11">Повірте Мені, що Я в Отці й Отець у Мені. Якщо ж ні, то повірте хоча б через Мої діла.</verse>
				<verse number="12">Істинно кажу вам: хто вірить у Мене, той робитиме справи, які Я роблю, і навіть більші, ніж ці, бо Я йду до Отця.</verse>
				<verse number="13">І що попросите в Моє ім’я, Я зроблю, щоб Отець був прославлений у Сині.</verse>
				<verse number="14">Якщо попросите щось в ім’я Моє, Я зроблю.</verse>
				<verse number="15">Якщо ви любите Мене, то будете дотримуватись Моїх заповідей.</verse>
				<verse number="16">І Я проситиму Отця, і Він дасть вам іншого Заступника, щоб Він був із вами повік, –</verse>
				<verse number="17">Духа істини, Якого світ не може прийняти, бо не бачить Його й не знає. Ви ж Його знаєте, бо Він перебуває з вами й буде у вас.</verse>
				<verse number="18">Я не залишу вас сиротами, Я прийду до вас.</verse>
				<verse number="19">Ще трохи, і світ Мене вже не побачить, але ви Мене побачите, тому що Я живу, і ви будете жити.</verse>
				<verse number="20">Того дня ви дізнаєтесь, що Я в Моєму Отці, а ви в Мені, як і Я у вас.</verse>
				<verse number="21">Хто має Мої заповіді та дотримується їх, той Мене любить. Того, хто Мене любить, полюбить і Мій Отець. І Я буду його любити й відкрию йому Себе.</verse>
				<verse number="22">Тоді Юда (не Іскаріот) сказав Йому: ―Господи, чому ж Ти хочеш відкрити Себе нам, а не світові?</verse>
				<verse number="23">Ісус відповів: ―Якщо хтось любить Мене, буде дотримуватись Мого Слова, і Мій Отець полюбить його, і Ми прийдемо до нього й будемо жити з ним.</verse>
				<verse number="24">Той, хто не любить Мене, не буде дотримуватись Мого Слова. І Слово, яке ви чуєте, не Моє, а Отця, Який послав Мене.</verse>
				<verse number="25">Усе це Я сказав вам, поки ще перебуваю з вами.</verse>
				<verse number="26">Але Заступник, Святий Дух, Якого Отець пошле в Моє ім’я, навчить вас усього й нагадає про все, що Я вам сказав.</verse>
				<verse number="27">Я залишаю вам мир. Мир мій даю вам. Я даю вам не так, як дає світ. Хай не турбується ваше серце й не лякається!</verse>
				<verse number="28">Ви чули, що Я казав вам: «Я йду, але повернуся до вас». Якби ви любили Мене, то раділи б тому, що Я йду до Отця, бо Отець більший за Мене.</verse>
				<verse number="29">Я вже сказав вам, перш ніж це станеться, щоб коли це станеться, ви повірили.</verse>
				<verse number="30">Недовго ще буду говорити з вами, бо правитель цього світу йде. Він нічого в Мені не має.</verse>
				<verse number="31">Але приходить, щоб світ дізнався, що Я люблю Отця й роблю саме те, що Мені звелів Отець. Вставайте, ходімо звідси!</verse>
			</chapter>
			<chapter number="15">
				<verse number="1">Я – справжня виноградна лоза, а Мій Отець – виноградар.</verse>
				<verse number="2">Кожну гілку в Мені, яка не приносить плоду, Він зрізає, а кожну гілку, яка приносить плід, Він очищає, щоб вона приносила ще більше плоду.</verse>
				<verse number="3">Ви вже чисті через Слово, яке Я вам сказав.</verse>
				<verse number="4">Перебувайте в Мені, а Я – у вас. Жодна гілка не може сама по собі приносити плоду, якщо не перебуває в лозі. Так і ви не зможете принести плоду, якщо не перебуваєте в Мені.</verse>
				<verse number="5">Я – виноградна лоза, а ви – гілки. Хто перебуває в Мені, а Я в ньому, той приносить багатий плід, бо без Мене нічого не можете зробити.</verse>
				<verse number="6">Якщо хтось не перебуває в Мені, той мов гілка, яку викидають, і вона засихає. Такі збирають, кидають у вогонь та спалюють.</verse>
				<verse number="7">Якщо ви перебуватимете в Мені, а Мої слова перебуватимуть у вас, то просіть усе, що хочете, – і отримаєте.</verse>
				<verse number="8">Тим буде прославлений Мій Отець, якщо ви будете приносити багатий врожай і станете Моїми учнями.</verse>
				<verse number="9">Як Отець полюбив Мене, так і Я полюбив вас. Перебувайте в Моїй любові.</verse>
				<verse number="10">Якщо будете дотримуватись Моїх заповідей, ви перебуватимете в Моїй любові так само, як і Я дотримуюсь заповідей Мого Отця й перебуваю в Його любові.</verse>
				<verse number="11">Це Я сказав вам, щоб Моя радість була у вас і щоб ваша радість була повною.</verse>
				<verse number="12">Це Моя заповідь, щоб ви любили одне одного, як Я полюбив вас.</verse>
				<verse number="13">Ніхто не має більшої любові, ніж той, хто віддає своє життя за своїх друзів.</verse>
				<verse number="14">Ви – Мої друзі, якщо робите те, що Я заповідаю вам.</verse>
				<verse number="15">Я більше не називаю вас рабами, бо раб не знає, що робить його господар. Але Я назвав вас друзями, бо все, що Я почув від Мого Отця, я розкрив вам.</verse>
				<verse number="16">Не ви обрали Мене, але Я обрав вас і призначив, щоб ви йшли й приносили плід, щоб ваш плід залишався, щоб усе, що ви попросите в Отця в ім’я Моє, Він дав вам.</verse>
				<verse number="17">Це Я заповідаю вам, щоб ви любили одне одного.</verse>
				<verse number="18">Якщо світ ненавидить вас, знайте, що спочатку він зненавидів Мене.</verse>
				<verse number="19">Якби ви належали до світу, він любив би вас як своїх. Але ви не від світу, бо Я обрав вас зі світу, і тому світ вас ненавидить.</verse>
				<verse number="20">Згадайте Слово, яке Я сказав вам: «Раб не більший за свого господаря». Якщо вони переслідували Мене, то й вас вони переслідуватимуть. Якщо вони зберігали Моє Слово, то зберігатимуть і ваше.</verse>
				<verse number="21">Але все це вони робитимуть вам через Моє ім’я, бо не знають Того, Хто Мене послав.</verse>
				<verse number="22">Якби Я не прийшов і не говорив із ними, вони б не мали гріха, але тепер вони не мають виправдання за свій гріх.</verse>
				<verse number="23">Хто ненавидить Мене, ненавидить і Мого Отця.</verse>
				<verse number="24">Якби Я не робив серед них справ, яких ніхто інший не робив, вони б не мали гріха. Але вони це бачили й все ж зненавиділи і Мене, і Мого Отця.</verse>
				<verse number="25">Це сталося, щоб збулося написане в їхньому Законі: «Вони зненавиділи Мене без причини».</verse>
				<verse number="26">Коли прийде Заступник, Якого Я пошлю до вас від Отця, Дух істини, Який походить від Отця, Він буде свідчити про Мене.</verse>
				<verse number="27">І ви також будете свідчити, бо ви від самого початку зі Мною.</verse>
			</chapter>
			<chapter number="16">
				<verse number="1">Це Я сказав вам, щоб ви не були спокушені.</verse>
				<verse number="2">Вас виженуть із синагог, і навіть прийде час, коли кожен, хто вбиватиме вас, буде думати, що тим служить Богові.</verse>
				<verse number="3">Вони робитимуть це, бо не пізнали ні Отця, ні Мене.</verse>
				<verse number="4">Я сказав вам це, щоб, коли настане їхній час, ви згадали, що Я казав вам про них. Я не казав вам цього від початку, тому що був із вами,</verse>
				<verse number="5">але тепер Я йду до Того, Хто послав Мене, і ніхто з вас не запитує мене: «Куди Ти йдеш?»</verse>
				<verse number="6">Через те, що Я сказав вам це, ваше серце наповнилося смутком.</verse>
				<verse number="7">Але істинно кажу вам: краще для вас, щоб Я пішов. Якщо Я не піду, Заступник не прийде до вас, але якщо Я піду, то пошлю Його до вас.</verse>
				<verse number="8">Коли Він прийде, то викриє світ про гріх, праведність та суд:</verse>
				<verse number="9">про гріх, бо люди не вірять у Мене,</verse>
				<verse number="10">про праведність, бо Я йду до Отця й ви Мене вже не побачите,</verse>
				<verse number="11">і про суд, бо правитель цього світу вже засуджений.</verse>
				<verse number="12">Ще багато чого Я маю сказати вам, але ви не можете знести цього тепер.</verse>
				<verse number="13">Однак коли Дух істини прийде, Він поведе вас до всієї істини. Бо Він не буде говорити від Себе, а скаже те, що почує. Він сповістить вам про те, що має статися.</verse>
				<verse number="14">Він прославить Мене, бо візьме з Мого й сповістить вам.</verse>
				<verse number="15">Усе, що належить Отцю, – Моє. Ось чому Я сказав, що візьме з Мого й сповістить вам.</verse>
				<verse number="16">Ще трохи – і ви не побачите Мене, а потім ще трохи – і знов побачите Мене.</verse>
				<verse number="17">Тоді деякі з Його учнів почали казати один одному: ―Що означає це, що Він нам говорить: «Ще трохи – і ви не побачите Мене, а потім ще трохи – і знов побачите Мене?» і: «Я йду до Отця?»</verse>
				<verse number="18">Вони запитували: ―Що означає це «ще трохи»? Ми не розуміємо, що Він говорить.</verse>
				<verse number="19">Ісус, розуміючи, що вони хочуть запитати, сказав їм: ―Ви запитуєте один одного, що Я мав на увазі, коли сказав: «Ще трохи – і ви не побачите Мене, а потім ще трохи – і знов побачите Мене»?</verse>
				<verse number="20">Істинно кажу вам: ви будете плакати й ридати, поки світ буде радіти. Ви будете сумувати, але ваше горе обернеться на радість.</verse>
				<verse number="21">Жінка, коли народжує дитину, страждає, бо прийшов її час, але коли народить дитину, не пам’ятає страждань від радості, що народилася дитина на світ.</verse>
				<verse number="22">Так і ви: зараз ви страждаєте, але Я знову побачу вас, і ваше серце зрадіє, і ніхто не позбавить вас радості.</verse>
				<verse number="23">Того дня ви нічого Мене просити не будете. Істинно кажу вам: усе, що ви попросите в Отця в ім’я Моє, Він дасть вам.</verse>
				<verse number="24">Досі ви нічого не просили в ім’я Моє. Просіть – і отримаєте, щоб ваша радість була повною.</verse>
				<verse number="25">Це Я говорив вам притчами, але настає час, коли Я більше не буду говорити притчами, але розкажу вам прямо про Отця.</verse>
				<verse number="26">Того дня ви зможете просити в Моє ім’я. І Я не кажу, що буду просити Отця за вас,</verse>
				<verse number="27">бо Сам Отець любить вас, тому що ви полюбили Мене й повірили, що Я прийшов від Бога.</verse>
				<verse number="28">Я прийшов від Отця й увійшов у світ; тепер Я знову залишаю світ і повертаюся до Отця.</verse>
				<verse number="29">Тоді учні Ісуса сказали: ―Ось нині Ти говориш прямо, без жодної притчі.</verse>
				<verse number="30">Тепер ми знаємо, що Тобі все відомо й що нема потреби, щоб Тебе хтось запитував. Тому ми віримо, що Ти прийшов від Бога.</verse>
				<verse number="31">Ісус відповів: ―Тепер ви вірите?</verse>
				<verse number="32">Ось надходить час, і вже прийшов, коли ви розійдетеся, кожен до свого, і залишите Мене одного. Але Я не один, бо Отець зі Мною.</verse>
				<verse number="33">Я сказав вам це, щоб ви мали мир. У світі ви зазнаєте страждання. Але будьте сміливі! Я переміг світ!</verse>
			</chapter>
			<chapter number="17">
				<verse number="1">Сказавши це, Ісус підвів очі до неба й промовив: ―Отче, прийшов час. Прослав Свого Сина, щоб Син прославив Тебе!</verse>
				<verse number="2">Ти дав Йому владу над усіма людьми, щоб Він дарував вічне життя всім тим, кого Ти Йому дав.</verse>
				<verse number="3">Адже вічне життя в тому, щоб вони пізнали Тебе, єдиного істинного Бога, та Ісуса Христа, Якого Ти надіслав.</verse>
				<verse number="4">Я прославив Тебе на землі, закінчивши справу, яку Ти Мені доручив зробити.</verse>
				<verse number="5">А тепер, Отче, прослав Мене у Себе славою, яку Я мав у Тебе до початку світу.</verse>
				<verse number="6">Я відкрив Твоє ім’я тим людям, яких Ти Мені дав зі світу. Вони були Твоїми, і Ти дав їх Мені, і вони зберегли Твоє Слово.</verse>
				<verse number="7">Тепер вони знають, що все, що Ти Мені дав, походить від Тебе,</verse>
				<verse number="8">бо Я дав їм слова, які Ти Мені дав. Вони їх прийняли й зрозуміли, що Я справді від Тебе прийшов, і повірили, що Ти Мене послав.</verse>
				<verse number="9">Я молюся за них. Не молюся за світ, але за тих, кого Ти Мені дав, бо вони Твої.</verse>
				<verse number="10">Усе, що Я маю, – Твоє, а все Твоє – Моє. І Я прославився через них.</verse>
				<verse number="11">Я більше не є у світі, але вони є у світі, Я ж іду до Тебе. Отче Святий, збережи їх у Твоє ім’я – тих, кого Ти дав Мені, щоб вони були одне, як і Ми.</verse>
				<verse number="12">Поки Я був із ними, Я беріг їх у Твоє ім’я, яке Ти Мені дав. Я їх зберіг, і жоден із них не загинув, окрім сина загибелі, щоб здійснилося Писання.</verse>
				<verse number="13">Зараз же Я йду до Тебе, але поки Я ще у світі, кажу це, щоб вони мали повноту Моєї радості в собі.</verse>
				<verse number="14">Я дав їм Твоє Слово, і світ зненавидів їх, бо вони не від світу, як і Я не від світу.</verse>
				<verse number="15">Я не молюся, щоб Ти забрав їх зі світу, а щоб зберіг їх від злого.</verse>
				<verse number="16">Вони не від світу, як і Я не від світу.</verse>
				<verse number="17">Освяти їх Своєю істиною: Твоє Слово – істина.</verse>
				<verse number="18">Як Ти послав Мене у світ, так і Я послав їх у світ.</verse>
				<verse number="19">Я освячую Себе за них, щоб вони були освячені істиною.</verse>
				<verse number="20">Я молюся не лише за них, а й за тих, хто повірить у Мене через їхнє слово,</verse>
				<verse number="21">щоб усі вони були одне, як Ти, Отче, в Мені, і Я в Тобі. Нехай вони будуть у Нас, щоби світ повірив, що Ти послав Мене.</verse>
				<verse number="22">Я дав їм славу, яку Ти дав Мені, щоб вони були одне, як і Ми одне.</verse>
				<verse number="23">Я в них, а Ти – в Мені, щоб вони були досконалі в єдності, щоб світ пізнав, що Ти послав Мене і що Ти полюбив їх, як і Мене полюбив.</verse>
				<verse number="24">Отче, Я хочу, щоб ті, кого Ти Мені дав, були зі Мною там, де Я, і побачили Мою славу, яку Ти Мені дав, бо ти полюбив Мене до створення світу.</verse>
				<verse number="25">Отче праведний, світ Тебе не знає, але Я Тебе знаю, і вони знають, що Ти послав Мене.</verse>
				<verse number="26">Я відкрив їм Твоє ім’я і ще відкрию, щоб любов, якою Ти полюбив Мене, була в них і щоб Я був у них.</verse>
			</chapter>
			<chapter number="18">
				<verse number="1">Сказавши це, Ісус зі Своїми учнями пішов на другий бік потоку Кедрон, де був сад, куди увійшов Він та Його учні.</verse>
				<verse number="2">Юда, який Його зрадив, також знав це місце, бо Ісус часто збирався там зі Своїми учнями.</verse>
				<verse number="3">Тоді Юда, узявши когорту воїнів і слуг первосвященників та фарисеїв, прийшов туди з ліхтарями, факелами та зброєю.</verse>
				<verse number="4">Ісус, знаючи все, що має з Ним статися, вийшов та запитав: ―Кого шукаєте?</verse>
				<verse number="5">Вони відповіли: ―Ісуса з Назарета. Тоді Він сказав: ―Це Я. Юда, котрий Його зрадив, також стояв із ними.</verse>
				<verse number="6">Коли Він сказав їм: «Це Я», вони відступили назад і впали на землю.</verse>
				<verse number="7">Він знов запитав їх: ―Кого ви шукаєте? Вони сказали: ―Ісуса з Назарета.</verse>
				<verse number="8">Ісус відповів: ―Я ж вам сказав, що це Я. Тож якщо шукаєте Мене, відпустіть цих людей, нехай ідуть.</verse>
				<verse number="9">Ісус сказав це, щоб збулося Слово, яке Він сказав раніше: «Я не загубив жодного з тих, кого Ти Мені дав».</verse>
				<verse number="10">Тоді Симон Петро, маючи меч, вихопив його, ударив раба первосвященника й відрубав йому праве вухо. Ім’я того раба було Малх.</verse>
				<verse number="11">Ісус сказав Петрові: ―Поклади меча на його місце! Хіба Я не маю пити чашу, яку дав Мені Отець?</verse>
				<verse number="12">Тоді воїни, сотник та юдейські слуги заарештували Ісуса. Вони зв’язали Його</verse>
				<verse number="13">та привели спочатку до Анни, бо він був тестем Каяфи, який був первосвященником того року.</verse>
				<verse number="14">Це був той Каяфа, який порадив юдеям, що краще, коли один Чоловік помре за народ.</verse>
				<verse number="15">Симон Петро й ще один учень пішли за Ісусом. Той учень був добре знайомий первосвященникові, тож він зайшов з Ісусом у двір первосвященника,</verse>
				<verse number="16">а Петро залишився стояти біля воріт ззовні. Тоді учень, який був знайомий первосвященникові, повернувся, поговорив із воротаркою й провів Петра.</verse>
				<verse number="17">Служниця, яка була воротаркою, запитала Петра: ―Ти часом не один з учнів Цього Чоловіка? Він відповів: ―Ні!</verse>
				<verse number="18">Було холодно, і слуги та раби, розпаливши вогонь, стояли біля нього, щоб зігрітися. Петро також стояв із ними, гріючись.</verse>
				<verse number="19">Тим часом первосвященник запитав Ісуса про Його учнів та Його вчення.</verse>
				<verse number="20">Ісус відповів: ―Я прямо говорив світові. Завжди навчав у синагогах і в Храмі, де збираються всі юдеї. Я нічого не казав таємно.</verse>
				<verse number="21">Чому Мене питаєш? Запитай тих, хто Мене слухав. Ось вони знають, що Я казав.</verse>
				<verse number="22">Коли Ісус сказав це, один зі слуг, що стояв поблизу, вдарив Ісуса в обличчя, кажучи: ―Це так Ти відповідаєш первосвященникові?</verse>
				<verse number="23">Ісус відповів: ―Якщо Я сказав щось погане, засвідчи, що погане. Але якщо Я говорив правду, то чому ти Мене б’єш?</verse>
				<verse number="24">Тоді Анна послав Його зв’язаного до первосвященника Каяфи.</verse>
				<verse number="25">Тим часом Симон Петро стояв, гріючись біля вогнища. Тож запитали його: ―Хіба ти не один з Його учнів? Він заперечив кажучи: ―Ні!</verse>
				<verse number="26">Один із рабів первосвященника, родич того чоловіка, якому Петро відтяв вухо, сказав: ―Хіба не тебе я бачив із Ним у саду?</verse>
				<verse number="27">Петро знову заперечив це. І одразу заспівав півень.</verse>
				<verse number="28">Тоді повели Ісуса від Каяфи до преторії. Уже був ранок, і вони не увійшли до преторії, щоб не осквернитися, бо мали їсти пасху.</verse>
				<verse number="29">Тож Пилат вийшов до них і запитав: ―Які звинувачення ви висуваєте проти Цього Чоловіка?</verse>
				<verse number="30">Вони відповіли Йому: ―Якби Він не був злочинцем, ми б не привели Його до тебе.</verse>
				<verse number="31">Пилат сказав їм: ―Візьміть Його та судіть за вашим Законом. Юдеї відповіли йому: ―Нам не дозволено нікого засуджувати на смерть.</verse>
				<verse number="32">Це сталося, щоб здійснилися слова Ісуса, через які Він показав, якою смертю має померти.</verse>
				<verse number="33">Тоді Пилат знову зайшов у преторію, покликав Ісуса й сказав Йому: ―Ти Цар юдеїв?</verse>
				<verse number="34">Ісус відповів: ―Ти від себе кажеш це чи інші сказали тобі про Мене?</verse>
				<verse number="35">Пилат відповів: ―Хіба я юдей? Це Твій народ і первосвященники видали мені Тебе. Що Ти зробив?</verse>
				<verse number="36">Ісус відповів: ―Моє Царство не від цього світу. Якби Моє Царство було від цього світу, Мої слуги боролися б, щоб Я не був виданий юдеям. Але тепер Моє Царство не звідси.</verse>
				<verse number="37">Тоді Пилат запитав Його: ―Отже, Ти Цар? Ісус відповів: ―Ти кажеш, що Я Цар. Я для того народився й прийшов у світ, щоб свідчити про істину. Кожен, хто від істини, слухає Мій голос.</verse>
				<verse number="38">Тоді Пилат запитав: ―Що таке істина? І, сказавши це, він знову вийшов до юдеїв і сказав їм: ―Я не знаходжу ніякої провини в Ньому.</verse>
				<verse number="39">Але у вас є звичай: на Пасху я звільняю одного з в’язнів. Ви хочете, щоб я відпустив вам Царя юдеїв?</verse>
				<verse number="40">Вони знов закричали кажучи: ―Ні, не Його, а Варавву! Варавва ж був бунтівником.</verse>
			</chapter>
			<chapter number="19">
				<verse number="1">Тоді Пилат наказав узяти Ісуса й бичувати.</verse>
				<verse number="2">Воїни сплели вінок із тернини та поклали Йому на голову й одягли Його в багряницю,</verse>
				<verse number="3">підходили до Нього й казали: «Вітаємо Тебе, Царю юдеїв!» І били Його по обличчю.</verse>
				<verse number="4">Пилат знову вийшов на двір і сказав юдеям: ―Ось я виводжу Його до вас на двір, щоб ви знали: я не знаходжу жодної підстави для Його звинувачення.</verse>
				<verse number="5">Коли Ісус вийшов із терновим вінком та зодягнений у багряницю, Пилат сказав їм: ―Ось Чоловік!</verse>
				<verse number="6">Як тільки первосвященники й слуги побачили Його, то закричали: ―Розіпни! Розіпни Його! Пилат сказав їм: ―Візьміть Його ви та розіпніть, бо я не знаходжу ніякої провини в Ньому.</verse>
				<verse number="7">Юдеї відповіли: ―У нас є Закон, і згідно з цим Законом Він повинен померти, бо Він видає Себе за Сина Божого.</verse>
				<verse number="8">Коли Пилат почув ці слова, то ще більше злякався.</verse>
				<verse number="9">Він знов зайшов до преторії і сказав Ісусові: ―Звідки Ти? Але Ісус нічого йому не відповідав.</verse>
				<verse number="10">Пилат сказав Йому: ―Не говориш зі мною? Ти не розумієш, що я маю владу звільнити Тебе й маю владу розіп’яти Тебе?</verse>
				<verse number="11">Ісус відповів: ―Ти б не мав влади наді Мною, якби вона не була дана тобі згори. Тому той, хто передав Мене тобі, має більший гріх.</verse>
				<verse number="12">Відтоді Пилат намагався звільнити Ісуса, але юдеї продовжували кричати: ―Якщо ти Його відпустиш, ти не друг Кесаря. Кожен, хто робить себе царем, виступає проти Кесаря.</verse>
				<verse number="13">Коли Пилат почув ці слова, він вивів Ісуса й сів на місце судді, що зветься Кам’яний поміст, а єврейською – Гаввата.</verse>
				<verse number="14">Це був день Приготування Пасхи, було близько шостої години. Пилат сказав юдеям: ―Ось ваш Цар!</verse>
				<verse number="15">Вони закричали: ―Візьми, Візьми Його геть! Розіпни Його! Пилат запитав: ―Розіп’яти вашого Царя? Первосвященники відповіли: ―У нас немає царя, окрім Кесаря.</verse>
				<verse number="16">Тоді Пилат віддав Його їм на розп’яття. Тож вони взяли Ісуса й повели.</verse>
				<verse number="17">Несучи Свій хрест, Він прийшов на місце, що називається «місце Черепа» (єврейською – Голгофа).</verse>
				<verse number="18">Там Його розіп’яли, а з Ним і двох інших – по одному з обох боків; Ісус був посередині.</verse>
				<verse number="19">Пилат звелів зробити напис і прикріпити до хреста. На ньому було написано: ісус назарянин, цар юдеїв.</verse>
				<verse number="20">Багато юдеїв читали цей напис, бо місце, де був розіп’ятий Ісус, було поблизу міста, а напис був написаний єврейською, латинською та грецькою.</verse>
				<verse number="21">Юдейські первосвященники сказали Пилатові: ―Не пиши: «Цар юдеїв», але: «Він казав: „Я Цар юдеїв!“»</verse>
				<verse number="22">Пилат відповів: ―Що написав, те й написав!</verse>
				<verse number="23">Коли солдати розіп’яли Ісуса, вони взяли Його одяг і поділили на чотири частини, по одній для кожного з них. Його сорочку вони також взяли, але сорочка була не зшита, а цільна, зіткана зверху донизу.</verse>
				<verse number="24">Тоді вони сказали між собою: «Не будемо її розривати, а киньмо жереб на неї – кому вона дістанеться». Це сталося, щоб збулося сказане в Писанні: «Вони розділили між собою мої шати й за одяг мій кидають жереб». Тож воїни так і зробили.</verse>
				<verse number="25">Біля хреста Ісуса стояли Його мати, сестра Його матері, Марія – дружина Клеопова та Марія Магдалина.</verse>
				<verse number="26">Коли Ісус побачив там Свою матір та учня, якого Він любив і який стояв поруч із нею, промовив до Своєї матері: «Жінко, ось твій син!»</verse>
				<verse number="27">Потім сказав учневі: «Ось твоя мати!» Відтоді учень узяв її до себе.</verse>
				<verse number="28">Після цього, знаючи, що тепер усе звершилося, і щоб збулося Писання, Ісус сказав: «Я спраглий!»</verse>
				<verse number="29">Там була повна посудина з оцтом. Тож вони змочили губку в оцті, настромили її на стебло гісопу та піднесли до вуст Ісуса.</verse>
				<verse number="30">Спробувавши оцту, Ісус сказав: «Звершилося!» І, схиливши голову, віддав духа.</verse>
				<verse number="31">Тоді був день Приготування, і юдеї не хотіли, щоб тіла залишалися на хрестах у Суботу, тому що та Субота була великим днем. Тому вони просили Пилата перебити ноги розіп’ятим та зняти їх.</verse>
				<verse number="32">Воїни прийшли й перебили ноги першому, а потім і другому, розіп’ятому з Ним.</verse>
				<verse number="33">Підійшовши до Ісуса, побачили, що Він уже мертвий, і не стали перебивати Йому ніг.</verse>
				<verse number="34">Але один із воїнів списом проколов Ісусові бік, і одразу з рани потекли кров і вода.</verse>
				<verse number="35">Той, хто бачив це, свідчить, і його свідчення правдиве. Він знає, що говорить правду, щоб ви повірили.</verse>
				<verse number="36">Це сталося, щоб збулося Писання: «Жодна Його кістка не буде зламана».</verse>
				<verse number="37">І, знову ж, в іншому місці Писання каже: «Вони будуть дивитися на Того, Кого прокололи».</verse>
				<verse number="38">Після цього Йосиф з Ариматеї попросив Пилата віддати йому тіло Ісуса. Йосиф був учнем Ісуса, але таємним, через страх перед юдеями. З дозволу Пилата він прийшов і забрав тіло Ісуса.</verse>
				<verse number="39">Разом з Йосифом був і Никодим, який раніше приходив до Ісуса вночі. Никодим приніс суміш смирни й алое, приблизно сто літрів.</verse>
				<verse number="40">Узявши тіло Ісуса, вони загорнули його у льняне полотно з пахощами згідно з юдейськими звичаями поховання.</verse>
				<verse number="41">На тому місці, де був розіп’ятий Ісус, був сад, а в саду була нова гробниця, у якій нікого ще не було поховано.</verse>
				<verse number="42">Оскільки був день Приготування до юдейської Суботи й гробниця була поруч, вони поклали туди Ісуса.</verse>
			</chapter>
			<chapter number="20">
				<verse number="1">У перший день тижня, рано-вранці, коли ще було темно, Марія Магдалина пішла до гробниці й побачила, що камінь від гробниці відвалений.</verse>
				<verse number="2">Вона побігла до Симона Петра та до іншого учня, якого любив Ісус, і сказала їм: «Забрали Господа з гробниці, і ми не знаємо, куди Його поклали!»</verse>
				<verse number="3">Тоді Петро та інший учень пішли до гробниці.</verse>
				<verse number="4">Вони обидва бігли, але другий учень випередив Петра й прибув до гробниці перший.</verse>
				<verse number="5">Нахилившись, він побачив тільки льняну тканину, що лежала там, але не ввійшов.</verse>
				<verse number="6">Слідом за ним прибув Симон Петро і ввійшов у гробницю. Він побачив полотно, що лежало,</verse>
				<verse number="7">а також хустину, якою була обмотана голова Ісуса. Вона лежала не з полотном, але окремо, в іншому місці.</verse>
				<verse number="8">Тоді й другий учень, який першим прийшов до гробниці, також увійшов усередину. Він побачив і повірив.</verse>
				<verse number="9">(Бо вони ще не розуміли, що згідно з Писанням Ісус повинен був воскреснути з мертвих.)</verse>
				<verse number="10">Потім учні повернулися до себе.</verse>
				<verse number="11">Марія ж стояла біля гробу й плакала. Плачучи, вона нахилилася, щоб заглянути в гробницю,</verse>
				<verse number="12">і побачила двох ангелів у білому, що сиділи там, де лежало тіло Ісуса, – один у головах, а другий у ногах.</verse>
				<verse number="13">Вони запитали: ―Жінко, чому ти плачеш? Вона відповіла: ―Тому що взяли мого Господа, і не знаю, куди Його поклали.</verse>
				<verse number="14">Сказавши це, вона обернулася й побачила Ісуса, що стояв там, але не зрозуміла, що це Ісус.</verse>
				<verse number="15">Він запитав її: ―Жінко, чому ти плачеш? Кого ти шукаєш? Вона, думаючи, що це садівник, сказала Йому: ―Пане, якщо Ти Його взяв, скажи мені, куди Ти Його поклав, і я заберу Його.</verse>
				<verse number="16">Ісус сказав їй: ―Маріє! Повернувшись до Нього, вона сказала єврейською: ― Раввуні! (Що означає «Учителю!»)</verse>
				<verse number="17">Ісус сказав: ― Не затримуй Мене, бо Я ще не піднімався до Отця. А йди до Моїх братів і скажи їм: «Я піднімаюсь до Мого Отця й вашого Отця, до Мого Бога і вашого Бога».</verse>
				<verse number="18">Марія Магдалина пішла до учнів і сказала їм: «Я бачила Господа!» І вона розповіла їм, що Він сказав.</verse>
				<verse number="19">Увечері того ж першого дня тижня, коли учні були разом, – а двері були зачинені зі страху перед юдейськими керівниками, – Ісус з’явився посеред них та промовив: «Мир вам!»</verse>
				<verse number="20">Кажучи це, показав їм Свої руки й бік. Учні зраділи, побачивши Господа.</verse>
				<verse number="21">Ісус знову сказав їм: «Мир вам! Як послав Мене Отець, так і Я посилаю вас».</verse>
				<verse number="22">Сказавши це, Він дихнув на них і сказав: «Прийміть Святого Духа!»</verse>
				<verse number="23">Кому ви будете прощати гріхи, тому вони будуть прощені, а кому залишите, тому будуть залишені.</verse>
				<verse number="24">Але Фома, один із дванадцяти, якого ще звали Близнюком, не був з учнями, коли прийшов Ісус.</verse>
				<verse number="25">Інші учні сказали йому: ―Ми бачили Господа! Але він сказав їм: ―Якщо я не побачу на Його руках ран від цвяхів, не вкладу свого пальця в рани від цвяхів і не вкладу своєї руки в рану на Його боці, то не повірю.</verse>
				<verse number="26">Через тиждень учні Ісуса знову зібралися в домі, і Фома був із ними. І хоча двері були зачинені, прийшов Ісус, став посеред них і сказав: ―Мир вам!</verse>
				<verse number="27">Потім сказав Фомі: ―Поклади сюди свій палець. Подивися на Мої руки. Простягни свою руку й вклади її у Мій бік. І не будь невіруючим, а повір!</verse>
				<verse number="28">Фома відповів Йому: ―Господь мій і Бог мій!</verse>
				<verse number="29">Ісус сказав йому: ―Ти повірив, тому що побачив Мене. Блаженні ті, що не бачили й повірили.</verse>
				<verse number="30">Ісус зробив багато інших знаків перед Своїми учнями, які не записані в цій книзі.</verse>
				<verse number="31">Але це було написано, щоб ви повірили, що Ісус є Христос, Син Божий, і, віруючи, мали життя в Його ім’я.</verse>
			</chapter>
			<chapter number="21">
				<verse number="1">Після цього Ісус знову з’явився перед учнями біля Тиверіадського моря. Це сталося так:</verse>
				<verse number="2">Симон Петро, Фома, званий Близнюком, Нафанаїл із Кани, що в Галілеї, сини Зеведея та ще двоє інших учнів були разом.</verse>
				<verse number="3">Симон Петро сказав: ―Я йду ловити рибу! Інші відповіли йому: ―Ми теж ідемо з тобою. Вони вийшли, сіли в човен і тієї ночі нічого не зловили.</verse>
				<verse number="4">Рано-вранці Ісус стояв на березі, але учні не знали, що це Ісус.</verse>
				<verse number="5">Він сказав їм: ―Діти, чи є у вас щось поїсти? Вони відповіли: ―Ні.</verse>
				<verse number="6">Він сказав: ―Закиньте сіті праворуч від човна й знайдете. Вони закинули й більше не могли їх витягти через велику кількість риби.</verse>
				<verse number="7">Тоді учень, якого любив Ісус, сказав Петрові: «Це Господь!» Як тільки Симон Петро почув, що це Господь, він одягнув верхній одяг, бо зняв його, і стрибнув у воду.</verse>
				<verse number="8">Інші учні попливли до берега в човні, бо були недалеко, близько двохсот ліктів, тягнучи за собою сіті, наповнені рибою.</verse>
				<verse number="9">Коли вони вийшли з човна на берег, то побачили там вогонь, вугілля з рибою на ньому та хліб.</verse>
				<verse number="10">Ісус сказав їм: ―Принесіть і тієї риби, яку ви впіймали тепер.</verse>
				<verse number="11">Тож Симон Петро заліз у човен і витяг сіті на берег. У них було сто п’ятдесят три великі риби, але навіть при такій кількості сіті не пірвалися.</verse>
				<verse number="12">Ісус сказав їм: ―Ідіть та снідайте! Ніхто з учнів не наважився запитати Його: «Хто Ти?» Адже вони знали, що це Господь.</verse>
				<verse number="13">Ісус прийшов, узяв хліб і дав їм. Те саме зробив і з рибою.</verse>
				<verse number="14">Це вже втретє Ісус з’явився перед учнями після воскресіння з мертвих.</verse>
				<verse number="15">Коли вони закінчили снідати, Ісус запитав Симона Петра: ―Симоне, сину Йони, чи ти любиш Мене більше, ніж вони? Він відповів: ―Так, Господи, Ти знаєш, що я люблю Тебе. Ісус сказав йому: ―Паси Моїх ягнят.</verse>
				<verse number="16">Ісус запитав його вдруге: ―Симоне, сину Йони, чи ти любиш Мене? Він відповів: ―Так, Господи, Ти знаєш, що я люблю Тебе. Ісус сказав йому: ―Паси Моїх овець.</verse>
				<verse number="17">Ісус запитав його втретє: ―Симоне, сину Йони, чи ти любиш Мене? Петро засмутився, що Ісус запитав його втретє: «Чи ти любиш Мене?», і відповів Йому: ―Господи, Ти все знаєш, Ти знаєш, що я люблю Тебе! Ісус сказав йому: ―Паси Моїх овець.</verse>
				<verse number="18">Істинно кажу тобі: коли ти був молодим, ти сам вдягався й ходив, куди хотів, але коли ти постарієш, то простягнеш свої руки, і хтось інший одягне тебе й поведе тебе туди, куди не хочеш.</verse>
				<verse number="19">Ісус сказав це, щоб вказати, якою смертю Петро прославить Бога. Потім сказав йому: ―Іди за Мною!</verse>
				<verse number="20">Петро, обернувшись, побачив, що учень, якого любив Ісус, ішов за ними. Це був той, хто на вечері сперся на Ісуса й запитав: «Господи, хто Тебе зрадить?»</verse>
				<verse number="21">Коли Петро побачив його, то запитав Ісуса: ―Господи, а з ним що буде?</verse>
				<verse number="22">Ісус відповів: ―Якщо Я хочу, щоб він залишився, поки Я не повернусь, що тобі? Ти йди за Мною!</verse>
				<verse number="23">Через це серед братів поширилася чутка, що цей учень не помре. Але Ісус не сказав йому, що не помре, а: «Якщо Я хочу, щоб він залишився, поки Я повернусь, що тобі?»</verse>
				<verse number="24">Це той учень, який свідчить про це і який написав це. Ми знаємо, що його свідчення правдиве.</verse>
				<verse number="25">Ісус робив ще багато іншого. Якби про все докладно написати, то, думаю, навіть у всьому світі не було б місця для всіх написаних книг.</verse>
			</chapter>
		</book>
		<book number="44">
			<chapter number="1">
				<verse number="1">У моїй першій розповіді, Теофіле, я написав про все, що Ісус робив та чого навчав від початку</verse>
				<verse number="2">до дня Його вознесіння, давши перед цим настанови через Духа Святого апостолам, яких обрав.</verse>
				<verse number="3">Після Свого страждання Ісус з’явився перед ними й дав багато переконливих доказів, що Він живий. Ісус являвся їм упродовж сорока днів та говорив про Царство Боже.</verse>
				<verse number="4">Одного разу, перебуваючи з ними за столом, Ісус наказав їм: «Не відходьте з Єрусалима й чекайте на обітницю Отця, про яку ви чули від Мене;</verse>
				<verse number="5">бо Іван хрестив водою, ви ж через декілька днів будете хрещені Духом Святим».</verse>
				<verse number="6">Коли вони зібралися разом, то спитали Його: ―Господи, чи в цей час Ти маєш намір відновити Царство Ізраїлеві?</verse>
				<verse number="7">Він відповів: ―Не ваша справа знати часи та строки, котрі Отець установив у Своїй владі.</verse>
				<verse number="8">Але коли Дух Святий зійде на вас, ви отримаєте силу й будете Моїми свідками в Єрусалимі, у всій Юдеї, у Самарії та аж до краю землі.</verse>
				<verse number="9">Після цих слів Ісус на їхніх очах був узятий на небо, і хмара сховала Його від їхнього зору.</verse>
				<verse number="10">Коли вони уважно дивилися на небо, як Він піднімався, раптом з’явилися двоє чоловіків у білих одежах</verse>
				<verse number="11">і сказали: «Галілеяни, чому ви стоїте та вдивляєтеся в небо? Цей Ісус, Який був узятий від вас на небо, прийде так само, як оце ви бачили, що Він пішов на небо».</verse>
				<verse number="12">Після цього вони повернулися в Єрусалим з гори, яка зветься Оливною й знаходиться на відстані Суботньої дороги від Єрусалима.</verse>
				<verse number="13">Коли прийшли, то піднялися до верхньої кімнати та залишалися там. Разом були: Петро, Іван, Яків та Андрій, Филип і Фома, Варфоломій і Матвій, Яків, син Алфеїв, Симон Зилот і Юда, син Якова.</verse>
				<verse number="14">Усі вони перебували разом у молитві. З ними були й деякі жінки, а також Марія, мати Ісуса, і Його брати.</verse>
				<verse number="15">У ті дні Петро піднявся серед братів (а на зібранні було близько ста двадцяти осіб) і промовив:</verse>
				<verse number="16">«Брати! Належало статися тому, що в Писанні прорік Дух Святий через вуста Давида про Юду, який став поводирем тих, хто заарештував Ісуса.</verse>
				<verse number="17">Він був одним із нас і отримав частку в цьому служінні.</verse>
				<verse number="18">(Придбавши поле за злочинну винагороду, він упав головою вниз, розбився, і його нутрощі вивалилися.</verse>
				<verse number="19">Про це дізналися всі жителі Єрусалима й назвали це поле своєю мовою „ Акелдама “, тобто „Криваве Поле“.)</verse>
				<verse number="20">Бо в книзі Псалмів написано: „Нехай дім його стане пустелею і не буде мешканця в ньому!“ А також: „Нехай інший займе його служіння!“</verse>
				<verse number="21">Тому нам необхідно обрати одного з тих людей, що супроводжували нас увесь час, коли Господь Ісус був серед нас, –</verse>
				<verse number="22">починаючи від хрещення Івана й до дня, коли Ісус був узятий від нас. Він, як і ми, повинен стати свідком Його воскресіння».</verse>
				<verse number="23">І запропонували двох: Йосифа, званого Варсавою, якого прозвали Юстом, і Маттія.</verse>
				<verse number="24">Помолившись, вони сказали: «Господи, Ти знаєш серце кожного, покажи нам, кого з цих двох Ти обрав,</verse>
				<verse number="25">щоб він зайняв місце цього служіння й апостольства, яке Юда залишив, щоб піти на своє місце».</verse>
				<verse number="26">Потім вони кинули жереб, і впав жереб на Маттія, і його було зараховано до одинадцятьох апостолів.</verse>
			</chapter>
			<chapter number="2">
				<verse number="1">Коли настав день П’ятдесятниці, усі були разом в одному місці.</verse>
				<verse number="2">Раптом почувся з неба шум, ніби від сильного вітру, і наповнив увесь дім, де вони сиділи.</verse>
				<verse number="3">І побачили щось подібне до вогняних язиків, що розділилися й зупинилися по одному на кожному з них.</verse>
				<verse number="4">І всі наповнилися Святим Духом та почали говорити іншими мовами, як Дух давав їм промовляти.</verse>
				<verse number="5">А в Єрусалимі тоді знаходилися юдеї, благочестиві люди з різних народів, що під небом.</verse>
				<verse number="6">Коли почувся шум, зібрався натовп і дуже збентежився, бо кожен чув, як вони говорили його рідною мовою.</verse>
				<verse number="7">Здивовані й вражені, вони запитували: «Хіба всі ці, що говорять, не галілеяни?</verse>
				<verse number="8">Як же так сталося, що кожен із нас чує їх своєю рідною мовою?</verse>
				<verse number="9">Парфяни, мідяни та еламіти, жителі Месопотамії, Юдеї та Каппадокії, Понту та Азії,</verse>
				<verse number="10">Фригії та Памфілії, Єгипту та околиць Лівії, що поблизу Киренеї, відвідувачі з Рима,</verse>
				<verse number="11">юдеї та прозеліти, критяни та араби – усі ми чуємо, як вони говорять про великі діла Божі нашими мовами!»</verse>
				<verse number="12">Здивовані та розгублені, вони запитували одне одного: «Що це може означати?»</verse>
				<verse number="13">Інші ж глузували кажучи: «Вони напилися солодкого вина!»</verse>
				<verse number="14">Тоді Петро, піднявшись разом з одинадцятьма, голосно промовив до них: ―Брати-юдеї та жителі Єрусалима! Щоб вам було зрозуміло, послухайте уважно мої слова!</verse>
				<verse number="15">Ці люди не п’яні, як ви думаєте: зараз лише третя година дня.</verse>
				<verse number="16">Але це те, що сказав пророк Іоїл:</verse>
				<verse number="17">«В останні дні, – каже Бог, – Я виллю Духа Мого на всіх людей. Ваші сини та доньки будуть пророкувати, ваші юнаки бачитимуть видіння, і старцям вашим будуть снитися сни.</verse>
				<verse number="18">Навіть на рабів та рабинь Моїх у ті дні Я виллю Духа Мого, і вони пророкуватимуть.</verse>
				<verse number="19">Я покажу чудеса вгорі на небі та знамення внизу на землі: кров, вогонь та куряву диму.</verse>
				<verse number="20">Сонце перетвориться на темряву, а місяць – на кров, перш ніж настане великий та славний день Господній.</verse>
				<verse number="21">І кожний, хто прикличе ім’я Господнє, буде спасенний».</verse>
				<verse number="22">Ізраїльтяни, послухайте ці слова: Ісус із Назарета був Чоловіком, засвідченим вам від Бога чудесами, великими ділами та знаменнями, які Бог робив через Нього посеред вас, як ви самі знаєте.</verse>
				<verse number="23">Його, призначеного згідно із задумом та передбаченням Божим, ви вбили, прибивши до хреста руками беззаконників.</verse>
				<verse number="24">Але Бог воскресив Його, звільнивши від муки смерті, тому що не могла вона втримати Його.</verse>
				<verse number="25">Бо Давид сказав про Нього: «Я завжди бачу перед собою Господа, адже Він по правиці моїй, щоб я не похитнувся.</verse>
				<verse number="26">Тому радіє серце моє і веселиться язик мій! Також і тіло моє буде відпочивати в надії,</verse>
				<verse number="27">бо не залишиш Ти душі моєї в царстві мертвих і не дозволиш вірному Твоєму побачити тління.</verse>
				<verse number="28">Ти стежку життя мені показуєш; наповнив мене радощами перед обличчям Твоїм».</verse>
				<verse number="29">Брати, дозвольте сказати вам відверто, що патріарх Давид помер та був похований, і його гробниця збереглася серед нас донині.</verse>
				<verse number="30">Але будучи пророком і знаючи, що Бог клятвою обіцяв йому нащадка, якого посадить на свій престол,</verse>
				<verse number="31">він, передбачивши майбутнє, говорив про воскресіння Христа, що Він не залишиться в царстві мертвих і тіло Його не побачить тління.</verse>
				<verse number="32">Бог воскресив Ісуса, і всі ми цьому свідки.</verse>
				<verse number="33">Він був піднесений праворуч від Всемогутнього Бога й, отримавши від Отця обітницю Святого Духа, надіслав те, що ви бачите та чуєте.</verse>
				<verse number="34">Бо Давид не піднявся до неба, але сам говорить: «Господь сказав Господеві моєму: „Сядь праворуч від Мене,</verse>
				<verse number="35">доки Я не покладу ворогів Твоїх, як підніжок для Твоїх ніг“».</verse>
				<verse number="36">Тому нехай весь дім Ізраїля буде впевнений у тому, що Господом та Христом зробив Бог Цього Ісуса, Якого ви розіп’яли.</verse>
				<verse number="37">Почувши це, вони зворушилися серцем і сказали Петрові та іншим апостолам: ―Брати, що нам робити?</verse>
				<verse number="38">Петро відповів: ―Покайтеся, і кожен із вас нехай буде охрещений в ім’я Ісуса Христа для прощення гріхів, і отримаєте дар Святого Духа;</verse>
				<verse number="39">бо ця обітниця для вас, ваших дітей та всіх, хто далеко, скільки б їх не покликав Господь, Бог наш.</verse>
				<verse number="40">І багатьма іншими словами він свідчив та умовляв кажучи: ―Спасайтеся від цього непокірного роду!</verse>
				<verse number="41">Ті, що прийняли його слово, були охрещені. Того дня до учнів приєдналося близько трьох тисяч осіб.</verse>
				<verse number="42">Вони твердо тримались навчання апостолів, завжди перебували в братерському спілкуванні, ламанні хліба та молитвах.</verse>
				<verse number="43">Страх охопив кожну душу: багато чудес та знаків робилося через апостолів.</verse>
				<verse number="44">Усі віруючі були разом і все мали спільне.</verse>
				<verse number="45">Вони продавали своє майно та маєтки й роздавали кожному за його потребою.</verse>
				<verse number="46">Щодня вони продовжували зустрічатися разом у Храмі, а вдома ламали хліб та споживали їжу з радістю й щирістю в серці,</verse>
				<verse number="47">прославляючи Бога й маючи прихильність усього народу. А Господь щодня додавав до них тих, кого спасав.</verse>
			</chapter>
			<chapter number="3">
				<verse number="1">Якось Петро та Іван о дев’ятій годині йшли разом у Храм на молитву.</verse>
				<verse number="2">Там був чоловік, каліка від народження. Його приносили щодня та клали біля храмових воріт, які називалися Прекрасними, щоб він міг просити милостиню в тих, хто заходив у Храм.</verse>
				<verse number="3">Побачивши Петра та Івана, які заходили в Храм, він попросив і в них милостиню.</verse>
				<verse number="4">Петро та Іван подивились уважно на нього, і Петро промовив: «Поглянь на нас!»</verse>
				<verse number="5">Той уважно подивився, сподіваючись отримати щось від них.</verse>
				<verse number="6">Але Петро сказав: «Золота й срібла не маю, але те, що маю, те й тобі даю: в ім’я Ісуса Христа з Назарета – встань і ходи!»</verse>
				<verse number="7">І, узявши каліку за праву руку, підняв. Одразу його ноги та коліна зміцнилися.</verse>
				<verse number="8">Підскочивши, він встав і ходив. Зайшовши разом із ними в Храм, він ходив, підстрибуючи та прославляючи Бога.</verse>
				<verse number="9">Весь народ побачив, що він ходить та прославляє Бога.</verse>
				<verse number="10">Упізнавши в ньому того, хто просив милостиню біля Прекрасних воріт Храму, вони наповнилися страхом та здивуванням від того, що з ним сталося.</verse>
				<verse number="11">Цей чоловік тримався Петра та Івана, і весь народ, дуже здивований, побіг до них у ту частину Храму, що зветься колонадою Соломона.</verse>
				<verse number="12">Побачивши це, Петро промовив до народу: «Ізраїльтяни, чому це так здивувало вас? Чому ви дивитесь на нас, ніби ми своєю силою або своїм благочестям зробили так, щоб цей чоловік ходив?</verse>
				<verse number="13">Бог Авраама, Бог Ісаака і Бог Якова, Бог наших батьків, прославив Свого Слугу Ісуса, Якого ви зрадили й зреклися перед Пилатом, незважаючи на те, що той вирішив Його відпустити.</verse>
				<verse number="14">Ви зреклися Святого та Праведного й просили, щоб вам визволили вбивцю.</verse>
				<verse number="15">Ви вбили Засновника життя, але Бог воскресив Його з мертвих, і ми – свідки цього.</verse>
				<verse number="16">Через віру в Його ім’я цей чоловік, якого ви бачите й знаєте, був зміцнений. Ім’я Ісуса та віра, котра дається через Нього, зцілили повністю його перед вашими очима.</verse>
				<verse number="17">Тепер, брати, знаю, що ви зробили це через незнання, як і ваші керівники.</verse>
				<verse number="18">Але так Бог здійснив те, про що говорив устами всіх пророків: Його Христос має страждати.</verse>
				<verse number="19">Отже, покайтеся та наверніться до Бога, щоб ваші гріхи були видалені</verse>
				<verse number="20">й настали від Господа часи відродження; і щоб Він надіслав призначеного вам Христа Ісуса,</verse>
				<verse number="21">Якого небо має прийняти до часу відновлення всіх речей, про що споконвіку говорив Бог устами Своїх святих пророків.</verse>
				<verse number="22">Адже Мойсей казав: „Господь, Бог ваш, підійме вам з-посеред ваших братів Пророка, подібного до мене. Його слухайтеся в усьому, що Він вам скаже.</verse>
				<verse number="23">І кожна душа, що не буде слухатися Цього Пророка, буде винищена з народу“.</verse>
				<verse number="24">Також і всі пророки – від Самуїла й після нього – проголошували ці дні.</verse>
				<verse number="25">Ви – нащадки пророків та заповіту, який Бог склав із нашими батьками. Він казав Авраамові: „Через твого нащадка всі народи землі отримають благословення“.</verse>
				<verse number="26">Коли Бог воскресив Свого Слугу, то надіслав Його в першу чергу до вас, щоб благословити та навернути кожного з вас від ваших злих учинків».</verse>
			</chapter>
			<chapter number="4">
				<verse number="1">Поки Петро та Іван говорили до народу, підійшли до них священники, начальник храмової охорони та садукеї.</verse>
				<verse number="2">Вони були дуже незадоволені тим, що Петро та Іван навчали народ та звіщали воскресіння з мертвих в Ісусі.</verse>
				<verse number="3">Вони схопили їх та кинули у в’язницю до ранку, бо вже був вечір.</verse>
				<verse number="4">Багато з тих, що чули слово, увірували; і число віруючих збільшилося до п’яти тисяч.</verse>
				<verse number="5">Наступного дня керівники, старійшини та книжники зібралися разом у Єрусалимі.</verse>
				<verse number="6">Там були первосвященник Анна, Каяфа, Іван, Олександр та інші з роду первосвященників.</verse>
				<verse number="7">Вони поставили Петра та Івана посередині та запитали: ―Якою силою або чиїм ім’ям ви зробили це?</verse>
				<verse number="8">Тоді Петро, сповнений Духом Святим, сказав їм: ―Начальники народу та старійшини!</verse>
				<verse number="9">Якщо ви сьогодні вимагаєте відповіді від нас за добрий вчинок, зроблений хворій людині, і питаєте, як її було зцілено,</verse>
				<verse number="10">тоді ви та весь народ Ізраїлю мусите знати: ім’ям Ісуса Христа з Назарета, Якого ви розіп’яли і Якого Бог воскресив із мертвих, цей чоловік стоїть перед вами зцілений.</verse>
				<verse number="11">Ісус – «Камінь, відкинутий вами, будівничими, Що став наріжним каменем».</verse>
				<verse number="12">Немає ні в кому іншому спасіння, бо немає під небом іншого імені, даного людям, яким ми маємо бути спасенні.</verse>
				<verse number="13">Побачивши сміливість Петра та Івана й зрозумівши, що це звичайні та неосвічені люди, здивувалися та усвідомили, що вони були з Ісусом.</verse>
				<verse number="14">Але оскільки бачили, що біля них стоїть зцілений, не могли їм нічого заперечити.</verse>
				<verse number="15">Тоді наказали їм вийти із Синедріону та почали радитися між собою, кажучи:</verse>
				<verse number="16">«Що ж нам робити з цими людьми? Адже всі жителі Єрусалима знають, що через них відбулося явне знамення, і ми не можемо цього спростувати.</verse>
				<verse number="17">Однак щоб це не поширювалося далі серед народу, накажімо їм більше не говорити про це ім’я жодній людині».</verse>
				<verse number="18">І, покликавши їх, заборонили говорити й навчати в ім’я Ісуса.</verse>
				<verse number="19">Але Петро та Іван відповіли їм: «Розсудіть самі, чи справедливо перед Богом слухати більше вас, ніж Бога?</verse>
				<verse number="20">Адже ми не можемо мовчати про те, що чули та бачили».</verse>
				<verse number="21">Пригрозивши їм ще раз, вони відпустили їх, бо не знайшли способу, як їх покарати, оскільки весь народ прославляв Бога за те, що сталося.</verse>
				<verse number="22">Чоловік, з яким сталося це знамення зцілення, мав більше сорока років.</verse>
				<verse number="23">Коли їх відпустили, вони пішли до своїх і розповіли, що їм сказали первосвященники та старійшини.</verse>
				<verse number="24">Почувши це, усі звернулися разом до Бога, кажучи: «Владико! Ти створив небеса, землю, море й усе, що в них.</verse>
				<verse number="25">Ти промовив Святим Духом через вуста Давида, нашого батька й Твого служителя: „Чому бентежаться народи і племена задумують марне?</verse>
				<verse number="26">Повстають царі землі, і можновладці гуртуються разом проти Господа й проти Його Помазанця “.</verse>
				<verse number="27">Бо справді об’єдналися в цьому місті Ірод і Понтій Пилат разом з язичниками та народом Ізраїлю проти Твого святого Слуги Ісуса, Якого Ти помазав.</verse>
				<verse number="28">Вони зробили те, що Твоя рука й Твоя воля визначили заздалегідь, щоб здійснилося.</verse>
				<verse number="29">І тепер, Господи, подивися на їхні погрози і дай рабам Твоїм з усією сміливістю звіщати Твоє Слово.</verse>
				<verse number="30">Простягни руку Свою та зцілюй хворих, роби чудеса та знамення через ім’я Твого святого Слуги Ісуса!»</verse>
				<verse number="31">Після того, як вони помолилися, місце, де вони знаходились, затремтіло, усі наповнилися Святим Духом і сміливо почали звіщати Слово Боже.</verse>
				<verse number="32">Уся спільнота віруючих була єдина серцем і душею. Ніхто не казав, що його майно належить тільки йому, але все в них було спільне.</verse>
				<verse number="33">Апостоли з великою силою свідчили про воскресіння Господа Ісуса, і велика благодать була на всіх.</verse>
				<verse number="34">Серед них не було нужденних, бо власники земель та будинків продавали їх, приносили отримані гроші</verse>
				<verse number="35">та клали їх до ніг апостолів. Ці гроші розподілялися кожному за його потребою.</verse>
				<verse number="36">Йосиф, якого апостоли звали Варнавою (що перекладається як «син утіхи»), левіт, родом із Кіпру,</verse>
				<verse number="37">який володів ділянкою землі, продав її та приніс гроші й поклав їх до ніг апостолів.</verse>
			</chapter>
			<chapter number="5">
				<verse number="1">Один чоловік, на ім’я Ананія, разом зі своєю дружиною Сапфірою продав свою земельну ділянку</verse>
				<verse number="2">й частину вартості ділянки залишив собі з відома своєї дружини. А решту грошей приніс та поклав до ніг апостолів.</verse>
				<verse number="3">Тоді Петро сказав йому: «Ананіє, чому сатана наповнив твоє серце, щоб ти збрехав Святому Духові та залишив собі частину ціни ділянки?</verse>
				<verse number="4">Чи не була вона твоєю до того, як ти її продав? І те, що ти отримав за продаж, чи не було у твоїй владі? Чому ти замислив цей вчинок у твоєму серці? Ти збрехав не людям, а Богові!»</verse>
				<verse number="5">Почувши ці слова, Ананія впав та помер. Великий страх охопив усіх, хто почув про це.</verse>
				<verse number="6">Молоді люди підійшли, загорнули тіло, винесли та поховали його.</verse>
				<verse number="7">Через три години прийшла його дружина, яка не знала нічого про те, що сталося.</verse>
				<verse number="8">Петро спитав її: ―Скажи мені, чи за таку ціну ви продали ділянку? ―Так, – відповіла вона, – за таку.</verse>
				<verse number="9">Петро сказав їй: ―Чому ви змовилися між собою спокусити Духа Господнього? Чуєш кроки біля дверей? Це повертаються ті, що поховали твого чоловіка. Вони й тебе винесуть.</verse>
				<verse number="10">Тієї ж миті вона впала біля його ніг і померла. Молоді люди, увійшовши, знайшли її мертвою. Тоді винесли й поховали її поряд із чоловіком.</verse>
				<verse number="11">Великий страх охопив усю церкву й всіх, хто чув про це.</verse>
				<verse number="12">Руками апостолів у народі робилися чудеса та знамення. Усі збиралися разом у колонаді Соломона,</verse>
				<verse number="13">і ніхто зі сторонніх не мав сміливості приєднатися до них, хоча народ їх дуже поважав.</verse>
				<verse number="14">А число тих, хто повірив у Господа, зростало – безліч чоловіків та жінок.</verse>
				<verse number="15">Люди виносили на вулиці хворих і клали на ліжка та килими, щоб хоч тінь Петра впала на них, коли він проходитиме.</verse>
				<verse number="16">З навколишніх міст багато людей сходилося до Єрусалима, приносячи хворих і тих, кого мучили нечисті духи, і всі отримували зцілення.</verse>
				<verse number="17">Тоді первосвященник і всі, хто належав до угрупування садукеїв, переповнилися заздрощами й, піднявшись,</verse>
				<verse number="18">схопили апостолів та вкинули їх до громадської в’язниці.</verse>
				<verse number="19">Але ангел Господа вночі відчинив двері в’язниці та, вивівши їх на вулицю, сказав їм:</verse>
				<verse number="20">«Ідіть у Храм, станьте там та говоріть народові всі слова цього нового життя».</verse>
				<verse number="21">Почувши це, вони вдосвіта зайшли в Храм та навчали людей. Тим часом первосвященник і всі, хто був разом із ним, скликали Синедріон і раду всіх старійшин із синів Ізраїлевих та надіслали до в’язниці привести апостолів.</verse>
				<verse number="22">Але коли стражники прийшли, то не знайшли апостолів у в’язниці, й, повернувшись, повідомили про це,</verse>
				<verse number="23">кажучи: «В’язницю ми знайшли надійно зачиненою, охорона була перед дверима, але коли ми відчинили, то всередині нікого не знайшли».</verse>
				<verse number="24">Почувши ці слова, начальник храмової охорони та первосвященники дуже здивувались, як це могло статися.</verse>
				<verse number="25">Аж тут прийшов хтось та сказав їм: «Ось люди, яких ви вкинули у в’язницю, стоять у Храмі та навчають народ».</verse>
				<verse number="26">Тоді начальник храмової охорони пішов зі стражниками та привів апостолів, але не силоміць, оскільки боялися, щоб народ не побив їх камінням.</verse>
				<verse number="27">Апостолів привели та поставили перед Синедріоном, і первосвященник спитав їх:</verse>
				<verse number="28">―Чи ми не наказали вам суворо не навчати в це ім’я? Ви ж наповнили Єрусалим своїм вченням і бажаєте зробити нас винними за кров Цієї Людини.</verse>
				<verse number="29">Петро та інші апостоли відповіли: ―Нам треба слухатися більше Бога, ніж людей!</verse>
				<verse number="30">Бог наших батьків воскресив Ісуса, Якого ви вбили, розіп’явши на хресті.</verse>
				<verse number="31">Його Бог возніс та поклав праворуч від Себе як Засновника та Спасителя, щоб дати Ізраїлеві покаяння та прощення гріхів.</verse>
				<verse number="32">Свідками цих слів є ми та Дух Святий, Якого Бог дав тим, хто підкоряється Йому.</verse>
				<verse number="33">Коли вони почули це, то розлютилися й хотіли їх убити.</verse>
				<verse number="34">Але один фарисей, на ім’я Гамалиїл, учитель Закону, якого поважав весь народ, піднявся в Синедріоні та наказав, щоб чоловіків вивели на деякий час.</verse>
				<verse number="35">Тоді промовив: «Ізраїльтяни, будьте уважні, що ви збираєтесь зробити цим людям.</verse>
				<verse number="36">Адже нещодавно повстав Тевда, видаючи себе за когось великого; до нього приєдналося близько чотирьохсот чоловіків. Коли його було вбито, усі послідовники розійшлися, і все закінчилося нічим.</verse>
				<verse number="37">Після нього в дні перепису піднявся Юда з Галілеї й потягнув народ за собою. Він загинув, а всі його послідовники розсіялися.</verse>
				<verse number="38">І зараз кажу вам: облиште цих людей та відпустіть їх. Якщо цей задум та справа від людей, вона зійде нанівець.</verse>
				<verse number="39">Але якщо походить від Бога, то не зможете зупинити їх. Щоб часом не виявилось, що ви воюєте з Богом». Його слова переконали їх.</verse>
				<verse number="40">Вони покликали апостолів та, побивши їх, наказали їм ще раз не говорити в ім’я Ісуса та відпустили.</verse>
				<verse number="41">Апостоли залишили Синедріон, радіючи, що виявилися гідними перенести ганьбу за ім’я Ісуса.</verse>
				<verse number="42">Щодня в Храмі й по домах вони не переставали навчати та звіщати Добру Звістку, що Ісус є Христос.</verse>
			</chapter>
			<chapter number="6">
				<verse number="1">У ті дні, коли число учнів збільшилось, почалося нарікання з боку грекомовних євреїв на помісних євреїв, що їхніми вдовами нехтують при щоденному служінні в розподілі їжі.</verse>
				<verse number="2">Тоді дванадцятеро скликали всю спільноту учнів та сказали: «Не годиться нам залишати Слово Боже та служити при столах.</verse>
				<verse number="3">Тому оберіть з-поміж вас сімох братів, які мають гарну репутацію і які наповнені Святим Духом та мудрістю. На них ми покладемо відповідальність за цю необхідну справу.</verse>
				<verse number="4">А ми будемо продовжувати служіння молитвою та Словом».</verse>
				<verse number="5">Це слово сподобалось усій громаді; і обрали Стефана, чоловіка сповненого віри та Святого Духа, Филипа, Прохора, Никанора, Тимона, Пармена та Миколу, прозеліта з Антіохії.</verse>
				<verse number="6">Їх поставили перед апостолами, і ті, помолившись, поклали на них руки.</verse>
				<verse number="7">Слово Боже поширювалось, число учнів у Єрусалимі збільшувалось швидко, і навіть багато священників підкорилися вірі.</verse>
				<verse number="8">Стефан, сповнений Божої благодаті та сили, робив великі чудеса та знамення в народі.</verse>
				<verse number="9">Деякі чоловіки з так званої синагоги Звільнених, киренійців та олександрійців повстали разом з юдеями з Килікії та Азії й почали сперечатися зі Стефаном;</verse>
				<verse number="10">проте вони не могли протистояти мудрості та Духові, Яким він говорив.</verse>
				<verse number="11">Тоді вони таємно підкупили деяких людей, щоб вони сказали: «Ми чули, як він казав слова богохульства проти Мойсея та Бога».</verse>
				<verse number="12">Вони підбурили народ, старійшин та книжників і, несподівано напавши, схопили Стефана та привели в Синедріон.</verse>
				<verse number="13">Потім привели фальшивих свідків, які сказали: «Цей чоловік не припиняє висловлюватися проти цього Святого Місця та Закону.</verse>
				<verse number="14">Ми чули, як він казав, що Ісус із Назарета знищить це місце та змінить звичаї, які передав нам Мойсей».</verse>
				<verse number="15">Усі, що сиділи в Синедріоні, уважно дивилися на Стефана та побачили його обличчя, немов обличчя ангела.</verse>
			</chapter>
			<chapter number="7">
				<verse number="1">Потім первосвященник спитав Стефана: ―Це так?</verse>
				<verse number="2">Він відповів: ―Брати та батьки, послухайте! Бог слави з’явився нашому батькові Аврааму, коли він жив у Месопотамії, до того, як він оселився в Харрані,</verse>
				<verse number="3">та сказав йому: «Вийди з твоєї землі, з місця твого народження й піди в землю, яку Я покажу тобі».</verse>
				<verse number="4">Тоді Авраам вийшов із землі Халдейської та оселився в Харрані. А звідти, після смерті його батька, Бог переселив його в землю, де ви зараз живете.</verse>
				<verse number="5">І не дав йому ніякої спадщини, не дав навіть кроку землі. Але обіцяв дати її у володіння йому та його нащадкам, хоча Авраам не мав ще дитини.</verse>
				<verse number="6">І сказав йому Бог: «Твої нащадки будуть переселенцями в чужій землі, жителі тієї землі поневолять та гнобитимуть їх чотириста років.</verse>
				<verse number="7">Але народ, який їх поневолить, Я буду судити, – сказав Бог, – і потім вони вийдуть та служитимуть Мені в цьому місці».</verse>
				<verse number="8">І дав йому завіт обрізання. Авраам став батьком Ісаака й обрізав його восьмого дня; Ісаак став батьком Якова, а Яків – дванадцятьох патріархів.</verse>
				<verse number="9">Патріархи із заздрощів продали Йосифа до Єгипту. Але Бог був із ним</verse>
				<verse number="10">і врятував його від усіх бід. Він дав йому благодать та мудрість перед фараоном, царем Єгипетським, який зробив його правителем над усім Єгиптом та всім своїм домом.</verse>
				<verse number="11">Потім настав голод та велике страждання у всьому Єгипті та Ханаані, і наші батьки не могли знайти їжі.</verse>
				<verse number="12">Почувши, що в Єгипті є зерно, Яків надіслав туди наших батьків уперше.</verse>
				<verse number="13">Коли ж вони прийшли вдруге, Йосиф відкрився своїм братам, і фараон дізнався про родину Йосифа.</verse>
				<verse number="14">Потім Йосиф послав за своїм батьком Яковом та всіма його родичами – усього сімдесят п’ять осіб.</verse>
				<verse number="15">Яків прийшов до Єгипту, де помер сам і всі батьки наші.</verse>
				<verse number="16">Їхні тіла були перенесені в Сихем та покладені в гробницю, яку Авраам придбав за срібло від синів Еммора в Сихемі.</verse>
				<verse number="17">Коли ж наближався час здійснення обітниці, яку Бог дав Авраамові, чисельність нашого народу в Єгипті значно збільшилась.</verse>
				<verse number="18">Так було, поки в Єгипті не постав інший цар, який не знав Йосифа.</verse>
				<verse number="19">Він підступно поводився з нашими родичами, жорстоко змушуючи наших батьків викидати своїх дітей, щоб не лишалися живими.</verse>
				<verse number="20">У цей час народився Мойсей, він був гарним перед Богом. Три місяці його годували в батьківському домі,</verse>
				<verse number="21">а коли були вимушені покинути його на вулиці, він був підібраний дочкою фараона, яка виховала його як власного сина.</verse>
				<verse number="22">І навчений був Мойсей усієї єгипетської мудрості; був сильний у слові та дії.</verse>
				<verse number="23">Коли ж йому виповнилося сорок років, спало йому на серце відвідати своїх братів, синів Ізраїлевих.</verse>
				<verse number="24">Побачивши, що одного з них несправедливо скривджено, він заступився за нього та помстився за ображеного, убивши єгиптянина.</verse>
				<verse number="25">Мойсей думав, що його брати зрозуміють, що Бог через нього дає їм визволення, але вони не зрозуміли.</verse>
				<verse number="26">Наступного дня Мойсей побачив двох ізраїльтян, що билися. Він намагався їх закликати до миру, кажучи: «Ви ж брати! Чому ви кривдите один одного?»</verse>
				<verse number="27">Але той, хто кривдив свого ближнього, відштовхнув Мойсея, кажучи: «Хто тебе поставив керівником та суддею над нами?</verse>
				<verse number="28">Чи хочеш і мене вбити так само, як ти вчора вбив єгиптянина?»</verse>
				<verse number="29">Почувши ці слова, Мойсей утік та оселився як чужинець у землі Мадіам. Там у нього народилося двоє синів.</verse>
				<verse number="30">Коли минуло сорок років, з’явився Мойсею в пустелі гори Синаю ангел у полум’ї вогню тернового куща.</verse>
				<verse number="31">Мойсей, побачивши це, був здивований; а коли підійшов ближче, щоб роздивитися, почув голос Господа:</verse>
				<verse number="32">«Я – Бог твоїх батьків, Бог Авраама, Ісаака і Якова». Мойсей, затремтівши від страху, не наважувався поглянути.</verse>
				<verse number="33">Господь же сказав йому: «Зніми своє взуття, бо місце, на якому ти стоїш, – це свята земля.</verse>
				<verse number="34">Я побачив скорботи Мого народу в Єгипті й почув його стогін. Тому Я зійшов, щоб визволити його. А тепер іди, Я посилаю тебе до Єгипту».</verse>
				<verse number="35">Того самого Мойсея, якого вони відкинули, кажучи: «Хто тебе поставив керівником та суддею?» – тепер Бог надіслав керівником та визволителем через ангела, який з’явився йому в полум’ї тернового куща.</verse>
				<verse number="36">Він вивів їх з Єгипту, роблячи чудеса та знамення в землі Єгипту, у Червоному морі й у пустелі упродовж сорока років.</verse>
				<verse number="37">Це той Мойсей, що сказав ізраїльтянам: «Бог підніме з-посеред ваших братів Пророка, подібного до мене».</verse>
				<verse number="38">Він був у зібранні народу в пустелі, разом з ангелом, який говорив із ним на горі Синай, і з нашими батьками. Він отримав слова життя, щоб передати їх нам.</verse>
				<verse number="39">Але наші батьки не бажали коритися, відкинули його та у своїх серцях повернулися до Єгипту.</verse>
				<verse number="40">Вони сказали Ааронові: «Зроби нам богів, які йтимуть перед нами, бо ми не знаємо, що сталося з цим Мойсеєм, який вивів нас із землі Єгипту».</verse>
				<verse number="41">У ті дні вони зробили золоте теля, принесли жертву цьому ідолу та раділи справі своїх рук.</verse>
				<verse number="42">Бог же відвернувся від них, залишивши їх вклонятися тілам небесним, як написано в книзі пророків: «Чи приносили ви Мені жертви та дари упродовж сорока років у пустелі, доме Ізраїля?</verse>
				<verse number="43">Ви взяли з собою шатро Молоха, зірку вашого бога Ромфана та зображення, які ви зробили для поклоніння. Тому вишлю вас у полон далі від Вавилона».</verse>
				<verse number="44">У наших батьків у пустелі було Шатро одкровення, зроблене згідно з вказівками, які Бог дав Мойсею, і за зразком, який він побачив.</verse>
				<verse number="45">Отримавши його, наші батьки разом з Ісусом Навином принесли його у володіння народів, яких Бог вигнав з-перед обличчя наших батьків. І залишився там до днів Давида,</verse>
				<verse number="46">який знайшов благодать перед Богом і просив дозволу знайти оселю для Бога Якова.</verse>
				<verse number="47">Однак Дім для Нього збудував Соломон.</verse>
				<verse number="48">Але Всевишній не живе в домах, зроблених руками людськими. Як каже пророк:</verse>
				<verse number="49">«Небо – Мій престол, а земля – підніжжя Моїх ніг. Який дім ви Мені збудуєте? – каже Господь. – Або де місце Мого відпочинку?</verse>
				<verse number="50">Хіба не Моя рука створила все це?»</verse>
				<verse number="51">Ви – впертий народ, необрізаний серцем та вухами! Ви завжди противитеся Святому Духові, як і ваші батьки.</verse>
				<verse number="52">Кого з пророків ваші батьки не переслідували? Вони вбили тих, хто звіщав прихід Праведного, зрадниками та вбивцями Якого ви стали тепер.</verse>
				<verse number="53">Отримавши Закон через служіння ангелів, ви не підкорилися йому.</verse>
				<verse number="54">Почувши це, вони розлютилися у своїх серцях і скреготали зубами проти Стефана.</verse>
				<verse number="55">Він же, сповнений Святого Духа, здійняв очі до неба та побачив славу Божу й Ісуса, Який стоїть праворуч від Бога.</verse>
				<verse number="56">І сказав: «Я бачу відкриті небеса й Сина Людського, Який стоїть праворуч від Бога».</verse>
				<verse number="57">Тоді вони голосно закричали та, затуливши вуха, разом кинулися на нього.</verse>
				<verse number="58">Вони вивели його за місто та почали закидувати камінням. Свідки обвинувачення поклали свій одяг біля ніг молодого чоловіка, що звався Савл.</verse>
				<verse number="59">Коли вони закидували Стефана камінням, він молився й казав: «Господи Ісусе, прийми дух мій!»</verse>
				<verse number="60">Потім став на коліна й голосно промовив: «Господи, не зараховуй їм цього гріха!» І, сказавши це, він помер.</verse>
			</chapter>
			<chapter number="8">
				<verse number="1">Савл же схвалював це вбивство. Того дня почалося велике гоніння проти церкви в Єрусалимі, і всі, окрім апостолів, були розсіяні по Юдеї та Самарії.</verse>
				<verse number="2">Благочестиві люди поховали Стефана й гірко оплакали його.</verse>
				<verse number="3">Савл же руйнував церкву: він заходив до осель, виволікав чоловіків та жінок та кидав їх у в’язницю.</verse>
				<verse number="4">А тим часом ті, що були розсіяні, проповідували слово Доброї Звістки всюди, де вони проходили.</verse>
				<verse number="5">Филип прийшов до одного міста Самарії та проповідував там Христа.</verse>
				<verse number="6">Безліч народу уважно слухало, що казав Филип, та бачило знамення, які він робив:</verse>
				<verse number="7">з багатьох одержимих нечисті духи виходили з гучним криком, і багато паралізованих та калік отримали зцілення.</verse>
				<verse number="8">І велика радість охопила все місто.</verse>
				<verse number="9">А був у тому місті один чоловік, на ім’я Симон, який, займаючись чаклунством, дивував усіх мешканців Самарії, видаючи себе за когось великого.</verse>
				<verse number="10">Усі люди, від малого до великого, уважно слухали його, кажучи: «Цей чоловік – сила Божа, яка зветься Великою».</verse>
				<verse number="11">Вони були уважні до нього, бо вже довгий час він дивував їх своїм чаклунством.</verse>
				<verse number="12">Але коли жителі повірили Филипові, який проповідував Добру Звістку Царства Божого та ім’я Ісуса Христа, то чоловіки й жінки були охрещені.</verse>
				<verse number="13">Навіть Симон повірив та був охрещений. Він постійно тримався Филипа, дивуючись великим чудесам та знаменням, які відбувалися.</verse>
				<verse number="14">Коли апостоли в Єрусалимі почули, що в Самарії прийняли Слово Боже, то надіслали до них Петра та Івана.</verse>
				<verse number="15">Ці, прийшовши, помолилися за них, щоб вони отримали Святого Духа.</verse>
				<verse number="16">Бо Дух Святий ще не зійшов на жодного з них, вони були охрещені тільки в ім’я Господа Ісуса.</verse>
				<verse number="17">Потім Петро та Іван поклали на них руки, і вони отримали Святого Духа.</verse>
				<verse number="18">Коли Симон побачив, що через покладання рук апостолів дається Дух, то приніс їм гроші,</verse>
				<verse number="19">кажучи: ―Дайте й мені таку силу, щоб усі, на кого я покладу руки, отримували Святого Духа.</verse>
				<verse number="20">Але Петро відповів: ―Нехай твоє срібло згине разом із тобою, якщо ти припустив, що дар Божий можливо придбати за гроші.</verse>
				<verse number="21">У тебе немає ні частки, ні спадщини в цій справі, бо твоє серце не праве перед Богом.</verse>
				<verse number="22">Отже, покайся в цьому злі та молись Господеві, може, Він простить задум твого серця.</verse>
				<verse number="23">Бо я бачу, що ти наповнений гіркотою та пов’язаний неправдою.</verse>
				<verse number="24">Симон відповів: ―Помоліться Господу за мене, щоб нічого з того, що ви сказали, не сталося зі мною.</verse>
				<verse number="25">Петро та Іван свідчили й звіщали там Слово Господнє. Потім вони повернулися до Єрусалима, проповідуючи Добру Звістку в багатьох самарянських селах.</verse>
				<verse number="26">Ангел Господа сказав Филипові: «Підведися та йди на південь, на дорогу, що веде з Єрусалима до Гази через пустелю!»</verse>
				<verse number="27">Филип встав та пішов. І ось один ефіопський євнух, високий чиновник та наглядач усієї скарбниці ефіопської цариці Кандаке, який прийшов до Єрусалима поклонитися,</verse>
				<verse number="28">тепер повертався додому. Він сидів у своїй колісниці та читав пророка Ісаю.</verse>
				<verse number="29">Дух сказав Филипові: «Підійди до цієї колісниці та тримайся біля неї».</verse>
				<verse number="30">Филип побіг до колісниці та почув, що євнух читає пророка Ісаю. Він запитав: ―Ти розумієш, що читаєш?</verse>
				<verse number="31">Той відповів: ―Як же мені зрозуміти, якщо ніхто не навчає? І запросив Филипа піднятися та сісти поряд із ним.</verse>
				<verse number="32">А місце з Писання, яке він читав, було таке: «Як вівцю на забій, повели Його; і як ягня безголосе перед тими, хто стриже його, так і Він не відкрив Своїх уст.</verse>
				<verse number="33">Його було принижено та позбавлено справедливого суду. І хто зможе говорити про Його нащадків? Бо життя Його забирається від землі».</verse>
				<verse number="34">Євнух запитав Филипа: ―Благаю, скажи мені, про кого говорить пророк? Про себе чи про когось іншого?</verse>
				<verse number="35">Тоді Филип, почавши від цього Писання, розповів йому Добру Звістку про Ісуса.</verse>
				<verse number="36">Тим часом, їдучи дорогою, вони наблизилися до води, і євнух промовив: ―Ось вода! Що мені заважає бути охрещеним?</verse>
				<verse number="37">Филип сказав: ―Якщо віриш усім твоїм серцем, то можна. Євнух відповів: ―Я вірю, що Ісус Христос – Син Божий.</verse>
				<verse number="38">Він наказав зупинити колісницю. Вони обидва – Филип та євнух – зайшли у воду, і Филип охрестив його.</verse>
				<verse number="39">А коли вони вийшли з води, Дух Господа забрав Филипа, і євнух його більше не бачив. Радіючи, він продовжив свою дорогу.</verse>
				<verse number="40">Филип же опинився в Азоті й, проходячи через усі міста, проповідував Добру Звістку, поки не дійшов до Кесарії.</verse>
			</chapter>
			<chapter number="9">
				<verse number="1">Савл, ще дихаючи погрозою вбивства та злобою на учнів Господа, пішов до первосвященника</verse>
				<verse number="2">та попросив у нього листи до синагог Дамаска, щоб він міг арештовувати й приводити до Єрусалима послідовників Шляху, як чоловіків, так і жінок.</verse>
				<verse number="3">Коли він вже наближався до Дамаска, раптом засяяло світло з неба навколо нього.</verse>
				<verse number="4">Він упав на землю й почув голос: ―Савле! Савле! Чому ти переслідуєш Мене?</verse>
				<verse number="5">Він спитав: ―Хто Ти, Господи? Ісус відповів: ―Я Ісус, Якого ти переслідуєш. Тяжко тобі бити ногою колючку!</verse>
				<verse number="6">Налякавшись, він із трепетом сказав: ―Господи, що хочеш, щоб я робив? Господь сказав: ―Підведися та йди до міста, і там скажуть тобі, що треба робити.</verse>
				<verse number="7">Люди, які подорожували разом із ним, стояли онімілі: вони чули голос, але нікого не бачили.</verse>
				<verse number="8">Савл підвівся із землі, і хоча очі були розплющені, нічого не бачив. Тому його взяли за руки й привели в Дамаск.</verse>
				<verse number="9">Три дні він нічого не бачив, не їв і не пив.</verse>
				<verse number="10">У Дамаску був учень, на ім’я Ананія. Господь сказав йому у видінні: ―Ананіє! Він відповів: ―Так, Господи!</verse>
				<verse number="11">Господь сказав йому: ―Встань та йди на вулицю, яка зветься Прямою, і в домі Юди запитай чоловіка з Тарса, на ім’я Савл. Бо ось він зараз молиться</verse>
				<verse number="12">й у видінні побачив чоловіка, на ім’я Ананія, що увійшов та поклав на нього руки, щоб він знову міг бачити.</verse>
				<verse number="13">Ананія відповів: ―Господи, я від багатьох людей чув про цього чоловіка, як багато лиха він заподіяв Твоїм святим у Єрусалимі.</verse>
				<verse number="14">І сюди він прийшов, отримавши повноваження від первосвященників, заарештовувати всіх, хто призиває Твоє ім’я.</verse>
				<verse number="15">Але Господь сказав йому: ―Іди, бо цей чоловік – знаряддя, обране Мною для того, щоб звістити Моє ім’я язичникам, царям та синам Ізраїлю.</verse>
				<verse number="16">Я покажу йому, скільки він має вистраждати за Моє ім’я.</verse>
				<verse number="17">Ананія пішов, зайшов у дім і, поклавши руки на Савла, сказав: «Брате Савле, Господь Ісус, Який з’явився тобі дорогою сюди, надіслав мене до тебе, щоб ти знову міг бачити та був наповнений Святим Духом».</verse>
				<verse number="18">І вмить немовби луска впала з його очей, він знову міг бачити й, піднявшись, був охрещений.</verse>
				<verse number="19">Потім він поїв, і до нього повернулися сили. Савл залишився кілька днів разом з учнями в Дамаску</verse>
				<verse number="20">й одразу почав проповідувати в синагогах, що Ісус – Син Божий.</verse>
				<verse number="21">Усі, хто його чув, здивовано казали: «Хіба це не той, хто знищував у Єрусалимі тих, що призивали це ім’я, і сюди він прийшов, щоб їх зв’язати та привести до первосвященників?»</verse>
				<verse number="22">А Савл усе більше зміцнювався й бентежив юдеїв, що жили в Дамаску, доводячи, що Ісус є Христос.</verse>
				<verse number="23">Коли минуло багато днів, юдеї змовилися вбити його.</verse>
				<verse number="24">Однак Савл дізнався про цю змову. Вони вдень та вночі стежили за воротами, щоб убити його.</verse>
				<verse number="25">Але учні, узявши його, вночі спустили в кошику по стіні.</verse>
				<verse number="26">Коли Савл прибув до Єрусалима, то намагався приєднатися до учнів, але вони боялися й не вірили, що він теж учень.</verse>
				<verse number="27">Тоді Варнава взяв його, привів до апостолів та розповів їм, як у дорозі Савл побачив Господа, і як Він говорив до нього, і як у Дамаску він сміливо проповідував в ім’я Ісуса.</verse>
				<verse number="28">І Савл залишився з ними, вільно виходячи та входячи в Єрусалим. Він сміливо проповідував в ім’я Господа,</verse>
				<verse number="29">говорив та сперечався з грекомовними юдеями, і вони намагалися вбити його.</verse>
				<verse number="30">Коли брати довідалися про це, то вивели його до Кесарії, а потім доправили до Тарса.</verse>
				<verse number="31">Церква у всій Юдеї, Галілеї та Самарії мала спокій, зміцнювалась, ходила в страху Господньому й, отримуючи втіху Святого Духа, зростала.</verse>
				<verse number="32">Петро, проходячи через усі міста, прийшов до святих, які мешкали в Лідді.</verse>
				<verse number="33">Там знайшов чоловіка, на ім’я Еней, який уже вісім років лежав у ліжку, адже був паралізований.</verse>
				<verse number="34">Петро промовив до нього: «Енею, Ісус Христос зцілює тебе, підведись і збери своє ліжко». І вмить той піднявся.</verse>
				<verse number="35">Усі жителі Лідди та Сарона, які побачили його, навернулися до Господа.</verse>
				<verse number="36">У Яффі була одна учениця, на ім’я Тавіта (що перекладається як «сарна»). Її життя завжди було повне добрих вчинків та милостинь, які вона робила.</verse>
				<verse number="37">Саме в той час вона захворіла й померла. Її обмили та поклали у верхню кімнату.</verse>
				<verse number="38">Оскільки Лідда знаходиться близько до Яффи, учні, почувши, що Петро знаходиться там, надіслали до нього двох чоловіків просити його: «Прийди до нас скоріше!»</verse>
				<verse number="39">Петро пішов разом із ними й, коли прийшов, його повели у верхню кімнату. Усі вдови зібралися біля нього, вони плакали й показували сорочки та іншу одежу, яку Тавіта робила, коли була разом із ними.</verse>
				<verse number="40">Петро вивів усіх із кімнати, став на коліна та помолився. Потім, повернувшись до тіла померлої, сказав: «Тавіто, встань!» Вона розплющила очі й, побачивши Петра, сіла.</verse>
				<verse number="41">Він, узявши її за руку, допоміг їй піднятися. Потім, покликавши святих та вдів, представив її живою.</verse>
				<verse number="42">Про це стало відомо у всій Яффі, і багато людей увірувало в Господа.</verse>
				<verse number="43">Петро ж перебував у Яффі ще багато днів у Симона, який обробляв шкіру.</verse>
			</chapter>
			<chapter number="10">
				<verse number="1">У Кесарії був чоловік, на ім’я Корнелій, сотник із когорти, що зветься Італійською.</verse>
				<verse number="2">Корнелій, як і увесь його дім, був чоловіком благочестивим та боявся Бога. Він робив багато милостині народу та постійно молився Богові.</verse>
				<verse number="3">Одного дня, десь о дев’ятій годині, він у видінні чітко побачив ангела Божого, який прийшов до нього й промовив: ―Корнелію!</verse>
				<verse number="4">Він подивився на нього й, злякавшись, запитав: ―Що, Господи? Ангел відповів: ―Твої молитви та милостині піднялися до Бога як жертва нагадування.</verse>
				<verse number="5">Тепер надішли людей до Яффи та поклич Симона, якого називають Петром.</verse>
				<verse number="6">Він перебуває в шкіряника Симона, дім якого знаходиться біля моря.</verse>
				<verse number="7">Коли ангел, що говорив із ним, відійшов, Корнелій покликав двох своїх служників та одного благочестивого воїна з тих, що постійно слугували йому,</verse>
				<verse number="8">і, розказавши їм усе, надіслав їх до Яффи.</verse>
				<verse number="9">Наступного дня, коли вони йшли й наближалися до міста, Петро піднявся на дах будинку, щоб помолитися. Було близько шостої години.</verse>
				<verse number="10">Він зголоднів та захотів їсти. Поки готували їжу, Петрові було видіння.</verse>
				<verse number="11">Він побачив відкрите небо й щось схоже на велике полотно, яке опускалося на землю, підтримуване за всі чотири кінці.</verse>
				<verse number="12">У цьому полотні були різні види чотириногих тварин, земноводних плазунів та птахів небесних.</verse>
				<verse number="13">Потім голос промовив до нього: ―Петре, підведися, заколи та їж.</verse>
				<verse number="14">Петро відповів: ―У жодному разі, Господи. Я ніколи не їв нічого скверного або нечистого.</verse>
				<verse number="15">Тоді голос промовив удруге: ―Не називай скверним того, що Бог очистив.</verse>
				<verse number="16">Це сталося тричі, і відразу полотно було підняте до неба.</verse>
				<verse number="17">Коли Петро ще здивовано розмірковував, що може означати це видіння, ось люди, яких надіслав Корнелій, розпитавши про дім Симона, зупинилися біля воріт.</verse>
				<verse number="18">Вони голосно запитали, чи тут гостює Симон, що зветься Петром.</verse>
				<verse number="19">Петро все ще роздумував над видінням, коли Дух промовив до нього: «Ось троє чоловіків шукають тебе.</verse>
				<verse number="20">Встань, зійди та йди з ними без жодного вагання, бо Я надіслав їх».</verse>
				<verse number="21">Петро зійшов та промовив до тих людей: ―Я той, кого ви шукаєте. У якій справі ви прийшли?</verse>
				<verse number="22">Вони відповіли: ―Сотник Корнелій, чоловік праведний, який боїться Бога і якого поважає весь народ юдейський, отримав настанову від святого ангела покликати тебе до свого дому та послухати твоїх слів.</verse>
				<verse number="23">Тоді Петро гостинно запросив їх увійти в дім. Наступного дня він піднявся та пішов разом із ними в супроводі деяких братів з Яффи.</verse>
				<verse number="24">Назавтра вони прибули до Кесарії. Корнелій уже чекав на них, покликавши родичів та близьких друзів.</verse>
				<verse number="25">Коли Петро прийшов, Корнелій зустрів його та, припавши до його ніг, уклонився йому.</verse>
				<verse number="26">Але Петро підняв його, кажучи: ―Встань! Я теж людина!</verse>
				<verse number="27">І, говорячи з Корнелієм, увійшов у дім, де зібралося багато людей.</verse>
				<verse number="28">Петро сказав їм: ―Ви знаєте, що за Законом юдеєві не дозволено спілкуватися з чужинцем або заходити до нього. Однак Бог показав мені, що я не повинен називати нечистою або скверною жодну людину.</verse>
				<verse number="29">І тому, коли мене покликали, я без заперечень прийшов. Тож дозвольте мені спитати вас, з якої причини ви послали по мене?</verse>
				<verse number="30">Корнелій відповів: ―Чотири дні тому, саме в цей час, о дев’ятій годині, я молився у своєму домі, і відразу переді мною з’явився чоловік у яскравій одежі.</verse>
				<verse number="31">Він промовив: «Корнелію, твоя молитва почута, і милостині твої згадалися перед Богом.</verse>
				<verse number="32">Тож надішли людей до Яффи та поклич Симона, якого називають Петром; він гостює в домі шкіряника Симона біля моря. Він прийде й говоритиме до тебе».</verse>
				<verse number="33">Я відразу послав по тебе, і добре, що ти прийшов. Зараз ми всі тут перед Богом, щоб послухати все, що Господь тобі наказав.</verse>
				<verse number="34">Тоді Петро відкрив вуста й сказав: ―Тепер я розумію, що Бог дійсно неупереджений,</verse>
				<verse number="35">і в кожному народі Йому до вподоби той, хто боїться Його й чинить по правді.</verse>
				<verse number="36">Він надіслав синам Ізраїлю Слово, проповідуючи Добру Звістку миру через Ісуса Христа, Який є Господом усіх.</verse>
				<verse number="37">Ви знаєте про справу, що сталася у всій Юдеї, почавши з Галілеї, після хрещення, яке проповідував Іван:</verse>
				<verse number="38">як Бог помазав Святим Духом та силою Ісуса з Назарета. Він ходив містами, роблячи добрі справи, та зцілював усіх підкорених дияволом, тому що Бог був із Ним.</verse>
				<verse number="39">Ми є свідками всього, що Він робив в Юдейській країні та в Єрусалимі. Його вбили, повісивши на хресті.</verse>
				<verse number="40">Але Бог воскресив Його третього дня і дав Йому з’являтись</verse>
				<verse number="41">не всьому народові, а свідкам, обраним наперед Богом, нам, що з Ним їли та пили після того, як Він воскрес із мертвих.</verse>
				<verse number="42">Він наказав нам проповідувати народові та свідчити, що Він – призначений Богом Суддя живих і мертвих.</verse>
				<verse number="43">Про Нього свідчать усі пророки, кажучи, що кожен, хто вірує в Нього, отримає через Його ім’я прощення гріхів.</verse>
				<verse number="44">Коли Петро ще говорив ці слова, Дух Святий зійшов на всіх, хто слухав Слово.</verse>
				<verse number="45">Віруючі з обрізаних, які прийшли з Петром, дивувалися, що дар Святого Духа вилився й на язичників;</verse>
				<verse number="46">бо чули, як ті говорили мовами та прославляли Бога. Тоді Петро сказав:</verse>
				<verse number="47">«Чи може хтось заборонити хреститися водою тим, хто отримав Духа Святого, як і ми?»</verse>
				<verse number="48">Він наказав, щоб вони були охрещені в ім’я Ісуса Христа. Тоді просили його, щоб він залишився з ними ще на декілька днів.</verse>
			</chapter>
			<chapter number="11">
				<verse number="1">Апостоли та брати, які були в Юдеї, почули про те, що язичники теж отримали Слово Боже.</verse>
				<verse number="2">Коли Петро прийшов до Єрусалима, деякі віруючі з обрізаних почали дорікати йому,</verse>
				<verse number="3">кажучи: ―Чому ти увійшов до необрізаних та їв разом із ними?</verse>
				<verse number="4">Тоді Петро почав пояснювати їм усе послідовно, говорячи:</verse>
				<verse number="5">―Я був у місті Яффі й під час молитви мав видіння: до мене наблизилося щось схоже на велике полотно, яке опускалося з неба, підтримуване за всі чотири кінці.</verse>
				<verse number="6">Придивившись, я побачив різні види чотириногих земних тварин, диких звірів, плазунів та птахів небесних.</verse>
				<verse number="7">Потім я почув голос, що говорив до мене: «Петре, підведися, заколи та їж».</verse>
				<verse number="8">Я ж відповів: «У жодному разі, Господи, бо ніколи нічого скверного або нечистого не входило в мої вуста».</verse>
				<verse number="9">Однак голос із неба промовив удруге: «Не називай скверним або нечистим того, що Бог очистив».</verse>
				<verse number="10">Це сталося тричі, і потім усе було взяте до неба.</verse>
				<verse number="11">Цієї ж миті троє чоловіків, надісланих із Кесарії, зупинилися біля дому, де я знаходився.</verse>
				<verse number="12">Дух сказав мені йти разом із ними без жодного вагання. Разом зі мною пішли й ці шестеро братів. Прийшовши, ми зайшли в дім того чоловіка.</verse>
				<verse number="13">Він розповів нам, що побачив ангела, який з’явився в його домі та сказав: «Надішли до Яффи та поклич Симона, якого називають Петром.</verse>
				<verse number="14">Він скаже тобі слова, через які спасешся ти й весь твій дім».</verse>
				<verse number="15">Коли я почав говорити, Дух Святий зійшов на них, як і на нас спочатку.</verse>
				<verse number="16">Тоді я згадав слова Господа, які Він казав: «Іван хрестив водою, а ви будете хрещені Духом Святим».</verse>
				<verse number="17">Отже, якщо Бог дав їм такий дар, як і нам, що увірували в Господа Ісуса Христа, то хто я такий, щоб міг заперечувати Богові?</verse>
				<verse number="18">Почувши це, вони заспокоїлися та прославили Бога, кажучи: «Видно, Бог дав і язичникам покаяння, щоб мали життя».</verse>
				<verse number="19">Ті, що були розсіяні через переслідування, яке почалося після Стефана, дійшли до Фінікії, Кіпру та Антіохії, проповідуючи Слово тільки юдеям.</verse>
				<verse number="20">Однак деякі з них, що походили з Кіпру та Кирени, прийшли до Антіохії й почали проповідувати Добру Звістку про Господа Ісуса й до греків.</verse>
				<verse number="21">Рука Господа була з ними, і велика кількість із них увірувала та навернулася до Господа.</verse>
				<verse number="22">Звістка про це дійшла до церкви в Єрусалимі, і вони надіслали Варнаву до Антіохії.</verse>
				<verse number="23">Коли Варнава прийшов і побачив благодать Божу, він зрадів і закликав усіх залишатися вірними перед Господом у своїх серцях.</verse>
				<verse number="24">Він був доброю людиною, сповненою Святого Духа та віри. І чимало людей навернулося до Господа.</verse>
				<verse number="25">Потім він пішов до Тарса відшукати Савла.</verse>
				<verse number="26">І, коли знайшов, привів його до Антіохії. Цілий рік вони збиралися разом у церкві та навчали чимало народу. В Антіохії учнів уперше почали називати християнами.</verse>
				<verse number="27">У ті дні з Єрусалима до Антіохії прийшло декілька пророків.</verse>
				<verse number="28">Один із них, на ім’я Агав, піднявся та через Духа Святого звістив, що буде великий голод на всій землі, що й сталося за правління Клавдія.</verse>
				<verse number="29">Тоді учні вирішили надіслати допомогу братам, які жили в Юдеї, кожен по спромозі.</verse>
				<verse number="30">Так вони й зробили, надіславши допомогу до старійшин через Варнаву та Савла.</verse>
			</chapter>
			<chapter number="12">
				<verse number="1">У той час цар Ірод заарештував декого з церкви, щоб заподіяти їм зло.</verse>
				<verse number="2">Він убив мечем Якова, брата Іванового.</verse>
				<verse number="3">Побачивши, що це подобається юдеям, заарештував і Петра. Це сталося у дні свята Опрісноків.</verse>
				<verse number="4">Після арешту Петра посадили у в’язницю та передали під охорону чотирьом четвіркам воїнів. Ірод бажав після Пасхи вивести Петра до народу.</verse>
				<verse number="5">Отже, Петро був під охороною у в’язниці, а церква ревно молилася Богові за нього.</verse>
				<verse number="6">Уночі, перед тим, як Ірод збирався вивести його на суд, Петро спав між двома воїнами, скутий двома ланцюгами, а стражники біля дверей стерегли в’язницю.</verse>
				<verse number="7">Раптом з’явився ангел Господній, і світло осяяло в’язницю. Ангел, штовхнувши Петра в бік, розбудив його та сказав: «Скоріше вставай!» І ланцюги впали з Петрових рук.</verse>
				<verse number="8">Далі ангел сказав йому: «Підпережись та надінь сандалії». Петро зробив так. «Одягни свій плащ та йди за мною», – сказав ангел.</verse>
				<verse number="9">Петро вийшов за ним, не розуміючи, що все, зроблене ангелом, відбувається насправді. Йому здавалося, що він бачить видіння.</verse>
				<verse number="10">Вони пройшли першу та другу сторожу та підійшли до залізної брами, яка вела до міста. Брама відчинилася сама, і вони вийшли на вулицю. Коли ж вони пройшли одну вулицю, ангел раптом відступив від нього.</verse>
				<verse number="11">Отямившись, Петро сказав: «Тепер я дійсно бачу, що Господь надіслав свого ангела й визволив мене з Іродових рук та від усього, на що очікував юдейський народ».</verse>
				<verse number="12">Зрозумівши, що сталося, він пішов до дому Марії, матері Івана, якого ще називали Марком, де багато народу зібралося та молилося.</verse>
				<verse number="13">Петро постукав у хвіртку брами, і служниця, на ім’я Рода, вийшла відповісти.</verse>
				<verse number="14">Вона впізнала голос Петра, але, забувши від радощів відчинити браму, побігла сказати, що Петро стоїть біля воріт.</verse>
				<verse number="15">Вони сказали їй: «Ти несповна розуму!» Але вона наполягала. Тоді вони сказали: «Це, мабуть, його ангел!»</verse>
				<verse number="16">Однак Петро продовжував стукати. Коли ж вони відчинили, то побачили його й здивувалися.</verse>
				<verse number="17">Він подав їм знак рукою, щоб мовчали, та, розповівши їм, як Господь вивів його з в’язниці, сказав: «Розкажіть про це Якову та братам». Після цього він пішов у інше місце.</verse>
				<verse number="18">Коли настав день, між воїнами зчинилася велика тривога, бо ніхто не знав, що сталося з Петром.</verse>
				<verse number="19">Ірод шукав його, та, не знайшовши, допитав стражників і наказав їх стратити. Потім він переїхав з Юдеї в Кесарію і залишився там.</verse>
				<verse number="20">Ірод був дуже розгніваний на мешканців Тира й Сидона. Але вони змовилися між собою, прийшли до нього й, схиливши на свій бік Бласта, управителя царського дому, просили миру, бо їхня країна була залежна від царських земель у постачанні їжі.</verse>
				<verse number="21">У призначений день Ірод, вдягнувши царську одежу, сів на трон та звернувся до них із промовою.</verse>
				<verse number="22">Народ же вигукував: «Це голос бога, а не людини!»</verse>
				<verse number="23">Однак ангел Господа відразу вразив його, бо він не віддав слави Богові, і, сточений червами, Ірод помер.</verse>
				<verse number="24">Між тим Слово Боже продовжувало зростати та множитись.</verse>
				<verse number="25">Варнава та Савл виконали служіння й повернулися з Єрусалима, узявши з собою Івана, званого Марком.</verse>
			</chapter>
			<chapter number="13">
				<verse number="1">У церкві Антіохії були пророки та вчителі: Варнава, Симеон, якого звали Нігер, Луцій з Киринеї, Манаен, який виховувався разом із тетрархом Іродом, та Савл.</verse>
				<verse number="2">Одного разу, коли вони служили Господеві й постилися, Дух Святий сказав: «Відділіть Мені Варнаву та Савла для справи, до якої Я їх покликав».</verse>
				<verse number="3">Тоді, після посту й молитви, вони поклали на них руки та відпустили.</verse>
				<verse number="4">Послані Святим Духом, вони прийшли до Селевкії, а звідти відпливли до Кіпру.</verse>
				<verse number="5">Прибувши до Саламії, звіщали там Слово Боже в юдейських синагогах. Іван теж був із ними та допомагав їм.</verse>
				<verse number="6">Пройшовши через весь острів, прийшли до Пафосу. Там вони знайшли одного юдея, на ім’я Бар-Ісус, який був чаклуном та лжепророком.</verse>
				<verse number="7">Він був разом із проконсулом Сергієм Павлом, розумною людиною. Проконсул покликав Варнаву та Савла, бажаючи послухати Слово Боже.</verse>
				<verse number="8">Але Еліма, чаклун (так перекладається його ім’я), протистояв їм, намагаючись відвернути проконсула від віри.</verse>
				<verse number="9">Тоді Савл, він же й Павло, сповнений Святого Духа, подивився уважно на нього</verse>
				<verse number="10">й сказав: ―Сину диявола та вороже всякої праведності, повний усілякого лукавства та зла! Невже ти не перестанеш перекручувати прямі шляхи Господні?</verse>
				<verse number="11">Ось тепер рука Господня направлена проти тебе: будеш сліпий і не бачитимеш сонця до певного часу! І відразу огорнули його морок і темрява, і він почав шукати, хто б його повів за руку.</verse>
				<verse number="12">Коли проконсул побачив те, що сталося, то увірував, дивуючись Господньому вченню.</verse>
				<verse number="13">Відпливши з Пафосу, Павло й ті, що були разом із ним, прийшли в Пергію та Памфілію. Там Іван залишив їх та повернувся до Єрусалима.</verse>
				<verse number="14">Вони ж пройшли через Пергію і дійшли до Антіохії Пісідійської. У Суботу Павло та Варнава прийшли в синагогу й присіли.</verse>
				<verse number="15">Після читання Закону та Пророків керівник синагоги послав сказати їм: ―Брати, якщо у вас є слово настанови до народу, то говоріть.</verse>
				<verse number="16">Павло піднявся та, подавши рукою знак, сказав: ―Ізраїльтяни та всі, хто боїться Бога, послухайте!</verse>
				<verse number="17">Бог ізраїльського народу обрав наших батьків. Він підніс цей народ під час перебування в землі Єгипту й вивів його з неї Своєю сильною рукою.</verse>
				<verse number="18">Сорок років Він терпів їх у пустелі.</verse>
				<verse number="19">Він знищив сім народів у землі Ханаанській та віддав їхню землю у спадщину нашим батькам.</verse>
				<verse number="20">Це відбувалося упродовж чотирьохсот п’ятдесяти років. Після цього Бог давав їм суддів аж до пророка Самуїла.</verse>
				<verse number="21">Потім народ просив собі царя, і Бог дарував їм Саула, сина Кісового, з роду Веніаміна, який керував сорок років.</verse>
				<verse number="22">Згодом Бог усунув Савла, зробивши царем Давида. Він свідчив про нього, кажучи: «Я знайшов Давида, сина Єссеєвого, чоловіка Мені до серця. Він звершить усю Мою волю».</verse>
				<verse number="23">З його нащадків Бог, згідно зі Своєю обітницею, привів Ізраїлеві Спасителя – Ісуса.</verse>
				<verse number="24">Перед приходом Ісуса Іван закликав до хрещення на знак покаяння весь народ Ізраїлю.</verse>
				<verse number="25">Закінчуючи своє служіння, Іван казав: «За кого ви мене вважаєте? Я не Він. Але після мене йде Той, Кому я не достойний розв’язати ремінці сандалій на ногах».</verse>
				<verse number="26">Брати, діти роду Авраама, і ті, що боїтеся Бога! Це Слово спасіння було надіслане вам.</verse>
				<verse number="27">Жителі Єрусалима та їхні керівники не впізнали Ісуса й, засудивши Його, сповнили слова пророків, які читаються щосуботи.</verse>
				<verse number="28">І хоча вони не знайшли жодної підстави для обвинувачення, усе ж просили Пилата вбити Його.</verse>
				<verse number="29">А коли сповнили все, що було написано про Нього, вони зняли Його з хреста та поклали в гробницю.</verse>
				<verse number="30">Але Бог воскресив Його з мертвих,</verse>
				<verse number="31">і ще багато днів ті, що прийшли разом із Ним із Галілеї в Єрусалим, бачили Його. Тепер вони – Його свідки перед народом.</verse>
				<verse number="32">Ми проповідуємо вам нині цю Добру Звістку: обітницю, дану нашим батькам,</verse>
				<verse number="33">Бог сповнив для нас, їхніх дітей, воскресивши Ісуса. У другому псалмі написано: «Ти Мій Син! Я сьогодні породив Тебе!»</verse>
				<verse number="34">А про те, що Бог воскресив Його з мертвих, так що тіло Його вже ніколи не повернеться у тління, сказав так: «Я дам вам святі та надійні благословення, обіцяні Давидові».</verse>
				<verse number="35">Тому й в іншому місці каже: «Ти не дозволиш вірному Твоєму побачити тління».</verse>
				<verse number="36">Адже Давид, послуживши волі Божій у своєму поколінні, помер, був похований разом зі своїми батьками й побачив тління.</verse>
				<verse number="37">Але Той, Кого Бог воскресив, не побачив тління.</verse>
				<verse number="38">Тому, брати, я хочу, щоб ви знали: через Нього вам сьогодні звіщається прощення гріхів. І від усього, у чому ви не могли виправдатися в Законі Мойсея,</verse>
				<verse number="39">кожен, хто вірить, виправданий через Нього.</verse>
				<verse number="40">Будьте уважні, щоб не сталося з вами того, про що сказано в пророків:</verse>
				<verse number="41">«Подивіться, насмішники, здивуйтеся та помріть, бо Я роблю справу в дні ваші, справу, у яку ви ніяк не повірите, навіть якби вам хтось розповів про це».</verse>
				<verse number="42">Коли Павло та Варнава виходили, їх запросили говорити про це ж наступної Суботи.</verse>
				<verse number="43">Після того, як зібрання розійшлося, багато юдеїв та богобоязних прозелітів пішли за Павлом та Варнавою. Ті говорили з ними та переконували їх залишатись у благодаті Божій.</verse>
				<verse number="44">Наступної Суботи майже все місто зібралося послухати Слово Господнє.</verse>
				<verse number="45">Коли юдеї побачили натовп, то сповнились заздрощів і богохульствами перечили тому, що говорив Павло.</verse>
				<verse number="46">Тоді Павло та Варнава рішуче сказали їм: «Слово Боже треба було звістити насамперед вам. Але оскільки ви відкидаєте його й вважаєте себе недостойними вічного життя, ми звертаємося до язичників.</verse>
				<verse number="47">Бо так наказав нам Господь: „Я зробив тебе світлом серед народів, щоб ти ніс спасіння до краю землі“».</verse>
				<verse number="48">Коли язичники почули це, вони раділи та славили Слово Господнє. І всі, кого було призначено до вічного життя, увірували.</verse>
				<verse number="49">Слово Господнє поширювалося по всій країні.</verse>
				<verse number="50">Юдеї підбурили богобоязних жінок зі знатних сімей та керівників міста, і вони почали гоніння проти Павла та Варнави й вигнали їх за межі своєї землі.</verse>
				<verse number="51">Тоді апостоли обтрусили пил зі своїх ніг на свідчення проти них і пішли до Іконії.</verse>
				<verse number="52">Учні були сповнені радості та Святого Духа.</verse>
			</chapter>
			<chapter number="14">
				<verse number="1">В Іконії Павло та Варнава увійшли також в юдейську синагогу та говорили так переконливо, що багато юдеїв та греків увірувало.</verse>
				<verse number="2">Ті ж юдеї, які відмовилися повірити, підбурили та роз’ятрили душі язичників проти братів.</verse>
				<verse number="3">Однак Павло та Варнава залишалися там досить довго. Вони сміливо говорили про Господа, Який свідчив про Слово благодаті, роблячи чудеса та знамення через їхні руки.</verse>
				<verse number="4">Мешканці міста розділилися: одні підтримували юдеїв, а інші – апостолів.</verse>
				<verse number="5">Язичники та юдеї разом із керівниками задумали закидати їх камінням.</verse>
				<verse number="6">Дізнавшись про це, Павло та Варнава втекли до міст Лікаонії – Лістри, Дервії та околиць,</verse>
				<verse number="7">де продовжували проповідувати Добру Звістку.</verse>
				<verse number="8">У Лістрі сидів безсилий чоловік, який ніколи не ходив, тому що був калікою від народження.</verse>
				<verse number="9">Він слухав, як говорив Павло. Поглянувши на нього уважно й побачивши, що той має віру для зцілення,</verse>
				<verse number="10">Павло голосно промовив: «Встань прямо на ноги!» Той піднявся й почав ходити.</verse>
				<verse number="11">Люди, побачивши, що зробив Павло, почали голосно говорити лікаонською: «Боги до нас зійшли в людській подобі!»</verse>
				<verse number="12">Вони назвали Варнаву Зевсом, а Павла Гермесом, оскільки він був головним у промові.</verse>
				<verse number="13">Жрець Зевса, храм якого був перед містом, привів биків із вінками до воріт, бажаючи разом із народом принести жертву.</verse>
				<verse number="14">Коли апостоли Варнава та Павло почули про це, то роздерли свій одяг, кинулися до натовпу та закричали:</verse>
				<verse number="15">«Люди, навіщо ви це робите? Ми такі ж люди, як і ви! Ми звіщаємо вам Добру Звістку, щоб ви відвернулися від цих марнот до живого Бога, Який створив небеса, землю, море й усе, що в них.</verse>
				<verse number="16">У минулому Він дозволяв усім народам ходити своїми шляхами,</verse>
				<verse number="17">хоч і не залишав їх без свідоцтва про Себе, роблячи добро, даючи дощі з неба та врожайні часи, наповняючи їжею й радощами серця ваші».</verse>
				<verse number="18">І, говорячи це, ледве переконали народ, щоб не приносили їм жертви.</verse>
				<verse number="19">Однак деякі юдеї, які прийшли з Антіохії та Іконії, схилили натовп на свій бік. Вони побили Павла камінням та виволікли його за місто, думаючи, що він уже помер.</verse>
				<verse number="20">Але коли учні зібралися навколо нього, він піднявся та повернувся в місто. Наступного дня він разом із Варнавою вирушив у Дервію.</verse>
				<verse number="21">У цьому місті вони проповідували Добру Звістку й набули чимало учнів. Потім повернулися до Лістри, Іконії та Антіохії.</verse>
				<verse number="22">Павло та Варнава зміцнювали душі учнів, закликаючи їх продовжувати твердо вірити, та навчали, що через великі скорботи нам треба увійти в Царство Боже.</verse>
				<verse number="23">Вони обрали пресвітерів для кожної церкви й постом та молитвою передали їх Господеві, в Якого увірували.</verse>
				<verse number="24">Далі, пройшовши Пісідію, Павло та Варнава прийшли до Памфілії.</verse>
				<verse number="25">Звістивши Слово в Пергії, прийшли до Атталії.</verse>
				<verse number="26">Звідти відпливли до Антіохії, де були передані благодаті Божій для справи, яку виконали.</verse>
				<verse number="27">Повернувшись, вони скликали всю церкву та розповіли, як багато Бог зробив через них і як Він відчинив для язичників двері віри.</verse>
				<verse number="28">Вони залишалися з учнями чимало часу.</verse>
			</chapter>
			<chapter number="15">
				<verse number="1">Тим часом прийшли з Юдеї деякі люди та навчали братів: «Якщо не будете обрізані за звичаєм Мойсеєвим, то не можете спастися».</verse>
				<verse number="2">Це призвело до чималого конфлікту та суперечки між Павлом та Варнавою й тими, хто прийшов. Тоді вирішили, щоб Павло та Варнава й деякі інші з них пішли разом в Єрусалим із цією справою до апостолів та старійшин.</verse>
				<verse number="3">Тоді вони, послані церквою, пішли через Фінікію та Самарію, розповідаючи про навернення язичників. Це викликало велику радість серед усіх братів.</verse>
				<verse number="4">Прибувши в Єрусалим, вони були прийняті церквою, апостолами та старійшинами й розповіли, як багато Бог зробив через них.</verse>
				<verse number="5">Але деякі віруючі з угрупування фарисеїв казали, що язичників потрібно обрізати та наказати їм, щоб дотримувалися Закону Мойсея.</verse>
				<verse number="6">Апостоли та старійшини зібралися для розгляду цього питання.</verse>
				<verse number="7">Після тривалого обговорення Петро піднявся та звернувся до них: «Брати, ви знаєте, що від перших днів Бог обрав мене з-поміж вас, щоби з моїх уст язичники почули слово Доброї Звістки та увірували.</verse>
				<verse number="8">І Бог, Який знає серця, засвідчив їм, давши Духа Святого, як і нам.</verse>
				<verse number="9">Він не зробив жодної різниці між нами й ними, очистивши вірою їхні серця.</verse>
				<verse number="10">То чому ж ви випробовуєте Бога, накладаючи на шиї учнів ярмо, якого ні ми, ні наші батьки не могли нести?</verse>
				<verse number="11">Адже ми віримо, що отримуємо спасіння через благодать Господа Ісуса так само, як і вони».</verse>
				<verse number="12">Тоді все зібрання стихло й почало слухати Варнаву й Павла, що розповідали про чудеса та знамення, які Бог зробив через них серед язичників.</verse>
				<verse number="13">Коли вони закінчили, Яків сказав: «Брати, послухайте мене!</verse>
				<verse number="14">Симон розповів нам, як спочатку Бог прийшов обрати з-поміж язичників народ для Свого імені.</verse>
				<verse number="15">І з цим узгоджуються слова пророків, як написано:</verse>
				<verse number="16">„Після цього Я повернуся та відбудую занепалий дім Давида. Я відбудую його руїни та відновлю його,</verse>
				<verse number="17">щоб решта людей шукали Господа, навіть і всі язичники, над якими закликано Моє ім’я. Так каже Господь, Який робить усе це</verse>
				<verse number="18">і Якому відомо все споконвіку“.</verse>
				<verse number="19">Тому, я вважаю, ми не повинні створювати труднощів для язичників, які навертаються до Бога.</verse>
				<verse number="20">Натомість ми повинні написати їм і застерегти від оскверненого ідолами, від статевої розпусти, від задушених тварин та крові.</verse>
				<verse number="21">Бо Закон Мойсея з давніх-давен проповідується в кожному місті й читається в синагогах щосуботи».</verse>
				<verse number="22">Тоді апостоли та старійшини разом зі всією церквою вирішили обрати з-поміж себе кількох людей та надіслати їх до Антіохії разом із Павлом та Варнавою. Вони обрали Юду, званого Варсавою, та Силу, які були проводирями серед братів.</verse>
				<verse number="23">Через них передали такого листа: «Брати апостоли та старійшини до братів з язичників, які знаходяться в Антіохії, Сирії та Килікії. Вітаємо вас!</verse>
				<verse number="24">Оскільки ми почули, що деякі люди, які вийшли від нас, без нашого дозволу потурбували вас своїми словами й засмутили ваші душі, кажучи, що вам потрібно обрізатись та дотримуватися Закону,</verse>
				<verse number="25">ми одностайно вирішили обрати деяких чоловіків та надіслати їх до вас разом з улюбленими нашими Варнавою й Павлом,</verse>
				<verse number="26">людьми, які віддали своє життя заради імені Господа нашого Ісуса Христа.</verse>
				<verse number="27">Ми надсилаємо до вас Юду та Силу, щоб вони словами сповістили вам те, що ми написали.</verse>
				<verse number="28">Бо угодно Святому Духові й нам не накладати на вас більше ніякого тягаря, окрім цього необхідного:</verse>
				<verse number="29">утримуйтеся від їжі, яка приносилась ідолам, від крові, від задушених тварин та від статевої розпусти. Дотримуючись цього, ви зробите добре. Будьте здорові!»</verse>
				<verse number="30">Отже, посланці прийшли в Антіохію та, скликавши все зібрання, передали листа.</verse>
				<verse number="31">Прочитавши його, брати зраділи цьому підбадьорюванню.</verse>
				<verse number="32">Юда та Сила, які самі були пророками, багатьма словами підбадьорювали та зміцнювали братів.</verse>
				<verse number="33">Вони провели там деякий час, і брати відпустили їх із миром до тих, хто їх надіслав.</verse>
				<verse number="34">Однак Сила вирішив залишитися, а Юда повернувся до Єрусалима.</verse>
				<verse number="35">Павло та Варнава залишились в Антіохії, де вони з багатьма іншими братами навчали та проповідували Добру Звістку Слова Господнього.</verse>
				<verse number="36">Через декілька днів Павло сказав Варнаві: «Повернімося та відвідаймо братів із кожного міста, де ми проповідували Слово Господнє, побачимо, що вони роблять».</verse>
				<verse number="37">Варнава хотів взяти з собою Івана, якого звали Марком.</verse>
				<verse number="38">А Павло вважав, що не варто брати з собою того, хто залишив їх у Памфілії і не пішов із ними на служіння.</verse>
				<verse number="39">Незгода між ними була досить гострою, так що вони розділилися: Варнава взяв із собою Марка та відплив до Кіпру;</verse>
				<verse number="40">Павло ж обрав Силу й вирушив у дорогу, переданий братами благодаті Господа.</verse>
				<verse number="41">Він пройшов через Сирію та Килікію, зміцнюючи церкви.</verse>
			</chapter>
			<chapter number="16">
				<verse number="1">Павло прийшов у Дервію та Лістру. Там був учень, на ім’я Тимофій. Його мати була віруючою юдейкою, а батько – греком.</verse>
				<verse number="2">Про Тимофія добре свідчили брати з Лістри та Іконії.</verse>
				<verse number="3">Павло схотів узяти його із собою в подорож і, узявши, обрізав його заради юдеїв, що були в тих місцях; бо всі знали, що його батько був греком.</verse>
				<verse number="4">Проходячи через міста, Павло й брати закликали віруючих дотримуватися рішень, прийнятих апостолами та старійшинами в Єрусалимі.</verse>
				<verse number="5">А церкви зміцнювались у вірі та кількісно зростали щодня.</verse>
				<verse number="6">Вони проходили через Фригію та Галатійську місцевість, але Дух Святий не дозволив звіщати Слово в Азії.</verse>
				<verse number="7">Коли підійшли до Місії, спробували піти до Вітинії, але Дух Ісуса не дозволив.</verse>
				<verse number="8">Вони пройшли Місію та прийшли в Троаду.</verse>
				<verse number="9">Уночі Павлові було видіння: з’явився чоловік із Македонії, який стояв і благав його: «Прийди до Македонії та допоможи нам!»</verse>
				<verse number="10">Після цього видіння, ми вирішили відразу ж піти до Македонії, зрозумівши, що Бог кличе нас проповідувати їм Добру Звістку.</verse>
				<verse number="11">Отже, з Троади ми відпливли прямо в Самофракію, а наступного дня – у Неаполь;</verse>
				<verse number="12">звідти ж – до міста Филиппи, що було римською колонією та головним містом тієї частини Македонії, і залишилися в тому місті на декілька днів.</verse>
				<verse number="13">У Суботу ми вийшли за ворота до річки, де, за звичаєм, було місце для молитви. Присівши, почали розмовляти з жінками, які там зібралися.</verse>
				<verse number="14">Серед них була одна, на ім’я Лідія, з міста Тіятира, вона торгувала пурпуровою тканиною. Лідія шанувала Бога. Господь відкрив її серце, щоб уважно сприймала все сказане Павлом.</verse>
				<verse number="15">Після того, як вона та її родина були охрещені, Лідія запросила нас, кажучи: «Якщо ви вважаєте мене вірною Господеві, то зайдіть до мого дому й живіть». І переконала нас.</verse>
				<verse number="16">Одного дня, коли ми йшли до місця молитви, нас зустріла служниця, яка мала віщунського духа. Ворожінням вона приносила великий прибуток своїм господарям.</verse>
				<verse number="17">Вона, ідучи за Павлом та за нами, голосно казала: «Ці люди – раби Всевишнього Бога, які звіщають вам шлях спасіння!»</verse>
				<verse number="18">Вона це робила упродовж багатьох днів. Тоді, обурившись, Павло обернувся й промовив духові: «В ім’я Ісуса Христа наказую тобі: вийди з неї!» І тієї ж миті дух вийшов із неї.</verse>
				<verse number="19">Коли господарі служниці побачили, що їхня надія на прибуток пропала, вони схопили Павла та Силу й повели на площу до керівників міста.</verse>
				<verse number="20">Привівши їх до магістрату, сказали: «Ці люди – юдеї, що каламутять наше місто</verse>
				<verse number="21">й звіщають звичаї, які нам, римлянам, не дозволено ні приймати, ні виконувати».</verse>
				<verse number="22">Натовп теж повстав проти них, і керівники міста, здерши з них одяг, наказали побити їх палицями.</verse>
				<verse number="23">Завдавши їм багато ударів, кинули у в’язницю та наказали тюремникові пильно їх охороняти.</verse>
				<verse number="24">Отримавши такий наказ, він кинув їх у внутрішню в’язницю й забив їхні ноги в колоду.</verse>
				<verse number="25">Опівночі Павло та Сила молилися та співали пісні Богові, а в’язні слухали їх.</verse>
				<verse number="26">Аж раптом стався сильний землетрус, так що основи в’язниці похитнулися. Одразу всі двері відчинилися, і ланцюги на всіх відстебнулися.</verse>
				<verse number="27">Коли тюремник прокинувся й побачив усі двері в’язниці відчиненими, то взявся за меч і хотів убити себе, думаючи, що в’язні втекли.</verse>
				<verse number="28">Але Павло голосно сказав: ―Не заподій собі ніякого зла, бо всі ми тут!</verse>
				<verse number="29">Тоді тюремник, попросивши факел, ускочив до в’язниці та, тремтячи, упав перед Павлом та Силою.</verse>
				<verse number="30">Він вивів їх на вулицю та спитав: ―Панове, що мені робити, щоб отримати спасіння?</verse>
				<verse number="31">Вони відповіли: ―Віруй у Господа Ісуса, і отримаєш спасіння ти й весь твій дім!</verse>
				<verse number="32">І проповідували Слово Господнє йому та всім, хто був у його домі.</verse>
				<verse number="33">Тієї ж нічної години тюремник узяв їх та обмив їхні рани. Потім негайно був охрещений він зі всіма своїми.</verse>
				<verse number="34">Привівши їх до свого дому, накрив для них стіл. І разом зі всіма домашніми радів, що повірив у Бога.</verse>
				<verse number="35">Коли настав день, керівники міста надіслали своїх слуг сказати тюремникові: «Відпусти цих людей!»</verse>
				<verse number="36">Тюремник сказав Павлові: ―Керівники міста надіслали наказ відпустити вас. Отже, ви можете йти з миром!</verse>
				<verse number="37">Але Павло сказав їм: ―Нас побили прилюдно, без судового розгляду, і, хоча ми громадяни Риму, кинули до в’язниці, а тепер вони бажають таємно нас вигнати? Ні! Нехай самі прийдуть і виведуть нас!</verse>
				<verse number="38">Слуги передали ці слова керівникам міста. Почувши, що Павло та Сила – римляни, ті перелякалися.</verse>
				<verse number="39">Вони прийшли та вибачилися перед ними, вивели їх із в’язниці та благали, щоб вони залишили місто.</verse>
				<verse number="40">Вийшовши з в’язниці, Павло та Сила попрямували до дому Лідії, де зустріли братів та підбадьорили їх. Після цього вони пішли далі.</verse>
			</chapter>
			<chapter number="17">
				<verse number="1">Пройшовши через Амфіполь та Аполлонію, прийшли в Солунь, де була юдейська синагога.</verse>
				<verse number="2">Павло, за своїм звичаєм, пішов до них і три Суботи говорив із ними про Писання,</verse>
				<verse number="3">пояснюючи та доводячи, що Христос повинен був постраждати й воскреснути з мертвих. Він казав: «Ісус, Якого я вам проповідую, і є Христос».</verse>
				<verse number="4">Декого з них це переконало, і вони приєдналися до Павла та Сили, а також багато богобоязних греків і чимало поважних жінок.</verse>
				<verse number="5">Це розлютило інших юдеїв, і вони, узявши якихось негідних людей з ринку, зібрали натовп та розпочали заворушення в місті. Вони прийшли до дому Ясона й шукали Павла та Силу, щоб вивести їх до натовпу.</verse>
				<verse number="6">Не знайшовши їх, вони повели Ясона та деяких братів до керівників міста, викрикуючи: «Ті, що збунтували весь світ, прийшли й сюди,</verse>
				<verse number="7">а Ясон прийняв їх! Усі вони діють проти наказів Кесаря й говорять, що є інший цар – Ісус!»</verse>
				<verse number="8">Натовп та керівники міста, почувши ці слова, збентежились.</verse>
				<verse number="9">Але, отримавши від Ясона та інших поруку, відпустили їх.</verse>
				<verse number="10">Тієї ж ночі брати відіслали Павла та Силу до Верії. Прибувши туди, вони пішли в юдейську синагогу.</verse>
				<verse number="11">Верійці були більш відкриті, ніж солуняни: прийняли Слово з усім запалом. Щодня ретельно досліджували Писання, щоб перевірити, чи так воно є.</verse>
				<verse number="12">Багато з них, а також чимало поважних грецьких жінок та чоловіків увірували.</verse>
				<verse number="13">Та коли юдеї з Солуня дізналися, що Павло проповідує Слово Боже у Верії, прийшли також туди й почали підбурювати та бунтувати народ.</verse>
				<verse number="14">Брати відразу ж відіслали Павла до моря, а Сила та Тимофій залишилися там.</verse>
				<verse number="15">Ті, хто супроводжував Павла, провели його до Афін і повернулися з наказом до Сили та Тимофія, щоб вони негайно прийшли до нього.</verse>
				<verse number="16">Чекаючи на них в Афінах, Павло засмутився у своєму дусі, побачивши, що місто наповнене ідолами.</verse>
				<verse number="17">Він розмовляв з юдеями та богобоязними в синагозі й щоденно з тими, хто був на ринку.</verse>
				<verse number="18">Деякі філософи з епікурейців та стоїків почали сперечатися з ним. Одні з них говорили: ―Що хоче сказати цей базіка? Інші казали: ―Здається, він звіщає чужих богів! Це тому, що він проповідував Добру Звістку про воскресіння Ісуса.</verse>
				<verse number="19">Вони взяли його та повели до Ареопагу, кажучи: ―Чи можемо ми знати, що це за нове навчання, про яке ти говориш?</verse>
				<verse number="20">Бо щось дивне ти вкладаєш нам у вуха, і хотілося б знати, що це означає.</verse>
				<verse number="21">Усі афіняни й чужинці, які там мешкали, нічим іншим не займались, як аби щось нове говорити чи слухати.</verse>
				<verse number="22">Павло став посередині Ареопагу та промовив: ―Афіняни! З усього бачу, що ви дуже релігійні!</verse>
				<verse number="23">Бо коли я проходив та роздивлявся ваші святині, то знайшов і жертовник, на якому було написано: невідомому богові. Отже, цього невідомого Бога, Якому ви поклоняєтесь, не знаючи, я вам проповідую.</verse>
				<verse number="24">Бог, Який сотворив світ і все, що в ньому, є Господом неба і землі. Він не живе в храмах, збудованих руками людей,</verse>
				<verse number="25">і не вимагає служіння людських рук, ніби в чомусь має потребу. Він сам дає всім життя, дихання й усе інше.</verse>
				<verse number="26">З одного чоловіка Він сотворив усі народи, щоб вони заселили цілу землю. Він установив часи та межі їхнього проживання,</verse>
				<verse number="27">щоб вони шукали Бога й, відчуваючи Його, мабуть, знайшли, хоча Він і недалеко від кожного з нас.</verse>
				<verse number="28">Бо в Ньому ми живемо, рухаємось та існуємо, як про це казали деякі з ваших поетів: «Ми Його нащадки».</verse>
				<verse number="29">Будучи нащадками Бога, ми не повинні думати, що божество – це щось майстерно виготовлене за замислом людей із золота, срібла або каміння.</verse>
				<verse number="30">Отже, не зважаючи на часи незнання, Бог тепер наказує всім людям усюди покаятись;</verse>
				<verse number="31">бо Він призначив день, коли судитиме світ по правді через Чоловіка, Якого обрав для цього, і дав усім незаперечні докази цього, воскресивши Його з мертвих.</verse>
				<verse number="32">Почувши про воскресіння з мертвих, одні почали насміхатися, а інші сказали: ―Про це ми послухаємо тебе іншим разом!</verse>
				<verse number="33">Так Павло вийшов з-поміж них.</verse>
				<verse number="34">Однак деякі люди приєдналися до нього й увірували. Серед них Діонісій Ареопагіт, одна жінка, на ім’я Дамаріс, та інші разом із ними.</verse>
			</chapter>
			<chapter number="18">
				<verse number="1">Після цього Павло залишив Афіни та пішов до Коринфа.</verse>
				<verse number="2">Там він зустрів юдея, на ім’я Акила, родом із Понту. Він прибув недавно з Італії зі своєю дружиною Прискіллою, бо Клавдій наказав усім юдеям покинути Рим. Павло прийшов до них</verse>
				<verse number="3">і, оскільки вони мали те ж ремесло, що й він, залишився працювати з ними. Їхнім ремеслом було виготовлення наметів.</verse>
				<verse number="4">Щосуботи Павло промовляв у синагозі, намагаючись переконати юдеїв та греків.</verse>
				<verse number="5">Коли ж прийшли з Македонії Сила та Тимофій, Павло присвятив себе повністю проповіді Слова, засвідчуючи юдеям, що Ісус є Христос.</verse>
				<verse number="6">Але оскільки вони чинили опір та богохульствували, він обтрусив одежу й сказав їм: «Кров ваша на головах ваших. Я чистий! Віднині йду до язичників».</verse>
				<verse number="7">І, вийшовши звідти, прийшов у дім чоловіка, на ім’я Тит Юст, який шанував Бога; його дім знаходився біля синагоги.</verse>
				<verse number="8">Крисп, керівник синагоги, увірував у Господа разом з усім своїм домом. І багато коринфян, почувши Павла, увірували та були охрещені.</verse>
				<verse number="9">Уночі Господь сказав Павлові у видінні: «Не бійся! Продовжуй говорити й не мовчи,</verse>
				<verse number="10">бо Я з тобою, і ніхто не заподіє тобі зла, тому що Я маю багато людей у цьому місті».</verse>
				<verse number="11">І Павло залишався там рік і шість місяців, навчаючи їх Слова Божого.</verse>
				<verse number="12">Коли Галліон був проконсулом Ахаї, юдеї, зібравшись разом, повстали проти Павла та привели його до суду,</verse>
				<verse number="13">кажучи: «Цей чоловік переконує людей шанувати Бога не за Законом».</verse>
				<verse number="14">Коли ж Павло хотів говорити, Галліон промовив до юдеїв: «Юдеї, якщо була б якась несправедливість чи серйозний злочин, я б вас послухав,</verse>
				<verse number="15">але якщо йдеться про слова, імена та ваш Закон, вирішуйте самі. Я не хочу бути суддею цього».</verse>
				<verse number="16">І вигнав їх із суду.</verse>
				<verse number="17">Тоді всі схопили Состена, керівника синагоги, і побили його перед судом, але Галліон ніяк на це не зважав.</verse>
				<verse number="18">Павло залишався там чимало днів, а потім, попрощавшись із братами, відплив до Сирії разом із Прискіллою та Акилою. У Кенхреях він обстриг волосся, бо дав обітницю.</verse>
				<verse number="19">Прибувши в Ефес, Павло залишив Прискіллу та Акилу там, а сам пішов у синагогу, де розмовляв з юдеями.</verse>
				<verse number="20">Вони просили його залишитись у них довше, але він не погодився,</verse>
				<verse number="21">а попрощався з ними, кажучи: «Повернуся до вас знов, якщо буде воля Божа». І відплив з Ефеса.</verse>
				<verse number="22">Прибувши до Кесарії, Павло вирушив до Єрусалима та, привітавши церкву, відбув до Антіохії.</verse>
				<verse number="23">Він пробув деякий час в Антіохії, а потім пішов через землю Галатії та Фригії, зміцнюючи всіх учнів.</verse>
				<verse number="24">Тим часом до Ефеса прийшов один юдей, на ім’я Аполлос, родом з Олександрії, чоловік освічений, який був сильний у Писанні.</verse>
				<verse number="25">Він був навчений про Шлях Господа й, палаючи духом, говорив та докладно навчав про Ісуса, хоча знав тільки Іванове хрещення.</verse>
				<verse number="26">Він почав сміливо говорити в синагозі. Почувши його, Прискілла та Акила покликали його до себе й більш ретельно пояснили йому Шлях Божий.</verse>
				<verse number="27">Коли він забажав піти до Ахаї, брати заохочували його й написали листа до учнів, щоб ті сприятливо прийняли його. Прибувши туди, Аполлос багато допоміг усім, хто увірував через благодать,</verse>
				<verse number="28">адже він рішуче переконував юдеїв, прилюдно показуючи через Писання, що Ісус є Христос.</verse>
			</chapter>
			<chapter number="19">
				<verse number="1">Коли Аполлос був у Коринфі, Павло, пройшовши через внутрішні райони високогір’я, дістався до Ефеса. Там він зустрів деяких учнів</verse>
				<verse number="2">і спитав їх: ―Чи отримали ви Святого Духа, коли увірували? Вони відповіли: ―Ми навіть не чули про Святого Духа.</verse>
				<verse number="3">Тоді він спитав їх: ―Тож у що ви були охрещені? Вони відповіли: ―У хрещення Івана.</verse>
				<verse number="4">Павло сказав: ―Іван хрестив хрещенням покаяння. Він закликав народ увірувати в Того, Хто мав прийти після Нього, тобто в Ісуса.</verse>
				<verse number="5">Почувши це, вони були охрещені в ім’я Господа Ісуса.</verse>
				<verse number="6">Коли Павло поклав на них руки, Дух Святий зійшов на них, і вони почали говорити мовами й пророкувати.</verse>
				<verse number="7">Усього їх було близько дванадцяти осіб.</verse>
				<verse number="8">Потім він зайшов у синагогу, де упродовж трьох місяців сміливо говорив та переконував про Царство Боже.</verse>
				<verse number="9">Коли ж деякі з них стали опиратися й не вірили, зневажаючи Шлях перед громадою, Павло залишив їх. Він відокремив учнів і щодня говорив із ними в школі Тиранна.</verse>
				<verse number="10">Це продовжувалося два роки, так що всі мешканці Азії, юдеї та греки, почули Слово Господнє.</verse>
				<verse number="11">Бог робив надзвичайні чудеса через Павла:</verse>
				<verse number="12">хустини або пояси, яких він торкався, клали на хворих, і хвороби залишали їх, а злі духи виходили.</verse>
				<verse number="13">Деякі з мандрівних юдейських екзорцистів теж спробували використати ім’я Господа Ісуса для звільнення тих, що мали злих духів, кажучи: ―Заклинаємо вас Ісусом, Якого проповідує Павло!</verse>
				<verse number="14">Це робили семеро синів Скеви, юдейського первосвященника.</verse>
				<verse number="15">Але злий дух відповів їм: ―Ісуса я знаю, і Павло мені відомий, а ви хто такі?</verse>
				<verse number="16">І чоловік, у якому був злий дух, кинувся на них і переміг усіх. Вони вибігли з дому голі та поранені.</verse>
				<verse number="17">Про це стало відомо всім юдеям та грекам, які жили в Ефесі. Усіх охопив страх, і звеличували ім’я Господа Ісуса.</verse>
				<verse number="18">Багато з тих, хто увірував, приходили та відверто визнавали й відкривали свої вчинки.</verse>
				<verse number="19">Чимало з тих, хто раніше займався чаклунством, зібрали свої книжки та спалили їх перед усіма. Коли порахували ціну всіх книжок, вона склала п’ятдесят тисяч драхм.</verse>
				<verse number="20">Так, завдяки Господній силі Слово зростало та зміцнювалось.</verse>
				<verse number="21">Після тих подій Павло в дусі вирішив пройти через Македонію й Ахаю та піти до Єрусалима. Він сказав: «Після того, як побуваю там, мені потрібно побачити Рим».</verse>
				<verse number="22">Він надіслав до Македонії двох своїх помічників, Тимофія та Ераста, а сам залишився на деякий час в Азії.</verse>
				<verse number="23">У той час розпочалося велике заворушення проти Шляху.</verse>
				<verse number="24">Певний срібний майстер, на ім’я Деметріос, який робив зі срібла копії храму Артеміди, давав чималий дохід своїм ремісникам.</verse>
				<verse number="25">Зібравши їх та інших робітників, що займалися подібним ремеслом, сказав: «Ви знаєте, що ця робота дає нам хороший дохід.</verse>
				<verse number="26">Але ви бачите й чуєте, що не тільки в Ефесі, але й в усій Азії цей Павло переконав та увів в оману багатьох людей, кажучи, що боги, зроблені руками людей, не є богами.</verse>
				<verse number="27">Це загрожує не тільки тим, що наш труд зазнає зневаги, але й тим, що храм великої богині Артеміди, перед якою вклоняється вся Азія й весь світ, буде нічим, і вся її велич буде зруйнована».</verse>
				<verse number="28">Почувши це, вони сповнились люттю й почали кричати: «Велика Артеміда Ефеська!»</verse>
				<verse number="29">Місто наповнилося заворушенням, і всі разом кинулися до театру, схопивши Павлових супутників, Гайя та Аристарха, які були з Македонії.</verse>
				<verse number="30">Павло хотів вийти до народу, але учні не дозволили йому.</verse>
				<verse number="31">Навіть деякі з керівників Азії, які були друзями Павла, надіслали до нього попередження, щоб він не з’являвся в театрі.</verse>
				<verse number="32">Зібрання було в сум’ятті: одні кричали одне, а інші – інше. Більшість же навіть не розуміла, навіщо вони зібралися.</verse>
				<verse number="33">З натовпу взяли Олександра, бо юдеї його виштовхали. Олександр дав знак рукою, бажаючи виправдатись перед народом.</verse>
				<verse number="34">Але довідавшись, що він юдей, натовп упродовж двох годин викрикував в один голос: «Велика Артеміда Ефеська!»</verse>
				<verse number="35">Тоді до народу вийшов один із чиновників міста, заспокоїв натовп та сказав: «Ефесяни, чи є якась людина, яка не знає, що місто Ефес – хранитель храму великої Артеміди та її зображення, яке впало з неба?</verse>
				<verse number="36">Це безперечний факт, тому вам належить зберігати спокій і не діяти необачно.</verse>
				<verse number="37">А ви привели сюди цих людей, хоча жоден із них не є грабіжником храму й не богохульствував проти нашої богині.</verse>
				<verse number="38">Отже, якщо в Деметріоса та інших майстрів є звинувачення проти когось, то на це є суди й проконсули. Нехай туди приносять обвинувачення один на одного.</verse>
				<verse number="39">Якщо ж у вас є щось інше, це вирішиться на законному зібранні.</verse>
				<verse number="40">Бо є небезпека, що нас можуть за сьогоднішнє обвинуватити в заколоті, адже не маємо жодного виправдання цьому збіговиську». Сказавши це, він розпустив зібрання.</verse>
			</chapter>
			<chapter number="20">
				<verse number="1">Після того, як заворушення закінчилися, Павло, зібравши учнів, підбадьорив їх і, попрощавшись із ними, пішов до Македонії.</verse>
				<verse number="2">Проходячи тими краями, Павло підбадьорював учнів багатьма словами, а потім прийшов до Греції,</verse>
				<verse number="3">де пробув три місяці. Коли збирався відплисти до Сирії, юдеї вчинили проти нього змову. Дізнавшись про це, він вирішив повернутися через Македонію.</verse>
				<verse number="4">Разом із ним пішов Сопатер, син Пірра з Вереї, Аристарх та Секунд із Солуня, Гай із Дервії, Тимофій, Тихик і Трохим з Азії.</verse>
				<verse number="5">Вони пішли вперед і чекали нас у Троаді.</verse>
				<verse number="6">Ми ж після днів свята Опрісноків відпливли з Филиппи й через п’ять днів прибули до них у Троаду, де провели сім днів.</verse>
				<verse number="7">Першого дня тижня ми зібралися на ламанні хліба. Павло, маючи намір наступного дня вирушити в подорож, говорив з учнями й продовжив промову до півночі.</verse>
				<verse number="8">У верхній кімнаті, де ми зібралися, було багато світильників.</verse>
				<verse number="9">Один юнак, на ім’я Євтих, сидів на вікні. А оскільки Павло говорив довго, юнака здолав міцний сон, він похитнувся та впав із третього поверху. Коли його підняли, він був мертвий.</verse>
				<verse number="10">Павло зійшов вниз, припав до нього та, обійнявши, сказав: «Не турбуйтеся, бо його душа ще в ньому».</verse>
				<verse number="11">Після цього Павло повернувся нагору, переломив хліб та їв. Він говорив із ними довго, аж до світанку, а потім вирушив у дорогу.</verse>
				<verse number="12">А хлопця привели живого, і всіх це дуже втішило.</verse>
				<verse number="13">Ми попливли наперед кораблем до Асси, щоб звідти забрати Павла. Він сам так звелів, тому що хотів подорожувати пішки.</verse>
				<verse number="14">Коли він зустрів нас в Ассі, ми взяли його на корабель і прибули до Мітилени.</verse>
				<verse number="15">Відпливши звідти, наступного дня прибули до Хіосу; а ще через день припливли до Самоса й, пробувши день у Трогілії, назавтра дісталися до Мілета.</verse>
				<verse number="16">Павло вирішив проминути Ефес і не затримуватися в Азії: він поспішав, щоб, якщо буде можливо, бути в Єрусалимі на день П’ятдесятниці.</verse>
				<verse number="17">З Мілета Павло надіслав до Ефеса й покликав пресвітерів церкви.</verse>
				<verse number="18">Коли вони прийшли, він сказав їм: «Ви знаєте, як я з першого дня, відколи прийшов до Азії, був із вами весь час.</verse>
				<verse number="19">Я з усією покорою та сльозами служив Господеві серед випробувань, що трапилися зі мною через змови юдеїв.</verse>
				<verse number="20">Я не поминув нічого корисного для вас, проповідував та навчав прилюдно та по домах,</verse>
				<verse number="21">засвідчуючи юдеям та грекам про покаяння перед Богом та віру в Господа нашого Ісуса.</verse>
				<verse number="22">І ось тепер я, зв’язаний Духом, іду до Єрусалима, не знаючи, що там зі мною станеться.</verse>
				<verse number="23">Тільки Дух Святий у кожному місті свідчить мені, кажучи, що на мене чекають кайдани та страждання.</verse>
				<verse number="24">Але я ні про що не турбуюся й не дорожу своїм життям, тільки б мені звершити мій шлях та служіння, яке я отримав від Господа Ісуса, – свідчити Добру Звістку благодаті Божої.</verse>
				<verse number="25">І тепер я знаю, що всі ви, між ким я ходив та проповідував Царство Боже, більше не побачите мого обличчя.</verse>
				<verse number="26">Тому я свідчу сьогодні: я чистий від крові всіх,</verse>
				<verse number="27">бо не ухилявся вам звіщати всю волю Божу.</verse>
				<verse number="28">Пильнуйте себе й усю отару, над якою Дух Святий поставив вас єпископами, щоби пасти Церкву Божу, яку Він придбав Своєю кров’ю.</verse>
				<verse number="29">Я знаю, що після мого відходу до вас прийдуть люті вовки, які не щадитимуть отари.</verse>
				<verse number="30">Навіть серед вас постануть люди, які почнуть спотворювати істину, щоб повести учнів за собою.</verse>
				<verse number="31">Тому пильнуйте! Пам’ятайте, що я три роки вдень та вночі зі сльозами наставляв кожного з вас.</verse>
				<verse number="32">І тепер доручаю вас Богові та Слову благодаті Його, яке може вас збудувати й дати спадщину між усіма святими.</verse>
				<verse number="33">Я ні від кого не жадав ні срібла, ні золота, ні одягу.</verse>
				<verse number="34">Ви самі знаєте, що ці руки служили моїм потребам і тих, хто був зі мною.</verse>
				<verse number="35">У всьому я показував вам, що, працюючи так, ми повинні допомагати немічним і пам’ятати слова Господа Ісуса: „Блаженніше давати, ніж отримувати“ ».</verse>
				<verse number="36">Сказавши це, він став на коліна та разом з усіма помолився.</verse>
				<verse number="37">Тоді всі почали плакати й, припавши до шиї Павла, цілували його.</verse>
				<verse number="38">Найбільше всіх засмутили слова Павла про те, що вони більше не побачать його обличчя. Потім провели його до корабля.</verse>
			</chapter>
			<chapter number="21">
				<verse number="1">Коли ми розлучилися з ними, то попливли прямо до острова Кос, наступного дня на Родос, а звідти в Патару.</verse>
				<verse number="2">Знайшовши корабель, що прямував у Фінікію, ми сіли й попливли.</verse>
				<verse number="3">Коли показався Кіпр, ми залишили його ліворуч, попливли до Сирії та причалили в Тирі, тому що там наш корабель мав вивантажити товар.</verse>
				<verse number="4">Знайшовши учнів, ми пробули з ними сім днів. Вони, довідавшись через Духа про майбутнє, застерігали Павла не йти до Єрусалима.</verse>
				<verse number="5">Але коли дні перебування разом закінчилися, ми пішли далі. Усі вони разом із дружинами та дітьми проводжали нас аж за місто, і на березі, схиливши коліна, ми помолилися.</verse>
				<verse number="6">Попрощавшись з усіма, ми піднялися на корабель, а вони повернулися до своїх домівок.</verse>
				<verse number="7">Ми продовжили свою морську подорож і з Тира прибули в Птолеміаду, де, привітавши братів, пробули з ними один день.</verse>
				<verse number="8">Наступного дня ми вирушили в дорогу, прийшли до Кесарії, зайшли в дім євангеліста Филипа, одного з сімох, і залишилися в нього.</verse>
				<verse number="9">Він мав чотири незаймані доньки, які пророкували.</verse>
				<verse number="10">Після того, як ми пробули там чимало днів, з Юдеї прийшов пророк, на ім’я Агав.</verse>
				<verse number="11">Він підійшов до нас, узяв пояс Павла й, зв’язавши собі руки та ноги, сказав: «Святий Дух каже: „Так юдеї в Єрусалимі зв’яжуть та віддадуть у руки язичників чоловіка, якому належить цей пояс“».</verse>
				<verse number="12">Почувши це, ми й місцеві стали благати Павла, щоб він не йшов до Єрусалима.</verse>
				<verse number="13">Але Павло відповів: «Чому ви плачете й розриваєте моє серце? Я готовий не лише бути зв’язаним, але й померти в Єрусалимі за ім’я Господа Ісуса».</verse>
				<verse number="14">Коли ми зрозуміли, що його не переконати, то заспокоїлись, сказавши: «Нехай станеться воля Господня».</verse>
				<verse number="15">Після тих днів ми зібралися й вирушили до Єрусалима.</verse>
				<verse number="16">Разом із нами пішли й учні з Кесарії, які провели нас до Мнасона з Кіпру, давнього учня, у якого ми залишилися.</verse>
				<verse number="17">Коли ми прийшли до Єрусалима, брати з радістю прийняли нас.</verse>
				<verse number="18">Наступного ж дня Павло разом із нами пішов до Якова. Туди прийшли й всі старійшини.</verse>
				<verse number="19">Привітавши їх, Павло докладно розповів, що зробив Бог серед язичників через його служіння.</verse>
				<verse number="20">Вони послухали його та прославили Бога. Потім сказали Павлові: «Брате, ти бачиш, як багато тисяч юдеїв увірувало, і всі вони ревно ставляться до Закону.</verse>
				<verse number="21">Вони чули про тебе, що ти навчаєш юдеїв, які живуть між язичниками, відступити від Закону Мойсея, кажучи, щоб вони не обрізали своїх дітей і не дотримувалися звичаїв.</verse>
				<verse number="22">Що ж тепер робити? Вони, безумовно, почують, що ти прийшов.</verse>
				<verse number="23">Тому зроби, що ми тобі кажемо: серед нас є четверо чоловіків, які пов’язані обітницею.</verse>
				<verse number="24">Візьми їх, очисться разом із ними й заплати за них, щоб вони поголили собі голови. Тоді всі дізнаються: те, що сказано про тебе, – неправда, а, навпаки, ти дотримуєшся Закону.</verse>
				<verse number="25">А щодо язичників, які увірували, то ми написали їм про наше рішення: вони повинні утримуватися від їжі, яка приносилась ідолам, від крові, від задушених тварин та від статевої розпусти».</verse>
				<verse number="26">Наступного дня Павло взяв тих людей і разом із ними виконав вимоги очищення. Потім увійшов у Храм і оголосив, що після закінчення днів очищення за кожного з них буде принесено жертву.</verse>
				<verse number="27">Коли ж закінчувалися сім днів, декілька юдеїв з Азії побачили Павла в Храмі та, підбуривши весь народ, схопили його.</verse>
				<verse number="28">Вони кричали: «Ізраїльтяни, допоможіть! Це чоловік, який повсюди навчає проти нашого народу, проти Закону й проти цього місця. До того ж він привів греків у Храм і цим осквернив це святе місце».</verse>
				<verse number="29">Перед тим вони бачили в місті Павла разом із Трохимом з Ефеса й припустили, що Павло ввів його в Храм.</verse>
				<verse number="30">Усе місто заворушилося, і зібрався народ. Схопивши Павла, витягнули його з Храму та негайно зачинили двері.</verse>
				<verse number="31">Вони вже хотіли вбити Павла, але звістка, що весь Єрусалим охоплено заворушенням, дійшла до римського Трибуна.</verse>
				<verse number="32">Він, узявши воїнів та сотників, відразу побіг до них. Побачивши Трибуна та воїнів, юдеї перестали бити Павла.</verse>
				<verse number="33">Трибун, підійшовши, узяв, заарештував Павла й наказав зв’язати його двома ланцюгами. Він спитав народ, хто це такий і що він зробив.</verse>
				<verse number="34">Однак у натовпі одні кричали одне, а інші – інше. Оскільки він через метушню не міг зрозуміти нічого достеменно, то наказав відвести Павла до фортеці.</verse>
				<verse number="35">Коли він був уже на сходах, воїни були вимушені нести його через тиск натовпу.</verse>
				<verse number="36">Багато народу йшло за ним, вигукуючи: «Смерть йому!»</verse>
				<verse number="37">Перед тим, як Павла мали ввести до фортеці, він спитав Трибуна: ―Чи можна мені щось тобі сказати? Той відповів: ―Ти знаєш грецьку?</verse>
				<verse number="38">Чи ти не той єгиптянин, який нещодавно підняв бунт і повів за собою в пустелю чотири тисячі розбійників?</verse>
				<verse number="39">Павло відповів: ―Я юдей з Тарса в Килікії, громадянин відомого міста. Прошу тебе, дозволь мені звернутися до народу.</verse>
				<verse number="40">Коли той дозволив, Павло, стоячи на сходах, дав народові знак рукою. Коли настала тиша, він заговорив єврейською мовою, кажучи:</verse>
			</chapter>
			<chapter number="22">
				<verse number="1">«Брати та батьки! Послухайте тепер моє виправдання перед вами».</verse>
				<verse number="2">Почувши, що він говорить єврейською, вони ще більше притихли. Павло сказав:</verse>
				<verse number="3">«Я юдей! Народився в Тарсі в Килікії, але виховувався в цьому місті, біля ніг Гамалиїла, навчений докладно Закону батьків наших, ревнитель Бога, як і всі ви сьогодні.</verse>
				<verse number="4">Я переслідував до смерті послідовників цього Шляху, зв’язував та кидав у в’язницю чоловіків та жінок.</verse>
				<verse number="5">Свідки цього – первосвященник та всі старійшини, від яких я отримував листи до братів із Дамаска, щоб піти та привести до Єрусалима зв’язаними тих, хто там був, для покарання.</verse>
				<verse number="6">І сталося, коли я вже наближався до Дамаска, приблизно опівдні, навколо мене раптом засяяло велике світло з неба.</verse>
				<verse number="7">Я впав на землю й почув голос, який казав мені: „Савле! Савле! Чому ти переслідуєш Мене?“</verse>
				<verse number="8">Я спитав: „Хто Ти, Господи?“ Він відповів: „Я Ісус із Назарета, Якого ти переслідуєш“.</verse>
				<verse number="9">Ті, що були зі мною, бачили світло, але не розуміли голосу Того, Хто промовляв.</verse>
				<verse number="10">Я запитав: „Господи, що мені робити?“ Господь сказав: „Підведися та йди в Дамаск. Там тобі буде сказано все, що тобі призначено робити“.</verse>
				<verse number="11">Ті, що були зі мною, за руки привели мене в Дамаск, тому що я осліп від того яскравого світла.</verse>
				<verse number="12">Чоловік, на ім’я Ананія, благочестивий за Законом, про якого добре свідчили всі юдеї, що мешкали там,</verse>
				<verse number="13">прийшов до мене й, ставши поруч, сказав: „Брате Савле, прозрій!“ І тієї ж миті я побачив його.</verse>
				<verse number="14">Він сказав: „Бог наших батьків обрав тебе, щоб ти пізнав Його волю, побачив Праведного та почув голос із Його вуст.</verse>
				<verse number="15">Ти будеш перед усіма людьми Йому свідком того, що бачив та чув.</verse>
				<verse number="16">І тепер чому ти зволікаєш? Встань, прийми хрещення та обмий свої гріхи, прикликавши Його ім’я!“</verse>
				<verse number="17">Коли я повернувся в Єрусалим і молився в Храмі, мені було видіння.</verse>
				<verse number="18">Я побачив Господа, Який казав мені: „Поспіши та скоріше вийди з Єрусалима, тому що не приймуть твого свідчення про Мене“.</verse>
				<verse number="19">Я відповів: „Господи, вони знають, що я кидав їх у в’язницю та бив у синагогах тих, хто вірив у Тебе.</verse>
				<verse number="20">Коли проливалася кров Твого свідка Стефана, я стояв там, і схвалював це, і охороняв одяг тих, хто вбивав його“.</verse>
				<verse number="21">Тоді Господь промовив до мене: „Іди, бо Я пошлю тебе далеко до язичників“ ».</verse>
				<verse number="22">Натовп слухав Павла до цих слів, але тут вони почали кричати: «Геть такого із землі! Йому не слід жити!»</verse>
				<verse number="23">Вони кричали, скидали одяг та кидали пил у повітря.</verse>
				<verse number="24">Тоді Трибун звелів відвести Павла до фортеці; він наказав бичувати та допитати його, щоб дізнатися, з якої підстави вони так на нього кричали.</verse>
				<verse number="25">Але коли прив’язали його ременями, Павло сказав сотникові, що стояв поруч: «Чи дозволено вам бичувати римського громадянина, та ще й без суду?»</verse>
				<verse number="26">Почувши це, сотник пішов до Трибуна й сказав йому: «Що ти хочеш зробити? Цей чоловік – римський громадянин».</verse>
				<verse number="27">Трибун прийшов до Павла та спитав: ―Скажи мені, ти римський громадянин? Він відповів: ―Так.</verse>
				<verse number="28">Трибун сказав: ―Я придбав це громадянство за чималу суму грошей. Павло ж відповів: ―А я народився римлянином.</verse>
				<verse number="29">Ті, що мали його допитати, негайно відійшли від нього. Трибун дуже злякався, збагнувши, що він зв’язав римського громадянина.</verse>
				<verse number="30">Наступного дня, бажаючи дізнатися достеменно, чому юдеї звинувачують його, Трибун розв’язав його та наказав, щоб зібралися первосвященники й весь Синедріон. Потім він увів Павла та поставив перед ними.</verse>
			</chapter>
			<chapter number="23">
				<verse number="1">Павло подивився уважно на Синедріон та сказав: «Брати, до цього дня я жив перед Богом із добрим сумлінням».</verse>
				<verse number="2">Тут первосвященник Ананія наказав тим, хто стояв біля нього, ударити його по вустах.</verse>
				<verse number="3">Тоді Павло промовив до нього: ―Бог тебе вдарить, стіно побілена! Ти сидиш тут, аби судити мене за Законом, але сам, всупереч Закону, наказуєш мене вдарити!</verse>
				<verse number="4">Ті, що стояли біля нього, сказали: ―Ти ображаєш Божого первосвященника?</verse>
				<verse number="5">Павло відповів: ―Брати, я не знав, що він первосвященник. Бо написано: «Керівника народу твого не злослов».</verse>
				<verse number="6">Знаючи, що одна частина з них – садукеї, а друга – фарисеї, Павло вигукнув у Синедріоні: ―Брати, я фарисей, син фарисея, і мене судять за надію у воскресіння з мертвих!</verse>
				<verse number="7">Коли він це сказав, між фарисеями та садукеями виникла незгода, і натовп розділився;</verse>
				<verse number="8">бо садукеї кажуть, що немає воскресіння з мертвих, ні ангелів, ні духів. Фарисеї ж визнають усе це.</verse>
				<verse number="9">Здійнявся великий крик, деякі книжники з фарисейської сторони піднялися й рішуче сказали: «Ми не знаходимо нічого поганого в цій людині! Може, і справді якийсь дух або ангел говорив до нього?»</verse>
				<verse number="10">Колотнеча ставала дедалі більшою; і Трибун, боячись, щоб вони не розірвали Павла, наказав воїнам зійти, забрати його з-поміж них і відвести у фортецю.</verse>
				<verse number="11">Наступної ночі Господь став перед Павлом та промовив: «Будь сміливим! Бо як ти свідчив про Мене в Єрусалимі, так будеш свідчити і в Римі».</verse>
				<verse number="12">Коли настав день, деякі юдеї зібрались і заприсягнулися, що не їстимуть і не питимуть, поки не вб’ють Павла.</verse>
				<verse number="13">Тих, хто дав клятву, було більше сорока людей.</verse>
				<verse number="14">Вони пішли до первосвященника та старійшин і сказали: «Ми зв’язали себе клятвою не їсти, поки не вб’ємо Павла.</verse>
				<verse number="15">Тепер ви та Синедріон скажіть Трибуну привести його до вас, начебто ви бажаєте докладніше розглянути його справу. Ми ж будемо готові й, перш ніж він наблизиться, ми вб’ємо його».</verse>
				<verse number="16">Але про цю змову довідався син Павлової сестри. Він пішов до фортеці та повідомив Павлові.</verse>
				<verse number="17">Тоді Павло покликав одного із сотників та сказав: «Відведи цього юнака до Трибуна, він має йому щось сказати».</verse>
				<verse number="18">Той відвів його до Трибуна й сказав: ―В’язень Павло покликав мене й просив привести цього юнака до тебе. Він має щось тобі сказати.</verse>
				<verse number="19">Трибун узяв його за руку та, відвівши набік, спитав: ―Що ти маєш мені сказати?</verse>
				<verse number="20">Юнак сказав: ―Юдеї змовилися, що проситимуть тебе завтра привести Павла до Синедріону, нібито бажають більш докладно допитати його.</verse>
				<verse number="21">Але ти не слухай їх, тому що більше сорока людей підстерігають його. Вони поклялися не їсти й не пити, поки не вб’ють його. І тепер вони готові й чекають від тебе розпорядження.</verse>
				<verse number="22">Трибун відпустив юнака, наказавши йому: ―Нікому не говори про те, що сказав мені.</verse>
				<verse number="23">Потім покликав двох сотників і наказав їм: «Приготуйте двісті воїнів, сімдесят вершників і двісті стрільців, щоб о третій годині ночі йти до Кесарії.</verse>
				<verse number="24">Приведіть коней і для Павла, щоб він був у безпеці доставлений до намісника Фелікса».</verse>
				<verse number="25">Він написав листа такого змісту:</verse>
				<verse number="26">«Клавдій Лісій до поважного намісника Фелікса. Вітання!</verse>
				<verse number="27">Цього чоловіка схопили юдеї і вже збиралися вбити. Але, довідавшись, що він римський громадянин, я прийшов разом із воїнами й визволив його.</verse>
				<verse number="28">Бажаючи дізнатися причину його обвинувачення, привів його до їхнього Синедріону.</verse>
				<verse number="29">Я виявив, що обвинувачення пов’язане з їхнім Законом, але немає нічого, що заслуговувало б на смерть або ланцюги.</verse>
				<verse number="30">Коли мені повідомили про змову проти нього, я відразу надіслав його до тебе, наказавши й обвинувачам оскаржити його перед тобою. Будь здоровий!»</verse>
				<verse number="31">Отже, воїни, згідно з наказом, взяли Павла й вночі привели в Антипатриду.</verse>
				<verse number="32">Наступного дня, залишивши вершників, щоб ішли з ним далі, воїни повернулися до фортеці.</verse>
				<verse number="33">Коли вершники прийшли до Кесарії, то, передавши листа наміснику, поставили Павла перед ним.</verse>
				<verse number="34">Намісник, прочитавши листа, спитав Павла, з якої він провінції. Дізнавшись, що він із Килікії,</verse>
				<verse number="35">сказав: «Я тебе послухаю, коли прийдуть ті, хто тебе обвинувачує». І наказав стерегти його в преторії Ірода.</verse>
			</chapter>
			<chapter number="24">
				<verse number="1">Через п’ять днів первосвященник Ананія разом зі старійшинами та адвокатом Тертуллом прийшли до Кесарії та перед намісником висунули обвинувачення проти Павла.</verse>
				<verse number="2">Коли Павла покликали, Тертулл почав обвинувачувати його, кажучи: «Тривалий мир ми маємо завдяки тобі, і добрі речі були зроблені для цього народу через твою дбайливість.</verse>
				<verse number="3">Поважний Феліксе! Ми з великою вдячністю завжди й повсюди це визнаємо.</verse>
				<verse number="4">Щоб не затримувати тебе довго, благаю тебе, вислухай нас коротко у своєму милосерді.</verse>
				<verse number="5">Ми з’ясували, що ця людина – бунтівник. Він провокує заворушення між усіма юдеями в усьому світі та очолює назарейську єресь.</verse>
				<verse number="6">До того ж він намагався осквернити Храм. Тому ми його спіймали й хотіли судити за нашим Законом.</verse>
				<verse number="7">Але прийшов Трибун Лісій і силоміць забрав його з наших рук,</verse>
				<verse number="8">наказавши його обвинувачам іти до тебе. Якщо ти його допитаєш, то сам дізнаєшся про все, у чому ми його звинувачуємо».</verse>
				<verse number="9">Інші юдеї теж долучилися до обвинувачень, говорячи, що все це правда.</verse>
				<verse number="10">Коли намісник подав знак, Павло почав говорити: «Знаючи, що ти вже багато років суддя цього народу, я охоче буду захищатися.</verse>
				<verse number="11">Ти можеш довідатись, що минуло не більше дванадцяти днів відтоді, як я прийшов до Єрусалима на поклоніння.</verse>
				<verse number="12">І не бачили мене, щоб я сперечався з кимось у Храмі або підбурював народ десь у синагогах чи в місті.</verse>
				<verse number="13">Вони навіть не можуть тобі довести того, у чому мене звинувачують.</verse>
				<verse number="14">Але я визнаю, що служу Богові батьків наших згідно з вченням Шляху, яке вони називають єрессю. Я вірю всьому, що записано в Законі та Пророках.</verse>
				<verse number="15">У мене така ж надія на Бога, як і в них, що буде воскресіння праведних та неправедних.</verse>
				<verse number="16">Тому я дбаю про те, щоб завжди мати чисте сумління перед Богом та людьми.</verse>
				<verse number="17">Через багато років я прийшов, щоби подати моєму народові милостиню та принести жертви.</verse>
				<verse number="18">За цим мене й знайшли очищеного в Храмі. Там не було ні натовпу, ні колотнечі.</verse>
				<verse number="19">Це були деякі юдеї з Азії, які мали би бути тут перед тобою, якщо мають щось проти мене.</verse>
				<verse number="20">Або нехай присутні тут скажуть, яку провину знайшли в мені, коли я стояв у Синедріоні.</verse>
				<verse number="21">Хіба що те слово, яке я вигукнув перед ними: „Сьогодні мене судять перед вами за воскресіння з мертвих!“»</verse>
				<verse number="22">Тоді Фелікс, який добре знав про Шлях, відклав суд, сказавши: «Я винесу рішення з вашого питання, коли прийде Трибун Лісій».</verse>
				<verse number="23">Він наказав сотникові стерегти Павла, але надати певну свободу й нікому з його близьких не забороняти, щоб служили йому.</verse>
				<verse number="24">Через декілька днів Фелікс прийшов разом зі своєю дружиною Друзиллою, яка була юдейкою. Він наказав покликати Павла, аби послухати про віру в Ісуса Христа.</verse>
				<verse number="25">Проте коли Павло говорив про праведність, здержливість та майбутній суд, Фелікс злякався й сказав: «Тепер іди! Коли матиму час, покличу тебе».</verse>
				<verse number="26">Він сподівався, що Павло дасть йому грошей, і тому часто наказував привести його та говорив із ним.</verse>
				<verse number="27">Коли минуло два роки, замість Фелікса прийшов Порцій Фест. Бажаючи догодити юдеям, Фелікс залишив Павла у в’язниці.</verse>
			</chapter>
			<chapter number="25">
				<verse number="1">Через три дні після свого прибуття Фест вирушив із Кесарії до Єрусалима,</verse>
				<verse number="2">де первосвященники та керівники юдеїв виклали обвинувачення проти Павла. Вони благали Феста</verse>
				<verse number="3">проявити милість та викликати Павла до Єрусалима. Самі ж готували засідку, щоб у дорозі вбити його.</verse>
				<verse number="4">Але Фест відповів: «Павла стережуть у Кесарії, і я сам незабаром відправлюся туди.</verse>
				<verse number="5">Отже, нехай ваші керівники йдуть зі мною, і якщо в цій людині є щось погане, то нехай звинувачують її».</verse>
				<verse number="6">Пробувши в них не більше восьми чи десяти днів, Фест повернувся до Кесарії, наступного дня сів у суддівське крісло та наказав привести Павла.</verse>
				<verse number="7">Коли ж Павло прийшов, юдеї, які прибули з Єрусалима, зібралися навколо нього й почали звинувачувати його в численних злочинах, яких не могли довести.</verse>
				<verse number="8">Павло сказав у свій захист: ―Я нічим не согрішив ні проти юдейського Закону, ні проти Храму, ні проти Кесаря.</verse>
				<verse number="9">Але Фест, бажаючи догодити юдеям, спитав Павла: ―Чи згоден ти піти до Єрусалима, щоб я судив тебе там?</verse>
				<verse number="10">Павло ж сказав: ―Я стою перед судом Кесаря, де мені й належить прийняти суд. Я не зробив нічого поганого юдеям, як ти й сам це добре знаєш.</verse>
				<verse number="11">Якщо я зробив щось погане, варте смерті, я згоден померти. Але якщо немає нічого в тому, у чому мене звинувачують, ніхто не може видати мене їм. Я вимагаю суду Кесаря!</verse>
				<verse number="12">Тоді Фест, поговоривши зі своєю радою, відповів: ―Якщо ти вимагаєш суду Кесаря, до Кесаря й підеш!</verse>
				<verse number="13">Через декілька днів до Кесарії приїхав цар Агриппа та Вереніка, щоб привітати Феста.</verse>
				<verse number="14">Вони провели там декілька днів, і Фест розповів цареві про справу Павла: ―Є тут один чоловік, залишений Феліксом у в’язниці.</verse>
				<verse number="15">Коли я був у Єрусалимі, юдейські первосвященники та старійшини свідчили проти нього, вимагаючи його засудження.</verse>
				<verse number="16">Я ж відповів їм, що римляни не мають звичаю видавати людину, доки вона не зустрінеться віч-на-віч зі своїм обвинувачем і не отримає можливості захиститися від звинувачення.</verse>
				<verse number="17">Коли вони прийшли сюди, я відразу ж скликав суд та наказав привести цього чоловіка.</verse>
				<verse number="18">Обступивши його, обвинувачі не висунули жодної провини з тих, про які я підозрював;</verse>
				<verse number="19">натомість вони мали деякі суперечки щодо їхньої релігії й щодо якогось Ісуса, Котрий помер і про Якого Павло казав, що Він живий.</verse>
				<verse number="20">Я був розгублений, не знав, як розглянути цю справу, і спитав Павла, чи він бажає піти до Єрусалима й там стати перед судом щодо цього.</verse>
				<verse number="21">Павло ж вимагав, щоб його залишили під вартою на розсуд Августа. Отже, я вирішив відіслати його до Кесаря.</verse>
				<verse number="22">Агриппа сказав Фестові: ―Я хотів би сам послухати цього чоловіка. Фест відповів: ―Завтра почуєш.</verse>
				<verse number="23">Наступного дня Агриппа та Вереніка прийшли з великою пишністю та увійшли до зали зустрічі разом із Трибунами та поважними людьми міста. За наказом Феста привели Павла.</verse>
				<verse number="24">Фест сказав: «Царю Агриппо й усі присутні тут із нами! Ви бачите людину, на яку мені скаржилося безліч юдеїв і в Єрусалимі, і тут, вигукуючи, що він не повинен більше жити.</verse>
				<verse number="25">Я ж зрозумів, що він не зробив нічого, вартого смерті; і оскільки він сам вимагав суду в Августа, я вирішив надіслати його до Рима.</verse>
				<verse number="26">Але в мене немає нічого достеменного, про що я міг би написати володареві, тому я привів його до вас, і особливо до тебе, царю Агриппо, щоб після допиту я мав, що написати.</verse>
				<verse number="27">Бо мені здається нерозсудливим надсилати ув’язненого, не вказавши підстав для його звинувачення».</verse>
			</chapter>
			<chapter number="26">
				<verse number="1">Агриппа промовив до Павла: ―Тобі можна висловитись на свій захист. Павло підняв руку й почав захищатися:</verse>
				<verse number="2">―Царю Агриппо! Я щасливий, що можу сьогодні захищатися перед тобою від усього, у чому мене звинувачують юдеї.</verse>
				<verse number="3">Тим більше, що ти знаєш усі юдейські звичаї та суперечності. Тому прошу тебе терпляче вислухати мене.</verse>
				<verse number="4">Усім юдеям відомо, що ще змалку моє життя проходило спочатку в моїй країні, а потім серед мого народу в Єрусалимі.</verse>
				<verse number="5">Знаючи мене здавна, вони могли б засвідчити, якби захотіли, що я жив як фарисей за найсуворішим вченням нашої релігії.</verse>
				<verse number="6">І зараз я стою перед судом за надію на обітницю Бога, дану нашим батькам,</verse>
				<verse number="7">до здійснення якої сподіваються дійти наші дванадцять племен, ревно служачи Богові вдень та вночі. За цю надію, о царю, юдеї звинувачують мене.</verse>
				<verse number="8">Чому ви вважаєте неймовірним те, що Бог воскрешає мертвих?</verse>
				<verse number="9">Я теж вважав, що мені треба багато робити проти імені Ісуса з Назарета.</verse>
				<verse number="10">Це я й робив у Єрусалимі: багатьох святих кинув у в’язницю, отримавши владу від первосвященників; а коли їх вбивали, на те був і мій голос.</verse>
				<verse number="11">І у всіх синагогах я часто мучив їх, змушуючи богохульствувати. У несамовитій люті я переслідував їх навіть у інших містах.</verse>
				<verse number="12">Одного разу з цією метою я пішов до Дамаска із владою та дорученням від первосвященників.</verse>
				<verse number="13">Десь опівдні, царю, будучи в дорозі, я побачив світло з неба, яскравіше від сонця. Воно осяяло мене й тих, хто був зі мною.</verse>
				<verse number="14">Усі ми впали на землю, і я почув голос єврейською: «Савле, Савле, чому ти переслідуєш Мене? Тяжко тобі бити ногою колючку».</verse>
				<verse number="15">Тоді я спитав: «Хто Ти, Господи?» Господь відповів: «Я – Ісус, Якого ти переслідуєш!</verse>
				<verse number="16">Але підведися та встань на ноги: Я з’явився тобі, щоб призначити тебе служителем та свідком того, що ти бачив, і того, що Я відкрию тобі.</verse>
				<verse number="17">Я визволю тебе від народу та від язичників, до яких Я тебе посилаю,</verse>
				<verse number="18">щоб відкрити їм очі та навернути їх від темряви до світла, від влади сатани до Бога, щоб отримали прощення гріхів та спадщину зі святими через віру в Мене».</verse>
				<verse number="19">Тому, царю Агриппо, я не став противитися небесному видінню,</verse>
				<verse number="20">а проповідував спершу тим, хто в Дамаску, потім в Єрусалимі, по всій Юдеї і язичникам, щоб вони покаялись і навернулися до Бога, роблячи діла, гідні покаяння.</verse>
				<verse number="21">Через це юдеї схопили мене в Храмі й намагалися вбити.</verse>
				<verse number="22">Але, отримавши допомогу від Бога, я стою тут донині та свідчу малому й великому. Я говорю лише те, що, за словами Пророків та Мойсея, мало статися:</verse>
				<verse number="23">Христос має страждати, першим воскреснути з мертвих і звістити світло Своєму народові та язичникам.</verse>
				<verse number="24">Коли він так захищався, Фест голосно промовив: ―Павле, ти божевільний! Твоя велика вченість доводить тебе до безумства!</verse>
				<verse number="25">Павло відповів: ―Поважний Фесте, я не божевільний, а кажу правдиві та розумні слова.</verse>
				<verse number="26">Адже цар знає про все це, і тому я можу сміливо говорити. Я переконаний, що нічого не приховане від нього, бо діялось не в закутку.</verse>
				<verse number="27">Царю Агриппо, чи віриш ти пророкам? Знаю, що віриш!</verse>
				<verse number="28">Тоді Агриппа сказав Павлові: ―Ще трохи, і ти переконаєш і мене стати християнином.</verse>
				<verse number="29">Павло відповів: ―Чи трохи, чи багато, але я молюся Богові, щоб не тільки ти, але й всі, що слухають мене сьогодні, стали такими, як я, за винятком оцих кайданів.</verse>
				<verse number="30">Цар, намісник, Вереніка й всі, хто сидів із ними, підвелися.</verse>
				<verse number="31">Виходячи, вони говорили між собою: «Ця людина не зробила нічого, вартого смерті чи кайданів».</verse>
				<verse number="32">Агриппа сказав Фестові: ―Цього чоловіка можна було б звільнити, якби він не вимагав суду Кесаря.</verse>
			</chapter>
			<chapter number="27">
				<verse number="1">Коли було вирішено, що ми попливемо до Італії, Павла та інших ув’язнених передали сотникові, на ім’я Юлій, з когорти Августа.</verse>
				<verse number="2">Ми сіли на адрамітський корабель, який мав плисти до кількох міст Азії, і відпливли. З нами був Аристарх, македонець із Солуня.</verse>
				<verse number="3">Наступного дня ми пристали в Сидоні. Юлій добре ставився до Павла й дозволив йому піти до своїх друзів та отримати догляд.</verse>
				<verse number="4">Відчаливши звідти, ми попливли під укриттям Кіпру, тому що вітри були протилежні;</verse>
				<verse number="5">перетнувши відкрите море, що омиває береги Килікії та Памфілії, причалили до Міри в Лікії.</verse>
				<verse number="6">Там сотник знайшов олександрійський корабель, який плив до Італії, і посадив нас на нього.</verse>
				<verse number="7">Повільно пропливши багато днів, ми насилу дісталися до Кніду. Оскільки вітер не дозволяв триматися потрібного напрямку, ми попливли біля Криту навпроти Салмона.</verse>
				<verse number="8">З труднощами минувши його, припливли до одного міста, що зветься Добра Пристань, поблизу якого було місто Ласея.</verse>
				<verse number="9">Як минуло багато часу й плавання вже стало небезпечним, бо й піст проминув, Павло радив:</verse>
				<verse number="10">«Я бачу, що наша подорож буде з труднощами та великими втратами не тільки для вантажу та корабля, але й для нашого життя».</verse>
				<verse number="11">Проте сотник більше послухався керманича та власника корабля, ніж Павлових слів.</verse>
				<verse number="12">Через те, що пристань не була придатна для зимівлі, більшість вирішила відплисти звідти, щоб, якщо можна, дістатися до Фініка й перезимувати в порту на Криті, відкритому для південно-західних та північно-західних вітрів.</verse>
				<verse number="13">Тож як повіяв південний вітер, подумали, що досягли бажаного, і, піднявши вітрила, попливли вздовж Криту.</verse>
				<verse number="14">Та незабаром зі сторони острова зірвався ураганний вітер, що зветься Евракілон.</verse>
				<verse number="15">Він підхопив корабель, так що неможливо було протистояти, ми піддалися вітрові й нас понесло.</verse>
				<verse number="16">Підпливши до маленького острівця, що зветься Клавдою, ми ледве змогли втримати рятувальний човен.</verse>
				<verse number="17">Коли ж його підняли, намагалися канатами обв’язати корабель. Побоюючись, щоб не попасти на мілину Сирту, опустили вітрила; і так нас понесло.</verse>
				<verse number="18">Наступного дня нас так сильно кидала буря, що ми почали викидати вантаж.</verse>
				<verse number="19">Третього дня ми власними руками викидали корабельне знаряддя.</verse>
				<verse number="20">Оскільки ні сонце, ні зорі не з’являлися багато днів, а шторм не зменшувався, ми втратили вже всяку надію на порятунок.</verse>
				<verse number="21">Оскільки давно нічого не їли, Павло став посеред них та промовив: «Люди, треба було послухати моєї поради й не відпливати з Криту, тоді б ви не зазнали такої біди та шкоди.</verse>
				<verse number="22">А тепер закликаю вас бути бадьорими, бо ніхто з вас не втратить життя, тільки корабель розіб’ється.</verse>
				<verse number="23">Цієї ночі мені з’явився ангел Бога, Якому я належу і Якому служу.</verse>
				<verse number="24">Він сказав мені: „Павле, не бійся! Ти повинен стати перед Кесарем. І ось Бог дарував тобі всіх, хто пливе з тобою“.</verse>
				<verse number="25">Тому, люди, будьте бадьорі! Я вірю Богові, і все буде так, як мені сказано.</verse>
				<verse number="26">Нас має викинути на якийсь острів».</verse>
				<verse number="27">Коли настала чотирнадцята ніч, нас усе ще носило по Адріатичному морю. Десь опівночі моряки стали припускати, що ми наближаємося до якоїсь землі.</verse>
				<verse number="28">Помірявши глибину, виявили двадцять сажнів. Пропливши ще трохи, знову поміряли, і було п’ятнадцять сажнів.</verse>
				<verse number="29">Побоюючись, щоб не натрапити на скелясті місця, скинули з корми чотири якорі й молилися, щоб скоріше настав день.</verse>
				<verse number="30">А коли моряки намагалися втекти з корабля й опускали рятувальний човен у море, вдаючи, ніби бажають спустити якорі з передньої частини,</verse>
				<verse number="31">Павло сказав сотникові та воїнам: «Якщо вони не залишаться на кораблі, ви не зможете врятуватися».</verse>
				<verse number="32">Тоді воїни перерізали канати рятувального човна, і він впав у море.</verse>
				<verse number="33">Коли почало розвиднятись, Павло закликав усіх поїсти, кажучи: «Сьогодні вже чотирнадцятий день, як ви перебуваєте в очікуванні, нічого не ївши.</verse>
				<verse number="34">Тому прошу вас поїсти, бо це сприятиме вашому порятунку; жоден із вас навіть волосини з голови не втратить».</verse>
				<verse number="35">Сказавши це, узяв хліб, подякував Богові перед усіма, розламав та почав їсти.</verse>
				<verse number="36">Тоді всі підбадьорились і стали їсти.</verse>
				<verse number="37">А всіх нас на кораблі було двісті сімдесят шість осіб.</verse>
				<verse number="38">Як всі наїлися, то стали облегшувати корабель, викидаючи зерно в море.</verse>
				<verse number="39">Коли настав день, вони не розпізнали землі, але побачили якусь затоку з піщаним берегом, до якого вирішили причалити кораблем, якщо зможуть.</verse>
				<verse number="40">Відрізавши якорі, залишили їх у морі; водночас розв’язали канати з керма й, піднявши мале вітрило за вітром, попрямували до берега.</verse>
				<verse number="41">Однак, наскочивши на мілину між двома течіями, ніс корабля застряг і став нерухомий, а корму розбивало силою хвиль.</verse>
				<verse number="42">Тоді воїни вирішили вбити всіх в’язнів, щоб ніхто, випливши, не втік.</verse>
				<verse number="43">Проте сотник, бажаючи врятувати Павла, утримав їх від цього наміру. Він наказав тим, хто вміє плавати, стрибати першими та дістатися берега,</verse>
				<verse number="44">а іншим – рятуватися на дошках або на рештках корабля. І таким чином усі дісталися до суші.</verse>
			</chapter>
			<chapter number="28">
				<verse number="1">Урятувавшись, ми дізналися, що острів називається Мальта.</verse>
				<verse number="2">Мешканці острова виявили до нас надзвичайну гостинність. Вони, запаливши вогонь, прийняли всіх нас, тому що падав дощ і було холодно.</verse>
				<verse number="3">Коли Павло, зібравши купу сухих дров, поклав їх на вогонь, гадюка, яка виповзла від жару, вчепилася за його руку.</verse>
				<verse number="4">Мешканці, побачивши, що з його руки звисає змія, говорили одне одному: «Без сумніву, цей чоловік – убивця: він урятувався з моря, але справедливість не дозволила йому жити».</verse>
				<verse number="5">Однак Павло струсив змію у вогонь, не зазнавши жодної шкоди.</verse>
				<verse number="6">Вони очікували, що він почне опухати або негайно впаде мертвий. Але, чекаючи довго, побачили, що нічого поганого з ним не сталося. Тоді змінили свою думку й казали, що він – бог.</verse>
				<verse number="7">Неподалік від того місця були землі, які належали начальникові острова, на ім’я Публій. Він прийняв нас, і ми гостювали в нього три дні.</verse>
				<verse number="8">І сталося, що батько Публія лежав хворий на лихоманку та кишкову інфекцію. Павло увійшов до нього, помолився та, поклавши на нього руки, зцілив його.</verse>
				<verse number="9">Після цього й інші хворі з острова приходили та отримували зцілення.</verse>
				<verse number="10">Вони вшанували нас великими почестями й, коли ми відпливали, забезпечили нас усім необхідним.</verse>
				<verse number="11">Через три місяці ми відпливли на олександрійському кораблі, котрий мав знак Діоскурів та перезимував на острові.</verse>
				<verse number="12">Ми припливли до Сиракуз та пробули там три дні.</verse>
				<verse number="13">Відпливши звідти, прибули до Регії. Наступного дня повіяв південний вітер, і через день ми прибули до Путеолі.</verse>
				<verse number="14">Там знайшли братів, і вони просили нас залишитися з ними сім днів. І так ми прибули до Рима.</verse>
				<verse number="15">Тамтешні брати, почувши про нас, вийшли нам назустріч до форуму Аппія й до Трьох Таверн. Побачивши їх, Павло подякував Богові та підбадьорився.</verse>
				<verse number="16">Ми прибули до Рима, сотник передав в’язнів начальникові охорони, а Павлові було дозволено жити окремо. З ним був тільки воїн, який його охороняв.</verse>
				<verse number="17">Через три дні Павло скликав знатних юдеїв і, коли вони зібралися, промовив до них: ―Брати, я не зробив нічого проти нашого народу або проти звичаїв батьків, проте мене було заарештовано в Єрусалимі та видано в руки римлян,</verse>
				<verse number="18">які, розглянувши мою справу, хотіли звільнити мене, тому що ніякої провини, вартої смерті, на мені не було.</verse>
				<verse number="19">Але оскільки юдеї протистояли цьому, я був змушений звернутися до Кесаря, проте не для того, щоб звинуватити в чомусь мій народ.</verse>
				<verse number="20">Саме з цієї причини покликав вас, щоб побачити та поговорити, бо за надію Ізраїлю на мені ці кайдани.</verse>
				<verse number="21">Вони відповіли: ―Ми не отримали щодо тебе жодного листа з Юдеї, і ніхто з братів, що приходили, не сповістив і не сказав нічого поганого про тебе.</verse>
				<verse number="22">Однак ми б хотіли почути від тебе, що ти думаєш, бо нам відомо, що всюди говорять проти цього угрупування.</verse>
				<verse number="23">У призначений день до його помешкання прийшло їх ще більше. Павло з ранку до вечора свідчив їм про Царство Боже, намагаючись переконати їх про Ісуса на підставі Закону Мойсея та Пророків.</verse>
				<verse number="24">Одні були переконані тим, що він казав, інші ж не вірили.</verse>
				<verse number="25">Коли, не дійшовши згоди, відходили, Павло сказав такі слова: «Правильно промовив Дух Святий через пророка Ісаю вашим батькам:</verse>
				<verse number="26">„Піди до цього народу та скажи: «Ви будете слухати й слухати, але ніколи не зрозумієте; будете дивитись і дивитись, але ніколи не побачите.</verse>
				<verse number="27">Бо серце цього народу згрубіло, важко стали чути вухами й очі свої заплющили, щоб не побачити очима, не почути вухами, не зрозуміти серцем і не навернутись, щоб Я зцілив їх»“.</verse>
				<verse number="28">Отже, нехай вам буде відомо, що це спасіння Боже було надіслане язичникам, і вони його почують».</verse>
				<verse number="29">Після цих слів юдеї розійшлися, сперечаючись між собою.</verse>
				<verse number="30">Павло цілих два роки залишався там на власному утриманні й приймав усіх, хто заходив до нього.</verse>
				<verse number="31">Він проповідував Царство Боже та навчав про Господа Ісуса Христа сміливо та без перешкоди.</verse>
			</chapter>
		</book>
		<book number="45">
			<chapter number="1">
				<verse number="1">Павло, раб Ісуса Христа, покликаний бути апостолом і обраний, щоб звіщати Добру Звістку Бога,</verse>
				<verse number="2">яку Він сповістив раніше через Своїх пророків у Святих Писаннях.</verse>
				<verse number="3">Це Звістка про Його Сина, Який за тілом був нащадком Давида,</verse>
				<verse number="4">а за Духом святості був визнаний Сином Божим у силі через воскресіння з мертвих, – про Ісуса Христа, Господа нашого.</verse>
				<verse number="5">Через Нього ми отримали благодать і апостольство, щоб заради Його імені привести до послуху віри всі народи,</verse>
				<verse number="6">серед яких і ви, покликані Ісуса Христа.</verse>
				<verse number="7">Усім, хто в Римі, улюбленим Божим, покликаним святим. Благодать вам і мир від Бога, нашого Отця, і від Господа Ісуса Христа.</verse>
				<verse number="8">Насамперед я дякую моєму Богові через Ісуса Христа за всіх вас, бо про вашу віру говорять у всьому світі.</verse>
				<verse number="9">Бог, Якому я служу моїм духом, звіщаючи Добру Звістку Його Сина, є моїм свідком, що я завжди пам’ятаю про вас і</verse>
				<verse number="10">постійно прошу у своїх молитвах, щоби з волі Божої мені вдалося нарешті прийти до вас.</verse>
				<verse number="11">Прагну побачити вас, щоб розділити з вами якийсь духовний дар для вашого зміцнення,</verse>
				<verse number="12">щоб ми підбадьорили одне одного своєю спільною вірою – вашою й моєю.</verse>
				<verse number="13">Не хочу, брати, щоб ви не знали, як багато разів я планував прийти до вас, аби мати якийсь плід серед вас, як і серед інших народів, але досі мав перешкоди.</verse>
				<verse number="14">Я боржник перед еллінами й варварами, перед мудрими й неосвіченими.</verse>
				<verse number="15">Саме тому я прагну звіщати Добру Звістку і вам у Римі.</verse>
				<verse number="16">Я не соромлюся Доброї Звістки Христа, оскільки вона є силою Божою для спасіння кожного, хто вірить, – спочатку юдея, а потім і язичника.</verse>
				<verse number="17">Адже в ній відкривається праведність Божа з віри у віру, як написано: «А праведник житиме вірою».</verse>
				<verse number="18">Бо гнів Божий відкривається з неба проти усякої безбожності та неправедності людей, які своєю неправедністю придушують істину.</verse>
				<verse number="19">Бо те, що можна знати про Бога, очевидно для них, адже Бог відкрив їм.</verse>
				<verse number="20">Від створення світу невидимі якості Бога – Його вічна сила й божественна природа – були чітко зрозумілі у творінні, так що люди не мають виправдання,</verse>
				<verse number="21">оскільки вони, знаючи Бога, не прославили Його як Бога й не дякували Йому, але їхні думки стали марними, а їхні нерозумні серця охопила темрява.</verse>
				<verse number="22">Називаючи себе мудрими, вони стали нерозумними</verse>
				<verse number="23">й проміняли славу нетлінного Бога на образи, подібні до смертної людини, птахів, тварин і плазунів.</verse>
				<verse number="24">Тому Бог віддав їх у гріховні бажання їхніх нечистих сердець, щоб вони самі між собою осквернили свої тіла.</verse>
				<verse number="25">Вони проміняли Божу істину на неправду та поклонялися й служили творінню, а не Творцеві, Який є навіки благословенний. Амінь.</verse>
				<verse number="26">Через це Бог віддав їх ганебним бажанням. Їхні жінки проміняли природні стосунки на неприродні.</verse>
				<verse number="27">Так само й чоловіки відмовилися від природних стосунків із жінками й розпалилися пристрастю один до одного. Чоловіки з чоловіками роблять безсоромні вчинки й отримують самі в собі належне покарання за свої збочення.</verse>
				<verse number="28">Оскільки вони не вважали за потрібне пізнати Бога, то Бог віддав їх їхньому розпусному розуму, щоб вони робили те, чого не годиться робити.</verse>
				<verse number="29">Вони сповнені всякої неправди, зла, жадібності та розпусти, сповнені заздрощів, убивств, чвар, обману та злоби. Вони поширюють плітки та</verse>
				<verse number="30">наклепи, ненавидять Бога, вони нахабні, зарозумілі та хвалькуваті, вигадують, як зробити зло, не шанують батьків.</verse>
				<verse number="31">У них немає розуміння, вони не виконують обіцянок, не мають любові та милосердя.</verse>
				<verse number="32">Хоча вони знають праведний наказ Божий про те, що всі, хто робить такі речі, заслуговують на смерть, вони не тільки продовжують їх робити, але й схвалюють тих, хто це робить.</verse>
			</chapter>
			<chapter number="2">
				<verse number="1">Отже, людино, яка засуджуєш інших, ти не маєш виправдання, бо, судячи іншого, ти засуджуєш саму себе, адже робиш саме те, що засуджуєш.</verse>
				<verse number="2">А ми знаємо, що Бог справедливо судить тих, хто так робить.</verse>
				<verse number="3">Людино, невже ти вважаєш, що, засуджуючи інших за вчинки, які ти сама робиш, уникнеш Божого суду?</verse>
				<verse number="4">Чи, може, ти зневажаєш багатство Його доброти, поблажливості та довготерпіння й не усвідомлюєш, що доброта Бога веде тебе до покаяння?</verse>
				<verse number="5">Власною впертістю й нерозкаяним серцем ти накликаєш на себе гнів на день гніву й виявлення справедливого Божого суду.</verse>
				<verse number="6">«Він відплатить кожному за його вчинками»:</verse>
				<verse number="7">тим, хто з наполегливістю в добрих ділах шукає слави, честі й безсмертя, Він подарує життя вічне,</verse>
				<verse number="8">а для тих, хто через самолюбство відкидає істину та слідує за неправдою, буде гнів та лють.</verse>
				<verse number="9">Страждання й лихо буде для кожної людської душі, яка чинить зло, – спочатку для юдеїв, а потім для язичників.</verse>
				<verse number="10">А кожному, хто чинить добро, буде слава, честь і мир – спочатку юдеям, а потім язичникам.</verse>
				<verse number="11">Адже Бог неупереджений.</verse>
				<verse number="12">Усі, хто згрішив без Закону, без Закону й загинуть, і всі, хто згрішив у Законі, за Законом будуть засуджені.</verse>
				<verse number="13">Бо не ті, хто слухає Закон, праведні перед Богом, а ті, хто виконує Закон, будуть виправдані.</verse>
				<verse number="14">Коли язичники, які не мають Закону, діють за своєю природою згідно з Законом, вони є законом для себе, хоча не мають Закону.</verse>
				<verse number="15">Вони показують, що діло Закону написане в їхніх серцях, про що свідчить їхнє сумління й думки, які то звинувачують, то виправдовують одна одну.</verse>
				<verse number="16">Це виявиться того дня, коли Бог, згідно з моєю Доброю Звісткою, судитиме таємні думки та вчинки людей через Ісуса Христа.</verse>
				<verse number="17">Тож, якщо ти називаєш себе юдеєм, покладаєшся на Закон і хвалишся Богом;</verse>
				<verse number="18">якщо ти знаєш Його волю і, навчений Законом, розумієш, що краще;</verse>
				<verse number="19">якщо ти переконаний, що ти – поводир для сліпих, світло для тих, хто в темряві,</verse>
				<verse number="20">наставник для нерозумних, учитель для немовлят, бо в Законі маєш втілення знання та істини,</verse>
				<verse number="21">тоді чому ж ти, навчаючи інших, не навчаєш себе? Чому, проповідуючи проти крадіжок, сам крадеш?</verse>
				<verse number="22">Чому, говорячи не чинити перелюбу, сам чиниш перелюб? Чому, відчуваючи огиду до ідолів, ти грабуєш їхні храми?</verse>
				<verse number="23">Ти хвалишся Законом, а зневажаєш Бога, порушуючи Закон.</verse>
				<verse number="24">Як написано: «Через вас ім’я Бога зневажається серед язичників».</verse>
				<verse number="25">Обрізання має користь, якщо ти дотримуєшся Закону, але якщо ти порушник Закону, твоє обрізання стало необрізанням.</verse>
				<verse number="26">Тож, якщо необрізаний дотримується заповідей Закону, чи не буде його необрізання вважатися обрізанням?</verse>
				<verse number="27">Тому необрізаний від народження, виконуючи Закон, судитиме тебе – того, хто, маючи написаний Закон та обрізання, порушує Закон.</verse>
				<verse number="28">Бо юдей не той, хто показує це зовні, і обрізання не те, що зовні, на тілі.</verse>
				<verse number="29">А юдей це той, хто є ним усередині, і обрізання – це обрізання серця за Духом, а не за буквою Закону. Такій людині хвала не від людей, а від Бога.</verse>
			</chapter>
			<chapter number="3">
				<verse number="1">Отже, яка перевага юдеїв і яка користь від обрізання?</verse>
				<verse number="2">Велика – з усякого погляду! Перш за все їм були довірені Слова Божі.</verse>
				<verse number="3">А що, як деякі з них були невірними? Чи їхня невірність знищить вірність Бога?</verse>
				<verse number="4">Зовсім ні! Бог правдивий, навіть якщо кожна людина неправдива. Як написано: «Тому Ти справедливо виконуєш Свій вирок, бездоганно здійснюєш Твій суд».</verse>
				<verse number="5">Але якщо наша неправедність виявляє праведність Божу, що нам казати? Хіба Бог несправедливий, коли виявляє гнів? (Я говорю по-людському.)</verse>
				<verse number="6">Зовсім ні! Інакше як Бог судитиме світ?</verse>
				<verse number="7">Але якщо Божа істина через мою неправду збільшилася на Його славу, чому мене ще судять як грішника?</verse>
				<verse number="8">І чому деякі наклепники стверджують, що ми говоримо: «Робімо зло, щоб вийшло добро»? Справедливий суд на таких!</verse>
				<verse number="9">Що ж тоді? Чи є в нас якась перевага? Зовсім ні! Бо ми вже довели, що і юдеї, і язичники – усі під владою гріха.</verse>
				<verse number="10">Як написано: «Праведного жодного немає!</verse>
				<verse number="11">Немає жодного, хто розуміє, нікого, хто шукає Бога.</verse>
				<verse number="12">Усі як один збочили з дороги, зіпсувалися; немає того, хто робив би добро, жодного немає».</verse>
				<verse number="13">«Гортань у них – відкрита могила, язиками вони кажуть неправду». «Отрута аспидова на губах у них».</verse>
				<verse number="14">«Їхні вуста наповнені прокляттям і гіркотою».</verse>
				<verse number="15">«Їхні ноги поспішають проливати кров;</verse>
				<verse number="16">на їхніх дорогах – руїна та нещастя,</verse>
				<verse number="17">і дорога миру їм не відома».</verse>
				<verse number="18">«Немає страху Божого перед їхніми очима».</verse>
				<verse number="19">Але ми знаємо: усе, що говорить Закон, він говорить тим, хто під Законом, щоб усякі вуста замовкли й увесь світ був відповідальний перед Богом.</verse>
				<verse number="20">Тому ніхто не буде виправданий перед Ним ділами Закону, бо через Закон приходить лише пізнання гріха.</verse>
				<verse number="21">Але тепер, незалежно від Закону, була виявлена праведність Божа, про яку свідчать Закон і Пророки.</verse>
				<verse number="22">Ця праведність Божа дається через віру в Ісуса Христа всім, хто вірує, адже не існує різниці.</verse>
				<verse number="23">Бо всі згрішили й позбавлені слави Божої,</verse>
				<verse number="24">але виправдані даром, Його благодаттю, через відкуплення в Христі Ісусі.</verse>
				<verse number="25">Бог призначив Його місцем примирення через віру, щоб в Його крові показати Свою праведність. У Своєму довготерпінні Бог залишав безкарними гріхи, вчинені в минулому,</verse>
				<verse number="26">щоб нині показати Свою праведність і справедливість, виправдовуючи тих, хто вірить в Ісуса.</verse>
				<verse number="27">Де ж тоді те, чим би хвалитися? Скасоване! Через який Закон? Законом дій? Ні, через Закон віри.</verse>
				<verse number="28">Бо ми вважаємо, що людина може бути виправдана вірою, без діл Закону.</verse>
				<verse number="29">Хіба Бог є Богом тільки юдеїв? Чи Він не є Богом і язичників? Так, і язичників.</verse>
				<verse number="30">Насправді є лише один Бог, Який виправдовує через віру як обрізаних, так і необрізаних.</verse>
				<verse number="31">Чи ми скасовуємо Закон вірою? Зовсім ні! Навпаки, ми утверджуємо Закон.</verse>
			</chapter>
			<chapter number="4">
				<verse number="1">Що ж, скажемо, здобув Авраам, наш праотець за тілом?</verse>
				<verse number="2">Якщо Авраам був виправданий через діла, він має похвалу, але не перед Богом.</verse>
				<verse number="3">Бо що каже Писання? «Авраам повірив Богові, і це було зараховано йому як праведність».</verse>
				<verse number="4">Тепер тому, хто працює, плата зараховується не як благодать, а як належне.</verse>
				<verse number="5">Однак тому, хто не працює, але вірить у Того, Хто виправдовує нечестивого, його віра зараховується як праведність.</verse>
				<verse number="6">Так само говорить і Давид, коли називає блаженною людину, яку Бог вважає виправданою без діл:</verse>
				<verse number="7">«Блаженний той, чиї беззаконня прощені, чиї гріхи покриті!</verse>
				<verse number="8">Блаженна та людина, якій Господь не залічить її гріха».</verse>
				<verse number="9">Це благословення лише для обрізаних чи також і для необрізаних? Ми говоримо: «Авраам повірив Богові, і це було зараховано йому як праведність».</verse>
				<verse number="10">Коли було зараховано? Після обрізання чи до обрізання? Це було до обрізання, а не після обрізання!</verse>
				<verse number="11">Він прийняв обрізання як знак, як печатку праведності через віру, яку мав ще необрізаним. Так він міг стати батьком усіх, хто вірить, але не був обрізаний, щоб і їм також була зарахована праведність.</verse>
				<verse number="12">Він також є і батьком обрізаних, що не лише обрізані, але й наслідують віру, яку мав наш батько Авраам до його обрізання.</verse>
				<verse number="13">Адже не через Закон Авраам та його нащадки отримали обітницю, що він буде спадкоємцем світу, а через праведність віри.</verse>
				<verse number="14">Бо якщо нащадками є ті, хто дотримується Закону, то віра стає даремною й обітниця скасована.</verse>
				<verse number="15">Закон викликає гнів, адже там, де немає Закону, немає і його порушення.</verse>
				<verse number="16">Тому обітниця є від віри, щоб вона була з благодаті й була гарантована всім нащадкам – не лише тим, хто дотримується Закону, а й тим, хто вірить, як Авраам, який є батьком усіх нас.</verse>
				<verse number="17">Як написано: «Я зробив тебе батьком багатьох народів». Він є нашим батьком перед Богом, в Якого він повірив, Який повертає життя мертвим і кличе те, чого немає, як те, що вже існує.</verse>
				<verse number="18">Всупереч надії, він повірив з надією, що стане батьком багатьох народів, як йому було сказано: «Такими чисельними будуть твої нащадки».</verse>
				<verse number="19">Його віра не ослабла, хоча він і розумів, що його тіло змертвіле (йому було близько ста років) і що утроба Сари змертвіла.</verse>
				<verse number="20">Він не похитнувся через невірство у Божу обітницю, але зміцнився вірою й віддав славу Богові,</verse>
				<verse number="21">будучи цілком упевненим, що Той, Хто пообіцяв, спроможний це виконати.</verse>
				<verse number="22">Ось чому «це було зараховано йому як праведність».</verse>
				<verse number="23">Слова «йому було зараховано» були написані не тільки щодо нього,</verse>
				<verse number="24">але й для нас, бо віра має бути зарахована й нам, що віримо в Того, Хто воскресив Ісуса, Господа нашого, з мертвих.</verse>
				<verse number="25">Він був виданий на смерть за наші гріхи й воскрес для нашого виправдання.</verse>
			</chapter>
			<chapter number="5">
				<verse number="1">Тому, виправдані вірою, ми маємо мир із Богом через Господа нашого Ісуса Христа,</verse>
				<verse number="2">через Якого ми вірою отримали доступ до цієї благодаті, в якій зараз перебуваємо й радіємо з надії на славу Божу.</verse>
				<verse number="3">Але не тільки з цього, ми також радіємо у своїх стражданнях, бо знаємо, що страждання породжують терпіння,</verse>
				<verse number="4">терпіння – стійкість, а стійкість – надію.</verse>
				<verse number="5">І надія не засоромить нас, адже Божа любов влилася в наші серця через Духа Святого, Який був нам даний.</verse>
				<verse number="6">Бо коли ми були ще безсилі, Христос у призначений час помер за нечестивих.</verse>
				<verse number="7">Адже навряд чи хтось помре за праведника; хіба що за добру людину, можливо, хтось i зважиться померти.</verse>
				<verse number="8">Але Бог виявив Свою любов до нас тим, що Христос помер за нас, коли ми були ще грішниками.</verse>
				<verse number="9">Тим більше тепер, виправдані Його кров’ю, ми врятуємося від Божого гніву.</verse>
				<verse number="10">Адже якщо, будучи ворогами, ми примирилися з Богом через смерть Його Сина, то тим більше тепер, примирившись, ми будемо спасенні через Його життя.</verse>
				<verse number="11">І не тільки це, ми радіємо в Бозі через Господа нашого Ісуса Христа, через Якого ми тепер отримали примирення.</verse>
				<verse number="12">Отже, як гріх увійшов у світ через одну людину, а через гріх – смерть, так само смерть перейшла до всіх людей, бо всі згрішили.</verse>
				<verse number="13">Гріх же був у світі ще до Закону, але гріх не зараховується там, де немає Закону.</verse>
				<verse number="14">Однак смерть панувала від Адама до часу Мойсея навіть над тими, хто не згрішив через непокору, як Адам, який є прообразом Того, Хто мав прийти.</verse>
				<verse number="15">Але дар благодаті не такий, як провина Адама. Бо якщо через провину однієї людини багато людей загинуло, то наскільки більшою є благодать Божа і дар через благодать однієї людини – Ісуса Христа, які щедро вилились на багатьох.</verse>
				<verse number="16">І дар не такий, як осуд, що прийшов через гріх Адама. Адже суд за один гріх приніс засудження, але дар благодаті приніс виправдання від багатьох провин.</verse>
				<verse number="17">Бо якщо через гріх Адама запанувала смерть, то тим більше ті, хто отримає повноту благодаті й дар праведності, царюватимуть у житті через Одного – Ісуса Христа.</verse>
				<verse number="18">Отже, як один злочин призвів до засудження всіх людей, так через один праведний вчинок для всіх людей прийшло виправдання, яке дає життя.</verse>
				<verse number="19">Бо так само, як через непослух однієї людини багато людей стали грішниками, так і через послух Одного багато людей стане праведними.</verse>
				<verse number="20">Закон же прийшов, щоб збільшився переступ. Але там, де збільшився гріх, збільшилась і благодать,</verse>
				<verse number="21">щоб, як гріх запанував через смерть, так і благодать могла запанувати через праведність для вічного життя через Ісуса Христа, Господа нашого.</verse>
			</chapter>
			<chapter number="6">
				<verse number="1">Що ж скажемо? Чи продовжимо грішити, щоб благодать примножилася?</verse>
				<verse number="2">Зовсім ні! Якщо ми померли для гріха, то як можемо далі жити в ньому?</verse>
				<verse number="3">Хіба ви не знаєте, що всі ми, що були хрещені в Христі Ісусі, були хрещені в Його смерть?</verse>
				<verse number="4">Тож ми були поховані з Ним через хрещення в смерть, щоб, як Христос воскрес із мертвих через славу Отця, так і ми жили оновленим життям.</verse>
				<verse number="5">Бо якщо ми об’єдналися з Ним такою ж смертю, як Його, ми, безумовно, будемо об’єднані з Ним таким же воскресінням.</verse>
				<verse number="6">Ми знаємо, що наша стара людина була розіп’ята з Ним, щоб гріховне тіло було знищене і ми не були більше рабами гріха,</verse>
				<verse number="7">бо той, хто помер, звільнений від гріха.</verse>
				<verse number="8">І якщо ми померли з Христом, то віримо, що й житимемо з Ним.</verse>
				<verse number="9">Бо ми знаємо, що Христос, воскреснувши з мертвих, більше не вмирає, смерть уже не панує над Ним.</verse>
				<verse number="10">Адже Він помер один раз заради гріха; але тепер живий і живе для Бога.</verse>
				<verse number="11">Так і ви вважайте себе мертвими для гріха, але живими для Бога в Ісусі Христі, нашому Господі.</verse>
				<verse number="12">Не дозволяйте гріху панувати у вашому смертному тілі, щоб ви не слухалися його пожадливостей,</verse>
				<verse number="13">і не віддавайте жодної частини ваших тіл гріху як знаряддя неправедності, а скоріше віддайте себе Богові, як воскреслі з мертвих, і всі ваші тіла віддайте як знаряддя праведності.</verse>
				<verse number="14">Адже гріх уже не пануватиме над вами, бо ви не під Законом, а під благодаттю.</verse>
				<verse number="15">Що тоді? Чи будемо грішити, бо ми не під Законом, а під благодаттю? Зовсім ні!</verse>
				<verse number="16">Хіба ви не знаєте, що коли віддаєте себе комусь у рабство на послух, то стаєте рабами того, кому підкоряєтесь: чи то гріха, що веде до смерті, чи то послуху, що веде до праведності?</verse>
				<verse number="17">Але дякувати Богові, що ви, хоча й були рабами гріха, від щирого серця послухалися того роду навчання, якому віддали себе.</verse>
				<verse number="18">Ви були звільнені від гріха й стали рабами праведності.</verse>
				<verse number="19">Я говорю по-людському через вашу людську обмеженість. Бо як раніше ви віддали частини вашого тіла на служіння нечистоті й беззаконню, щоб чинити беззаконня, так тепер віддайте себе на служіння праведності, що веде до святості.</verse>
				<verse number="20">Коли ви були рабами гріха, ви були вільні від праведності.</verse>
				<verse number="21">Яку ж користь ви мали тоді від учинків, за які тепер соромитесь? Ці вчинки призводять до смерті!</verse>
				<verse number="22">Але тепер, коли ви звільнені від гріха й стали Божими рабами, маєте плід ваш, що веде до освячення, а в кінці – до вічного життя.</verse>
				<verse number="23">Бо плата за гріх – смерть, а дар Божий – це вічне життя в Ісусі Христі, нашому Господі.</verse>
			</chapter>
			<chapter number="7">
				<verse number="1">Хіба ви не знаєте, брати (звертаюся до тих, хто знає Закон), що Закон має владу над людиною, поки вона живе?</verse>
				<verse number="2">Скажімо, заміжня жінка за Законом прив’язана до свого чоловіка, поки він живий, але коли чоловік помирає, вона звільняється від Закону, який пов’язував її з чоловіком.</verse>
				<verse number="3">Тож якщо вона за життя свого чоловіка одружиться з іншим, її називають перелюбницею. Коли ж її чоловік помирає, вона звільняється від Закону й, вийшовши заміж за іншого чоловіка, не буде перелюбницею.</verse>
				<verse number="4">Так і ви, брати мої, померли для Закону через тіло Христа, щоб належати Іншому – Тому, Хто воскрес із мертвих, щоб ми могли приносити плід Богові.</verse>
				<verse number="5">Бо коли ми жили, керуючись тілесними бажаннями, гріховні пристрасті, виявлені Законом, діяли в наших тілах, щоб приносити плід смерті.</verse>
				<verse number="6">Але тепер ми звільнилися від Закону, померли для того, що нас колись зв’язувало, щоб ми служили оновлені Духом, а не як у давнину – дотримуючись букви Закону.</verse>
				<verse number="7">Що ж скажемо? Що Закон є гріхом? Зовсім ні! Якби не Закон, я не знав би, що таке гріх. Я не знав би, наприклад, що таке пожадливість, якби Закон не сказав: «Не бажай».</verse>
				<verse number="8">Проте гріх, скориставшись заповіддю, породив у мені всіляке бажання. Адже без Закону гріх мертвий.</verse>
				<verse number="9">Колись я жив без Закону, але коли прийшла заповідь, гріх ожив,</verse>
				<verse number="10">а я помер. Я виявив, що заповідь, яка мала б принести життя, насправді принесла смерть.</verse>
				<verse number="11">Адже гріх, скориставшись можливістю, наданою заповіддю, звабив мене й через неї вбив.</verse>
				<verse number="12">Отже, Закон святий і заповідь – свята, праведна й добра.</verse>
				<verse number="13">Тож невже те, що добре, спричинило мені смерть? Зовсім ні! Навпаки, гріх, щоб виявитися гріхом, спричинив мою смерть через те, що добре. Так завдяки заповіді гріх став абсолютно грішним.</verse>
				<verse number="14">Бо ми знаємо, що Закон духовний, а я тілесний, проданий у рабство гріха.</verse>
				<verse number="15">Я не розумію, що роблю. Адже роблю не те, що хочу, а те, що ненавиджу.</verse>
				<verse number="16">Коли ж я роблю те, чого не хочу, я погоджуюся, що Закон добрий.</verse>
				<verse number="17">І це вже не я роблю, але гріх, що живе в мені.</verse>
				<verse number="18">Адже я знаю: у мені, тобто в моєму тілі, нічого доброго не живе, оскільки бажання робити добро є, але виконувати його не можу.</verse>
				<verse number="19">Бо не роблю добра, яке хочу, але роблю зло, якого я не хочу робити.</verse>
				<verse number="20">Тож якщо я роблю те, чого не хочу, це вже не я роблю, а гріх, який живе в мені.</verse>
				<verse number="21">Отже, я знаходжу такий закон: коли я хочу робити добро, зло завжди поруч зі мною.</verse>
				<verse number="22">Бо за внутрішньою людиною я насолоджуюся Божим Законом,</verse>
				<verse number="23">але бачу, що в моєму тілі діє інший закон, який бореться проти закону мого розуму й робить мене в’язнем закону гріха, який є в моєму тілі.</verse>
				<verse number="24">Нещасна я людина! Хто врятує мене від цього смертного тіла?</verse>
				<verse number="25">Тож нехай буде подяка Богові через Ісуса Христа, нашого Господа! Отже, своїм розумом я є служителем Закону Божого, а тілом – закону гріха.</verse>
			</chapter>
			<chapter number="8">
				<verse number="1">Тому зараз немає осуду для тих, хто в Ісусі Христі,</verse>
				<verse number="2">бо Закон Духа життя через Ісуса Христа звільнив вас від закону гріха та смерті.</verse>
				<verse number="3">Оскільки сила Закону була ослаблена через людське тіло, Бог послав Свого Сина в людському тілі, подібному до гріховного тіла, як жертву за гріх, і засудив гріх у тілі</verse>
				<verse number="4">для того, щоб справедливі вимоги Закону були виконані в нас, що живемо не за тілом, а за Духом.</verse>
				<verse number="5">Ті, хто живе за тілом, думають про тілесне; а ті, що за Духом, – про духовне.</verse>
				<verse number="6">Бо думки тіла – це смерть, а думки Духа – це життя і мир.</verse>
				<verse number="7">Розум, керований тілом, ворожий до Бога; він не підкоряється Божому Закону й не може цього зробити.</verse>
				<verse number="8">Ті, хто живе за тілом, не можуть догодити Богові.</verse>
				<verse number="9">Але ви не тілесні, а духовні, якщо Дух Божий живе у вас. Якщо хтось не має Духа Христа, він Йому не належить.</verse>
				<verse number="10">Якщо ж Христос перебуває у вас, то, хоча ваше тіло й підлягає смерті через гріх, але Дух дає життя через праведність.</verse>
				<verse number="11">І якщо Дух Того, Хто воскресив Ісуса з мертвих, живе у вас, то Він – Той, Хто воскресив Христа з мертвих, – оживить і ваші смертні тіла через Його Духа, Який живе у вас.</verse>
				<verse number="12">Отже, брати, ми не є боржниками тіла, щоб жити за тілом.</verse>
				<verse number="13">Бо якщо живете за тілом, то помрете, але якщо ви Духом умертвляєте вчинки тіла, будете жити.</verse>
				<verse number="14">Адже всі, кого веде Дух Божий, є дітьми Божими.</verse>
				<verse number="15">Бо Дух, Якого ви отримали, не робить вас рабами, щоб ви знову жили в страху, але ви отримали Духа всиновлення, яким кличемо: « Авва, Отче!»</verse>
				<verse number="16">Сам Дух свідчить нашому духові, що ми є дітьми Бога.</verse>
				<verse number="17">Якщо ми діти, то й спадкоємці – спадкоємці Бога й співспадкоємці Христа, якщо ми насправді страждаємо разом із Ним, щоб із Ним розділити Його славу.</verse>
				<verse number="18">Я вважаю, що наші нинішні страждання не варто порівнювати зі славою, яка буде виявлена в нас.</verse>
				<verse number="19">Адже творіння з нетерпінням чекає, коли виявляться діти Божі.</verse>
				<verse number="20">Бо творіння було піддане розчаруванню не за власним вибором, а з волі Того, Хто його підкорив, у надії,</verse>
				<verse number="21">що й саме творіння буде звільнене від рабства занепаду й отримає свободу й славу дітей Божих.</verse>
				<verse number="22">Ми знаємо, що все творіння стогне й страждає донині.</verse>
				<verse number="23">Та не тільки воно, але й ми самі, що маємо завдаток Духа, стогнемо в собі, з нетерпінням чекаючи всиновлення та відкуплення нашого тіла.</verse>
				<verse number="24">Бо ми були спасенні надією. Але видима надія – це зовсім не надія. Хто сподівається на те, що вже бачить?</verse>
				<verse number="25">А якщо ми сподіваємось на те, чого не бачимо, тоді з терпінням чекаємо цього.</verse>
				<verse number="26">Так само Дух допомагає нам у нашій слабкості. Бо ми не знаємо, за що і як маємо молитися, але Сам Дух заступається за нас невимовними зітханнями.</verse>
				<verse number="27">А Той, Хто досліджує наші серця, знає думки Духа, бо Дух заступається за святих з волі Божої.</verse>
				<verse number="28">Ми знаємо, що все працює на добро тих, що люблять Бога й що покликані згідно з Його наміром.</verse>
				<verse number="29">Адже кого Бог знав заздалегідь, тих і призначив наперед бути подібними до образу Свого Сина, щоб Він був Первістком серед багатьох братів.</verse>
				<verse number="30">І кого Він призначив наперед, тих Він покликав; кого покликав, тих і виправдав, і кого виправдав, тих і прославив.</verse>
				<verse number="31">Що ж тоді скажемо на це? Якщо Бог за нас, хто проти нас?</verse>
				<verse number="32">Той, Хто не пощадив Свого Сина, але віддав Його за нас усіх, як же Він разом із Ним не подарує нам усього?</verse>
				<verse number="33">Хто буде обвинувачувати тих, кого Бог обрав? Бо саме Бог їх виправдовує.</verse>
				<verse number="34">Хто тоді їх засудить? Ісус Христос помер і воскрес. Він знаходиться праворуч від Бога й заступається за нас.</verse>
				<verse number="35">Хто відлучить нас від любові Христа? Чи страждання, чи утиски, чи переслідування, чи голод, чи нагота, чи небезпека, чи меч?</verse>
				<verse number="36">Як написано: «Однак заради Тебе нас убивають щодня, вважають нас за овець, призначених на заколення».</verse>
				<verse number="37">Але в усьому цьому ми маємо повну перемогу через Того, Хто полюбив нас.</verse>
				<verse number="38">Бо я переконаний, що ні смерть, ні життя, ні ангели, ні влади, ні теперішнє, ні майбутнє, ні сили,</verse>
				<verse number="39">ні висота, ні глибина, ні інше якесь творіння не зможе відлучити нас від любові Божої, яка є в Ісусі Христі, нашому Господі.</verse>
			</chapter>
			<chapter number="9">
				<verse number="1">Я кажу правду в Христі, не обманюю, і моє сумління підтверджує це через Святого Духа:</verse>
				<verse number="2">у мене в серці велика печаль і невпинний біль.</verse>
				<verse number="3">Адже я бажав би бути проклятим і відлученим від Христа заради моїх братів, моїх рідних за тілом,</verse>
				<verse number="4">тобто за народ Ізраїлю. Їм належить усиновлення, слава, заповіти, законодавство, служіння та обітниці.</verse>
				<verse number="5">Їхніми є патріархи й від них за тілом Христос – Бог над усіма, благословенний навіки! Амінь.</verse>
				<verse number="6">Але це не означає, що Слово Боже не збулося. Адже не всі, хто походить з Ізраїлю, – це Ізраїль.</verse>
				<verse number="7">І не всі нащадки Авраама є його дітьми. Бо написано: «Через Ісаака буде названо тобі нащадка».</verse>
				<verse number="8">Тобто не тілесні діти є дітьми Божими, а діти обітниці вважаються нащадками.</verse>
				<verse number="9">Бо ось якими були слова обітниці: «У призначений час Я повернуся, і у Сарри буде син».</verse>
				<verse number="10">І не тільки це, але й Ревека отримала обітницю, завагітнівши від нашого батька Ісаака.</verse>
				<verse number="11">Бо коли близнюки ще не народилися й не зробили нічого доброго чи поганого (щоб намір Божий у вибранні залишився</verse>
				<verse number="12">не від учинків, але від Того, Хто кличе), їй було сказано: «Старший служитиме молодшому».</verse>
				<verse number="13">Як написано: «Якова Я полюбив, а Ісава зненавидів».</verse>
				<verse number="14">Що тоді скажемо? Невже Бог несправедливий? Зовсім ні!</verse>
				<verse number="15">Бо Він каже Мойсеєві: «Я помилую того, кого хочу помилувати, і зглянуся над тим, над ким хочу зглянутись».</verse>
				<verse number="16">Отже, це залежить не від того, хто хоче, і не від того, хто біжить, а від Божої милості.</verse>
				<verse number="17">Бо Писання говорить фараонові: «Я поставив тебе для того, щоб показати через тебе Мою силу й щоб ім’я Моє звіщалося по всій землі».</verse>
				<verse number="18">Отже, Бог милує, кого хоче, і, кого хоче, робить черствим.</verse>
				<verse number="19">Хтось мені скаже: «Чому тоді Він звинувачує? Бо хто здатний противитися Його волі?»</verse>
				<verse number="20">Але хто ти, людино, щоб сперечатися з Богом? Чи виріб скаже тому, хто його створив: «Чому ти зробив мене таким?»</verse>
				<verse number="21">Хіба гончар не має влади над глиною, щоб із тієї ж глини зробити одну посудину для почесного вжитку, а іншу – для звичайного?</verse>
				<verse number="22">А що, коли Бог, бажаючи проявити Свій гнів і виявити Свою силу, з великим терпінням щадив посудини гніву, підготовлені до знищення,</verse>
				<verse number="23">щоб виявити багатство Своєї слави посудинам Його милосердя, які Він заздалегідь підготував до слави, –</verse>
				<verse number="24">нам, покликаним не тільки з-поміж юдеїв, але й з-поміж язичників?</verse>
				<verse number="25">Як сказав у Осії: «Я назву Моїм народом не Мій народ і нелюбу – улюбленою»,</verse>
				<verse number="26">а також: «Там, де їм було сказано: „Ви не Мій народ“, їх будуть називати синами живого Бога».</verse>
				<verse number="27">Ісая проголошує про Ізраїль: «Навіть якщо кількість синів Ізраїля буде як морського піску, врятований буде лише залишок.</verse>
				<verse number="28">Бо Господь швидко та остаточно виконає Своє Слово на землі».</verse>
				<verse number="29">І як сказав Ісая раніше: «Якби Господь Воїнств не залишив нам нащадка, ми б стали як Содом й були б подібні до Гоморри».</verse>
				<verse number="30">Що тоді скажемо? Язичники, які не прагнули праведності, здобули її – праведність, яка походить від віри.</verse>
				<verse number="31">А Ізраїль, який шукав Закону праведності, не досягнув цього.</verse>
				<verse number="32">Чому? Тому що вони шукали не вірою, а ділами Закону. Вони спіткнулися об камінь спотикання.</verse>
				<verse number="33">Як написано: «Ось я кладу на Сіоні Камінь спотикання і Скелю падіння, і той, хто вірить у Нього, не буде осоромлений».</verse>
			</chapter>
			<chapter number="10">
				<verse number="1">Брати, бажання мого серця й молитва до Бога за ізраїльтян – про їхнє спасіння.</verse>
				<verse number="2">Бо я свідчу їм, що вони ревно ставляться до Бога, але без належного пізнання.</verse>
				<verse number="3">Оскільки, не знаючи Божої праведності й намагаючись встановити власну, вони не підкорилися Божій праведності.</verse>
				<verse number="4">Бо Христос є метою Закону для виправдання кожного, хто вірить.</verse>
				<verse number="5">Мойсей пише про праведність від Закону: «Людина, яка виконуватиме його настанови, буде жити ними».</verse>
				<verse number="6">Але про праведність від віри говорить: «Не кажи у своєму серці: „Хто зійде на небо?“ (щоб привести Христа додолу)</verse>
				<verse number="7">або „Хто зійде в безодню?“ (щоб Христа воскресити з мертвих)».</verse>
				<verse number="8">Але що каже Писання? «Слово біля тебе, у твоїх устах і у твоєму серці». Це слова віри, яку ми проповідуємо.</verse>
				<verse number="9">Якщо ти визнаєш устами, що Ісус є Господом, і повіриш своїм серцем, що Бог воскресив Його з мертвих, то будеш спасенний.</verse>
				<verse number="10">Бо серцем віримо для виправдання, а устами проголошуємо для спасіння.</verse>
				<verse number="11">Як говорить Святе Письмо: «Кожен, хто вірить у Нього, не буде осоромлений».</verse>
				<verse number="12">Адже немає різниці між юдеєм та язичником: Той Самий Господь над усіма, щедро благословляє всіх, хто кличе Його,</verse>
				<verse number="13">бо «кожний, хто прикличе ім’я Господнє, буде спасенний».</verse>
				<verse number="14">Але як зможуть покликати Того, у Кого не повірили? І як зможуть повірити в Того, про Кого не чули? І як зможуть почути без проповідника?</verse>
				<verse number="15">І як будуть проповідувати, якщо їх не буде послано? Як написано: «Які гарні ноги тих, хто приносить Добру Звістку!»</verse>
				<verse number="16">Однак не всі сприйняли Добру Звістку. Бо Ісая каже: «Господи, хто повірив почутому від нас?»</verse>
				<verse number="17">Тож віра приходить від слухання, а слухання – через Слово Христа.</verse>
				<verse number="18">Але я запитую: невже вони не чули? Навпаки! «По всій землі розходиться їхній голос, і до краю всесвіту – їхні слова».</verse>
				<verse number="19">Ще раз запитую: хіба Ізраїль не знав? Першим говорить Мойсей: «Я спонукаю вас до ревнощів через тих, хто не є народом; через народ, який не має розуміння, роздратую вас».</verse>
				<verse number="20">А Ісая сміливо каже: «Мене знайшли ті, хто не шукав; Я відкрив Себе тим, хто не питав про Мене».</verse>
				<verse number="21">А про Ізраїль він каже: «Цілий день Я простягав Свої руки до непокірного й впертого народу».</verse>
			</chapter>
			<chapter number="11">
				<verse number="1">Я запитую тоді: чи Бог відкинув Свій народ? Зовсім ні! Адже я сам ізраїльтянин, нащадок Авраама з роду Веніаміна.</verse>
				<verse number="2">Бог не відкинув Свого народу, який Він знав заздалегідь. Невже ви не знаєте, що пише Писання про те, як Ілля скаржився Богові на Ізраїль?</verse>
				<verse number="3">«Господи, вони вбили Твоїх пророків і зруйнували Твої жертовники. Я єдиний, хто залишився, і вони намагаються вбити мене».</verse>
				<verse number="4">І що ж йому відповів Бог? «Я зберіг для Себе сім тисяч мужів, які не схилили колін перед Ваалом».</verse>
				<verse number="5">Так само й тепер є останок, обраний благодаттю.</verse>
				<verse number="6">І якщо благодаттю, то не за ділами, інакше благодать уже не була би благодаттю.</verse>
				<verse number="7">І що ж? Того, чого так наполегливо прагнув народ Ізраїлю, він не отримав, але отримали обрані, а інші закам’яніли,</verse>
				<verse number="8">як написано: «Бог дав їм дух затьмарення, щоб очі не бачили й вуха не чули, аж до цього дня».</verse>
				<verse number="9">А Давид каже: «Нехай трапеза їхня стане для них пасткою та приманкою на спотикання й на відплату для них.</verse>
				<verse number="10">Нехай потемніють їхні очі, щоб не бачили, і нехай їхні спини будуть зігнуті назавжди».</verse>
				<verse number="11">Тож я запитую: чи вони спіткнулися, щоб упасти? Зовсім ні! Швидше через їхнє падіння спасіння прийшло до язичників, щоб спонукати їх до ревнощів.</verse>
				<verse number="12">Але якщо їхнє падіння є багатством для світу, а їхня втрата є багатством для язичників, то наскільки більші багатства принесе їхня повнота!</verse>
				<verse number="13">Звертаюся до вас, язичників, оскільки я, апостол язичників, звеличую своє служіння</verse>
				<verse number="14">у надії, що викличу ревнощі в моїх рідних, щоб рятувати декого з них.</verse>
				<verse number="15">Бо якщо їхнє відторгнення принесло світові примирення, то що принесе їхнє прийняття, як не воскресіння з мертвих?</verse>
				<verse number="16">Якщо закваска свята, то й все тісто святе; якщо корінь святий, то й гілки святі.</verse>
				<verse number="17">Якщо ж деякі гілки були відламані, а ти, дика оливко, була прищеплена серед них і тепер стала живитися з кореня та соку оливкового дерева,</verse>
				<verse number="18">не вихваляйся перед гілками. Якщо ж вихваляєшся, то пам’ятай, що не ти підтримуєш корінь, але корінь підтримує тебе.</verse>
				<verse number="19">Отже, скажеш: «Гілки були відламані, щоб я був прищеплений».</verse>
				<verse number="20">Добре. Але вони були відламані через невіру, а ти тримаєшся завдяки вірі. Не будь нахабним, але май страх.</verse>
				<verse number="21">Бо якщо Бог не пощадив природних гілок, Він не пощадить і тебе.</verse>
				<verse number="22">Отже, зважай на доброту й суворість Бога: суворість до тих, хто відпав, але доброту до тебе, за умови, що ти залишишся в Його доброті. Інакше Він і тебе відріже.</verse>
				<verse number="23">І якщо вони не залишатимуться в невірі, то будуть прищеплені, адже Бог має силу їх знову прищепити.</verse>
				<verse number="24">Бо якщо ти, відрізаний від дикого за своєю природою оливкового дерева, всупереч природі був прищеплений до доброго оливкового дерева, то наскільки легше ці природні гілки будуть прищеплені до власного оливкового дерева!</verse>
				<verse number="25">Брати, щоб ви не вважали себе розумнішими, ніж ви є, я не хочу залишити вас у невіданні щодо цієї таємниці: зачерствіння спало на частину Ізраїлю, і так буде, поки не увійде повна кількість язичників,</verse>
				<verse number="26">і таким чином увесь Ізраїль буде спасенний. Як написано: «Визволитель прийде із Сіону; Він відверне безбожність від Якова.</verse>
				<verse number="27">І це Мій Завіт із ними, коли Я усуну їхні гріхи».</verse>
				<verse number="28">Щодо Доброї Звістки, то вони вороги задля вас, але щодо обрання, то вони улюблені через праотців,</verse>
				<verse number="29">адже Божі дари та Його покликання непохитні.</verse>
				<verse number="30">Так само як ви колись були неслухняні Богові, але тепер отримали милість через їхню непокірність,</verse>
				<verse number="31">так і вони нині стали непокірними, щоб через милосердя Боже до вас і вони могли отримати милість.</verse>
				<verse number="32">Адже Бог замкнув усіх у непокору, щоб помилувати всіх.</verse>
				<verse number="33">О, глибино багатства, мудрості й знання Бога! Які незбагненні Його суди й недосліджені шляхи Його!</verse>
				<verse number="34">«Хто пізнав задум Господа? Або хто був Його радником?»</verse>
				<verse number="35">«Хто колись дав щось Богові, щоб Він мусив повернути?»</verse>
				<verse number="36">Адже все від Нього, через Нього й для Нього. Йому слава навіки! Амінь.</verse>
			</chapter>
			<chapter number="12">
				<verse number="1">Тому я закликаю вас, брати, заради милості Божої принесіть свої тіла як живу, святу й приємну Богові жертву. Це буде ваше духовне служіння.</verse>
				<verse number="2">Не підлаштовуйтесь під цей світ, але перемінюйтеся, оновлюючи ваш розум, щоб ви могли пізнати, що воля Божа добра, приємна й досконала.</verse>
				<verse number="3">Через дану мені благодать я кажу кожному з вас: не будьте зарозумілі, а судіть про себе розумно, відповідно до віри, яку Бог розподілив кожному з вас.</verse>
				<verse number="4">Бо як одне тіло складається з багатьох частин і всі вони не мають однакової ролі,</verse>
				<verse number="5">так і ми, хоч нас і багато, утворюємо одне тіло в Христі, і кожен є частиною тіла одне одного.</verse>
				<verse number="6">Ми маємо різні дари згідно з наданою нам благодаттю. Якщо хтось має дар пророкувати, хай пророкує відповідно до віри,</verse>
				<verse number="7">якщо хтось має дар служіння, хай служить, якщо дар навчати, хай навчає,</verse>
				<verse number="8">якщо дар підбадьорювати, хай підбадьорює, якщо дар допомагати, хай допомагає зі щирістю; якщо дар керівництва, хай робить це старанно, якщо дар виявляти милосердя, хай робить це з радістю.</verse>
				<verse number="9">Нехай ваша любов буде щирою. Ненавидьте зло, тримайтеся добра.</verse>
				<verse number="10">Любіть одне одного по-братерськи. Шануйте одне одного більше, ніж самих себе.</verse>
				<verse number="11">У старанності не лінуйтеся, палайте духом, служачи Господеві.</verse>
				<verse number="12">Будьте радісними в надії, терплячими в скорботі та відданими в молитві.</verse>
				<verse number="13">Допомагайте святим у їхніх потребах. Прагніть завжди виявляти гостинність.</verse>
				<verse number="14">Благословляйте тих, хто вас переслідує; благословляйте, а не проклинайте.</verse>
				<verse number="15">Радійте з тими, хто радіє, і плачте з тими, хто плаче.</verse>
				<verse number="16">Живіть у порозумінні одне з одним. Не будьте зарозумілі, але наслідуйте покірних. Не будьте мудрими у власних очах.</verse>
				<verse number="17">Не відплачуйте нікому злом за зло. Дбайте про те, що є добрим в очах усіх людей.</verse>
				<verse number="18">Якщо можливо, наскільки це залежить від вас, живіть у мирі з усіма людьми.</verse>
				<verse number="19">Улюблені, не мстіть за себе, але залиште місце для Божого гніву, бо написано: «Мені належить помста і відплата», – каже Господь.</verse>
				<verse number="20">Тож: «Якщо твій ненависник голодний, нагодуй його хлібом; а якщо він спраглий, то дай йому напитися. Адже так ти збереш йому розжарене вугілля на голову».</verse>
				<verse number="21">Не дозволь злу перемогти тебе, але зло перемагай добром.</verse>
			</chapter>
			<chapter number="13">
				<verse number="1">Кожна людина нехай підкоряється вищій владі, бо немає влади, крім тієї, яку встановив Бог. Влади, які існують, були встановлені Богом.</verse>
				<verse number="2">Отже, той, хто противиться владі, противиться Божому порядку, а ті, хто противиться, накликають на себе суд.</verse>
				<verse number="3">Адже правителі не страшні для тих, хто чинить добрі діла, а для тих, хто чинить зло. Хочеш не боятися влади? Тоді роби те, що добре, й отримаєш похвалу від неї.</verse>
				<verse number="4">Бо правитель – це служитель Бога тобі на добро. Але якщо будеш чинити зло, бійся, бо недаремно він носить меч. Він слуга Божий, месник, який приносить покарання тому, хто чинить зло.</verse>
				<verse number="5">Отже, потрібно підкорятися не лише через страх його гніву, але й через сумління.</verse>
				<verse number="6">Тому ви й платите податки, бо влада – Божі слуги, які постійно зайняті своїми обов’язками.</verse>
				<verse number="7">Віддайте всім належне: кому податок – податок, кому мито – мито, кому повагу – повагу, кому пошану – пошану.</verse>
				<verse number="8">Нікому нічого не будьте винні, окрім взаємної любові, бо хто любить іншого, той виконав Закон.</verse>
				<verse number="9">Адже заповіді: «Не чини перелюбу», «Не вбивай», «Не вкради», «Не бажай» і будь-яка інша заповідь містяться в цьому слові: «Люби ближнього свого, як самого себе».</verse>
				<verse number="10">Любов не чинить ближньому зла. Тому любов – це і є виконання Закону.</verse>
				<verse number="11">Тим більше ви знаєте, який це час, що вже настала пора прокинутися від сну, бо наше спасіння ближче зараз, ніж коли ми повірили.</verse>
				<verse number="12">Ніч майже закінчилася, і наближається день. Тож відкиньмо діла темряви й зодягнімось у зброю світла.</verse>
				<verse number="13">Поводьмося пристойно, як удень, не в гульні та пияцтві, не в перелюбі та розпусті, не у сварках та заздрощах.</verse>
				<verse number="14">Але зодягніться в Господа Ісуса Христа і турботу про тіло не перетворюйте в пристрасть.</verse>
			</chapter>
			<chapter number="14">
				<verse number="1">Щиро приймайте слабкого у вірі, без суперечок про спірні думки.</verse>
				<verse number="2">Один вірить, що можна їсти все, а інший, слабкий у вірі, їсть лише овочі.</verse>
				<verse number="3">Той, хто їсть усе без розбору, не повинен зневажати того, хто не їсть, а той, хто не їсть усього, не повинен судити того, хто їсть, адже Бог його прийняв.</verse>
				<verse number="4">Хто ти, щоб судити чужого слугу? Його господар вирішує, стоїть він чи падає. Але він буде стояти, бо Господь здатний підтримати його.</verse>
				<verse number="5">Хтось вважає один день важливішим від іншого, а хтось вважає всі дні однаковими. Нехай кожний тримається свого переконання.</verse>
				<verse number="6">Хто вважає один день особливим, робить це для Господа. Хто їсть м’ясо, той робить це для Господа, бо дякує Богові; і хто не їсть, той теж робить це для Господа й дякує Богові.</verse>
				<verse number="7">Бо ніхто з нас не живе для себе й ніхто з нас не помирає для себе.</verse>
				<verse number="8">Якщо ми живемо, живемо для Господа, і якщо вмираємо, вмираємо для Господа. Отже, чи живемо, чи вмираємо, ми належимо Господеві.</verse>
				<verse number="9">Бо саме для цього Христос помер і воскрес, щоб бути Господом як мертвих, так і живих.</verse>
				<verse number="10">Тоді чому ти осуджуєш свого брата? Або чому ти зневажаєш свого брата? Адже всі ми будемо стояти перед судом Божим.</verse>
				<verse number="11">Бо написано: «Як Я живу, – промовляє Господь, – так кожне коліно схилиться переді Мною і кожен язик визнає Бога».</verse>
				<verse number="12">Тож кожен із нас відповідатиме за себе перед Богом.</verse>
				<verse number="13">Тому не будемо осуджувати одне одного. Краще постановіть не ставити жодної перешкоди чи спокуси братові.</verse>
				<verse number="14">Я знаю й повністю переконаний у Господі Ісусі, що нічого не є нечистим саме по собі. Але якщо хтось вважає щось нечистим, то для того це нечисте.</verse>
				<verse number="15">Якщо твій брат засмучений через твою їжу, то ти більше не дієш по любові. Не знищуй своєю їжею того, за кого помер Христос.</verse>
				<verse number="16">Не допускайте, щоб зневажалося те добре, що у вас є.</verse>
				<verse number="17">Бо Царство Боже – це не їжа та пиття, а праведність, мир та радість у Святому Дусі,</verse>
				<verse number="18">бо кожен, хто служить Христу таким чином, той до вподоби Богові й шанований людьми.</verse>
				<verse number="19">Отже, дбаймо про те, що веде до миру та взаємного збудування.</verse>
				<verse number="20">Не руйнуйте Божого діла заради їжі. Уся їжа чиста, але погано, якщо людина їсть так, що спричиняє цим комусь спотикання.</verse>
				<verse number="21">Краще не їсти м’яса, не пити вина й не робити чогось, через що брат твій спотикається, спокушається чи слабне.</verse>
				<verse number="22">Отже, віру, яку ти маєш, зберігай між собою і Богом. Блаженний той, хто не засуджує себе за власне рішення.</verse>
				<verse number="23">Але хто має сумніви, коли їсть, той вже засуджений, бо поводиться не відповідно до віри, а все, що не від віри, – це гріх.</verse>
			</chapter>
			<chapter number="15">
				<verse number="1">Ми, сильні, повинні нести немочі слабких, а не собі лише догоджати.</verse>
				<verse number="2">Кожен із нас нехай догоджає ближньому на добро, для духовного збудування.</verse>
				<verse number="3">Бо і Христос не догоджав Собі, але, як написано: «Зневага тих, хто ганьбить Тебе, впала на Мене».</verse>
				<verse number="4">Усе, що було написано в минулому, написано для нашого навчання, щоб через терпіння та підбадьорення, яке дає Писання, ми мали надію.</verse>
				<verse number="5">Нехай Бог, Який дарує терпіння та підбадьорення, дарує вам бути однодумними між собою, за прикладом Ісуса Христа,</verse>
				<verse number="6">щоб ви однією думкою й одним голосом прославили Бога й Отця Господа нашого Ісуса Христа.</verse>
				<verse number="7">Тож приймайте одне одного так само, як Христос прийняв вас до слави Божої.</verse>
				<verse number="8">Бо я кажу вам: Христос став слугою обрізання для Божої істини, щоб підтвердити обітниці, дані патріархам,</verse>
				<verse number="9">і щоб язичники прославили Бога за Його милість. Як написано: «За це я славитиму Тебе серед народів, Господи, та імені Твоєму співатиму хвалу ».</verse>
				<verse number="10">І ще сказано: «Радійте, язичники, з Його народом!»</verse>
				<verse number="11">І знов: «Славте Господа, усі народи! Хваліть Його, усі племена!»</verse>
				<verse number="12">І знов Ісая каже: «Прийде Корінь Єссея і стане панувати над народами, на Нього народи покладуть усю надію».</verse>
				<verse number="13">Нехай Бог надії наповнить вас усією радістю й миром у вірі, щоб ви силою Святого Духа були наповнені надією.</verse>
				<verse number="14">Я переконаний, брати мої, що ви самі сповнені добра, наповнені всяким знанням і можете навчити одне одного.</verse>
				<verse number="15">І все ж я написав вам, подекуди сміливіше, щоб нагадати вам про деякі речі через дану мені Богом благодать</verse>
				<verse number="16">бути служителем Ісуса Христа для язичників, виконувати священницьке служіння й проголошувати Добру Звістку Божу, щоб язичники стали приношенням жертовним, приємним та освяченим Святим Духом.</verse>
				<verse number="17">Отже, я маю, чим похвалитися в Ісусі Христі щодо служіння Богові.</verse>
				<verse number="18">Я б не наважився говорити ні про що, крім того, що Христос зробив через мене, – словом і ділом, – щоб привести язичників до послуху перед Богом через мої слова та вчинки,</verse>
				<verse number="19">а також силою ознак та чудес і силою Божого Духа. Отже, з Єрусалима й повсюди аж до Іллірика я повністю проголосив Добру Звістку Христа.</verse>
				<verse number="20">Моєю метою завжди було проповідувати Добру Звістку там, де Христос не був відомий, щоб не будувати на основі, закладеній кимось іншим,</verse>
				<verse number="21">як і написано: «Ті, кому про Нього не казали, побачать, і ті, хто не чув, зрозуміють».</verse>
				<verse number="22">Тому я неодноразово стикався з перешкодами на шляху до вас.</verse>
				<verse number="23">Але тепер, не маючи більше такого місця в цих землях, я вже кілька років прагну відвідати вас.</verse>
				<verse number="24">Я планую зробити це, коли вирушу до Іспанії, і сподіваюся побачити вас під час проїзду, щоб ви допомогли мені в моїй подорожі туди, після того, як я деякий час насолоджуватимусь вашим товариством.</verse>
				<verse number="25">Однак тепер я їду до Єрусалима, щоб послужити там святим,</verse>
				<verse number="26">бо Македонія та Ахая були раді зібрати деяку пожертву для бідних серед святих в Єрусалимі.</verse>
				<verse number="27">Вони були раді це зробити, адже були їхніми боржниками. Як юдеї поділилися духовними благами з язичниками, так і язичники зобов’язані послужити їм матеріально.</verse>
				<verse number="28">Отже, коли я це владнаю й переконаюся, що вони отримали цей дар, то вирушу в Іспанію й дорогою відвідаю вас.</verse>
				<verse number="29">Я знаю, що коли я прийду до вас, то прийду в повноті благословення Христа.</verse>
				<verse number="30">Я закликаю вас, брати, через Господа нашого Ісуса Христа й через любов Духа, щоб ви разом зі мною молилися за мене до Бога,</verse>
				<verse number="31">щоб я був врятований від невіруючих в Юдеї і щоб моє служіння в Єрусалимі було до вподоби святим;</verse>
				<verse number="32">щоб я з радістю прийшов до вас, якщо на те воля Божа, і відпочив разом із вами.</verse>
				<verse number="33">Нехай Бог миру буде з усіма вами. Амінь.</verse>
			</chapter>
			<chapter number="16">
				<verse number="1">Я представляю вам нашу сестру Фіву, служницю церкви в Кенхреях.</verse>
				<verse number="2">Прийміть її в Господі, як личить святим, і допомагайте їй у всьому, у чому вона матиме потребу, бо вона була помічницею багатьом і мені також.</verse>
				<verse number="3">Привітайте Прискіллу та Акилу, моїх співпрацівників у Христі Ісусі.</verse>
				<verse number="4">Вони готові були покласти свої голови заради мене. Не тільки я їм дякую, але й усі церкви язичників.</verse>
				<verse number="5">Привітайте також церкву, яка збирається в їхньому домі. Привітайте мого улюбленого друга Епенета, який першим навернувся до Христа в Азії.</verse>
				<verse number="6">Привітайте Марію, яка багато працювала для вас.</verse>
				<verse number="7">Привітайте Андроніка та Юнію, моїх родичів, які були зі мною у в’язниці. Їх поважають серед апостолів, і вони раніше за мене увірували в Христа.</verse>
				<verse number="8">Привітайте Амплія, мого улюбленого друга в Господі.</verse>
				<verse number="9">Вітайте Урбана, який працював разом зі мною в Христі, а також і мого улюбленого друга Стахія.</verse>
				<verse number="10">Привітайте Апеллеса, чия вірність у Христі витримала випробування. Привітайте тих, хто належить до дому Аристовула.</verse>
				<verse number="11">Привітайте Іродіона, мого родича. Привітайте тих із дому Наркіса, хто в Господі.</verse>
				<verse number="12">Привітайте Трифену та Трифосу, які наполегливо працюють у Господі. Привітайте мою улюблену Персиду, яка багато працювала в Господі.</verse>
				<verse number="13">Привітайте Руфа, обраного в Господі, і його матір, яка й мені була матір’ю.</verse>
				<verse number="14">Привітайте Асинкрита, Флегона, Гермеса, Патрова, Гермаса та інших братів, які знаходяться з ними.</verse>
				<verse number="15">Привітайте Філолога, Юлію, Нірея та його сестру, Олімпа та всіх святих, які з ними.</verse>
				<verse number="16">Вітайте одне одного святим поцілунком. Усі Христові церкви вітають вас.</verse>
				<verse number="17">Я закликаю вас, брати, остерігайтеся тих, хто спричиняє розбіжності й ставить на вашому шляху перешкоди, що суперечать вченню, яке ви прийняли. Уникайте їх.</verse>
				<verse number="18">Бо такі люди служать не нашому Господу Христу, а власному череву, і через своє красномовство й лестощі вони обманюють серця невинних.</verse>
				<verse number="19">Усі чули про ваш послух, тому я радію за вас, але хочу, щоб ви були мудрими в тому, що добре, і невинними в тому, що зле.</verse>
				<verse number="20">Бог миру незабаром розчавить сатану під вашими ногами. Благодать Господа нашого Ісуса нехай буде з вами.</verse>
				<verse number="21">Тимофій, з яким працюємо разом, надсилає вам привітання, як і Луцій, Ясон та Сосипатр, мої родичі.</verse>
				<verse number="22">Я, Терцій, що записав цього листа, теж вітаю вас у Господі.</verse>
				<verse number="23">Гай, який гостинно приймає мене та всю церкву, надсилає вам привітання. Ераст, міський скарбник, і наш брат Квартус також надсилають вам привітання.</verse>
				<verse number="24">Благодать нашого Господа Ісуса Христа нехай буде з усіма вами! Амінь.</verse>
				<verse number="25">Тому, Хто здатний зміцнити вас відповідно до моєї Доброї Звістки та проповіді Ісуса Христа, згідно з відкриттям таємниці, прихованої споконвіку,</verse>
				<verse number="26">але тепер за наказом вічного Бога відкритої усім народам через Писання пророків, на послух вірі;</verse>
				<verse number="27">єдиному мудрому Богові через Ісуса Христа слава навіки! Амінь.</verse>
			</chapter>
		</book>
		<book number="46">
			<chapter number="1">
				<verse number="1">Павло, покликаний з волі Божої бути апостолом Христа Ісуса, і брат Состен.</verse>
				<verse number="2">Церкві Божій в Коринфі, тим, хто освячений у Христі Ісусі та покликаний бути Його святим народом, разом з усіма, хто призиває в будь-якому місці ім’я нашого Господа Ісуса Христа – Господа їхнього й нашого.</verse>
				<verse number="3">Благодать вам і мир від Бога, нашого Отця, і від Господа Ісуса Христа.</verse>
				<verse number="4">Я завжди дякую моєму Богові за вас і за Його благодать, надану вам у Христі Ісусі.</verse>
				<verse number="5">Бо в Ньому ви збагатились у всьому: і в усякому слові, і в усякому знанні,</verse>
				<verse number="6">оскільки свідчення про Христа підтвердилося у вас.</verse>
				<verse number="7">Тож вам, що очікуєте з’явлення нашого Господа Ісуса Христа, не бракує жодного дару благодаті.</verse>
				<verse number="8">Він зміцнить вас до кінця, щоб ви були невинними в День нашого Господа Ісуса Христа.</verse>
				<verse number="9">Вірний Бог, через Якого ви покликані до спільності з Його Сином Ісусом Христом, нашим Господом.</verse>
				<verse number="10">Закликаю вас, брати, іменем нашого Господа Ісуса Христа, щоб ви всі говорили одне й щоб не було між вами розділень, натомість майте цілковиту єдність у думках і розумінні.</verse>
				<verse number="11">Адже, брати мої, люди Хлої доповіли мені, що між вами існують сварки.</verse>
				<verse number="12">Я маю на увазі, що одні з вас кажуть: «Я – Павла!», інші: «Я – Аполлоса!», ще інші: «Я – Кифи! » або: «Я – Христа!»</verse>
				<verse number="13">Невже Христос поділений? Чи, може, Павло був розіп’ятий за вас? Чи, може, ви в ім’я Павла були хрещені?</verse>
				<verse number="14">Я дякую Богові за те, що не хрестив жодного з вас, окрім Криспа та Гая,</verse>
				<verse number="15">щоб ніхто не сказав, що ви були хрещені в моє ім’я.</verse>
				<verse number="16">Щоправда, я охрестив і дім Стефана, але не знаю, чи хрестив я ще когось іншого.</verse>
				<verse number="17">Бо Христос послав мене не хрестити, а звіщати Добру Звістку, причому не мудрістю красномовства, щоб хрест Христа не був позбавлений своєї сили.</verse>
				<verse number="18">Адже звістка хреста – це безумство для тих, хто гине, але для нас, спасенних, – це Божа сила.</verse>
				<verse number="19">Бо написано: «Я знищу мудрість мудрих та відкину розум розумних».</verse>
				<verse number="20">Де мудрець? Де книжник? Де мислитель цього віку? Хіба Бог не обернув на безумство мудрість світу?</verse>
				<verse number="21">Оскільки за великою мудрістю Бога світ, незважаючи на всю свою мудрість, так і не зміг пізнати Бога, то до вподоби було Богу спасти тих, хто вірить, через безумство проповіді Доброї Звістки.</verse>
				<verse number="22">Бо юдеї вимагають знаків, греки шукають мудрості,</verse>
				<verse number="23">а ми проповідуємо розіп’ятого Христа – камінь спотикання для юдеїв і безумство для язичників.</verse>
				<verse number="24">Але для покликаних – чи то юдеїв, чи то греків – Христос є силою та мудрістю Бога.</verse>
				<verse number="25">Адже Боже безумство мудріше від людей і Божа слабкість сильніша від людей.</verse>
				<verse number="26">Брати, зверніть увагу на ваше покликання: серед вас небагато по-людському мудрих, небагато сильних, небагато вельможних.</verse>
				<verse number="27">Але Бог обрав безумне світу, щоб осоромити мудрих, і Бог обрав слабке світу, щоб осоромити сильних.</verse>
				<verse number="28">Бог обрав низьке та зневажене світу, те, чого ніби не існує, аби скасувати те, що існує,</verse>
				<verse number="29">щоб жодна людина не вихвалялася перед Богом.</verse>
				<verse number="30">Завдяки Йому ви знаходитесь у Христі Ісусі, Який став для нас мудрістю від Бога, праведністю, святістю та відкупленням,</verse>
				<verse number="31">адже написано: «Той, хто вихваляється, нехай вихваляється в Господі».</verse>
			</chapter>
			<chapter number="2">
				<verse number="1">Так і я, брати, прибувши до вас, не прийшов звіщати Божу таємницю майстерністю слова або мудрістю,</verse>
				<verse number="2">адже я вирішив не знати серед вас нічого, окрім Ісуса Христа, і то Його розіп’ятого.</verse>
				<verse number="3">Я перебував серед вас у слабкості, у страху та у великому тремтінні.</verse>
				<verse number="4">Моє слово та моя проповідь не полягали в переконливих словах мудрості, а в прояві Духа та сили,</verse>
				<verse number="5">щоб ваша віра ґрунтувалася не на мудрості людей, а на силі Бога.</verse>
				<verse number="6">Усе ж таки ми говоримо про мудрість між довершеними, а не про мудрість цього віку й не про керівників цього віку, які проходять.</verse>
				<verse number="7">Ми говоримо про Божу мудрість, заховану в таємниці, яку Бог заздалегідь призначив для нашої слави перед віками.</verse>
				<verse number="8">І цієї мудрості не пізнав жоден із правителів цього віку, бо якби пізнали, то не розіп’яли б Господа слави.</verse>
				<verse number="9">Але як написано: «Око не бачило, та вухо не чуло, і до серця людського не підіймалося те, що Бог приготував тим, хто любить Його».</verse>
				<verse number="10">А нам Бог відкрив це через Духа. Адже Дух усе досліджує, навіть Божі глибини.</verse>
				<verse number="11">І дійсно, хто знає те, що є в людині, як не людський дух, який є в ній? Так само ніхто не знає те, що є в Бозі, окрім Божого Духа.</verse>
				<verse number="12">Ми ж не маємо духа світу, але Духа від Бога, щоб знати те, що дароване нам Богом.</verse>
				<verse number="13">І говоримо про це не словами, яких навчає людська мудрість, а словами, вивченими в Дусі, пояснюючи духовне духовним.</verse>
				<verse number="14">А плотська людина не приймає того, що від Божого Духа, бо для неї це безумство; і вона не може цього пізнати, адже про це можна судити лише духовно.</verse>
				<verse number="15">Духовний судить усе, а його ніхто не судить.</verse>
				<verse number="16">Адже «Хто пізнав задум Господа, щоб порадити Йому?» Ми ж маємо розум Христа.</verse>
			</chapter>
			<chapter number="3">
				<verse number="1">Брати, навіть я не зміг говорити з вами як із духовними людьми, а говорив як із тілесними, як із немовлятами в Христі.</verse>
				<verse number="2">І годував вас молоком, а не твердою їжею, бо ви не могли її їсти. Та навіть зараз не можете,</verse>
				<verse number="3">оскільки ви ще досі тілесні. Адже якщо між вами ще є заздрість, сварки та розділення, то хіба ви не тілесні й не поводитесь, як інші люди?</verse>
				<verse number="4">Ось коли хтось каже: «Я – Павла!», а інший: «Я – Аполлоса!», то хіба ви не поводитеся так, як інші люди?</verse>
				<verse number="5">Адже хто такий Аполлос? Чи хто такий Павло? Служителі, через яких ви повірили, як кожному дав Господь.</verse>
				<verse number="6">Я посадив, Аполлос полив, але Бог зростив.</verse>
				<verse number="7">Тому ні той, хто садить, ні той, хто поливає, не є кимось, а лише Бог, Який зрощує.</verse>
				<verse number="8">Хто садить і хто поливає – одне, але кожен отримає нагороду згідно зі своєю працею.</verse>
				<verse number="9">Адже ми Божі працівники, а ви – Божа нива, Божа будівля.</verse>
				<verse number="10">За Божою благодаттю, даною мені, я, як мудрий будівельник, заклав основу, а інший будує на ній. Але нехай кожен дивиться уважно, як будує.</verse>
				<verse number="11">Адже ніхто не може закласти іншої основи замість вже закладеної, якою є Ісус Христос.</verse>
				<verse number="12">А якщо хтось будує на цій основі золотом, сріблом, дорогоцінним камінням, деревом, травою чи соломою,</verse>
				<verse number="13">то праця кожного стане явною: День Ісуса Христа все прояснить, бо вогонь виявить усе й перевірить роботу кожного.</verse>
				<verse number="14">Якщо збудоване людиною вистоїть, вона отримає нагороду,</verse>
				<verse number="15">а якщо її праця згорить, вона зазнає збитків, хоча сама буде спасенна, але наче крізь вогонь.</verse>
				<verse number="16">Чи не знаєте, що ви – Божий храм і Дух Бога проживає у вас?</verse>
				<verse number="17">Якщо хтось зруйнує Божий храм, то його зруйнує Бог, тому що Божий храм святий, а ним є ви.</verse>
				<verse number="18">Нехай ніхто не обманює себе! Якщо хтось із вас вважає себе мудрим у цьому віці, нехай стане безумним, щоб стати мудрим!</verse>
				<verse number="19">Адже мудрість цього світу – це безумство перед Богом. Бо написано: «Він ловить мудреців їхньою ж хитрістю».</verse>
				<verse number="20">І знову: «Господь знає думки мудрих, що вони – марнота».</verse>
				<verse number="21">Отже, нехай ніхто не вихваляється людьми, бо вам належить усе:</verse>
				<verse number="22">чи Павло, чи Аполлос, чи Кифа, чи світ, чи життя, чи смерть, чи теперішнє, чи майбутнє – усе ваше,</verse>
				<verse number="23">ви ж – Христові, а Христос – Божий.</verse>
			</chapter>
			<chapter number="4">
				<verse number="1">Нехай люди сприймають нас як слуг Христа й управителів Божих таємниць.</verse>
				<verse number="2">А від управителів вимагається, щоб кожен був вірний.</verse>
				<verse number="3">І мене найменше хвилює те, як мене судитимете ви чи людський суд. Навіть більше, я й сам себе не осуджую.</verse>
				<verse number="4">Моє сумління чисте, але не через це я виправданий: Господь – Той, Хто судить мене.</verse>
				<verse number="5">Тому нічого не судіть передчасно, поки не прийде Господь, Який освітить заховане в темряві та покаже наміри сердець. Тоді кожен отримає свою похвалу від Бога.</verse>
				<verse number="6">Це, брати, я відніс до себе та Аполлоса задля вас, щоб від нас ви навчилися, що означає: «Нічого понад те, що написано», аби ви не загордилися один перед одним.</verse>
				<verse number="7">Адже хто робить тебе особливим? Що ти маєш такого, чого б не отримав? І якщо ти це отримав, чому вихваляєшся, ніби не отримав?</verse>
				<verse number="8">Ви вже наситилися! Ви вже збагатилися! Ви почали царювати без нас! І хоч би дійсно почали царювати, щоб і ми царювали разом із вами!</verse>
				<verse number="9">Адже я думаю, що Бог поставив нас, апостолів, останніми в черзі, як призначених для смерті на арені, бо ми стали видовищем для світу, ангелів та людей.</verse>
				<verse number="10">Ми безумні заради Христа, а ви ж мудреці в Христі! Ми слабкі, а ви сильні! Ви в пошані, а ми знеславлені!</verse>
				<verse number="11">І досі ми відчуваємо голод та спрагу, ходимо в лахмітті, зносимо побої, не маємо житла,</verse>
				<verse number="12">виснажуємося, працюючи важко своїми руками. Коли нас проклинають, ми благословляємо; нас переслідують, а ми терпимо;</verse>
				<verse number="13">коли нас ганьблять, ми підбадьорюємо. Ми стали наче сміття для світу, наче нечистоти для всіх дотепер.</verse>
				<verse number="14">Я пишу вам це не для того, щоб осоромити вас, а для того, щоб наставити як моїх любих дітей.</verse>
				<verse number="15">Навіть якби ви мали десять тисяч наставників, батьків у вас небагато. Адже я породив вас у Христі Ісусі через Добру Звістку.</verse>
				<verse number="16">Тож закликаю вас: станьте моїми послідовниками!</verse>
				<verse number="17">Тому я послав вам Тимофія, мою улюблену та вірну дитину в Господі. Він нагадає вам мої шляхи в Христі Ісусі, так як я навчаю повсюди, у кожній церкві.</verse>
				<verse number="18">Деякі загордилися, наче б я не мав прийти до вас.</verse>
				<verse number="19">Але, якщо Господь забажає, я скоро прийду до вас і побачу не тільки слова, а й силу тих, що загордилися.</verse>
				<verse number="20">Адже Боже Царство не в слові, а в силі.</verse>
				<verse number="21">Чого бажаєте: щоб я прийшов до вас із палицею чи з любов’ю та духом лагідності?</verse>
			</chapter>
			<chapter number="5">
				<verse number="1">Ходять чутки, що між вами чиниться розпуста, та ще й така, якої немає навіть серед язичників: хтось із вас живе з дружиною свого батька.</verse>
				<verse number="2">А ви загордилися замість того, щоб сумувати й усунути з-поміж вас того, хто вчинив таке?</verse>
				<verse number="3">Хоча я й відсутній тілом, але присутній духом і вже осудив того, хто таке вчинив:</verse>
				<verse number="4">коли ви зберетеся разом в ім’я нашого Господа Ісуса Христа, в єдності з моїм духом та силою Господа нашого Ісуса,</verse>
				<verse number="5">передайте таку людину сатані на знищення плоті, щоб його дух був врятований у День Господа.</verse>
				<verse number="6">Недобре ваше вихваляння! Чи ви не знаєте, що трохи закваски заквашує все тісто?</verse>
				<verse number="7">Позбудьтеся старої закваски, щоби бути новим тістом, без закваски, яким ви і є. Адже наша Пасха, Христос, був принесений у жертву.</verse>
				<verse number="8">Тому святкуймо не зі старою закваскою й не із закваскою розпусти й зла, а з опрісноками щирості та істини.</verse>
				<verse number="9">Я писав вам у листі, щоб ви не зв’язувалися з розпусниками,</verse>
				<verse number="10">але не взагалі з розпусниками цього світу, чи жадібними людьми, чи здирниками, чи ідолопоклонниками, інакше ви мали б вийти з цього світу.</verse>
				<verse number="11">Натомість я написав вам не зв’язуватися з тим, хто зветься братом, але є розпусником, жадібним до наживи, ідолопоклонником, наклепником, п’яницею або шахраєм. З такою людиною навіть не їжте!</verse>
				<verse number="12">Бо навіщо мені судити тих, хто зовні? Хіба ви не маєте судити тих, хто всередині?</verse>
				<verse number="13">Сторонніх же судитиме Бог. «Виженіть лихого з-поміж себе!»</verse>
			</chapter>
			<chapter number="6">
				<verse number="1">Чи наважується хтось з-поміж вас, маючи суперечку з іншим, судитися в неправедних, а не у святих?</verse>
				<verse number="2">Чи ви не знаєте, що святі будуть судити світ? Якщо ж світ буде судимий через вас, то хіба ви не спроможні судити більш незначні справи?</verse>
				<verse number="3">Хіба ви не знаєте, що ми будемо судити ангелів? Чи не тим більше життєві справи?</verse>
				<verse number="4">Ви ж, коли маєте вирішити якісь життєві справи, призначаєте суддями тих, хто не з церкви.</verse>
				<verse number="5">Я кажу це вам на сором. Невже серед вас немає нікого мудрого, хто міг би розсудити між своїми братами?</verse>
				<verse number="6">Натомість брат судиться з братом, та ще й перед невіруючими!</verse>
				<verse number="7">Насправді те, що ви судитеся одне з одним, – це вже ганьба. Чому б вам краще не стерпіти несправедливості? Чому б вам краще не зазнати шкоди?</verse>
				<verse number="8">А ви самі творите несправедливість і обманюєте, та ще й братів!</verse>
				<verse number="9">Хіба ви не знаєте, що несправедливі не успадкують Царства Божого? Не обманюйтеся: ні розпусники, ні ідолопоклонники, ні перелюбники, ні катаміти, ні гомосексуалісти,</verse>
				<verse number="10">ні грабіжники, ні жадібні до наживи, ні п’яниці, ні наклепники, ні шахраї не успадкують Царства Божого.</verse>
				<verse number="11">І такими були деякі з вас. Але ви були очищені, освячені та виправдані в ім’я Господа Ісуса Христа та через Духа нашого Бога.</verse>
				<verse number="12">«Усе мені дозволено», але не все йде на користь. «Усе мені дозволено», але ніщо не повинно володіти мною!</verse>
				<verse number="13">«Їжа – для шлунка, і шлунок – для їжі», але Бог знищить і те, і друге. Бо тіло не для розпусти, а для Господа, і Господь – для тіла.</verse>
				<verse number="14">Адже Бог через Свою силу воскресив Господа й нас воскресить.</verse>
				<verse number="15">Чи ви не знаєте, що ваші тіла – частини тіла Христа? Тож як я можу взяти те, що належить Христові, та віддати розпусниці? Не бути цьому!</verse>
				<verse number="16">Чи ви не знаєте, що той, хто єднається з розпусницею, стає з нею одним тілом? Адже сказано: «І будуть двоє одним тілом».</verse>
				<verse number="17">А той, хто єднається з Господом, стає з Ним одним духом.</verse>
				<verse number="18">Тікайте від статевої розпусти! Кожен гріх, який чинить людина, є поза тілом, але хто чинить розпусту, грішить проти власного ж тіла.</verse>
				<verse number="19">Чи, може, ви не знали, що ваше тіло – це храм Святого Духа, Який у вас, Якого ви отримали від Бога, і що ви не належите собі?</verse>
				<verse number="20">Адже ви куплені за високу ціну. Тож тепер прославляйте Бога у вашому тілі та у вашому дусі, які належать Богові.</verse>
			</chapter>
			<chapter number="7">
				<verse number="1">Тепер про те, що ви писали: «Добре, якщо чоловік не торкається жінки».</verse>
				<verse number="2">Однак через небезпеку статевої розпусти нехай кожен чоловік має свою дружину й кожна жінка нехай має свого чоловіка.</verse>
				<verse number="3">Нехай чоловік віддає належне дружині, а дружина – чоловікові.</verse>
				<verse number="4">Не дружина володіє своїм тілом, а чоловік. Так само не чоловік володіє своїм тілом, а дружина.</verse>
				<verse number="5">Не уникайте одне одного, хіба що за спільною згодою, тимчасово, щоб присвятити себе посту та молитві. І знову будьте разом, щоб сатана не спокусив вас через вашу нестриманість.</verse>
				<verse number="6">Але я кажу вам це як поступку, а не як наказ.</verse>
				<verse number="7">Мені б хотілося, щоб усі люди були такими, як я, але кожен має свій дар від Бога: в одного – такий, у другого – інший.</verse>
				<verse number="8">Неодруженим і вдовам кажу: краще, якби вони залишилися, як я.</verse>
				<verse number="9">Проте якщо вони не можуть стриматись, то нехай одружаться, адже краще одружитися, аніж розпалюватися бажанням.</verse>
				<verse number="10">А одруженим наказую, точніше не я, а Господь: дружина не повинна розлучатися з чоловіком.</verse>
				<verse number="11">А якщо й розлучиться, то нехай залишиться неодруженою або примириться з чоловіком. І чоловікові не слід розлучатися з дружиною.</verse>
				<verse number="12">Іншим же кажу я, а не Господь: якщо якийсь брат має невіруючу дружину й вона згідна жити з ним, то нехай не розлучається з нею.</verse>
				<verse number="13">Також якщо якась жінка має невіруючого чоловіка, який згідний жити з нею, то нехай не розлучається з ним.</verse>
				<verse number="14">Адже невіруючий чоловік освячується через дружину, а невіруюча дружина освячується через чоловіка. Інакше ваші діти були б нечисті, а тепер вони святі.</verse>
				<verse number="15">Але якщо невіруючий розлучається, то нехай розлучається. У таких випадках брат чи сестра не зв’язані. Бог покликав вас до миру.</verse>
				<verse number="16">Звідки знаєш, жінко, чи не врятуєш свого чоловіка? І звідки знаєш, чоловіче, чи не врятуєш своєї дружини?</verse>
				<verse number="17">Нехай кожен поводиться, як наказав Господь, і так, як покликав Бог. Так я навчаю в усіх церквах.</verse>
				<verse number="18">Був хтось обрізаний, коли був покликаний? Нехай не стає необрізаним! Був хтось необрізаний, коли був покликаний? Нехай не стає обрізаним!</verse>
				<verse number="19">Обрізання – це ніщо, так само як і необрізання – це ніщо. Головне – це зберігання Божих заповідей.</verse>
				<verse number="20">Нехай кожен залишається в тому покликанні, в якому був покликаний.</verse>
				<verse number="21">Ти був покликаний, будучи рабом? Не переймайся! Але якщо можеш стати вільним, скористайся нагодою.</verse>
				<verse number="22">Адже раб, покликаний у Господі, – вільний у Господі. Так само й той, хто був покликаний як вільний, є Христовим рабом.</verse>
				<verse number="23">Ви куплені за високу ціну, тож не ставайте рабами людей.</verse>
				<verse number="24">Брати, нехай кожен залишається перед Богом у такому стані, в якому був покликаний.</verse>
				<verse number="25">Щодо незайманих, то я не маю жодного наказу від Господа, але скажу свою думку як той, хто помилуваний Господом і гідний довіри.</verse>
				<verse number="26">Я вважаю, що з огляду на теперішні утиски, людині краще залишитися так, як є.</verse>
				<verse number="27">Ти зв’язаний з дружиною? Не шукай розв’язання! Не зв’язаний з дружиною? Не шукай дружини!</verse>
				<verse number="28">Але якщо ти й одружишся, то не згрішиш. І якщо незаймана вийде заміж, також не згрішить. Однак вони матимуть земні страждання, а я намагаюся вас уберегти від них.</verse>
				<verse number="29">Брати, я маю на увазі, що час скоротився. Відтепер ті, хто має дружину, нехай будуть як ті, хто її не має;</verse>
				<verse number="30">а ті, хто плаче, нехай будуть як ті, хто не плаче; ті, хто радіє, – як ті, хто не радіє; ті, що купують, – як ті, хто нічим не володіє;</verse>
				<verse number="31">і ті, хто користується світом, – як ті, хто не користується ним, адже образ цього світу минає.</verse>
				<verse number="32">Я бажаю, щоб у вас не було турбот. Неодружений турбується про Господнє, як догодити Господеві.</verse>
				<verse number="33">А одружений турбується земним, як догодити дружині,</verse>
				<verse number="34">і він поділений. Незаміжня жінка й дівчина турбуються про Господнє, щоб бути святими тілом і духом. А заміжня турбується про світське: як догодити чоловікові.</verse>
				<verse number="35">Я кажу це для вашої користі, а не для того, щоб обмежити вас, щоб ви гідно й завзято служили Господеві без відволікання.</verse>
				<verse number="36">Але якщо хтось вважає, що поводиться неповажливо щодо своєї діви, і вона в зрілих літах і повинна так залишитись, нехай робить, як хоче, він не згрішить. Нехай одружаться.</verse>
				<verse number="37">Хто ж без будь-якого примусу стоїть непохитний у своєму серці, може контролювати власні бажання й вирішив у своєму серці зберегти свою діву, чинить добре.</verse>
				<verse number="38">Отже, хто видає заміж свою діву, добре робить, а хто не видає заміж своєї діви, робить краще.</verse>
				<verse number="39">Жінка зв’язана зі своїм чоловіком, доки він ще живий, але якщо чоловік засне, вона вільна одружитися, з ким бажає, аби лише в Господі.</verse>
				<verse number="40">Проте, на мою думку, вона буде блаженнішою, якщо залишиться, як є. Думаю, що і я маю Божого Духа.</verse>
			</chapter>
			<chapter number="8">
				<verse number="1">А тепер щодо того, що принесено в жертву ідолам: ми знаємо, що «всі маємо знання». Проте знання робить гордим, а любов збудовує.</verse>
				<verse number="2">Якщо хтось думає, що він щось знає, то він нічого не знає так, як належить знати.</verse>
				<verse number="3">А якщо хтось любить Бога, той був пізнаний Ним.</verse>
				<verse number="4">Отже, стосовно їжі, принесеної в жертву ідолам, ми знаємо, що «у світі ідол – це ніщо» і що «немає іншого Бога, крім Єдиного».</verse>
				<verse number="5">І навіть якщо є на землі чи в небі так звані «боги», адже існує багато «богів» і багато «володарів»,</verse>
				<verse number="6">то для нас є лише один Бог – Отець, з Якого все походить і для Якого існуємо ми, і лише один Володар – Ісус Христос, через Якого все й через Якого ми.</verse>
				<verse number="7">Але не в усіх є це знання. Деякі, призвичаївшись до ідолів, ще й досі їдять так, наче споживають ідольські жертви, а їхнє сумління, будучи слабким, опоганюється.</verse>
				<verse number="8">Однак не їжа приведе нас до Бога. Ми не стаємо гіршими, якщо не їмо, і не стаємо кращими, якщо їмо.</verse>
				<verse number="9">Але будьте уважними, щоб якимось чином ваше право не стало каменем спотикання для слабких.</verse>
				<verse number="10">Адже якщо хтось побачив, що ти, маючи пізнання, споживаєш їжу в ідольському храмі, хіба його слабке сумління не заохотить їсти те, що принесене ідолам?</verse>
				<verse number="11">Отже, через твоє знання загине слабкий брат, за якого помер Христос.</verse>
				<verse number="12">Коли грішите таким чином проти братів і вражаєте їхнє слабке сумління, то грішите проти Христа.</verse>
				<verse number="13">Тому якщо їжа змушує мого брата спіткнутися, то повік не їстиму м’яса, щоб не змушувати мого брата спіткнутися.</verse>
			</chapter>
			<chapter number="9">
				<verse number="1">Хіба я не вільний? Хіба я не апостол? Хіба я не бачив Ісуса, нашого Господа? Хіба ви не моє діло в Господі?</verse>
				<verse number="2">І навіть якщо для інших я не апостол, то я апостол для вас, адже ви є підтвердженням мого апостольства в Господі!</verse>
				<verse number="3">Це моя відповідь тим, що судять мене.</verse>
				<verse number="4">Хіба ми не маємо права їсти та пити?</verse>
				<verse number="5">Хіба не маємо права взяти з собою сестру – віруючу дружину, як інші апостоли, брати Господа та Кифа?</verse>
				<verse number="6">Чи це тільки я та Варнава не маємо права не працювати?</verse>
				<verse number="7">Який воїн служить за власний рахунок? Хто садить виноградник і не їсть з його плодів? Або хто випасає отару та не п’є її молока?</verse>
				<verse number="8">Чи я лише по-людському це кажу? Хіба Закон не каже так само?</verse>
				<verse number="9">Адже в Законі Мойсея написано: «Не зав’язуй рота волові, що молотить». Хіба це про волів турбується Бог?</verse>
				<verse number="10">Чи Він каже про нас? Адже для нас написано, що той, хто оре, повинен орати з надією, і той, хто молотить, повинен молотити з надією, що отримає частину врожаю.</verse>
				<verse number="11">Якщо ми посіяли між вами духовні блага, хіба то велика справа, коли ми пожнемо ваші матеріальні?</verse>
				<verse number="12">Якщо інші мають на вас право, то хіба ми не більше? Проте ми не скористалися цим правом, а зносимо все, щоб у чомусь не перешкодити Христовій Добрій Звістці.</verse>
				<verse number="13">Хіба не знаєте, що ті, хто працює в Храмі, їдять їжу з Храму, а ті, хто служить при жертовнику, отримують частку з жертовника?</verse>
				<verse number="14">Так само й Господь наказав, щоб ті, хто звіщає Добру Звістку, жили з Доброї Звістки.</verse>
				<verse number="15">Але я нічим з цього не скористався. І я не написав цього, щоб так сталося мені. Бо мені було б краще померти, ніж щоб хтось усунув мою причину для похвали!</verse>
				<verse number="16">Адже якщо я проповідую Добру Звістку, то це для мене не причина для похвали, а обов’язок, покладений на мене. І горе мені, якщо не буду звіщати Доброї Звістки!</verse>
				<verse number="17">Якщо роблю це добровільно, то маю винагороду. А якщо недобровільно, то виконую доручене мені служіння.</verse>
				<verse number="18">Тож у чому моя винагорода? У тому, що, проповідуючи Добру Звістку, я проголошую її безплатно й не використовую мого права в Добрій Звістці.</verse>
				<verse number="19">Будучи вільним від усіх, я підкорив себе всім, щоби здобути багатьох.</verse>
				<verse number="20">Для юдеїв я був як юдей, щоб здобути юдеїв. Для тих, хто під Законом, я був як під Законом, – хоча сам я не під Законом, – щоб здобути тих, хто під Законом.</verse>
				<verse number="21">Для тих, хто без Закону, я був як той, що без Закону, – хоча я не живу без закону Бога, бо живу під законом Христа, – щоб здобути тих, хто без Закону.</verse>
				<verse number="22">Для слабких став слабким, щоб здобути слабких. Був усім для всіх, щоб неодмінно спасти деяких.</verse>
				<verse number="23">Усе роблю заради Доброї Звістки, щоб бути її співучасником.</verse>
				<verse number="24">Хіба ви не знаєте, що на арені біжать усі учасники, а винагороду отримує лише один? Тож біжіть так, щоб виграти.</verse>
				<verse number="25">Кожен, хто бере участь у змаганнях, стримується в усьому. Вони це роблять, щоб отримати тлінний вінок, ми ж біжимо заради нетлінного.</verse>
				<verse number="26">Тому я не біжу безцільно та не б’ю кулаками, ніби в повітря,</verse>
				<verse number="27">а виснажую своє тіло та підкоряю його собі, щоб, проповідуючи Добру Звістку, самому не стати непридатним.</verse>
			</chapter>
			<chapter number="10">
				<verse number="1">Адже я б не хотів, брати, щоб ви не знали, що всі наші прабатьки були під хмарою, усі проходили через море</verse>
				<verse number="2">та всі були хрещені в Мойсея у хмарі та в морі,</verse>
				<verse number="3">усі їли ту саму духовну їжу</verse>
				<verse number="4">й усі пили той самий духовний напій, бо пили зі Скелі, Яка йшла за ними; а Скелею був Христос.</verse>
				<verse number="5">Але Бог не уподобав більшості з них, тож їхні тіла були розсіяні в пустелі.</verse>
				<verse number="6">Усе це сталося для нашого прикладу, щоб ми не були тими, хто прагне зла, як прагнули вони.</verse>
				<verse number="7">Не ставайте ідолопоклонниками, як деякі з них, адже написано: «Народ сів їсти й пити, а потім встали й почали веселитися».</verse>
				<verse number="8">Не піддаваймося розпусті, як піддалися розпусті деякі з них, через це одного дня їх полягло двадцять три тисячі.</verse>
				<verse number="9">Не випробовуймо Христа, як зробили деякі з них та були вбиті зміями.</verse>
				<verse number="10">І не нарікайте, як нарікали деякі з них та були знищені Згубником.</verse>
				<verse number="11">Це трапилося з ними для нашого прикладу та було написано для того, щоб попередити нас, кого досягнуло сповнення віків.</verse>
				<verse number="12">Тож хто вважає, що стоїть, нехай пильнує, аби не впав!</verse>
				<verse number="13">Вас не спіткало жодне випробування, яке б не було людським. Але вірний Бог, Який не дозволить вам бути випробуваними понад те, що ви можете витримати, а разом із випробуванням підготував і шлях для виходу, щоб ви могли витримати.</verse>
				<verse number="14">Тому, любі мої, тікайте від ідолопоклонства!</verse>
				<verse number="15">Кажу вам як мудрим: самі судіть, що кажу!</verse>
				<verse number="16">Хіба Чаша благословення, яку ми благословляємо, не є спільністю з кров’ю Христа? Хіба хліб, який ламаємо, не є спільністю з Христовим тілом?</verse>
				<verse number="17">Оскільки хліб один, то ми, хоч нас і багато, становимо одне тіло, бо всі розділяємо один хліб.</verse>
				<verse number="18">Подивіться на Ізраїль за тілом: хіба ті, що їдять жертви, не є спільниками жертовника?</verse>
				<verse number="19">Тож що я маю на увазі? Чи принесене в жертву ідолам має якесь значення або чи якийсь ідол має значення?</verse>
				<verse number="20">Ні, але я маю на увазі, що жертви язичників принесені демонам, а не Богу. Я не хочу, щоб ви були спільниками демонів!</verse>
				<verse number="21">Ви не можете пити чаші Господа й чаші демонів! Не можете бути спільниками столу Господнього та столу демонів!</verse>
				<verse number="22">Чи хочемо викликати Господні ревнощі? Хіба ми сильніші за Нього?</verse>
				<verse number="23">«Мені все дозволено», але не все йде на користь. «Мені все дозволено», але не все збудовує.</verse>
				<verse number="24">Нехай кожен шукає не свого блага, а блага іншого.</verse>
				<verse number="25">Їжте все, що продається на м’ясному ринку, ні про що не розпитуючи задля власного сумління,</verse>
				<verse number="26">адже «Господеві належить земля і все, що її наповнює».</verse>
				<verse number="27">Якщо хтось із невіруючих запросить вас до столу й ви забажаєте прийти, то їжте все, що вам подадуть, ні про що не розпитуючи задля власного сумління.</verse>
				<verse number="28">Але якщо хтось вам скаже: «Це було принесене в жертву ідолам!», тоді не їжте заради нього та заради сумління.</verse>
				<verse number="29">Я кажу не про ваше сумління, а про сумління іншого. Адже чому моя свобода має визначатися сумлінням іншого?</verse>
				<verse number="30">Якщо я їм із вдячністю, то чому б мені бути зневаженим через те, за що я подякував?</verse>
				<verse number="31">Отже, чи ви їсте, чи п’єте, чи робите щось – усе робіть на славу Бога.</verse>
				<verse number="32">Не ставайте каменем спотикання ні для юдеїв, ні для язичників, ні для Церкви Божої,</verse>
				<verse number="33">як і я в усьому всім догоджаю, не шукаючи не своєї користі, але користі багатьох, щоб вони отримали спасіння.</verse>
			</chapter>
			<chapter number="11">
				<verse number="1">Будьте моїми послідовниками, як і я наслідую Христа.</verse>
				<verse number="2">Хвалю вас за те, що ви в усьому згадуєте мене та дотримуєтесь настанов так, як я вам їх передав.</verse>
				<verse number="3">Проте я хочу, щоб ви знали: Головою кожного чоловіка є Христос, головою жінки – чоловік, а Головою Христа – Бог.</verse>
				<verse number="4">Кожен чоловік, що молиться або пророкує з покритою головою, ганьбить свою Голову.</verse>
				<verse number="5">І кожна жінка, що молиться або пророкує з непокритою головою, ганьбить свою голову, бо для неї це те саме, що бути з поголеною головою.</verse>
				<verse number="6">Адже якщо жінка не покриває голови, то нехай і обстрижеться! Але якщо для жінки соромно бути обстриженою чи поголеною, то нехай покривається!</verse>
				<verse number="7">Чоловік, будучи образом і славою Бога, не повинен покривати голову, а жінка – це слава чоловіка.</verse>
				<verse number="8">Адже не чоловік походить від жінки, але жінка – від чоловіка,</verse>
				<verse number="9">і не чоловік був створений для жінки, але жінка – для чоловіка.</verse>
				<verse number="10">Тому жінка повинна мати на голові знак влади заради ангелів.</verse>
				<verse number="11">Однак у Господі – ні чоловік без жінки, ні жінка без чоловіка.</verse>
				<verse number="12">Бо як жінка – від чоловіка, так і чоловік – через жінку, але все походить від Бога.</verse>
				<verse number="13">Судіть самі: чи годиться жінці молитися Богу непокритою?</verse>
				<verse number="14">Хіба сама природа речей не вчить вас, що для чоловіка ганебно мати довге волосся,</verse>
				<verse number="15">а якщо жінка має довге волосся, то це слава для неї? Бо волосся дано їй замість покривала.</verse>
				<verse number="16">Якщо ж хтось бажає посперечатися, то ні ми, ні Божі церкви такого звичаю не маємо.</verse>
				<verse number="17">Даючи вам ці настанови, я не хвалю вас, бо ви збираєтеся разом не на користь, а на шкоду.</verse>
				<verse number="18">Передусім я чую, що коли ви збираєтеся разом у церкві, то між вами існують розділення, і я частково цьому вірю.</verse>
				<verse number="19">Звісно, так треба, щоб між вами були різні угрупування, аби виявилися перевірені.</verse>
				<verse number="20">Коли ви збираєтеся разом, ви не споживаєте Вечері Господньої,</verse>
				<verse number="21">адже, перш ніж споживати її, кожен їсть свою вечерю, тож хтось голодує, а хтось напивається.</verse>
				<verse number="22">Хіба ви не маєте домів, щоб їсти й пити? Чи, може, ви зневажаєте церкву Божу та хочете осоромити тих, що не мають нічого? Що мені вам сказати? Похвалити вас? За це я вас не похвалю.</verse>
				<verse number="23">Адже я прийняв від Господа те, чого вас навчив: Господь Ісус у ніч, коли був зраджений, узяв хліб</verse>
				<verse number="24">та, подякувавши, розламав і дав їм, кажучи: «Це є тіло Моє для вас. Чиніть це на згадку про Мене».</verse>
				<verse number="25">Так само після вечері взяв і чашу, кажучи: «Ця чаша – Новий Завіт у Моїй крові. Кожного разу, як п’єте її, чиніть це на згадку про Мене».</verse>
				<verse number="26">Адже щоразу, коли ви їсте цей хліб і п’єте з цієї чаші, ви звіщаєте смерть Господа, поки Він не прийде.</verse>
				<verse number="27">Той, хто їстиме цей хліб і питиме цю чашу недостойно, буде винний перед тілом та кров’ю Господа.</verse>
				<verse number="28">Нехай людина перевірить себе й лише потім їсть із хліба та п’є з чаші.</verse>
				<verse number="29">Адже хто їсть і п’є негідно, не розрізняючи тіла Господнього, їсть і п’є на власний осуд.</verse>
				<verse number="30">Тому серед вас багато слабких і хворих, та чимало тих, що сплять.</verse>
				<verse number="31">Але якби ми перевіряли самих себе, то не були б судимі.</verse>
				<verse number="32">Проте коли Господь нас судить, то Він повчає нас, щоб ми не були судимі разом зі світом.</verse>
				<verse number="33">Тож, брати мої, збираючись, щоб їсти, чекайте одне одного.</verse>
				<verse number="34">Якщо хтось голодний, то нехай їсть вдома, щоб ви не збиралися для суду. Про інше я роздам указівки, коли прийду.</verse>
			</chapter>
			<chapter number="12">
				<verse number="1">Брати, я б не хотів, щоб ви були необізнані щодо духовних дарів.</verse>
				<verse number="2">Ви знаєте, що коли ви були ще язичниками, то були ведені до німих ідолів, ніби хтось тягнув вас.</verse>
				<verse number="3">Тому запевняю вас, що ніхто, говорячи в Дусі Божому, не каже: «Ісус проклятий», і ніхто не може сказати: «Ісус – Господь», хіба тільки через Святого Духа.</verse>
				<verse number="4">Є різні дари, але той самий Дух,</verse>
				<verse number="5">і служіння є різні, але той самий Господь,</verse>
				<verse number="6">є також різні дії, але той самий Бог, Який творить усе й в усіх.</verse>
				<verse number="7">Кожному дається прояв Духа для спільної користі.</verse>
				<verse number="8">Одному через Духа дається слово мудрості, іншому – слово пізнання за тим самим Духом,</verse>
				<verse number="9">іншому – віра тим самим Духом, іншому – дари зцілення тим самим Духом,</verse>
				<verse number="10">іншому – сили робити чудеса, іншому – пророцтво, іншому – розрізнення духів, іншому – різні мови, а ще іншому – тлумачення мов.</verse>
				<verse number="11">Усе це робить один і той самий Дух, даючи кожному окремо, як Він хоче.</verse>
				<verse number="12">Бо як тіло одне і має багато частин, а всі частини тіла, хоч їх і багато, є одним тілом, так само і з Христом.</verse>
				<verse number="13">Адже всі ми хрещені в одному Дусі, щоби бути одним тілом: чи юдеї, чи греки, чи раби, чи вільні – усі ми напоєні одним Духом.</verse>
				<verse number="14">Бо тіло складається не з однієї частини, а з багатьох.</verse>
				<verse number="15">Якби нога сказала: «Оскільки я не рука, то не належу тілу», хіба через це не належала б до тіла?</verse>
				<verse number="16">І якби вухо сказало: «Оскільки я не око, то не належу тілу», хіба через це не належало б до тіла?</verse>
				<verse number="17">Якби все тіло було оком, то де був би слух? Якби все тіло було слухом, то де був би нюх?</verse>
				<verse number="18">Правда в тому, що Бог розмістив частини, кожну з них, у тіло так, як Він того захотів.</verse>
				<verse number="19">Та якби всі були одною частиною, то де було б тіло?</verse>
				<verse number="20">А так тіло одне, проте частин багато.</verse>
				<verse number="21">Не може око сказати руці: «Ти мені не потрібна», і тим більше голова своїм ногам: «Ви мені не потрібні».</verse>
				<verse number="22">Навпаки, ті частини тіла, які здаються слабшими, насправді значно потрібніші,</verse>
				<verse number="23">і ті, що, на нашу думку, не такі почесні, ми цінуємо більше. Тож наші непристойні частини тіла одержують більше уваги,</verse>
				<verse number="24">а пристойні цього не потребують. Але Бог склав тіло так, що дав більше пошани тим, кому її бракує,</verse>
				<verse number="25">щоб у тілі не було розділення, але щоб усі частини однаково піклувалися одна про одну.</verse>
				<verse number="26">Якщо одна з частин страждає, то всі частини страждають разом із нею; якщо одна з частин у пошані, то всі частини радіють разом із нею.</verse>
				<verse number="27">Ви – Христове тіло, і кожен окремо є Його частиною.</verse>
				<verse number="28">Бог призначив у церкві першими апостолів, другими пророків, третіми вчителів, потім дива, потім дари зцілення, допомоги, управління, різні мови.</verse>
				<verse number="29">Хіба всі є апостолами? Хіба всі є пророками? Хіба всі є вчителями? Хіба всі є чудотворцями?</verse>
				<verse number="30">Хіба всі мають дари зцілення? Хіба всі розмовляють мовами? Хіба всі перекладають?</verse>
				<verse number="31">Прагніть же більших дарів. І я покажу вам неперевершений шлях.</verse>
			</chapter>
			<chapter number="13">
				<verse number="1">Якби я розмовляв людськими та ангельськими мовами, але не мав би любові, то був би як мідний гонг, що відлунює, або кимвал, що бряжчить.</verse>
				<verse number="2">І якби я мав дар пророцтва та розумів усі таємниці й знання, і якби мав таку віру, що міг би гори пересувати, але не мав би любові, – то я ніщо.</verse>
				<verse number="3">І якби я роздав усе своє майно й віддав власне тіло на спалення, але не мав би любові, то не матиму жодної користі.</verse>
				<verse number="4">Любов терпляча, любов лагідна, вона не заздрить, не вихваляється, не зазнається.</verse>
				<verse number="5">Не поводиться непристойно, не шукає власної вигоди, не гнівається, не задумує лихого.</verse>
				<verse number="6">Не радіє з неправди, а радіє істині.</verse>
				<verse number="7">Завжди захищає, завжди вірить, завжди сподівається, завжди все перетерпить.</verse>
				<verse number="8">Любов ніколи не згасає. Хоча пророцтва закінчаться, мови припиняться, а пізнання зникне.</verse>
				<verse number="9">Адже ми знаємо частково й пророкуємо частково,</verse>
				<verse number="10">але коли прийде те, що досконале, то часткове припиниться.</verse>
				<verse number="11">Коли я був дитиною, то говорив як дитина, розумів як дитина й думав як дитина. А коли я став чоловіком, то позбувся того, що дитяче.</verse>
				<verse number="12">Адже зараз ми бачимо, наче в дзеркалі, нечітко, тоді ж побачимо віч-на-віч. Зараз розумію частково, а тоді пізнаю повністю, як і я був пізнаний повністю.</verse>
				<verse number="13">Нині ж залишаються ці три: віра, надія та любов. Але найбільшою з них є любов.</verse>
			</chapter>
			<chapter number="14">
				<verse number="1">Прагніть любові, ревно бажайте духовних дарів, а особливо пророкування.</verse>
				<verse number="2">Адже той, хто говорить іншою мовою, говорить не до людей, а до Бога, бо ніхто його не розуміє, і він духом говорить таємниці.</verse>
				<verse number="3">А той, хто пророкує, говорить до людей для збудування, підбадьорення та втіхи.</verse>
				<verse number="4">Той, хто говорить мовою, збудовує самого себе, а той, хто пророкує, збудовує церкву.</verse>
				<verse number="5">Я бажав би, щоб усі з вас говорили іншими мовами, але більше – щоб пророкували. Той, хто пророкує, більший за того, хто говорить іншими мовами, хіба що хтось перекладає, щоб церква отримала духовне збудування.</verse>
				<verse number="6">Тепер, брати, якщо я прийду до вас, говорячи іншими мовами, чим принесу вам користь, якщо не говоритиму через одкровення, або через пізнання, або через пророцтво, або через повчання?</verse>
				<verse number="7">Бо й неживі предмети, що мають звучання, – чи то сопілка, чи то арфа, – якщо не видають різних звуків, то як хтось дізнається, що на них грається?</verse>
				<verse number="8">Адже якщо сурма видасть невиразний звук, то хто готуватиметься до бою?</verse>
				<verse number="9">Так само й ви: якщо язиком скажете незрозуміле слово, то як вас хтось зрозуміє? Будете говорити на вітер.</verse>
				<verse number="10">Звісно, у світі є багато всяких мов, і жодна з них не є беззмістовною.</verse>
				<verse number="11">Тож якщо я не розумію значення тієї мови, то буду чужинцем для того, хто говорить, а він буде чужинцем для мене.</verse>
				<verse number="12">Так само й ви: якщо вже сповнені ревності щодо духовних дарів, то намагайтеся мати їх вдосталь для збудування церкви.</verse>
				<verse number="13">Тому той, хто говорить іншою мовою, нехай молиться, щоб умів її перекласти.</verse>
				<verse number="14">Адже якщо я молюся іншою мовою, то мій дух молиться, а розум безплідний.</verse>
				<verse number="15">Що ж мені робити? Я молитимуся духом, але молитимуся й розумом, також я співатиму духом, але співатиму й розумом.</verse>
				<verse number="16">Адже якщо ти дякуєш лише духом, то хіба може на твої слова подяки казати «амінь» той, хто не розуміє, що ти кажеш?</verse>
				<verse number="17">Ти добре дякуєш, але інший не збудується.</verse>
				<verse number="18">Я дякую Богові за те, що розмовляю мовами більше, ніж усі ви,</verse>
				<verse number="19">але в церкві краще скажу п’ять слів власним розумом, щоб навчити інших, аніж тисячу слів іншими мовами.</verse>
				<verse number="20">Брати, не будьте дітьми в думках! Навпаки, будьте немовлятами щодо зла, а в думках будьте дорослими.</verse>
				<verse number="21">У Законі написано: «Іншими мовами та через інші вуста буду промовляти до цього народу, але й тоді не послухають, – каже Господь».</verse>
				<verse number="22">Отже, мови – це знак не для віруючих, а для невіруючих. Пророцтво ж не для невіруючих, а для віруючих.</verse>
				<verse number="23">Тож коли вся церква збереться разом і всі говоритимуть іншими мовами, але зайдуть прості люди або невіруючі, хіба вони не назвуть вас божевільними?</verse>
				<verse number="24">Проте якщо ви всі пророкуватимете й зайде хтось невіруючий або недосвідчений, то всі його викриватимуть та осуджуватимуть.</verse>
				<verse number="25">Тоді виявляться таємниці його серця, а він впаде ниць та поклониться Богу, кажучи: «І справді, між вами Бог!»</verse>
				<verse number="26">Як же тоді бути, брати? Коли збираєтесь разом і в кожного з вас є псалом, повчання, одкровення, мова, переклад, – нехай усе буде на збудування церкви.</verse>
				<verse number="27">Якщо хтось говорить іншою мовою, то нехай по черзі говорять двоє, щонайбільше троє, а один перекладає.</verse>
				<verse number="28">А якщо немає перекладача, то такі нехай мовчать у церкві та говорять до себе та до Бога.</verse>
				<verse number="29">Нехай двоє або троє пророків говорять, а всі інші розмірковують.</verse>
				<verse number="30">Якщо ж іншому, який сидить, прийшло одкровення, то перший нехай мовчить.</verse>
				<verse number="31">Адже всі ви можете пророкувати по черзі, щоб усі навчалися та втішалися.</verse>
				<verse number="32">І духи пророків підкорюються пророкам,</verse>
				<verse number="33">адже Бог – Бог не безладу, а миру. Як і в усіх церквах святих,</verse>
				<verse number="34">жінки повинні мовчати в церкві, адже їм не дозволено говорити, а лише підкорятися, як і говорить Закон.</verse>
				<verse number="35">Якщо ж вони бажають чогось навчитися, то нехай спитають вдома у своїх чоловіків, адже соромно для жінки говорити в церкві.</verse>
				<verse number="36">Хіба від вас походить Боже Слово? Чи лише вас досягнуло?</verse>
				<verse number="37">Якщо хтось думає, що він пророк або духовно наділений, то нехай зрозуміє, що те, про що я пишу вам, – це заповідь Господа.</verse>
				<verse number="38">А коли хтось цього не визнає, то і його не визнають.</verse>
				<verse number="39">Отже, брати мої, ревно бажайте пророкувати та не забороняйте інших мов.</verse>
				<verse number="40">Нехай усе буде пристойно й організовано.</verse>
			</chapter>
			<chapter number="15">
				<verse number="1">Брати, я доношу до вашого відома Добру Звістку, яку я вам звістив, яку ви отримали та в якій ви стоїте.</verse>
				<verse number="2">Нею ви також будете спасенні, якщо дотримуєте слова, яке я вам звістив; інакше ви повірили даремно.</verse>
				<verse number="3">Адже найперше я передав вам те, що й сам отримав: Христос помер за наші гріхи згідно з Писанням,</verse>
				<verse number="4">був похований і воскрес третього дня згідно з Писанням,</verse>
				<verse number="5">і явився Кифі, а потім дванадцятьом.</verse>
				<verse number="6">Після того Він явився одночасно понад п’ятистам братам, більшість з яких живе й досі, а деякі заснули.</verse>
				<verse number="7">Потім Він явився Якову, а згодом – усім апостолам.</verse>
				<verse number="8">А після всіх, наче якомусь недоноскові, явився мені.</verse>
				<verse number="9">Адже я найменший з апостолів, не достойний називатися апостолом, оскільки переслідував Божу Церкву.</verse>
				<verse number="10">Та благодаттю Божою я є тим, ким є. Його благодать щодо мене не була марною, бо я працював більше за них усіх; утім, не я, а Божа благодать, що зі мною.</verse>
				<verse number="11">Отже, чи я, чи вони, ми так проповідуємо, і ви так повірили.</verse>
				<verse number="12">Якщо про Христа проповідується те, що Він воскрес з мертвих, то як деякі з вас кажуть, що не існує воскресіння з мертвих?</verse>
				<verse number="13">Якщо не існує воскресіння з мертвих, тоді й Христос не воскрес.</verse>
				<verse number="14">А якщо Христос не воскрес, то наше проповідування даремне, як і ваша віра даремна.</verse>
				<verse number="15">І виявляється, що ми брехливі свідки Божі, адже ми свідчимо, що Бог воскресив Христа, Якого насправді не воскресив, якщо дійсно мертвих не можна воскресити.</verse>
				<verse number="16">Адже якщо мертвих не можна воскресити, то й Христа Бог не воскресив,</verse>
				<verse number="17">а якщо Він не воскресив Христа, то ваша віра марна, і ви досі перебуваєте у ваших гріхах.</verse>
				<verse number="18">Тому й ті, що померли в Христі, загинули.</verse>
				<verse number="19">Якщо ми надіємося на Христа тільки в цьому житті, то ми найжалюгідніші з усіх людей!</verse>
				<verse number="20">Правда в тому, що Христос дійсно воскрес із мертвих. Він – первісток серед тих, що заснули.</verse>
				<verse number="21">Адже як через людину прийшла смерть, так і через Людину прийшло воскресіння з мертвих.</verse>
				<verse number="22">Як в Адамі всі вмирають, так і в Христі всі оживуть,</verse>
				<verse number="23">але кожен у своєму порядку: Христос – перший плід, а потім, коли Він повернеться, ті, хто Йому належить.</verse>
				<verse number="24">Тоді настане кінець, коли Він передасть Царство Богу Отцю, знищивши всяке начальство, усяку владу та силу.</verse>
				<verse number="25">Бо Він має царювати доти, доки не покладе під ноги всіх Своїх ворогів.</verse>
				<verse number="26">Останній ворог, якого буде знищено, – це смерть.</verse>
				<verse number="27">Адже «Він усе підкорив Йому під ноги». І коли говориться, що все було підкорене, то ясно, що це за винятком Того, Хто підкорив усе Христу.</verse>
				<verse number="28">Коли Христу все буде підкорено, тоді й Сам Син підкориться Тому, Хто все підкорив Йому, щоби Бог був усім в усіх.</verse>
				<verse number="29">Інакше що робитимуть ті, що приймають хрещення за мертвих? Якщо мертві взагалі не воскресають, то чому хрестяться заради них?</verse>
				<verse number="30">І чому ми маємо повсякчас наражатися на небезпеку?</verse>
				<verse number="31">Я щодня перед лицем смерті. І це правда, як і те, брати, що я пишаюся вами в Христі Ісусі, Господі нашому.</verse>
				<verse number="32">Якщо я лише з людських міркувань боровся з дикими звірами в Ефесі, то яка мені від того користь? Якщо мертві не воскресають, то «їжмо і пиймо, бо завтра помремо».</verse>
				<verse number="33">Не вводьте себе в оману: «Лихе товариство псує добрі звичаї».</verse>
				<verse number="34">Отямтеся, як належить, та не грішіть, бо є деякі, що не мають пізнання Бога. Кажу це на ваш сором.</verse>
				<verse number="35">Але хтось спитає: «Як воскресають мертві? В якому тілі прийдуть?»</verse>
				<verse number="36">Нерозумний! Те, що ти сієш, не оживе, якщо спочатку не помре.</verse>
				<verse number="37">І ти сієш не тіло, яке настане, а звичайне зерно пшениці чи чогось іншого.</verse>
				<verse number="38">Проте Бог дає йому тіло за Своїм бажанням; і кожному насінню – своє власне тіло.</verse>
				<verse number="39">Не всяке тіло однакове: одне тіло у людей, інше у тварин, інше у птахів, інше у риб.</verse>
				<verse number="40">Існують тіла небесні й тіла земні. Але в небесних слава одна, а в земних – інша.</verse>
				<verse number="41">У сонця одна слава, у місяця інша слава, а в зірок ще інша, і зірка від зірки відрізняється славою.</verse>
				<verse number="42">Так само й з воскресінням із мертвих. Тіло сіється в тлінні, але воскресає в нетлінні.</verse>
				<verse number="43">Сіється в ганебності, але воскресає в славі. Сіється в слабкості, але воскресає в силі.</verse>
				<verse number="44">Сіється в земному тілі, але воскресає духовним тілом. Якщо існує земне тіло, то існує й духовне.</verse>
				<verse number="45">Так і написано: «Перша людина, Адам, став живою душею». Останній Адам – духом, що дає життя.</verse>
				<verse number="46">Але перший не духовний, а тілесний; потім – духовний.</verse>
				<verse number="47">Перша людина – із землі, земна, а друга Людина – з неба.</verse>
				<verse number="48">Якою є земна людина, такими є й інші земні, і Якою є небесна Людина, такими є й інші небесні.</verse>
				<verse number="49">І як ми носили образ земного, так само носитимемо й образ небесного.</verse>
				<verse number="50">Брати, я кажу про те, що тіло й кров не можуть успадкувати Божого Царства, як і тлінне не успадковує нетлінного.</verse>
				<verse number="51">Ось розкажу вам таємницю: не всі ми заснемо, але всі будемо змінені –</verse>
				<verse number="52">умить, і оком не змигнеш, при останній сурмі. Вона засурмить – і мертві воскреснуть нетлінними, а нас буде змінено.</verse>
				<verse number="53">Адже тлінне має зодягнутися в нетлінність і смертне – у безсмертність.</verse>
				<verse number="54">Коли тлінне зодягнеться в нетлінність і смертне – у безсмертність, тоді сповниться слово, що було написане: «Смерть поглинута перемогою».</verse>
				<verse number="55">«Смерте, де твоя перемога? Смерте, де твоє жало?»</verse>
				<verse number="56">Жало смерті – це гріх, а сила гріха – це Закон.</verse>
				<verse number="57">Але подяка Богові, Який дає нам перемогу через нашого Господа Ісуса Христа.</verse>
				<verse number="58">Тому, мої улюблені брати, будьте непохитними, стійкими, завжди відзначайтеся в Господньому ділі, знаючи, що ваша праця в Господі не даремна.</verse>
			</chapter>
			<chapter number="16">
				<verse number="1">А щодо збирання пожертв для святих, то робіть так само, як я наказав церквам із Галатії:</verse>
				<verse number="2">першого дня тижня нехай кожен із вас відкладає щось, збираючи відповідно до своїх можливостей, щоб, коли я прийду, не треба було збирати пожертвувань.</verse>
				<verse number="3">А коли прибуду, то тих, кого ви визнаєте гідними, пошлю з листом віднести ваш дар у Єрусалим.</verse>
				<verse number="4">Якщо ж і мені треба буде туди піти, то вони підуть зі мною.</verse>
				<verse number="5">Я прибуду до вас, коли пройду Македонію, бо проходитиму Македонію.</verse>
				<verse number="6">Можливо, пробуду у вас якийсь час або навіть перезимую, щоб потім ви провели мене, куди б я не йшов.</verse>
				<verse number="7">Адже цього разу я не хочу побачити вас лише мимохідь, а сподіваюсь якийсь час пробути з вами, якщо дозволить Господь.</verse>
				<verse number="8">А до П’ятдесятниці я пробуду в Ефесі,</verse>
				<verse number="9">бо переді мною були відкриті широкі двері для плідного служіння, хоча противників багато.</verse>
				<verse number="10">Якщо прийде Тимофій, дивіться, щоб йому серед вас було нічого боятися, бо він, як і я, виконує діло Господнє.</verse>
				<verse number="11">Тому нехай ніхто його не зневажає. Проведіть його з миром, щоб він прибув до мене, оскільки я чекаю його разом із братами.</verse>
				<verse number="12">А щодо брата Аполлоса, то я дуже просив його прийти до вас із братами, але йому не хотілося приходити зараз. Він прийде, як буде нагода.</verse>
				<verse number="13">Пильнуйте, стійте у вірі, будьте мужні та сильні!</verse>
				<verse number="14">Нехай між вами все робиться з любов’ю.</verse>
				<verse number="15">Закликаю вас, брати: ви знаєте, що дім Стефана – перший плід Ахаї і що вони віддали себе служінню святим,</verse>
				<verse number="16">підкорюйтеся таким і всім, хто служить разом із ними й важко працює.</verse>
				<verse number="17">Радію через прибуття Стефана, Фортуната й Ахаїка, бо вони заповнили вашу відсутність</verse>
				<verse number="18">і заспокоїли мій та ваш дух. Цінуйте таких.</verse>
				<verse number="19">Церкви з Азії вітають вас. Акила та Прискілла щиро вітають вас у Господі разом із їхньою домашньою церквою.</verse>
				<verse number="20">Усі брати вітають вас. Вітайте одне одного святим цілунком.</verse>
				<verse number="21">Привітання написане моєю, Павловою, рукою.</verse>
				<verse number="22">Якщо хтось не любить Господа, нехай буде проклятий! Марана та!</verse>
				<verse number="23">Нехай благодать Господа Ісуса буде з вами!</verse>
				<verse number="24">Моя любов з усіма вами в Христі Ісусі. Амінь.</verse>
			</chapter>
		</book>
		<book number="47">
			<chapter number="1">
				<verse number="1">Павло, з волі Божої апостол Христа Ісуса, і брат Тимофій. Церкві Божій в Коринфі та всім святим по всій Ахаї.</verse>
				<verse number="2">Благодать вам і мир від Бога, Отця нашого, і від Господа Ісуса Христа.</verse>
				<verse number="3">Благословенний Бог і Отець нашого Господа Ісуса Христа, Отець милосердя та Бог усякої втіхи,</verse>
				<verse number="4">Який втішає нас у всіх наших труднощах, щоб ми могли втішати тих, хто перебуває в різних труднощах, тією втіхою, яку ми самі отримуємо від Бога.</verse>
				<verse number="5">Бо як зростає в нас страждання Христа, так через Христа зростає і наша втіха.</verse>
				<verse number="6">Якщо ми зносимо труднощі, то це заради вашої втіхи та спасіння. Якщо нас втішають, то це для вашої втіхи, яка дає силу зносити ті ж страждання, які зносимо й ми.</verse>
				<verse number="7">Наша надія щодо вас міцна, бо знаємо: якщо ви разом з нами страждаєте, то разом з нами отримаєте й втіху.</verse>
				<verse number="8">Брати, ми не хочемо, щоб ви не знали про біду, яка трапилася з нами в Азії, адже ми були обтяжені над міру й над силу, так що й не сподівалися вижити.</verse>
				<verse number="9">Здавалося, ми отримали вирок смерті, щоб покладались не на себе, а на Бога, Який воскрешає мертвих.</verse>
				<verse number="10">Він врятував нас від великої загрози смерті та ще рятуватиме. На Нього покладаємо надію, що Він рятуватиме нас і надалі,</verse>
				<verse number="11">за сприяння вашої молитви за нас. Тоді багато хто дякуватиме Богові за дар, отриманий нами через молитви багатьох.</verse>
				<verse number="12">Бо нашою похвалою є свідчення нашого сумління, що у світі ми поводилися – особливо з вами – з простотою та чесністю від Бога й керувалися не людською мудрістю, а Божою благодаттю.</verse>
				<verse number="13">Адже ми не пишемо вам чогось іншого, крім того, що ви читаєте або вже розумієте. Але я сподіваюся, що ви повністю зрозумієте,</verse>
				<verse number="14">– як частково зрозуміли нас, – що ми ваша похвала, так само, як і ви будете нашою в День нашого Господа Ісуса.</verse>
				<verse number="15">Із цією впевненістю я хотів спершу прийти до вас, щоб ви вдруге мали благодать.</verse>
				<verse number="16">Бо я збирався відвідати вас по дорозі в Македонію, а повертаючись звідти, зупинитись у вас ще раз. І тоді ви відправили б мене до Юдеї.</verse>
				<verse number="17">Тож, маючи такий намір, хіба я вчинив легковажно? Хіба я вирішую щось за покликом тіла, щоб у мене було і «так, так», і «ні, ні»?</verse>
				<verse number="18">Але вірний Бог, що наше слово до вас не є і «так», і «ні».</verse>
				<verse number="19">Адже Божий Син, Ісус Христос, Якого ми – я, Силуан і Тимофій – проповідували поміж вами, не був «так» і «ні», але в Ньому було «так».</verse>
				<verse number="20">І хоч би скільки було Божих обітниць, у Ньому всі «так». Тому через Нього ми й кажемо на славу Бога: «Амінь».</verse>
				<verse number="21">Той, Хто зміцнює нас разом із вами в Христі та помазує нас, – Бог,</verse>
				<verse number="22">Який також поставив на нас печать і дав завдаток Духа в наші серця.</verse>
				<verse number="23">Я закликаю Бога у свідки моєї душі: я не приходив у Коринф, щоб вберегти вас.</verse>
				<verse number="24">Це не означає, що ми пануємо над вашою вірою, але ми працюємо разом із вами для вашої радості, бо ви стоїте у вірі.</verse>
			</chapter>
			<chapter number="2">
				<verse number="1">Я вирішив собі не приходити до вас знову зі скорботою.</verse>
				<verse number="2">Адже якщо я вас засмучую, то хто тоді мене звеселить, як не той, кого я засмутив?</verse>
				<verse number="3">Я написав вам так, щоб, прийшовши, не засмутитися через тих, за кого мав би радіти, адже я впевнений щодо всіх вас, що моя радість – це й ваша радість також.</verse>
				<verse number="4">Бо я написав вам із великою скорботою, болем у серці та слізьми на очах не для того, щоб ви засмучувались, але щоб пізнали мою надмірну любов до вас.</verse>
				<verse number="5">Якщо ж хтось і засмутив, то засмутив не мене, а певною мірою, щоб не перебільшити, усіх вас.</verse>
				<verse number="6">Йому достатньо того покарання, яке він отримав від більшості.</verse>
				<verse number="7">Тож краще вам його пробачити та підбадьорити, щоб його не охопив смуток.</verse>
				<verse number="8">Тому я закликаю вас виявити до нього любов.</verse>
				<verse number="9">Бо я написав вам ще й для того, щоб пізнати вашу стійкість, чи ви слухняні в усьому.</verse>
				<verse number="10">Кого пробачаєте ви, того пробачаю і я. Бо те, що я простив, якщо й простив щось, то заради вас перед Христом,</verse>
				<verse number="11">щоб не дозволити сатані нас перехитрити, адже ми розуміємо його задуми.</verse>
				<verse number="12">Коли я прибув до Троади заради Доброї Звістки Христа і мені були відкриті двері Господом,</verse>
				<verse number="13">то я не мав спокою в дусі, бо не знайшов там Тита, свого брата. Тож, попрощавшись із ними, я пішов до Македонії.</verse>
				<verse number="14">Але подяка Богові, Який завжди робить нас переможцями в Христі й повсюди розповсюджує через нас пахощі Свого пізнання.</verse>
				<verse number="15">Адже ми для Бога – Христові пахощі між спасенними та тими, що гинуть.</verse>
				<verse number="16">Для одних ми запах смерті, а для інших – запах життя. І хто на це здатний?</verse>
				<verse number="17">Бо ми, на відміну від багатьох, не наживаємося на Слові Божому, але говоримо щиро – як від Бога, перед Богом, у Христі.</verse>
			</chapter>
			<chapter number="3">
				<verse number="1">Чи не починаємо ми знову самих себе рекомендувати? Чи нам потрібні, як деяким, рекомендаційні листи для вас чи від вас?</verse>
				<verse number="2">Ви і є нашим листом, написаним у наших серцях, який знають і читають усі люди.</verse>
				<verse number="3">Ви показуєте, що ви – лист Христа, результат нашого служіння, написаний не чорнилом, а Духом живого Бога, не на кам’яних таблицях, а на таблицях людських сердець.</verse>
				<verse number="4">Цю впевненість ми маємо завдяки Христу перед Богом.</verse>
				<verse number="5">Не тому, що ми самі здатні й це наша заслуга. Навпаки, наша здібність – від Бога,</verse>
				<verse number="6">Який зробив нас здібними бути служителями Нового Завіту – не букви, а Духа. Адже буква вбиває, а Дух оживляє.</verse>
				<verse number="7">Але якщо служіння смерті, викарбуване буквами на камені, було прославлене так, що сини Ізраїля не могли дивитися на обличчя Мойсея через славу його обличчя, яка минала,</verse>
				<verse number="8">то чи не буде служіння Духа славнішим?!</verse>
				<verse number="9">Якщо в служінні осуду є слава, то служіння праведності набагато перевершує його в славі.</verse>
				<verse number="10">Адже те, що було прославлене, насправді прославленим не було у порівнянні зі славою, яка його перевершує.</verse>
				<verse number="11">І якщо те, що минає, мало славу, то набагато більшу славу має те, що не минає.</verse>
				<verse number="12">Тому, маючи таку надію, ми діємо з великою сміливістю,</verse>
				<verse number="13">а не як Мойсей, який ставив собі покривало на лице, щоб сини Ізраїля не дивилися на кінець того, що минає.</verse>
				<verse number="14">Проте їхній розум був притуплений, бо й досі під час читання Старого Завіту це покривало залишається незнятим, адже воно може бути знятим лише в Христі.</verse>
				<verse number="15">І донині, кожного разу, як зачитується Мойсей, на їхньому серці лежить покривало.</verse>
				<verse number="16">Однак коли людина повертається до Господа, покривало знімається.</verse>
				<verse number="17">Господь – це Дух, а де Дух Господа, там свобода.</verse>
				<verse number="18">І всі ми з непокритим лицем, відображаючи Божу славу, немов у дзеркалі, змінюємося згідно з Його образом, із слави в славу як від Господа, Духа.</verse>
			</chapter>
			<chapter number="4">
				<verse number="1">Тому, маючи це служіння згідно з милістю, що нам явилася, ми не втрачаємо відваги.</verse>
				<verse number="2">Ми відреклися від прихованих та ганебних учинків, не живемо в хитрощах і не перекручуємо Слова Божого. Навпаки, показуючи істину, ми представляємо себе перед Богом на суд кожного людського сумління.</verse>
				<verse number="3">І якщо наша Добра Звістка закрита, то лише для тих, що гинуть, –</verse>
				<verse number="4">для невіруючих, яким бог цього віку засліпив розум, щоб не засяяло над ними світло Доброї Звістки про славу Христа, Який є образом Бога.</verse>
				<verse number="5">Ми проповідуємо не себе, а Ісуса Христа як Господа, себе ж – як ваших рабів заради Ісуса.</verse>
				<verse number="6">Адже Бог, Який сказав: «Нехай з темряви засяє світло», є Тим, Хто засяяв у наших серцях, щоби просвітити розуміння слави Бога в особі Ісуса Христа.</verse>
				<verse number="7">Проте ми носимо цей скарб у глиняних горщиках, щоб надмірність сили була від Бога, а не від нас.</verse>
				<verse number="8">Ми в усьому обтяжені, та не роздавлені; збиті з пантелику, але не впадаємо в розпач;</verse>
				<verse number="9">нас переслідують, та ми не покинуті; нас збивають із ніг, та ми не гинемо.</verse>
				<verse number="10">У своєму тілі ми завжди носимо смерть Ісуса, щоб життя Ісуса виявилося в наших тілах.</verse>
				<verse number="11">Адже ми, живі, постійно віддаємо себе на смерть заради Ісуса, щоб Його життя виявилося в наших смертних тілах.</verse>
				<verse number="12">Тому в нас діє смерть, а у вас – життя.</verse>
				<verse number="13">Маючи один дух віри, згідно з тим, що написано: «Я вірив і тому говорив», ми віримо й тому говоримо,</verse>
				<verse number="14">оскільки знаємо, що Той, Хто воскресив Господа Христа, воскресить і нас разом з Ісусом та представить разом із вами.</verse>
				<verse number="15">Адже все – для вас, щоб благодать, примножена багатьма, щедро принесла подяку на славу Божу.</verse>
				<verse number="16">Тому ми не падаємо духом. І, навіть якщо наша зовнішня людина гине, наша внутрішня людина оновлюється день у день.</verse>
				<verse number="17">Адже наше тимчасове й легке страждання приносить нам більш вагоме багатство вічної слави.</verse>
				<verse number="18">Ми дивимося не на видиме, а на невидиме, бо видиме минає, а невидиме вічне.</verse>
			</chapter>
			<chapter number="5">
				<verse number="1">Ми знаємо: навіть якщо наш земний намет буде знищено, ми маємо будівлю від Бога – нерукотворний вічний дім на небесах.</verse>
				<verse number="2">Адже в цьому наметі ми зітхаємо, прагнучи зодягнутися в наше небесне житло,</verse>
				<verse number="3">звісно, якщо, зодягнувшись, не будемо виявлені голими.</verse>
				<verse number="4">Перебуваючи в цьому наметі, ми обтяжені та зітхаємо не тому, що хочемо роздягнутися, а тому, що хочемо зодягнутися, щоб смертне було поглинуте життям.</verse>
				<verse number="5">І Бог, Який підготував нас саме для цього, дав нам завдаток Духа.</verse>
				<verse number="6">Тож ми завжди впевнені та знаємо, що поки знаходимося в тілі, ми далеко від Господа,</verse>
				<verse number="7">бо живемо згідно з вірою, а не згідно з тим, що бачимо.</verse>
				<verse number="8">І все ж ми не втрачаємо мужності й хотіли б не бути вже в тілі, а оселитися з Господом.</verse>
				<verse number="9">Тому ми й намагаємося бути Йому до вподоби, чи то перебуваємо вдома, чи то далеко від нього.</verse>
				<verse number="10">Бо всі ми маємо з’явитися перед престолом Христа, щоб кожен отримав відплату згідно з тим, що зробив, поки був у тілі – добро чи зло.</verse>
				<verse number="11">Отже, знаючи, що таке страх Господній, ми переконуємо людей. А перед Богом ми відкриті, і сподіваюся, що й перед вашим сумлінням ми відкриті.</verse>
				<verse number="12">Ми вам не рекомендуємо себе знову, а даємо вам можливість хвалитися нами, щоб ви могли відповісти тим, що вихваляються обличчям, а не серцем.</verse>
				<verse number="13">Бо якщо ми зійшли з розуму, то це для Бога, а якщо ми при своєму розумі, то це для вас.</verse>
				<verse number="14">Адже любов Христа спонукає нас, бо ми вважаємо так: коли Один помер за всіх, то всі померли.</verse>
				<verse number="15">І Він помер за всіх, щоб ті, хто живе, жили вже не для себе, а для Того, Хто помер і воскрес.</verse>
				<verse number="16">Тому віднині ми нікого не знаємо з людської точки зору. Навіть якщо ми колись і знали Христа з людської точки зору, то тепер більше так не знаємо.</verse>
				<verse number="17">Отже, коли хтось у Христі, той нове творіння. Давнє минуло. Ось усе стало новим!</verse>
				<verse number="18">І все це від Бога, Який через Христа примирив нас із Собою і дав нам служіння примирення.</verse>
				<verse number="19">Згідно з ним Бог був у Христі, примирив світ із Собою, не враховуючи людям їхніх проступків, і доручив нам нести Слово примирення.</verse>
				<verse number="20">Отже, ми – посланці Христові, і тому наче Сам Бог просить через нас. Благаємо вас заради Христа: примиріться з Богом!</verse>
				<verse number="21">Того, Хто не пізнав гріха, Він зробив гріхом заради нас, щоб у Ньому ми стали Божою праведністю.</verse>
			</chapter>
			<chapter number="6">
				<verse number="1">Таким чином, співпрацюючи з Ним, ми закликаємо вас не приймати марно Божої благодаті.</verse>
				<verse number="2">Адже Він каже: «У час сприятливий Я почув тебе і в день спасіння допоміг тобі». Ось зараз – час сприятливий, зараз – день спасіння.</verse>
				<verse number="3">Ми нікому й ні в чому не даємо підстав для спотикання, щоб нашого служіння не зневажали.</verse>
				<verse number="4">Натомість в усьому ми рекомендуємо себе як Божих служителів: у великому терпінні, у скорботах, у горі, у труднощах,</verse>
				<verse number="5">у побиттях, у в’язницях, у заворушеннях, у важкій праці, у недосипанні, у постах,</verse>
				<verse number="6">у чистоті, у пізнанні, у довготерпінні, у доброті, у Святому Дусі, у нелицемірній любові,</verse>
				<verse number="7">у Слові істини, у силі Бога; через зброю праведності в правій та лівій руці,</verse>
				<verse number="8">через славу та ганьбу, наклеп та добрі відгуки. Нас вважають тими, хто вводить в оману, а ми правдиві;</verse>
				<verse number="9">тими, кого не знають, а нас упізнають; тими, що вмирають, а ми ось живемо; тими, що покарані, а ми не страчені;</verse>
				<verse number="10">тими, що засмучені, а ми завжди радіємо; бідними, а ми ж багатьох збагачуємо; тими, хто нічого не має, а ми маємо все!</verse>
				<verse number="11">Коринфяни! Ми відкрили свої уста, щоб говорити до вас, і наші серця відкриті.</verse>
				<verse number="12">Ми не стримуємо наших почуттів до вас, а ви стримуєте свої почуття до нас.</verse>
				<verse number="13">Тож звертаюся до вас, як до дітей: розкрийте й ви ваші серця!</verse>
				<verse number="14">Не впрягайтеся з невірними в одне ярмо. Бо що спільного між праведністю й беззаконням? Або що спільного між світлом і темрявою?</verse>
				<verse number="15">Яка згода може бути між Христом і Веліяром? Або яка частка вірного з невірним?</verse>
				<verse number="16">Яка згода може бути між Божим Храмом та ідолами? Адже ми – храм Бога Живого, як Бог і сказав: «Оселюся в них і ходитиму посеред них, Я буду їхнім Богом, а вони – Моїм народом!»</verse>
				<verse number="17">Тому «Вийдіть з-поміж них і відділіться, – говорить Господь. – Не торкайтеся нечистого, і Я прийму вас».</verse>
				<verse number="18">А також: «Я буду вашим Отцем, а ви Мені будете синами й дочками, – каже Господь Вседержитель».</verse>
			</chapter>
			<chapter number="7">
				<verse number="1">Отже, любі, оскільки ми маємо ці обітниці, то очистьмо себе від усякої нечистоти тіла та духа, довершуючи святість у Божому страху.</verse>
				<verse number="2">Відведіть для нас місце у ваших серцях! Ми нікого не скривдили, нікому не нашкодили, нікого не використали.</verse>
				<verse number="3">Я не кажу цього для вашого осудження, бо вже казав раніше, що ви в наших серцях, щоб разом вмерти і разом жити.</verse>
				<verse number="4">Маю велику впевненість щодо вас і дуже пишаюся вами! Попри всі наші труднощі, я сповнений втіхою та переповнений радістю.</verse>
				<verse number="5">Адже коли ми прийшли в Македонію, то наші тіла не мали відпочинку, але зазнавали утисків звідусіль: зовні були конфлікти, а всередині – страхи.</verse>
				<verse number="6">Але Бог, Який втішає пригнічених, потішив нас приходом Тита,</verse>
				<verse number="7">і не тільки його приходом, але й тим, як він був підбадьорений вами, сповіщаючи нас про ваше сильне прагнення, про глибоку журбу й про вашу ревність за мене. Тож я зрадів ще більше.</verse>
				<verse number="8">Навіть якщо я засмутив вас своїм листом, то не шкодую про це. І якщо на початку й шкодував, – бо ж бачу, що мій лист засмутив вас, хоч і ненадовго, –</verse>
				<verse number="9">то тепер я радію. І радію не тому, що ви були засмучені, а тому, що цей смуток привів до покаяння. А оскільки ваш смуток був з волі Бога, то ви не зазнали через нас жодної втрати.</verse>
				<verse number="10">Бо смуток від Бога веде до покаяння, яке зрештою веде до спасіння, і не викликає жалю. А смуток світу веде до смерті.</verse>
				<verse number="11">Подивіться самі, яку старанність, яке виправдання, яке обурення, який страх, яке бажання, яку ревність і яке прагнення справедливості спричинило у вас це засмучення з волі Бога. Ви показали, що в усьому є чистими в цій справі.</verse>
				<verse number="12">Насправді я написав вам не заради того, хто вчинив зло, і не заради скривдженого, а щоб показати ваші старання заради нас перед Богом.</verse>
				<verse number="13">Саме тому ми втішилися. Та, окрім нашої втіхи, ми ще більше зраділи радістю Тита, адже ви освіжили його дух.</verse>
				<verse number="14">Бо якщо я колись і хвалився вами перед ним, то не був осоромлений. І як усе, про що я вам говорив, було правдою, так і моє вихваляння вами перед Титом виявилося правдою.</verse>
				<verse number="15">Його почуття до вас стають ще міцнішими, коли він пригадує слухняність усіх вас і як ви прийняли його зі страхом і тремтінням.</verse>
				<verse number="16">Радію, адже в усьому можу покладатися на вас.</verse>
			</chapter>
			<chapter number="8">
				<verse number="1">Брати, ми повідомляємо вам про Божу благодать, дану Македонським церквам,</verse>
				<verse number="2">адже вони серед суворого випробування дуже раділи, а їхня крайня бідність переповнилася багатством їхньої щедрості.</verse>
				<verse number="3">Я свідчу про те, що вони дали добровільно, по змозі й навіть більше,</verse>
				<verse number="4">наполегливо просячи нас про благодать і участь у цьому служінні для святих;</verse>
				<verse number="5">і не лише так, як ми сподівалися, а віддали самих себе спочатку Господу, а потім, з волі Божої, нам.</verse>
				<verse number="6">Тож ми попросили Тита завершити розпочату серед вас справу благодаті.</verse>
				<verse number="7">І оскільки ви багаті всім: вірою, словом, розумінням, усякою старанністю та любов’ю, якої навчилися від нас, – то збагачуйтеся і в цій справі благодаті.</verse>
				<verse number="8">Кажу це не як наказ, але через старанність інших перевіряю щирість вашої любові.</verse>
				<verse number="9">Адже ви знаєте благодать Господа нашого Ісуса Христа, Який, будучи багатим, заради вас став бідним, щоб ви збагатилися Його бідністю.</verse>
				<verse number="10">І в цьому даю вам пораду, адже це піде на користь вам, що не лише почали робити це минулого року, а й першими виявили до цього бажання.</verse>
				<verse number="11">Завершіть справу зараз, щоб як ревно бажали, так і виконали її в міру можливості.</verse>
				<verse number="12">Бо коли є ревність, то дар приймається згідно з тим, що хтось має, а не з тим, чого не має.</verse>
				<verse number="13">І не кажу цього, щоб інші мали полегшення, а ви – труднощі, але для рівності.</verse>
				<verse number="14">Тепер нехай ваш достаток буде для їхньої потреби, а їхній достаток колись – для вашої потреби, аби була рівність,</verse>
				<verse number="15">як і написано: «У того, хто зібрав багато, не лишилося зайвого, а хто зібрав мало, не мав нестачі».</verse>
				<verse number="16">Подяка Богові, Який вклав у серце Тита ту ж ревність щодо вас, яку маю і я,</verse>
				<verse number="17">адже він, будучи ревним, не лише прийняв наш заклик, а й добровільно пішов до вас.</verse>
				<verse number="18">Разом із ним ми посилаємо брата, якого хвалять в усіх церквах за його служіння Доброю Звісткою.</verse>
				<verse number="19">До того ж, його було обрано церквами бути нашим супутником у цій справі благодаті, якій ми служимо на славу Самого Господа та заради нашої доброї волі,</verse>
				<verse number="20">остерігаючись того, щоб не зазнати від когось дорікань за розпорядження цим щедрим даром,</verse>
				<verse number="21">бо ми стараємося чинити добро не тільки перед Господом, але й перед людьми.</verse>
				<verse number="22">Ми посилаємо з ними нашого брата, якого часто й по-різному перевіряли і який виявився ревним, та зараз він навіть більш ревний оскільки впевнений у вас.</verse>
				<verse number="23">Що стосується Тита, то він – мій спільник і працює разом зі мною заради вас, а щодо наших братів, то вони – посланці церков і слава Христа.</verse>
				<verse number="24">Тому дайте їм доказ вашої любові та нашої похвали щодо вас перед церквами.</verse>
			</chapter>
			<chapter number="9">
				<verse number="1">У мене більше немає потреби писати вам про це служіння святим,</verse>
				<verse number="2">адже я знаю ваше завзяття й хвалюся ним перед македонянами. Я розповів їм, що Ахая була готова ще з минулого року, і ваша ревність заохотила багатьох.</verse>
				<verse number="3">Усе ж посилаю до вас братів, щоб наша похвала вами у цьому випадку не була даремною, а щоб ви були готові, як я і говорив.</verse>
				<verse number="4">Якщо зі мною прийдуть македоняни й застануть вас не готовими, то ми, – не кажучи вже про вас, – через цю впевненість будемо осоромлені.</verse>
				<verse number="5">Тож я вважаю за необхідне заохотити братів прийти до вас заздалегідь і підготувати обіцяний щедрий дар. Тоді він буде щедрим даром, а не чимось вимушеним.</verse>
				<verse number="6">Пам’ятайте це: хто скупо сіє, той скупо жатиме, а хто щедро сіє, той щедро жатиме.</verse>
				<verse number="7">Кожен нехай дарує так, як вирішив у своєму серці, а не з жалем чи з примусу, адже Бог любить того, хто дарує з радістю.</verse>
				<verse number="8">І Бог може пролити на вас будь-яку благодать, щоб, маючи завжди й в усьому достаток, ви проливалися будь-якою доброю справою,</verse>
				<verse number="9">як і написано: «Він щедро роздав бідним; його праведність стоятиме повіки».</verse>
				<verse number="10">Той, Хто забезпечує сіяча насінням і хлібом на поживу, забезпечить і примножить ваше насіння та збільшить плоди вашої праведності,</verse>
				<verse number="11">щоб ви у всьому були збагачені для всякої щедрості, яка спонукає до того, щоб через нас складалася подяка Богові.</verse>
				<verse number="12">Адже ваше служіння не лише задовільняє потреби святих, але й виливається у численні подяки Богові.</verse>
				<verse number="13">Завдяки доказу цього служіння вони прославляють Бога за ваш послух, що іде від сповідування Доброї Звістки Христа, і за вашу щедрість для них та для всіх інших.</verse>
				<verse number="14">А у своїй молитві за вас вони прагнуть до вас через безмірну щодо вас Божу благодать.</verse>
				<verse number="15">Подяка Богові за Його невимовний дар!</verse>
			</chapter>
			<chapter number="10">
				<verse number="1">Я, Павло, особисто закликаю вас із лагідністю і добротою Христа, – я, той хто «покірний, коли присутній» між вами, «а коли відсутній, то сміливий» стосовно вас.</verse>
				<verse number="2">Прошу вас: коли я прийду, не змушуйте мене вдаватися до сміливості, яку я рішуче розраховую проявити щодо тих, хто вважає, що ми живемо по-тілесному.</verse>
				<verse number="3">Адже, живучи в тілі, воюємо не по-тілесному.</verse>
				<verse number="4">І зброя нашої боротьби не тілесна, а сильна Богом для руйнування фортець. Ми руйнуємо задуми</verse>
				<verse number="5">та кожну зарозумілість, яка противиться пізнанню Бога, а також беремо в полон кожну думку на послух Христу.</verse>
				<verse number="6">І ми готові покарати будь-яку непокору, як тільки ваш послух стане довершеним.</verse>
				<verse number="7">Ви дивитеся на зовнішність. Але коли хтось впевнений, що він належить Христу, то нехай візьме до уваги, що ми, як і він, Христові.</verse>
				<verse number="8">І навіть якщо я ще більше вихваляюся нашою владою, яку нам дав Господь для вашого збудування, а не для руйнування, то я за це не буду осоромлений.</verse>
				<verse number="9">Хай вам не здається, що я хочу залякати вас своїми листами.</verse>
				<verse number="10">Адже дехто каже: «Його листи вагомі та сильні, але коли приходить особисто, то він слабкий і слова його незначні».</verse>
				<verse number="11">Така людина нехай врахує те, що якими ми є на слові в листах, коли відсутні, такими ж є і на ділі, коли присутні.</verse>
				<verse number="12">Ми не сміємо судити або прирівнювати себе до тих, що самі себе рекомендують. Вони, вимірюючи себе собою та порівнюючи себе із собою, не є розумними.</verse>
				<verse number="13">Ми ж не будемо хвалитися безмірно, а лише в межах служіння, яке нам визначив Бог, щоб досягнути й вас.</verse>
				<verse number="14">Бо ми не виходимо за ці межі, ніби не досягнули вас, адже ми досягнули і вас Доброю Звісткою Христа.</verse>
				<verse number="15">Ми не хвалимося надмірно чужою працею, а сподіваємося, що, у міру того, як ваша віра зростатиме, зростатимуть і межі нашого служіння серед вас,</verse>
				<verse number="16">щоби звіщати Добру Звістку поза вашими околицями, а не хвалитися зробленим на чужому полі.</verse>
				<verse number="17">«А хто вихваляється, нехай вихваляється в Господі».</verse>
				<verse number="18">Адже схвалений не той, хто сам себе рекомендує, а той, кого рекомендує Господь.</verse>
			</chapter>
			<chapter number="11">
				<verse number="1">Сподіваюся, ви потерпите трохи моє безумство. Так, потерпіть мене!</verse>
				<verse number="2">Адже я ревную вас Божою ревністю, бо я заручив вас одному чоловікові, щоб представити Христу наче чисту діву.</verse>
				<verse number="3">Та боюся, що як Єва була зведена хитрощами змія, так і ваші думки можуть віддалитися від щирості та чистоти перед Христом.</verse>
				<verse number="4">Бо коли хтось приходить до вас та проповідує іншого Ісуса – не Того, що ми проповідували, або коли приймаєте іншого духа – не Того, що ви прийняли, або іншу добру звістку – не ту, що ви прийняли, то ви це легко терпите.</verse>
				<verse number="5">Та не думаю, що я чимось гірший від тих «великих апостолів».</verse>
				<verse number="6">І хоча я недосвідчений у красномовстві, але не в пізнанні; і ми вам це чітко всім та в усьому показали.</verse>
				<verse number="7">Хіба я згрішив тим, що, бажаючи звеличити вас, сам упокорився й без жодної винагороди звіщав вам Божу Добру Звістку?</verse>
				<verse number="8">Я, так би мовити, обкрадав інші церкви, приймаючи від них платню, аби служити вам.</verse>
				<verse number="9">Коли я був із вами та опинився в нужді, то нікого не обтяжував, адже брати, що прийшли з Македонії, задовольнили мої потреби. Я в усьому стримував себе і далі стримуватимусь, аби не бути для вас тягарем.</verse>
				<verse number="10">Як істина Христа перебуває в мені, так ніхто не зупинить цієї моєї похвали в усіх регіонах Ахаї.</verse>
				<verse number="11">Чому? Чи тому, що не люблю вас? Бог знає, що люблю.</verse>
				<verse number="12">Що я робив, те й робитиму, щоб не давати приводу хвалитися тим, хто шукає підстав, аби довести, що вони рівні нам у тому, чим хваляться.</verse>
				<verse number="13">Адже такі люди – лжеапостоли, лукаві робітники, які приймають вигляд апостолів Христа.</verse>
				<verse number="14">Та це й не дивно, адже сам сатана приймає вигляд ангела світла.</verse>
				<verse number="15">Отже, немає нічого дивного в тому, що і його служителі вдають із себе служителів праведності. Їхній кінець буде за їхніми ділами.</verse>
				<verse number="16">Я повторюю: нехай ніхто не вважає мене нерозумним, але навіть якщо ви це робите, то прийміть мене як нерозумного, щоб і я міг трохи похвалитися.</verse>
				<verse number="17">Те, що я кажу з приводу похвали, кажу не від Господа, а наче в безумстві.</verse>
				<verse number="18">І, оскільки багато хто вихваляється за тілом, то і я вихвалятимуся.</verse>
				<verse number="19">Бо ви, будучи мудрими, радо терпите нерозумних!</verse>
				<verse number="20">Ви терпите, коли хтось вас поневолює чи об’їдає, коли хтось обдирає чи звеличується над вами і б’є вас в обличчя.</verse>
				<verse number="21">Кажу це на свій сором: у цьому ми були слабкими! Та якщо хтось наважується хвалитися, – кажу це в безумстві, – наважуюсь і я.</verse>
				<verse number="22">Вони євреї? Я теж. Вони ізраїльтяни? Я теж. Вони Авраамове насіння? Я теж.</verse>
				<verse number="23">Вони служителі Христа? Кажу ніби в безумстві: я більше. Я більше працював, частіше був ув’язнений, мене жорстокіше били, я часто опинявся на межі смерті.</verse>
				<verse number="24">Від юдеїв я п’ять разів отримував по сорок без одного ударів батогом,</verse>
				<verse number="25">тричі мене били палицями, один раз мене закидали камінням, я був на трьох кораблях, які розбивалися у морі, провів цілу добу у відкритому морі.</verse>
				<verse number="26">Часто був у подорожах, небезпеках на річках, небезпеках через розбійників, небезпеках через деяких із мого роду, небезпеках через язичників, небезпеках у містах, небезпеках у пустелі, небезпеках посеред моря, небезпеках серед лжебратів,</verse>
				<verse number="27">у праці та виснаженні, часто в недосипанні, у голоді й спразі, часто в постах, у холоді та в наготі.</verse>
				<verse number="28">І окрім усього цього, моє щоденне заняття – турбота про всі церкви.</verse>
				<verse number="29">Хто знемагає, з ким i я не знемагав би? Хто впадає в гріх, за кого і я не палав би?</verse>
				<verse number="30">Коли вже маю хвалитися, то хвалитимуся своєю слабкістю.</verse>
				<verse number="31">Бог і Отець Господа Ісуса, Який є навіки благословенним, знає, що я не брешу.</verse>
				<verse number="32">У Дамаску намісник царя Арети стеріг місто Дамаск, аби мене схопити,</verse>
				<verse number="33">але мене через вікно спустили в кошику по стіні, і я врятувався з його рук.</verse>
			</chapter>
			<chapter number="12">
				<verse number="1">Я змушений хвалитися, хоча немає в цьому користі. Усе ж перейду до видінь та одкровень від Господа.</verse>
				<verse number="2">Я знаю одного чоловіка в Христі, який чотирнадцять років тому, – чи був у тілі, чи то поза тілом, не знаю, Бог знає, – був підхоплений до третього неба.</verse>
				<verse number="3">Також я знаю, що той чоловік – чи був у тілі, чи то поза тілом, не знаю, Бог знає, –</verse>
				<verse number="4">був підхоплений до раю та почув невимовні слова, яких людині не дано казати.</verse>
				<verse number="5">Таким чоловіком я буду хвалитися; собою ж хвалитися не буду, хіба що своїми слабкостями.</verse>
				<verse number="6">Якби я навіть і захотів похвалитися, то не буду нерозсудливим, адже казатиму правду. Проте я утримуюсь, щоби хтось не подумав про мене більше, ніж бачить у мені та чує від мене.</verse>
				<verse number="7">А щоб я не загордився величчю одкровень, дана мені колючка в тіло, посланець сатани, аби мене бити, щоб я не величався.</verse>
				<verse number="8">Я тричі просив Господа, щоб Він забрав її від мене.</verse>
				<verse number="9">Але Він сказав мені: «Моєї благодаті для тебе достатньо, адже сила Моя в слабкості стає довершеною». Тож я з радістю хвалитимуся моєю слабкістю, щоб у мені оселилася Христова сила.</verse>
				<verse number="10">Тому я задоволений слабкостями, горем, переслідуваннями та труднощами заради Христа. Бо, коли я слабкий, тоді я сильний.</verse>
				<verse number="11">Я став нерозумним, але ви змусили мене до цього! Це ви мали б мене рекомендувати, оскільки я нічим не гірший від цих «великих апостолів», хоч я і ніщо.</verse>
				<verse number="12">Адже ознаки апостола були виявлені поміж вами у всякому терпінні, знаках, дивах та могутніх ділах.</verse>
				<verse number="13">То чим ви були обділені у порівняні з іншими церквами? Хіба тим, що я сам не був тягарем для вас. Вибачте мені цю несправедливість!</verse>
				<verse number="14">Ось я готовий прийти до вас утретє. Я не буду вас обтяжувати, бо мені не потрібне те, що вам належить, але ви самі. Адже не діти повинні накопичувати майно для батьків, а батьки – для дітей.</verse>
				<verse number="15">Я охоче витрачу заради вас усе, що маю, і навіть віддам самого себе. Якщо люблю вас більше, то невже любитимете мене менше?</verse>
				<verse number="16">Хоч би як там було, я не обтяжував вас. Проте ви кажете, що будучи хитрим, я впіймав вас підступністю.</verse>
				<verse number="17">Хіба я коли-небудь використовував вас через тих, кого до вас посилав?</verse>
				<verse number="18">Я попросив Тита прийти до вас і послав із ним брата. Хіба Тит вас використав? Хіба ми не ходили в тому ж дусі? Хіба ми не ходили одним шляхом?</verse>
				<verse number="19">Невже ви думаєте, що ми захищаємося перед вами? Ми говоримо перед Богом у Христі, і все це, любі, для вашого збудування.</verse>
				<verse number="20">Адже я боюся, що, прийшовши, знайду вас не такими, як я хочу, а ви побачите мене не таким, як ви хочете. Боюся виявити серед вас сварки, заздрість, лють, самолюбство, наклепи, плітки, пихатість та безлад.</verse>
				<verse number="21">Боюся, що, коли я прийду знову, мій Бог упокорить мене перед вами, і мені доведеться оплакувати багатьох, що раніше згрішили й не покаялися в нечистоті, у статевій розпусті й у безсоромності, яким вони віддалися.</verse>
			</chapter>
			<chapter number="13">
				<verse number="1">Оце втретє йду до вас. «Нехай кожне слово підтвердиться устами двох або трьох свідків».</verse>
				<verse number="2">Як я попереджав, коли був у вас удруге, так і зараз, коли відсутній, попереджаю тих, що раніше згрішили, і всіх інших: якщо прийду знову, то нікого не щадитиму.</verse>
				<verse number="3">Адже ви шукаєте доказу того, що через мене говорить Христос. Він не безсилий, але сильний у вас,</verse>
				<verse number="4">бо хоч Він і був розіп’ятий у слабкості, проте живе завдяки Божій силі. Адже і ми слабкі в Ньому, але завдяки Божій силі будемо жити з Ним для вас.</verse>
				<verse number="5">Перевіряйте самих себе, чи ви у вірі; випробовуйте себе. Хіба ви не знаєте, що Ісус Христос живе у вас? Звичайно, якщо ви пройшли це випробування.</verse>
				<verse number="6">А щодо нас, сподіваюся, ви зрозумієте, що ми пройшли це випробування.</verse>
				<verse number="7">Тепер ми молимося Богові, щоб ви не чинили ніякого зла. Не для того, щоб здавалося, ніби ми пройшли випробування. Робіть добро, навіть тоді, коли здаватиметься, що ми не пройшли його.</verse>
				<verse number="8">Адже ми нічого не можемо робити проти істини, а лише заради істини.</verse>
				<verse number="9">Ми радіємо, коли ми слабкі, а ви сильні. За це й молимося – за ваше вдосконалення.</verse>
				<verse number="10">Тому я й пишу вам це, поки мене з вами немає, щоб, коли буду з вами, мені не довелося бути суворим, використовуючи владу, яку дав мені Господь, щоб зміцнювати, а не руйнувати.</verse>
				<verse number="11">І наостанок, брати, заохочую вас: радійте, виправляйте одне одного, підбадьорюйте одне одного, будьте однодумні, живіть у мирі – і Бог любові й миру буде з вами!</verse>
				<verse number="12">Вітайте одне одного святим поцілунком! Усі святі вітають вас!</verse>
				<verse number="13">Нехай благодать Господа Ісуса Христа, любов Бога та спільність Святого Духа будуть з вами усіма!</verse>
			</chapter>
		</book>
		<book number="48">
			<chapter number="1">
				<verse number="1">Павло, апостол, покликаний не людьми і не людиною, а Ісусом Христом і Богом Отцем, Який воскресив Його з мертвих,</verse>
				<verse number="2">разом з усіма братами. Церквам Галатії.</verse>
				<verse number="3">Благодать вам і мир від Бога, нашого Отця, і від Господа Ісуса Христа,</verse>
				<verse number="4">Який, віддавши Самого Себе за наші гріхи, визволив нас від нинішнього злого віку згідно з волею Бога й Отця нашого,</verse>
				<verse number="5">Якому слава навіки-віків! Амінь.</verse>
				<verse number="6">Я здивований, що ви так швидко відвертаєтеся від Того, Хто покликав вас благодаттю Христа, заради іншої «доброї звістки».</verse>
				<verse number="7">Насправді іншої немає, але існують деякі люди, які бентежать вас і намагаються змінити Добру Звістку Христа.</verse>
				<verse number="8">Але навіть якщо хтось із нас або ангел із неба буде проповідувати вам добру звістку, відмінну від тієї, яку ми вам проповідували, то нехай буде проклятий!</verse>
				<verse number="9">Ми говорили вже раніше, і я ще раз повторюю: якщо хтось проповідує вам іншу добру звістку, а не ту, що ви прийняли, то нехай буде проклятий!</verse>
				<verse number="10">Чиє схвалення я намагаюся завоювати: людей чи Бога? Хіба я намагаюся догодити людям? Якби я намагався догодити людям, я б не був рабом Христа.</verse>
				<verse number="11">Я хочу, щоб ви, брати, знали, що Добра Звістка, яку я проповідував, не від людей.</verse>
				<verse number="12">Бо я отримав і вивчив її не від якоїсь людини, але через одкровення Ісуса Христа.</verse>
				<verse number="13">Ви чули про мій попередній спосіб життя в юдействі, як я завзято переслідував Церкву Божу й намагався її зруйнувати.</verse>
				<verse number="14">В юдействі я перевершив багатьох моїх однолітків зі свого народу і був надзвичайно ревним до звичаїв моїх предків.</verse>
				<verse number="15">Але коли Бог, Який обрав мене ще до мого народження, покликав мене через Свою благодать, уподобав</verse>
				<verse number="16">відкрити мені Свого Сина, щоб я проповідував Його Добру Звістку серед язичників, тоді я не пішов відразу радитися з кимось із людей,</verse>
				<verse number="17">не ходив також і до Єрусалима, до тих, що були апостолами до мене, але пішов в Аравію і знову повернувся в Дамаск.</verse>
				<verse number="18">Потім, через три роки, я вирушив до Єрусалима, щоб познайомитися з Кифою, і пробув із ним п’ятнадцять днів.</verse>
				<verse number="19">Інших же апостолів я не бачив, окрім Якова, брата Господнього.</verse>
				<verse number="20">Я пишу вам і запевняю перед Богом, що не обманюю.</verse>
				<verse number="21">Після того я пішов до земель Сирії та Килікії.</verse>
				<verse number="22">Церкви Юдеї, що в Христі, мене особисто не знали.</verse>
				<verse number="23">Вони лише чули, що той, хто раніше їх переслідував, зараз проповідує віру, яку колись намагався знищити,</verse>
				<verse number="24">і прославляли Бога за мене.</verse>
			</chapter>
			<chapter number="2">
				<verse number="1">Потім, через чотирнадцять років, я знову пішов в Єрусалим разом із Варнавою, узявши із собою Тита.</verse>
				<verse number="2">Я вирушив туди згідно з одкровенням і представив їм Добру Звістку, яку проповідую серед язичників, а особливо шановним виклав її окремо, на самоті, щоб упевнитися, що не біг до цього й не біжу тепер даремно.</verse>
				<verse number="3">Проте навіть Тита, який був зі мною, не примушували до обрізання, хоча він і був греком.</verse>
				<verse number="4">Це через лжебратів, що проникли в наші ряди, аби спостерігати за нашою свободою, яку ми маємо в Ісусі Христі, і зробити нас рабами.</verse>
				<verse number="5">Але ми ні на мить не поступилися їм, щоб істина Доброї Звістки збереглася для вас.</verse>
				<verse number="6">Щодо тих, кого вважають знатнішими, – хто вони й ким вони були, для мене це немає ніякого значення, адже Бог неупереджений, – то вони нічого не додали мені.</verse>
				<verse number="7">Навпаки, вони визнали, що мені було доручено проповідувати Добру Звістку необрізаним, як Петрові – обрізаним.</verse>
				<verse number="8">Адже Бог, Який зробив Петра апостолом обрізаних, зробив також мене апостолом язичників.</verse>
				<verse number="9">Яків, Кифа та Іван, які вважаються стовпами церкви, визнали надану мені благодать і потиснули мені й Варнаві руку як співучасникам служіння, щоб ми пішли до язичників, а вони – до обрізаних.</verse>
				<verse number="10">Усе, що вони просили, – це те, щоб ми пам’ятали про бідних, що я й намагався робити.</verse>
				<verse number="11">Коли ж Кифа прийшов до Антіохії, я протистояв йому відверто, бо він був неправий.</verse>
				<verse number="12">Адже до того, як прийшли деякі люди від Якова, він їв разом з язичниками, а після цього почав ховатися й відокремлюватися від них, боячись обрізаних.</verse>
				<verse number="13">До нього приєдналися також інші юдеї, так що й Варнава був втягнений в їхнє лицемірство.</verse>
				<verse number="14">Побачивши, що вони не поводяться відповідно до істини Доброї Звістки, я сказав Кифі перед усіма: «Якщо ти юдей, але живеш як язичник, а не як юдей, чому ж тоді примушуєш язичників жити за юдейським звичаєм?»</verse>
				<verse number="15">Ми ж – юдеї за народженням, а не грішні язичники.</verse>
				<verse number="16">Однак, знаючи, що людина не може бути виправдана ділами Закону, а тільки вірою в Ісуса Христа, навіть ми увірували в Христа Ісуса, щоб бути виправданими вірою в Христа, а не ділами Закону. Бо жодна людина не буде виправдана ділами Закону.</verse>
				<verse number="17">Але якщо ми, юдеї, шукаючи виправдання в Христі, і самі виявилися грішниками, то невже Христос є служителем гріха? Зовсім ні!</verse>
				<verse number="18">Бо якщо я знову відбудовую те, що зруйнував, то роблю себе грішником.</verse>
				<verse number="19">Адже через Закон я помер для Закону, щоб жити для Бога. Я був розіп’ятий з Христом,</verse>
				<verse number="20">і більше живу не я, але Христос живе в мені. Нині я живу в тілі, і це життя вірою в Сина Божого, Який полюбив мене й віддав Себе за мене.</verse>
				<verse number="21">Я не відкидаю благодаті Божої, бо якщо праведність здобувається Законом, то Христос помер даремно!</verse>
			</chapter>
			<chapter number="3">
				<verse number="1">О нерозумні галати! Хто зачарував вас, щоб ви не корилися істині? Адже перед вашими очима був зображений розіп’ятий Ісус Христос.</verse>
				<verse number="2">Я хотів би дізнатися від вас лише одне: ви прийняли Духа через діла Закону чи через віру в те, що почули?</verse>
				<verse number="3">Невже ви такі нерозумні, що, почавши Духом, зараз закінчуєте тілом?</verse>
				<verse number="4">Невже ви даремно стільки страждали? Не може бути, щоб усе це було даремно!</verse>
				<verse number="5">Хіба Той, Хто дарує вам Духа і творить серед вас чудеса, робить це тому, що ви дотримуєтеся Закону, чи тому, що ви повірили в те, що почули?</verse>
				<verse number="6">Так само й «Авраам повірив Богові, і це було зараховано йому як праведність».</verse>
				<verse number="7">Зрозумійте, що ті, хто має віру, – це сини Авраама.</verse>
				<verse number="8">Писання, передбачивши, що Бог виправдає язичників вірою, заздалегідь проголосило Авраамові Добру Звістку: «Через тебе всі народи будуть благословенні».</verse>
				<verse number="9">Тож ті, хто вірить, благословляються разом з Авраамом, який повірив.</verse>
				<verse number="10">Бо всі, хто покладається на діла Закону, знаходяться під прокляттям, як написано: «Проклятий кожен, хто не дотримується всього, що написано в Книзі Закону».</verse>
				<verse number="11">Очевидно, що через Закон ніхто не виправданий перед Богом, оскільки «праведник житиме вірою»,</verse>
				<verse number="12">а Закон не ґрунтується на вірі; навпаки, він говорить: «Хто виконуватиме його настанови, буде жити ними».</verse>
				<verse number="13">Христос викупив нас від прокляття Закону, ставши за нас прокляттям, бо написано: «Проклятий кожен, хто повішений на дереві».</verse>
				<verse number="14">Він викупив нас, щоб благословення, дане Авраамові, прийшло до язичників через Ісуса Христа й щоб через віру ми отримали обітницю Духа.</verse>
				<verse number="15">Брати, я говорю по-людському: навіть затверджений людьми заповіт ніхто не скасовує й не вносить у нього доповнень.</verse>
				<verse number="16">Ці ж обітниці були дані Авраамові та його нащадку. Писання не говорить «нащадкам», як про багатьох, а «нащадку», як про одного, а Ним є Христос.</verse>
				<verse number="17">Я кажу, що Закон, даний через чотириста тридцять років, не скасовує заповіту, встановленого раніше Богом, і не усуває обітниці.</verse>
				<verse number="18">Бо якщо спадщина від Закону, то вже не за обітницею, але Бог дав її Авраамові через обітницю.</verse>
				<verse number="19">Для чого тоді Закон? Він був доданий, щоб виявити провини, доки не прийде Нащадок, Якому була дана обітниця. Закон був даний через ангелів рукою посередника.</verse>
				<verse number="20">Посередник не потрібен там, де тільки одна сторона, а Бог один.</verse>
				<verse number="21">Тож невже Закон суперечить обітницям Божим? Зовсім ні! Бо якби був даний Закон, який міг би дарувати життя, то праведність була б від Закону.</verse>
				<verse number="22">Але Писання замкнуло все під гріхом, щоб обітниця через віру в Ісуса Христа була дана тим, хто вірить.</verse>
				<verse number="23">До приходу віри ми перебували під вартою Закону, замкнені доти, доки не об’явиться віра.</verse>
				<verse number="24">Отже, Закон був нашим опікуном, поки не прийшов Христос, щоб ми були виправдані вірою.</verse>
				<verse number="25">Коли ж прийшла віра, ми вже не під наглядом опікуна.</verse>
				<verse number="26">Тож через віру в Ісуса Христа ви всі діти Божі,</verse>
				<verse number="27">бо всі, хто був охрещений у Христі, одяглися в Христа.</verse>
				<verse number="28">Нема більше ні юдея, ні язичника, ні раба, ні вільного, ні чоловіка, ні жінки, бо ви всі – одне в Христі Ісусі.</verse>
				<verse number="29">Якщо ви належите Христу, то ви нащадки Авраама й, згідно з обітницею, – спадкоємці.</verse>
			</chapter>
			<chapter number="4">
				<verse number="1">Тож я кажу: поки спадкоємець ще дитина, він нічим не відрізняється від раба, хоч і є володарем усього.</verse>
				<verse number="2">Він підпорядковується опікунам і управителям до часу, встановленого батьком.</verse>
				<verse number="3">Так само й ми, коли були дітьми, знаходилися у рабстві матеріальних і духовних основ світу.</verse>
				<verse number="4">Але коли настала повнота часу, Бог послав Свого Сина, народженого від жінки, народженого під Законом,</verse>
				<verse number="5">щоб викупити тих, хто під Законом, і щоб ми отримали всиновлення.</verse>
				<verse number="6">І, оскільки ви – Його сини, Бог послав Духа Свого Сина в наші серця, Духа, Який кличе: « Авва!», тобто «Отче».</verse>
				<verse number="7">Отже, ти вже не раб, а син; а якщо син, то й спадкоємець через Бога.</verse>
				<verse number="8">Раніше, коли ви не знали Бога, ви були рабами тих, що за своєю природою не є богами.</verse>
				<verse number="9">Але тепер, коли ви пізнали Бога, точніше, коли Бог пізнав вас, то як ви можете повертатися назад до тих слабких і жалюгідних основ світу? Хочете себе знову поневолити?</verse>
				<verse number="10">Ви дотримуєтесь особливих днів, місяців, пір та років.</verse>
				<verse number="11">Боюсь, що всі мої зусилля, витрачені на вас, були марні.</verse>
				<verse number="12">Я благаю вас, брати: станьте такими, як я, бо я став таким, як ви. Ви нічим мене не скривдили.</verse>
				<verse number="13">Як ви знаєте, уперше я проповідував вам Добру Звістку через хворобу.</verse>
				<verse number="14">І, хоча моя хвороба була для вас випробуванням, ви не ставилися до мене з презирством чи зневагою, але прийняли як ангела Божого, як Самого Христа Ісуса.</verse>
				<verse number="15">Де ж тепер ваше блаженство? Я можу засвідчити, що якби ви тоді могли, то вирвали б свої очі й віддали їх мені.</verse>
				<verse number="16">Невже тепер я став вашим ворогом, кажучи вам істину?</verse>
				<verse number="17">Ті люди ревно стараються переманити вас, але не з добрих спонук. Вони хочуть розлучити нас, щоб ви були їхніми ревними прихильниками.</verse>
				<verse number="18">Добре завжди бути ревним для доброї мети, а не лише тоді, коли я з вами.</verse>
				<verse number="19">Діти мої, заради яких я знову терплю біль народження, аж доки Христос не відобразиться у вас.</verse>
				<verse number="20">Як би я хотів бути з вами зараз і змінити мій тон, бо я здивований вами!</verse>
				<verse number="21">Скажіть мені, невже ви, що хочете бути під Законом, не слухаєте Закону?</verse>
				<verse number="22">Адже написано, що Авраам мав двох синів: одного від рабині, а іншого від вільної жінки.</verse>
				<verse number="23">Той, що від рабині, народився за тілом, а той, що від вільної жінки, народився згідно з обіцянкою.</verse>
				<verse number="24">Це треба розуміти образно. Жінки представляють два завіти: один з гори Синай, що народжує в рабство, це – Аґар.</verse>
				<verse number="25">Аґар – Синайська гора в Аравії, а також це нинішній Єрусалим, що перебуває в рабстві зі своїми дітьми.</verse>
				<verse number="26">А небесний Єрусалим – вільний, і він є нашою матір’ю.</verse>
				<verse number="27">Бо написано: «Радій, неплідна, яка не народжувала! Кричи та радій, ти, що не зазнала мук народження, бо більше дітей у покинутої жінки, ніж у тієї, яка має чоловіка».</verse>
				<verse number="28">Ви ж, брати, подібно до Ісаака, є дітьми обітниці.</verse>
				<verse number="29">Та як тоді син, народжений за тілом, переслідував сина, народженого за Духом, так і зараз.</verse>
				<verse number="30">Однак що говорить Писання? «Вижени служницю разом з її сином, бо не буде син рабині співспадкоємцем разом із сином вільної жінки».</verse>
				<verse number="31">Отже, брати, ми діти не рабині, а вільної жінки.</verse>
			</chapter>
			<chapter number="5">
				<verse number="1">Христос визволив нас, щоб ми були вільні. Тож стійте твердо й не підкоряйтеся знову ярму рабства.</verse>
				<verse number="2">Ось я, Павло, кажу вам: якщо ви будете обрізані, то не буде вам користі від Христа.</verse>
				<verse number="3">Я знову свідчу кожному чоловікові, який приймає обрізання, що він зобов’язаний виконувати весь Закон.</verse>
				<verse number="4">Ви, що намагаєтесь виправдатися Законом, стали відчуженими від Христа та відпали від благодаті.</verse>
				<verse number="5">А ми через Духа палко очікуємо виправдання з віри, на яке сподіваємось.</verse>
				<verse number="6">Бо в Христі Ісусі ні обрізання, ні необрізання не мають ніякого значення, важлива лише віра, яка діє через любов.</verse>
				<verse number="7">Ви бігли добре. Хто завадив вам дотримуватись істини?</verse>
				<verse number="8">Таке переконання не від Того, Хто покликав вас.</verse>
				<verse number="9">Пам’ятайте, що трохи закваски заквашує все тісто.</verse>
				<verse number="10">Я впевнений у Господі, що ви не будете мислити інакше. А той, хто бентежить вас, – хто б це не був, – буде покараний.</verse>
				<verse number="11">Брати, якщо я все ще проповідую обрізання, чому мене досі переслідують? Адже тоді камінь спотикання – хрест – був би усунений.</verse>
				<verse number="12">Хай ті, хто засмучує вас питанням обрізання, взагалі себе скоплять!</verse>
				<verse number="13">Брати, ви покликані до свободи. Тільки не використовуйте свободи, щоб догодити гріховній природі, а краще з любов’ю служіть одне одному.</verse>
				<verse number="14">Бо весь Закон міститься в одному слові, а саме: «Люби ближнього свого, як самого себе».</verse>
				<verse number="15">Але якщо ви гризете й пожираєте одне одного, стережіться, щоб ви не знищили одне одного.</verse>
				<verse number="16">Тож кажу вам: живіть Духом і не задовольняйте гріховних бажань тіла.</verse>
				<verse number="17">Бо воно бажає того, що суперечить Духові, а Дух – того, що суперечить гріховним бажанням тіла. Вони ворогують одне з одним, так що ви не робите того, що хочете.</verse>
				<verse number="18">Але якщо вами керує Дух, ви не під Законом.</verse>
				<verse number="19">Гріховні вчинки тіла відомі: це статева розпуста, нечистота, непристойність,</verse>
				<verse number="20">ідолопоклонство, чаклунство, ворожнеча, сварка, ревнощі, гнів, егоїзм, розбрат, єресі,</verse>
				<verse number="21">заздрість, пияцтво, гульня та подібні речі. Я попереджаю вас, як і раніше, що ті, хто так живе, не успадкують Царства Божого.</verse>
				<verse number="22">А плід Духа – це любов, радість, мир, терпіння, доброта, добросердечність, віра,</verse>
				<verse number="23">лагідність і стриманість. Проти цього немає осуду Закону.</verse>
				<verse number="24">Ті, хто належить Христу Ісусу, розіп’яли своє тіло з його пристрастями та гріховними бажаннями.</verse>
				<verse number="25">Оскільки ми живемо Духом, то й далі поводьмося духовно.</verse>
				<verse number="26">Не будьмо зарозумілими, дратуючи одне одного та заздрячи одне одному.</verse>
			</chapter>
			<chapter number="6">
				<verse number="1">Брати, якщо хтось впаде в якийсь гріх, ви, духовно зрілі, виправляйте його в дусі лагідності. Але пильнуйте й себе, щоб ви не впали самі в спокусу.</verse>
				<verse number="2">Носіть тягарі одне одного і так виконаєте Закон Христа.</verse>
				<verse number="3">Якщо хтось вважає себе кимось важливим, хоча насправді він ніщо, той сам себе обманює.</verse>
				<verse number="4">Нехай кожен перевірить власні дії і тоді зможе пишатися зробленим, але тільки в собі, а не перед кимось іншим,</verse>
				<verse number="5">бо кожний має нести свою ношу.</verse>
				<verse number="6">Той, хто отримує настанови зі Слова, повинен ділитися всяким добром зі своїм учителем.</verse>
				<verse number="7">Не обманюйтеся: Бог не може бути осміяним. Бо що людина посіє, те й пожне!</verse>
				<verse number="8">Хто сіє, щоб догодити гріховним бажанням свого тіла, від тіла пожне загибель, а хто сіє, щоб догодити Духові, від Духа пожне життя вічне.</verse>
				<verse number="9">Не втомлюймося, роблячи добро, бо у свій час ми пожнемо, якщо не опустимо рук.</verse>
				<verse number="10">Тож, поки є можливість, робімо добро всім людям, а особливо одновірцям.</verse>
				<verse number="11">Подивіться, якими великими літерами я написав вам власноруч!</verse>
				<verse number="12">Ті, хто прагне справити добре враження в тілі, намагаються змусити вас прийняти обрізання. Вони роблять це лише для того, щоб уникнути переслідувань за хрест Христа.</verse>
				<verse number="13">Бо навіть ті, хто обрізаний, не дотримуються Закону, але хочуть, щоб ви прийняли обрізання, щоб вони могли похвалитися вашим тілом.</verse>
				<verse number="14">Я ж ніколи не хвалюся, хіба що хрестом нашого Господа Ісуса Христа, через який світ розіп’ятий для мене, а я – для світу.</verse>
				<verse number="15">Бо ні обрізання, ні необрізання не мають значення. Головне – бути новим творінням.</verse>
				<verse number="16">Усім, хто дотримується цього правила, та Ізраїлю Божому нехай буде мир і милість.</verse>
				<verse number="17">Відтепер нехай ніхто не турбує мене, бо я ношу на своєму тілі рани Господа Ісуса.</verse>
				<verse number="18">Благодать Господа нашого Ісуса Христа нехай буде з вашим духом, брати. Амінь.</verse>
			</chapter>
		</book>
		<book number="49">
			<chapter number="1">
				<verse number="1">Павло, з волі Божої апостол Христа Ісуса. Святим в Ефесі та віруючим у Христа Ісуса.</verse>
				<verse number="2">Благодать вам і мир від Бога, нашого Отця, і від Господа Ісуса Христа.</verse>
				<verse number="3">Благословенний Бог і Отець нашого Господа Ісуса Христа, Який у Христі благословив нас усяким духовним благословенням у небесних сферах.</verse>
				<verse number="4">Адже Бог обрав нас у Ньому ще до створення світу, щоб ми були святими й непорочними перед Ним у любові.</verse>
				<verse number="5">Він призначив нас заздалегідь для того, щоб усиновити Собі через Ісуса Христа, згідно з уподобанням Його волі,</verse>
				<verse number="6">на похвалу слави Своєї благодаті, яку подарував нам у Своєму улюбленому Сині.</verse>
				<verse number="7">У Ньому ми маємо відкуплення через Його кров, прощення гріхів згідно з багатством Його благодаті.</verse>
				<verse number="8">Він надмірно примножив її між нами в усякій мудрості та розумінні,</verse>
				<verse number="9">відкривши нам таємницю Своєї волі, яку Він замислив у Христі, відповідно до Свого волевиявлення,</verse>
				<verse number="10">щоб здійснити її при сповненні часів і об’єднати в Ньому, у Христі, усе, що на небі та на землі.</verse>
				<verse number="11">У Ньому ми стали обраними спадкоємцями, призначеними заздалегідь згідно з планом Того, Хто здійснює все за наміром Своєї волі,</verse>
				<verse number="12">щоб ми – ті, які перші мали надію на Христа, – були на похвалу Його слави.</verse>
				<verse number="13">У Ньому й ви, почувши Слово істини – Добру Звістку вашого спасіння – та повіривши в Нього, були запечатані обіцяним Святим Духом,</verse>
				<verse number="14">Який є завдатком нашої спадщини для викуплення того, що належить Богові, на похвалу Його слави.</verse>
				<verse number="15">Тому і я, почувши про вашу віру в Господа Ісуса й про любов до всіх святих,</verse>
				<verse number="16">не перестаю дякувати за вас, згадуючи вас у своїх молитвах,</verse>
				<verse number="17">щоб Бог нашого Господа Ісуса Христа, Отець слави, дав вам Духа мудрості й одкровення в Його пізнанні,</verse>
				<verse number="18">просвітивши очі вашого серця, щоб ви зрозуміли, якою є надія вашого покликання, яким є багатство слави Його спадщини у святих</verse>
				<verse number="19">і якою є безмірна велич Його сили щодо нас, віруючих, згідно з дією могутності Його сили,</verse>
				<verse number="20">що Він виявив у Христі, воскресивши Його з мертвих і посадивши праворуч від Себе в небесних сферах</verse>
				<verse number="21">вище від будь-якого начальства, авторитету, сили, володарювання та будь-якого даного імені, не тільки в цьому віці, але й у майбутньому.</verse>
				<verse number="22">Він усе підкорив під Його ноги та дав Його Церкві як Голову над усім,</verse>
				<verse number="23">Церкві, яка є Його тілом, повнотою Того, Хто наповнює все в усіх.</verse>
			</chapter>
			<chapter number="2">
				<verse number="1">Ви були мертвими через ваші переступи та гріхи,</verse>
				<verse number="2">в яких жили згідно зі звичаєм цього світу, за волею володаря, що панує в повітрі, духа, що нині діє в синах непокори,</verse>
				<verse number="3">серед котрих і ми всі колись жили в бажаннях нашої плоті, виконуючи волю плоті й думок, та були від природи дітьми гніву, як і інші.</verse>
				<verse number="4">Але Бог, Який багатий на милість, через Свою велику любов, якою Він нас полюбив,</verse>
				<verse number="5">нас, мертвих через переступи, оживив разом із Христом – благодаттю ви були спасенні!</verse>
				<verse number="6">Він воскресив нас разом із Христом і разом із Ним посадив нас у небесні сфери в Христі Ісусі,</verse>
				<verse number="7">щоб показати в майбутніх віках безмірне багатство Своєї благодаті в доброті до нас у Христі Ісусі.</verse>
				<verse number="8">Адже благодаттю ви були спасенні через віру, і це не ваша заслуга, а Божий дар,</verse>
				<verse number="9">не на основі вчинків, щоб ніхто не вихвалявся.</verse>
				<verse number="10">Тому що ми – Його творіння, створені в Христі Ісусі для добрих діл, які Бог підготував заздалегідь, щоб ми перебували в них.</verse>
				<verse number="11">Тому згадайте, що колись за тілом ви були язичниками, яких називають необрізаними ті, хто обрізаний людською рукою.</verse>
				<verse number="12">Адже в той час ви були без Христа, відчужені від громади Ізраїля, чужі завітам обітниці, без надії і без Бога у світі.</verse>
				<verse number="13">Але нині в Христі Ісусі ви, що колись були далекими, стали близькими через кров Христа.</verse>
				<verse number="14">Бо Він – наш мир, Який зробив із двох одне, зруйнувавши у Своєму тілі стіну, що розділяла їх, тобто ворожнечу.</verse>
				<verse number="15">Він скасував Закон заповідей з його правилами, щоб із двох – юдеїв і язичників – створити в Собі одне нове людство, встановивши таким чином мир,</verse>
				<verse number="16">і обох примирити з Богом в одному тілі через хрест, усунувши в Собі ворожнечу.</verse>
				<verse number="17">Він прийшов і звістив мир вам, далеким, і мир вам, близьким,</verse>
				<verse number="18">адже через Нього ми, одні й другі, маємо доступ до Отця в одному Дусі.</verse>
				<verse number="19">Отже, ви більше не сторонні й не чужинці, а співгромадяни святих і домашні для Бога,</verse>
				<verse number="20">збудовані на основі апостолів та пророків, де наріжним каменем є Сам Христос Ісус,</verse>
				<verse number="21">в Якому вся будівля, побудована гармонійно, зростає у святий храм у Господі.</verse>
				<verse number="22">У Ньому й ви збудовуєтеся разом у Божу оселю в Дусі.</verse>
			</chapter>
			<chapter number="3">
				<verse number="1">Тому я, Павло, в’язень Христа Ісуса заради вас, язичників, молюся Богові.</verse>
				<verse number="2">Ви ж, напевно, чули про те, що Бог поклав на мене відповідальність передати вам Божу благодать,</verse>
				<verse number="3">адже через одкровення мені була відкрита таємниця, як я вам коротко писав раніше.</verse>
				<verse number="4">Читаючи це, ви можете збагнути моє розуміння таємниці Христа,</verse>
				<verse number="5">яка не була розкрита людським синам у минулих поколіннях так, як вона відкрита зараз Його святим апостолам і пророкам через Духа,</verse>
				<verse number="6">а саме: язичники – спадкоємці разом із нами, належать разом із нами до одного тіла й розділяють разом із нами обітницю в Христі Ісусі через Добру Звістку,</verse>
				<verse number="7">служителем якої я став згідно з даром Божої благодаті, даного мені відповідно до дії Його сили.</verse>
				<verse number="8">Так, мені, найменшому з усіх святих, була дана ця благодать: звіщати язичникам незліченне Христове багатство</verse>
				<verse number="9">й просвіщати всіх щодо здійснення таємниці, що віками була прихована в Бозі, Який створив усе,</verse>
				<verse number="10">щоб начальствам і авторитетам із небесних сфер тепер було виявлено через Церкву багатогранну мудрість Бога,</verse>
				<verse number="11">згідно з вічним наміром, який був здійснений у Христі Ісусі, Господі нашому.</verse>
				<verse number="12">У Ньому ми маємо свободу і через віру в Нього можемо з відвагою наближатися до Бога.</verse>
				<verse number="13">Тому я прошу вас не занепадати духом через мої страждання за вас: це є ваша слава.</verse>
				<verse number="14">Тому я схиляю свої коліна перед Отцем Господа нашого Ісуса Христа,</verse>
				<verse number="15">від Якого кожна родина має ім’я на небі й на землі,</verse>
				<verse number="16">і молюся, щоб згідно з багатством Його слави ваша внутрішня людина була зміцнена силою через Його Духа,</verse>
				<verse number="17">щоб через віру Христос перебував у ваших серцях, щоб ви, укорінені й утверджені на любові,</verse>
				<verse number="18">були спроможні зрозуміти разом з усіма святими, якою є ширина й довжина, висота й глибина,</verse>
				<verse number="19">щоб могли пізнати любов Христа, яка виходить за межі розуміння, і були наповнені всією повнотою Бога.</verse>
				<verse number="20">А Тому, Хто відповідно до сили, що діє в нас, може зробити набагато більше, ніж ми просимо чи думаємо, –</verse>
				<verse number="21">Йому слава в Церкві і в Христі Ісусі у всіх поколіннях та навіки-віків! Амінь.</verse>
			</chapter>
			<chapter number="4">
				<verse number="1">Отже, я, в’язень заради Господа, закликаю вас жити так, щоб бути гідними покликання, яке ви отримали:</verse>
				<verse number="2">з усією покорою та смиренням, з довготерпінням приймайте одне одного в любові,</verse>
				<verse number="3">намагаючись зберегти єдність Духа в узах миру.</verse>
				<verse number="4">Є одне тіло й один Дух, так само як і ви були покликані до однієї надії вашого покликання;</verse>
				<verse number="5">один Господь, одна віра, одне хрещення,</verse>
				<verse number="6">один Бог і Отець усіх, Який над усіма, через усіх і в усіх.</verse>
				<verse number="7">Але кожному з нас була дана благодать відповідно до міри дару Христа.</verse>
				<verse number="8">Тому сказано: «Піднявшись на висоту, Він полонив бранців і дав людям дари».</verse>
				<verse number="9">(І що означає «піднявшись», як не те, що раніше Він спустився до найнижчих місць землі?</verse>
				<verse number="10">Хто спустився, Той і піднявся над усім небом, щоб наповнити все.)</verse>
				<verse number="11">І Він дав одним бути апостолами, іншим – пророками, іншим – євангелістами, іншим – пасторами та вчителями,</verse>
				<verse number="12">щоб спорядити святих для справи служіння з метою збудування тіла Христового,</verse>
				<verse number="13">доки ми всі не досягнемо єдності віри й пізнання Сина Божого, ставши зрілими за мірою повноти Христа,</verse>
				<verse number="14">щоб ми більше не були дітьми, які носяться хвилями й захоплюються всяким вітром учення через людську хитрість, через підступність, що вводить в оману,</verse>
				<verse number="15">а, будучи правдомовними в любові, у всьому зростали в Того, Хто є Головою, – Христа.</verse>
				<verse number="16">Від Нього все тіло, гармонійно побудоване й міцно зв’язане за допомогою кожного суглоба, у міру дії кожної частини, зростає в любові.</verse>
				<verse number="17">Тому я кажу це й свідчу в Господі, щоб ви більше не жили, як живуть язичники в пустоті їхнього розуму,</verse>
				<verse number="18">затьмарені в розумінні й відчужені від життя Бога через їхнє незнання, спричинене закам’янілістю їхніх сердець.</verse>
				<verse number="19">Ставши нечутливими, вони віддали самих себе розпусті, щоб із ненаситністю чинити всяку нечистоту.</verse>
				<verse number="20">Але ви не так пізнали Христа.</verse>
				<verse number="21">Якщо ви насправді почули Його й були навчені в Ньому згідно з істиною, яка є в Ісусі,</verse>
				<verse number="22">щодо вашої попередньої поведінки, то позбувайтеся старої людини, яка псується через оманливі бажання,</verse>
				<verse number="23">будьте оновленими в дусі вашого розуму</verse>
				<verse number="24">й одягніться в нову людину, створену за образом Бога, у праведності та святості істини.</verse>
				<verse number="25">Тому позбудьтеся брехні, нехай кожен говорить правду своєму ближньому, бо ми частини тіла одне одного.</verse>
				<verse number="26">«Гнівайтеся, але не грішіть», нехай сонце не заходить над вашим гнівом,</verse>
				<verse number="27">і не давайте місця дияволу.</verse>
				<verse number="28">Хто крав, хай більше не краде, а краще нехай сумлінно працює, роблячи власними руками щось добре, щоб він мав чим поділитися з тим, у кого є потреба.</verse>
				<verse number="29">Нехай з ваших уст не виходить жодне гниле, недоречне слово, а лише добре, яке при потребі може зміцнити, принести благодать тим, хто слухає.</verse>
				<verse number="30">І не засмучуйте Божого Святого Духа, Яким ви були запечатані на день викуплення.</verse>
				<verse number="31">Нехай буде усунена з-поміж вас усяка гіркота, гнів, лють, крик і зневага разом з усяким злом!</verse>
				<verse number="32">Будьте ж одне до одного доброзичливими, м’якосердними, прощаючи одне одного так, як і Бог простив вам у Христі.</verse>
			</chapter>
			<chapter number="5">
				<verse number="1">Отже, наслідуйте Бога, як улюблені діти,</verse>
				<verse number="2">і живіть у любові, як і Христос полюбив нас і віддав Самого Себе за нас як дар і жертву, запашну та приємну Богові.</verse>
				<verse number="3">А статева розпуста, усяка нечистота або ненаситність нехай навіть не згадуються серед вас, як і належить святим.</verse>
				<verse number="4">Так само як і непристойна поведінка, порожні балачки або грубі жарти, які не є доречними, нехай краще у вас буде вдячність.</verse>
				<verse number="5">Знайте ж, що жоден розпусник, нечистий чи жадібний до наживи, який, по суті, є ідолопоклонником, не має спадщини в Царстві Христа і Бога.</verse>
				<verse number="6">Нехай ніхто не обманює вас пустими словами, бо через це приходить Божий гнів на синів непокори.</verse>
				<verse number="7">Тому не ставайте їхніми спільниками,</verse>
				<verse number="8">бо колись ви були темрявою, а зараз – світло в Господі. Живіть як діти світла,</verse>
				<verse number="9">– адже плід світла полягає в усякій доброті, праведності та істині, –</verse>
				<verse number="10">досліджуючи те, що до вподоби Господу,</verse>
				<verse number="11">і не майте спільності з безплідними ділами темряви, але краще викривайте їх.</verse>
				<verse number="12">Адже соромно навіть говорити про те, що вони роблять потайки.</verse>
				<verse number="13">Усе те, що викривається світлом, стає явним,</verse>
				<verse number="14">бо все явне є світлом. Тому сказано: «Прокинься, ти, що спиш, піднімися з мертвих, і Христос освітить тебе».</verse>
				<verse number="15">Отже, зважайте на те, як ви живете, і поводьтеся не як немудрі, а як мудрі,</verse>
				<verse number="16">цінуючи час, адже дні лукаві.</verse>
				<verse number="17">Тому не будьте нерозумними, а вникайте в те, у чому полягає воля Господа.</verse>
				<verse number="18">Не напивайтеся вина, в якому розпуста, але будьте сповнені Духом,</verse>
				<verse number="19">розмовляючи між собою псалмами, гімнами й духовними піснями, співаючи та прославляючи Господа у вашому серці,</verse>
				<verse number="20">завжди й за все дякуючи Богові й Отцю в ім’я Господа нашого Ісуса Христа.</verse>
				<verse number="21">Підкоряйтеся одне одному в страху Христовім.</verse>
				<verse number="22">Дружини, підкоряйтеся своїм чоловікам, як Господеві,</verse>
				<verse number="23">адже чоловік – голова дружини, як і Христос – Голова Церкви, Він же – Спаситель тіла.</verse>
				<verse number="24">І як Церква підкоряється Христу, так само й дружини мають підкорятися своїм чоловікам в усьому.</verse>
				<verse number="25">Чоловіки, любіть своїх дружин так, як і Христос полюбив Церкву й віддав Себе за неї,</verse>
				<verse number="26">щоб освятити її, очистивши обмиванням у воді за допомогою Слова,</verse>
				<verse number="27">і щоб поставити її перед Собою як славну Церкву, без плям, зморшок чи чогось подібного, але святу й невинну.</verse>
				<verse number="28">Так само й чоловіки повинні любити своїх дружин, як свої власні тіла. Той, хто любить свою дружину, любить самого себе.</verse>
				<verse number="29">Адже немає нікого, хто б ненавидів своє тіло, але кожен годує його й турбується про нього, як і Христос про Церкву,</verse>
				<verse number="30">тому що ми – частини Його тіла, «з Його плоті й кісток».</verse>
				<verse number="31">«Тому залишить чоловік батька свого й матір свою і прилине до жінки своєї, і будуть двоє одним тілом».</verse>
				<verse number="32">Це велика таємниця, але я кажу про Христа й про Церкву.</verse>
				<verse number="33">Отже, нехай кожен із вас любить свою дружину, як себе самого, а дружина нехай боїться свого чоловіка.</verse>
			</chapter>
			<chapter number="6">
				<verse number="1">Діти, слухайтеся ваших батьків у Господі, адже це справедливо.</verse>
				<verse number="2">«Шануй твого батька та матір» – це перша заповідь з обітницею:</verse>
				<verse number="3">«щоб тобі було добре і щоб ти був довголітнім на землі».</verse>
				<verse number="4">Батьки, не дратуйте ваших дітей, а виховуйте їх у дисципліні та вченні Господа.</verse>
				<verse number="5">Раби, слухайтеся ваших земних господарів зі страхом і трепетом, у щирості вашого серця, як Христа,</verse>
				<verse number="6">не лише про людське око, як підлабузники, але як раби Христа, що виконують Божу волю від душі.</verse>
				<verse number="7">Служіть із доброзичливістю, як Господу, а не як людям,</verse>
				<verse number="8">знаючи, що кожен, хто робить щось добре, це ж отримає від Господа – як раб, так і вільний.</verse>
				<verse number="9">А ви, пани, чиніть із ними так само, без погроз, розуміючи, що і їхній, і ваш Пан є в небесах, і у Нього немає упередженості.</verse>
				<verse number="10">Насамкінець зміцнюйтеся Господом і могутністю Його сили.</verse>
				<verse number="11">Одягніться в повне Боже озброєння, щоб ви могли протистояти хитрощам диявола.</verse>
				<verse number="12">Адже ми не боремося проти крові й плоті, а проти начальств, проти авторитетів, проти світових правителів темряви цього віку, проти злих духів із небесних сфер.</verse>
				<verse number="13">Тому візьміть увесь обладунок Божий, щоб ви могли чинити опір у день злий і, виконавши все, вистояти.</verse>
				<verse number="14">Отже, стійте, підперезавши ваші стегна істиною, одягнувши нагрудник праведності</verse>
				<verse number="15">й взувши ноги в готовність звіщати Добру Звістку миру.</verse>
				<verse number="16">Окрім цього, візьміть щит віри, яким зможете гасити всі розпечені стріли диявола.</verse>
				<verse number="17">Візьміть також шолом спасіння і меч Духа, яким є Боже Слово.</verse>
				<verse number="18">Моліться в Дусі при кожній нагоді усілякими молитвами й проханнями. Будьте пильними в цьому з усією наполегливістю й молитвою за всіх святих.</verse>
				<verse number="19">Моліться й за мене, щоб, коли я відкриваю вуста, мені було дане слово й щоб я сміливо проповідував таємницю Доброї Звістки,</verse>
				<verse number="20">заради якої я є послом у кайданах. Моліться, щоб я міг говорити сміливо, як мені й належить.</verse>
				<verse number="21">А про мене й про те, що я роблю, вам усе розповість Тихик, улюблений брат і вірний служитель у Господі,</verse>
				<verse number="22">якого я послав до вас для того, щоб ви довідалися про нас і щоб він підбадьорив ваші серця.</verse>
				<verse number="23">Мир братам і любов із вірою від Бога Отця і Господа Ісуса Христа.</verse>
				<verse number="24">Благодать з усіма тими, хто має нетлінну любов до нашого Господа Ісуса Христа.</verse>
			</chapter>
		</book>
		<book number="50">
			<chapter number="1">
				<verse number="1">Павло і Тимофій, раби Христа Ісуса. Усім святим у Христі Ісусі, що знаходяться у Филиппах разом з єпископами та дияконами.</verse>
				<verse number="2">Благодать вам і мир від Бога, нашого Отця, і від Господа Ісуса Христа.</verse>
				<verse number="3">Я дякую моєму Богові при кожній згадці про вас,</verse>
				<verse number="4">завжди, у кожній моїй молитві за всіх вас. З радістю молюся</verse>
				<verse number="5">за вашу участь у поширенні Доброї Звістки з перших днів і донині.</verse>
				<verse number="6">Адже я впевнений у тому, що Той, Хто розпочав у вас добре діло, завершить його до Дня Христа Ісуса.</verse>
				<verse number="7">Це справедливо так думати про вас усіх, адже я ношу вас у серці, і як в моєму ув’язненні, так і в захисті та утвердженні Доброї Звістки ви учасники цієї благодаті разом зі мною.</verse>
				<verse number="8">Адже Бог мені свідок, що я сумую за всіма вами почуттями Христа Ісуса.</verse>
				<verse number="9">І за те молюся, щоб ваша любов зростала все більше й більше в пізнанні та всякому розумінні,</verse>
				<verse number="10">щоб ви могли визначати те, що краще, аби ви були чистими й непорочними в День Христа,</verse>
				<verse number="11">сповнені плодом праведності через Ісуса Христа на славу й похвалу Бога.</verse>
				<verse number="12">Брати, хочу, щоб ви знали: те, що сталося зі мною, посприяло поширенню Доброї Звістки,</verse>
				<verse number="13">оскільки всій імператорській варті та всім іншим стали відомі мої кайдани за Христа,</verse>
				<verse number="14">і багато братів, які через мої кайдани вірять у Господа, мають ще більшу наснагу безстрашно звіщати Слово.</verse>
				<verse number="15">Правда й те, що дехто проповідує Христа через заздрість та чвари, а дехто – з доброї волі.</verse>
				<verse number="16">Одні роблять це з любові, знаючи, що я поставлений захищати Добру Звістку.</verse>
				<verse number="17">А інші проповідують Христа з самолюбних амбіцій, не щиро, бажаючи зробити ще тяжчими мої кайдани.</verse>
				<verse number="18">Ну і що? Неважливо, як, удавано чи правдиво, але Христа проповідують, і через це я радію. І надалі радітиму,</verse>
				<verse number="19">знаючи, що це приведе до мого визволення завдяки вашим молитвам та підтримці Духа Ісуса Христа,</verse>
				<verse number="20">згідно з моїм ревним очікуванням та моєю надією, що я ні в чому не буду осоромлений, але з усією сміливістю, як завжди, так і нині, Христос буде звеличений у моєму тілі, чи то життям, чи то смертю.</verse>
				<verse number="21">Бо для мене жити – це Христос, а вмерти – це надбання.</verse>
				<verse number="22">Але якщо треба жити в тілі, то це означатиме для мене плідну працю. Що ж обрати? Я не знаю!</verse>
				<verse number="23">Я стиснутий з двох сторін: маю бажання піти й бути разом із Христом, бо так набагато краще,</verse>
				<verse number="24">однак залишатися в тілі – потрібніше для вас.</verse>
				<verse number="25">Будучи впевненим у цьому, я знаю, що залишуся та продовжу жити поруч з усіма вами для вашого успіху й радості віри,</verse>
				<verse number="26">щоб через мене, коли я знову прийду до вас, ваша похвала зросла в Христі Ісусі.</verse>
				<verse number="27">Тільки живіть згідно із Христовою Доброю Звісткою, щоб, незалежно від того, чи прийду й побачу вас, чи ні, я чув, що ви залишаєтеся в одному дусі й однодушно боретеся за віру Доброї Звістки,</verse>
				<verse number="28">не даючи супротивникам залякати себе ні в чому. Для них це доказ їхнього знищення, а для вас – спасіння, і це від Бога.</verse>
				<verse number="29">Адже завдяки Христу вам дарована благодать не тільки вірити в Нього, а й страждати за Нього,</verse>
				<verse number="30">маючи таку ж боротьбу, яку ви бачили в мене й про яку ви зараз чуєте.</verse>
			</chapter>
			<chapter number="2">
				<verse number="1">Отже, коли є якесь підбадьорення в Христі, коли є якась утіха в любові, коли є якась спільність Духа, коли є якісь щирі почуття та милосердя,</verse>
				<verse number="2">то доповніть мою радість: майте однакове мислення, однакову любов, будьте однодушні та однодумні.</verse>
				<verse number="3">Не робіть нічого з самолюбних амбіцій чи з марнославства, а в смиренності вважайте одне одного за вищого від себе,</verse>
				<verse number="4">дбаючи не лише про самих себе, а й про інших.</verse>
				<verse number="5">Нехай у вас буде те ж мислення, що й у Христа Ісуса.</verse>
				<verse number="6">Він, будучи в образі Божому, не вважав, що рівність із Богом треба захопити,</verse>
				<verse number="7">але принизив Самого Себе, прийнявши образ раба, став подібним до людини і на вигляд як людина з’явився.</verse>
				<verse number="8">Він упокорив Себе, ставши слухняним до самої смерті, причому смерті на хресті!</verse>
				<verse number="9">Тому й Бог підніс Його понад усе і дав Йому ім’я, вище від усякого іншого імені,</verse>
				<verse number="10">щоб перед іменем Ісуса вклонилося кожне коліно на небі, на землі та під землею</verse>
				<verse number="11">і щоб кожен язик визнав, що Ісус Христос – це Господь на славу Бога Отця.</verse>
				<verse number="12">Тому, любі мої, оскільки ви завжди були слухняними, і не лише в моїй присутності, але й тепер, коли я відсутній, звершуйте ваше спасіння зі страхом та тремтінням,</verse>
				<verse number="13">адже Бог є Тим, Хто викликає у вас і бажання, і дію згідно зі Своєю доброю волею.</verse>
				<verse number="14">Робіть усе без нарікань та суперечок,</verse>
				<verse number="15">щоб ви стали бездоганними та невинними «Божими непорочними дітьми серед зіпсованого та розбещеного покоління», в якому ви сяєте як світильники у світі,</verse>
				<verse number="16">тримаючись Слова життя, щоб я міг похвалитися в День Христа, що недаремно біг і недаремно трудився.</verse>
				<verse number="17">І навіть якщо моя кров буде пролита на додаток до вашої жертви й вірного богослужіння, я радію та веселюся разом із вами усіма.</verse>
				<verse number="18">Так само й ви радійте та веселіться разом зі мною!</verse>
				<verse number="19">Надіюсь у Господі Ісусі, що незабаром пошлю до вас Тимофія, щоб і я міг підбадьоритися вістями про вас.</verse>
				<verse number="20">Бо я не маю нікого іншого, такого ж відданого душею, хто б так щиро подбав про вас.</verse>
				<verse number="21">Адже всі шукають свого, а не того, що належить Ісусу Христу.</verse>
				<verse number="22">Ви знаєте його характер і те, що він служив разом зі мною для Доброї Звістки, немов батько із сином.</verse>
				<verse number="23">Тож сподіваюся послати його відразу, як тільки дізнаюся, що буде зі мною,</verse>
				<verse number="24">і я впевнений у Господі, що скоро і сам прийду.</verse>
				<verse number="25">Також я вважав за необхідне послати до вас Епафродита, мого брата й товариша в праці та боротьбі, вашого посланця та служителя в моїх потребах.</verse>
				<verse number="26">Він дуже сумував за всіма вами та був стривожений, що ви почули про його хворобу.</verse>
				<verse number="27">Він і справді захворів і мало не помер, але Бог змилувався над ним, і не лише над ним, а й наді мною, щоб мені не довелося мати скорботу за скорботою.</verse>
				<verse number="28">Тож я послав його якомога швидше, щоб, побачивши його знову, ви зраділи, а я не був таким засмученим.</verse>
				<verse number="29">Отже, прийміть його з усією радістю в Господі та майте повагу до таких людей,</verse>
				<verse number="30">адже він мало не помер заради праці для Христа, ризикуючи життям, аби доповнити нестаток вашого служіння мені.</verse>
			</chapter>
			<chapter number="3">
				<verse number="1">Нарешті, брати мої, радійте в Господі! Мені писати вам усе це неважко, а для вас це корисно.</verse>
				<verse number="2">Стережіться псів! Стережіться поганих працівників на Божій ниві, стережіться тих, у кого порізана плоть!</verse>
				<verse number="3">Адже обрізання – це ми, що служимо Божим Духом, що вихваляємося в Христі Ісусі й що не покладаємося на тіло,</verse>
				<verse number="4">хоча я й міг би покластися на тіло. Якщо хтось інший вважає, що може покластися на тіло, то тим більше я:</verse>
				<verse number="5">обрізаний восьмого дня, з роду Ізраїля, з племені Веніаміна, єврей з євреїв, щодо Закону – фарисей,</verse>
				<verse number="6">щодо ревності – переслідувач Церкви, щодо праведності, яка відповідає Закону, – бездоганний.</verse>
				<verse number="7">Але те, що для мене колись було надбанням, я визнав втратою заради Христа.</verse>
				<verse number="8">Навіть більше, я все вважаю втратою через вищу цінність пізнання Христа Ісуса, мого Господа. Задля Нього я втратив усе і вважаю це сміттям, аби здобути Христа</verse>
				<verse number="9">й знайти себе в Ньому, не маючи власної праведності, яка походить від Закону, але таку, що приходить через віру в Христа: праведність, яка приходить від Бога, на основі віри.</verse>
				<verse number="10">Прагну пізнати Його й силу Його воскресіння, а також розділити Його страждання, уподібнюючись Йому в смерті,</verse>
				<verse number="11">щоб таким чином якось досягти воскресіння з мертвих.</verse>
				<verse number="12">Не кажу, що я вже це отримав чи вже став довершеним. Я лише прагну досягнути воскресіння, яким досягнув мене Христос Ісус.</verse>
				<verse number="13">Брати, я не вважаю, що досягнув цього, але роблю одне: забуваючи те, що позаду, і тягнучись до того, що попереду,</verse>
				<verse number="14">переслідую ціль – отримати винагороду Божого покликання згори в Христі Ісусі.</verse>
				<verse number="15">Отже, якщо хтось зрілий духовно, нехай так думає! Якщо ж ви думаєте інакше, то Бог вам відкриє і це.</verse>
				<verse number="16">Однак дотримуймося того, чого вже досягли!</verse>
				<verse number="17">Брати, будьте моїми послідовниками та дивіться уважно на тих, хто живе за прикладом, який ми вам подали.</verse>
				<verse number="18">Адже багато людей – про них я не раз згадував, а тепер говорю з плачем – живуть як вороги Христового хреста.</verse>
				<verse number="19">Їхній кінець – знищення, їхній бог – шлунок, а їхня слава – в їхньому соромі. Вони думають тільки про земне.</verse>
				<verse number="20">Але наше громадянство знаходиться на небесах, звідки ми очікуємо Спасителя, Господа Ісуса Христа,</verse>
				<verse number="21">Який перетворить наше принижене тіло, щоб воно було подібне до Його прославленого тіла, через дію Його сили, яка підкорює все.</verse>
			</chapter>
			<chapter number="4">
				<verse number="1">Отже, мої улюблені та дорогі брати, ви моя радість і вінок, стійте непохитно в Господі, любі!</verse>
				<verse number="2">Закликаю Еводію та Синтихію бути однодумними в Господі.</verse>
				<verse number="3">Так, я прошу тебе, вірний товаришу, допоможи їм. Вони боролися за Добру Звістку разом зі мною, із Клементом та іншими моїми братами, чиї імена є в книзі життя.</verse>
				<verse number="4">Завжди радійте в Господі! І знову кажу: радійте!</verse>
				<verse number="5">Нехай ваша лагідність буде відома всім людям! Господь близько.</verse>
				<verse number="6">Ні про що не турбуйтеся, але в усьому з подякою відкривайте ваші прохання Богові в молитві та благанні.</verse>
				<verse number="7">І Божий мир, який перевершує будь-яке розуміння, збереже ваші серця й ваші думки в Христі Ісусі.</verse>
				<verse number="8">Наостанку, брати: що істинне, що достойне, що праведне, що чисте, що любе, що гідне похвали, що доброчесність чи достойне слави – про це роздумуйте.</verse>
				<verse number="9">І чого навчилися, що отримали, почули та побачили в мені – те й робіть! І нехай Бог миру буде з вами.</verse>
				<verse number="10">Я надзвичайно зрадів у Господі, адже тепер ви знову почали турбуватися про мене в думках. Ви думали про це, але не мали відповідної нагоди.</verse>
				<verse number="11">Я кажу вам про це не тому, що маю потребу, адже я навчився бути задоволеним незалежно від обставин.</verse>
				<verse number="12">Я вмію жити смиренно та вмію жити з достатком. Я звик до будь-яких умов: і бути ситим, і бути голодним, і бути в достатку, і мати нестачу.</verse>
				<verse number="13">Я все можу в Тому, Хто мене зміцнює.</verse>
				<verse number="14">А втім, ви добре зробили, розділивши зі мною моє страждання.</verse>
				<verse number="15">Ви ж, филип’яни, знаєте, що на початку проповідування Доброї Звістки, коли я вийшов із Македонії, жодна церква не підтримала мене пожертвами та гостинністю, окрім вас.</verse>
				<verse number="16">Адже одного разу, та навіть двічі, ви посилали мені допомогу до Солуня.</verse>
				<verse number="17">Не те, щоб я прагнув якогось подарунка, просто прагну плоду, який зростає на вашу користь.</verse>
				<verse number="18">Я отримав усе і маю з достатком. Маю всього вдосталь, адже отримав від Епафродита ваші дари – приємний аромат, прийнятну жертву, яка до вподоби Богу.</verse>
				<verse number="19">Мій Бог сповнить усі ваші потреби згідно з Його багатством у славі, у Христі Ісусі.</verse>
				<verse number="20">Богу й Отцю нашому нехай буде слава навіки-віків! Амінь.</verse>
				<verse number="21">Привітайте всіх святих у Христі Ісусі! Брати, які зі мною, вас вітають.</verse>
				<verse number="22">Усі святі вас вітають, а особливо ті, що з дому Кесаря.</verse>
				<verse number="23">Нехай благодать Господа Ісуса Христа буде з вашим духом! Амінь.</verse>
			</chapter>
		</book>
		<book number="51">
			<chapter number="1">
				<verse number="1">Павло, з волі Божої апостол Христа Ісуса, і брат Тимофій.</verse>
				<verse number="2">Святим та вірним братам у Христі, що в Колосах. Благодать вам і мир від Бога, нашого Отця.</verse>
				<verse number="3">Молячись за вас, ми завжди дякуємо Богу, Отцю нашого Господа Ісуса Христа,</verse>
				<verse number="4">адже ми почули про вашу віру в Христа Ісуса й про любов, яку ви виявляєте до всіх святих</verse>
				<verse number="5">через надію, яка зберігається на небесах для вас і яку ви почули раніше в Слові істини – Добрій Звістці,</verse>
				<verse number="6">що дійшла до вас. Вона приносить плоди та зростає як у всьому світі, так і поміж вами з того дня, коли ви почули й пізнали Божу благодать в істині.</verse>
				<verse number="7">Цього ви навчилися від Епафраса, який, як і ми, є улюбленим рабом та вірним служителем Христа для вас</verse>
				<verse number="8">і який відкрив нам вашу любов у Дусі.</verse>
				<verse number="9">Тому й ми з того дня, як почули про це, не припиняємо молитися за вас і просити, щоб ви були наповнені пізнанням Його волі в усій мудрості та духовному розумінні,</verse>
				<verse number="10">щоб ви гідно жили перед Господом і в усьому Йому догоджали, приносячи плоди кожною доброю справою та зростаючи в пізнанні Бога;</verse>
				<verse number="11">зміцнюючись усякою силою через могутність Його слави для досягнення стійкості й терпеливості у всіляких ситуаціях, з радістю</verse>
				<verse number="12">дякуючи Отцеві, Який зробив вас гідними отримати частину спадщини святих у світлі.</verse>
				<verse number="13">Він визволив нас від влади темряви та переніс у Царство Свого улюбленого Сина.</verse>
				<verse number="14">У Ньому ми маємо відкуплення через Його кров – прощення гріхів.</verse>
				<verse number="15">Він – образ невидимого Бога, Первісток усього творіння.</verse>
				<verse number="16">Адже в Ньому створено все, що на небесах і на землі, видиме та невидиме: чи престоли, чи володарювання, чи начальства, чи авторитети – усе створено через Нього й для Нього.</verse>
				<verse number="17">Він є перед усім, і в Ньому все тримається разом.</verse>
				<verse number="18">Він є Головою тіла – Церкви. Він початок усього, Первісток серед воскреслих із мертвих, щоб в усьому Йому мати першість.</verse>
				<verse number="19">Адже Богу було до вподоби, щоб у Ньому перебувала вся повнота</verse>
				<verse number="20">й щоб через Нього примирити із Собою все, що на землі і на небі, уклавши мир через кров Його хреста.</verse>
				<verse number="21">Ви колись були відчуженими й ворогами у вашому розумі через ваші погані вчинки.</verse>
				<verse number="22">Але тепер Він примирив вас у Своєму людському тілі через смерть, щоб поставити вас святими, непорочними й невинними перед Собою,</verse>
				<verse number="23">якщо ви залишитеся стійкими й утвердженими у вірі, не віддаляючись від надії Доброї Звістки, яку ви почули і яка була проповідувана всьому творінню під небом і служителем якої став я, Павло.</verse>
				<verse number="24">Тепер я радію в стражданнях за вас і доповнюю в моєму тілі нестачу Христових страждань заради Його тіла, яким є Церква.</verse>
				<verse number="25">Я став її служителем за Божим розпорядженням, яке було дане мені для вас, – сповнити Боже Слово,</verse>
				<verse number="26">таємницю, яка була прихована впродовж віків і поколінь, але тепер відкрита Його святим.</verse>
				<verse number="27">Бог захотів дати їм пізнати, яким є багатство слави цієї таємниці між язичниками: Христос у вас – надія слави!</verse>
				<verse number="28">Його ми проповідуємо, наставляючи й навчаючи кожну людину з усією мудрістю, щоб представити кожну людину довершеною в Христі.</verse>
				<verse number="29">Заради цього я завзято працюю, борючись Його силою, яка могутньо діє в мені.</verse>
			</chapter>
			<chapter number="2">
				<verse number="1">Я хочу, щоб ви знали, яку велику боротьбу я веду за вас, за тих, хто в Лаодикії, і за всіх тих, хто не бачив мого обличчя тілесно.</verse>
				<verse number="2">Я роблю це, щоб підбадьорити їхні серця, з’єднавши їх у любові для осягнення всього багатства повноти розуміння та для пізнання Божої таємниці, тобто Христа,</verse>
				<verse number="3">в Якому заховані всі скарби мудрості та пізнання.</verse>
				<verse number="4">Я кажу це, щоб ніхто не вводив вас в оману хибними доводами.</verse>
				<verse number="5">Бо навіть якщо я відсутній тілом, то духом я разом із вами і радію, спостерігаючи за вашим порядком та твердістю вашої віри в Христа.</verse>
				<verse number="6">Тож, оскільки ви прийняли Господа Ісуса Христа, то й далі живіть у Ньому,</verse>
				<verse number="7">будучи укоріненими й збудованими в Ньому та зміцненими у вірі, як і були навчені, і нехай вас переповнює подяка.</verse>
				<verse number="8">Дивіться, щоб ніхто не поневолив вас якоюсь пустою й оманливою філософією, що ґрунтується на людських переказах та на духовних і матеріальних основах світу, а не на Христі.</verse>
				<verse number="9">Адже в Ньому вся повнота Божества перебуває тілесно,</verse>
				<verse number="10">і в Христі, Який є Головою всіх начальств і влад, ви досягли повноти.</verse>
				<verse number="11">У Ньому ви також були обрізані нерукотворним обрізанням, скинувши минуще людське тіло в Христовому обрізанні,</verse>
				<verse number="12">будучи похованими разом із Ним через хрещення, в якому ви також воскресли разом через віру в силу Бога, Який воскресив Його з мертвих.</verse>
				<verse number="13">І вас, які були мертвими в переступах і у вашій плотській необрізаності, Бог оживив разом із Христом, пробачивши нам усі переступи,</verse>
				<verse number="14">стерши те, що було проти нас, – список наших боргів, що свідчив проти нас; Він забрав його з-поміж нас, прибивши до хреста.</verse>
				<verse number="15">Він обеззброїв начальства й авторитети та ганебно виставив їх напоказ, отримавши над ними перемогу в Собі.</verse>
				<verse number="16">Отже, нехай ніхто не судить вас за їжу чи за напій, чи з приводу якогось свята, чи новомісяччя, чи Суботи.</verse>
				<verse number="17">Усе це – тінь майбутнього, а дійсність – це Христос.</verse>
				<verse number="18">Нехай ніхто з тих, що полюбляють удавану покору та поклоніння ангелам, не зводить вас, вдаючись у речі, яких не бачив, і безпідставно пишаючись своїм плотським мисленням.</verse>
				<verse number="19">Така людина не тримається Голови, від Якої все тіло, з’єднуване й зміцнюване зв’язками та суглобами, зростає Божим ростом.</verse>
				<verse number="20">Якщо ви померли разом із Христом для духовних і матеріальних основ світу, то навіщо ви, ніби досі живучи у світі, дотримуєтеся правил:</verse>
				<verse number="21">«не бери!», «не їж!», «не чіпай!»?</verse>
				<verse number="22">Усім цим речам призначено зникати при вживанні – ґрунтуючись на заповідях та вченнях людей.</verse>
				<verse number="23">Насправді ж вони дійсно мають вигляд мудрості в самовільному поклонінні, в упокоренні розуму й у суворості до тіла, але без жодної цінності проти потурань плоті.</verse>
			</chapter>
			<chapter number="3">
				<verse number="1">Отже, якщо ви воскресли з Христом, шукайте того, що вгорі, де Христос сидить праворуч від Бога.</verse>
				<verse number="2">Думайте про те, що вгорі, а не про те, що на землі,</verse>
				<verse number="3">адже ви померли, і ваше життя заховане разом із Христом у Бозі.</verse>
				<verse number="4">Коли з’явиться Христос, ваше життя, тоді й ви з’явитеся разом із Ним у славі.</verse>
				<verse number="5">Тому умертвіть ваші земні частини тіла: статеву розпусту, нечистоту, хтивість, згубні прагнення й жадібність, яка є ідолопоклонством.</verse>
				<verse number="6">За все це приходить Божий гнів на синів непокори.</verse>
				<verse number="7">І ви теж так поводились, коли жили поміж ними.</verse>
				<verse number="8">Але зараз позбудьтеся всього: гніву, люті, злості, зневаги, брудного мовлення з ваших уст.</verse>
				<verse number="9">Не брешіть одне одному, адже ви скинули з себе стару людину разом з її ділами</verse>
				<verse number="10">й одягнулися в нову людину, оновлену в пізнанні за образом свого Творця.</verse>
				<verse number="11">Тут уже не існує ні грека, ні юдея, ні обрізання, ні необрізання, ні варвара, ні скіфа, ні раба, ні вільного, але Христос – усе й в усьому.</verse>
				<verse number="12">Отже, як обрані Богом, святі та улюблені, зодягніться в щире милосердя, доброту, смиренність, лагідність і довготерпіння.</verse>
				<verse number="13">Прощайте та приймайте одне одного. Якщо хтось має скаргу на іншого, прощайте, як Господь простив вас.</verse>
				<verse number="14">А понад усе це – любов, яка об’єднує всі ці якості в досконалість.</verse>
				<verse number="15">Нехай у ваших серцях панує мир Христа, до якого ви були покликані в одному тілі. І будьте вдячні.</verse>
				<verse number="16">Нехай Слово Христа щедро перебуває у вас, коли навчаєте й наставляєте одне одного в усій мудрості, із вдячністю співаючи Богові у ваших серцях псалми, гімни та духовні пісні.</verse>
				<verse number="17">І що б ви не робили, словом чи ділом, усе робіть в ім’я Господа Ісуса, дякуючи через Нього Богові Отцю.</verse>
				<verse number="18">Дружини, підкоряйтеся вашим чоловікам, як личить у Господі.</verse>
				<verse number="19">Чоловіки, любіть своїх дружин і не будьте до них суворі.</verse>
				<verse number="20">Діти, слухайтеся ваших батьків в усьому, бо це до вподоби Господеві.</verse>
				<verse number="21">Батьки, не дратуйте ваших дітей, щоб вони не занепадали духом.</verse>
				<verse number="22">Раби, в усьому слухайтеся ваших земних панів, не лише про людське око, як підлабузники, але в щирості серця, боячись Господа.</verse>
				<verse number="23">Що б ви не робили, працюйте від душі, як для Господа, а не як для людей,</verse>
				<verse number="24">знаючи, що від Господа отримаєте у нагороду спадщину. Ви служите Господу Христу.</verse>
				<verse number="25">Адже той, хто несправедливість чинить, несправедливість і одержить. І немає ніякої упередженості.</verse>
			</chapter>
			<chapter number="4">
				<verse number="1">Господарі, віддавайте вашим рабам належне й справедливе, знаючи, що й у вас є Господар у небі.</verse>
				<verse number="2">Будьте віддані молитві, пильнуючи в ній із вдячністю.</verse>
				<verse number="3">А також моліться й за нас, щоб Бог відчинив нам двері для Слова і ми могли й далі звіщати таємницю Христа, через яку я ув’язнений,</verse>
				<verse number="4">щоб я відкрив її так, як мені належить її звіщати.</verse>
				<verse number="5">Поводьтеся мудро із невіруючими, цінуючи час.</verse>
				<verse number="6">Нехай ваші слова завжди будуть із благодаттю, приправлені сіллю, щоб ви знали, як вам належить відповідати кожному.</verse>
				<verse number="7">Про мене вам усе розповість Тихик, мій улюблений брат та вірний служитель, котрий, як і я, є рабом Господа.</verse>
				<verse number="8">Я послав його до вас для того, щоб ви довідалися про нас і щоб він підбадьорив ваші серця.</verse>
				<verse number="9">Він прибуде разом з Онисимом, вірним і улюбленим братом, який є одним із вас. Вони розкажуть вам про все, що тут діється.</verse>
				<verse number="10">Вас вітає ув’язнений зі мною Аристарх і Марк, двоюрідний брат Варнави (про якого ви отримали вказівки; якщо він прийде до вас, прийміть його гостинно),</verse>
				<verse number="11">а також Ісус, званий Юстусом, – єдині з обрізаних, які працюють разом зі мною для Божого Царства. Вони стали моєю втіхою.</verse>
				<verse number="12">Вас вітає Епафрас, один із ваших, раб Христа Ісуса. Він завжди бореться за вас у своїх молитвах, щоб ви, досконалі й повністю переконані, встояли в усій Божій волі.</verse>
				<verse number="13">Адже я свідчу про нього, що він докладає величезних зусиль заради вас і заради тих, хто в Лаодикії і Гієраполі.</verse>
				<verse number="14">Вас вітає Лука, улюблений лікар, та Димас.</verse>
				<verse number="15">Привітайте братів із Лаодикії, а також Німфу та її домашню церкву.</verse>
				<verse number="16">Після того, як цей лист буде прочитано перед вами, подбайте, щоб його було прочитано і в Лаодикійській церкві. А ви прочитайте лист із Лаодикії.</verse>
				<verse number="17">Скажіть Архипові: «Пильнуй, щоб тобі виконати те служіння, яке ти отримав у Господі».</verse>
				<verse number="18">Привітання написане моєю, Павловою, рукою. Пам’ятайте про моє ув’язнення. Нехай благодать буде з вами. Амінь.</verse>
			</chapter>
		</book>
		<book number="52">
			<chapter number="1">
				<verse number="1">Павло, Силуан та Тимофій. Церкві із Солуня в Бозі Отці та Господі Ісусі Христі. Благодать вам і мир!</verse>
				<verse number="2">Ми завжди дякуємо Богові за всіх вас і постійно згадуємо про вас у своїх молитвах,</verse>
				<verse number="3">пам’ятаючи перед Богом, нашим Отцем, про ваше діло віри, про вашу працю, яку ви виконуєте з любові, та про ваше терпіння в надії на нашого Господа Ісуса Христа.</verse>
				<verse number="4">Ми знаємо, брати, що Бог любить вас і обрав вас,</verse>
				<verse number="5">тому що наша Добра Звістка прийшла до вас не тільки в слові, але й у силі та Святому Дусі із повним переконанням. Бо ви знаєте, як ми жили серед вас і заради вас.</verse>
				<verse number="6">Ви стали нашими та Господніми послідовниками, прийнявши Слово серед тяжких страждань із радістю, дарованою Святим Духом,</verse>
				<verse number="7">і ставши прикладом для всіх віруючих у Македонії та Ахаї.</verse>
				<verse number="8">Адже Слово Господнє від вас пролунало не лише в Македонії та Ахаї, але й в інших місцях. Про вашу віру в Бога стало відомо всюди, так що нам не потрібно нічого говорити.</verse>
				<verse number="9">Вони самі звіщають про те, як ви нас прийняли і як ви навернулися від ідолів до Бога, щоб служити живому та істинному Богу</verse>
				<verse number="10">й чекати з небес Його Сина, Якого Він воскресив із мертвих, Ісуса, Який рятує нас від майбутнього гніву.</verse>
			</chapter>
			<chapter number="2">
				<verse number="1">Ви знаєте, брати, що наш прихід до вас не був марним.</verse>
				<verse number="2">Як вам відомо, перед нашим приходом до вас ми зазнали страждань та зневаги у Филиппах, але за допомогою нашого Бога ми наважилися звіщати вам Божу Добру Звістку, незважаючи на сильне протистояння.</verse>
				<verse number="3">Бо в нашому заклику немає ні омани, ні нечистих мотивів, ні лукавства.</verse>
				<verse number="4">Навпаки, ми говоримо, як ті, кого Бог визнав гідними та кому доручив Добру Звістку. Ми намагаємося догодити не людям, а Богові, Який випробовує наші серця.</verse>
				<verse number="5">Ви знаєте, що ми ніколи не використовували підлесливого слова й не приховували жадібності – Бог цьому свідок.</verse>
				<verse number="6">Ми не шукали похвали ні від людей, ні від вас, ні від когось іншого,</verse>
				<verse number="7">хоч, як апостоли Христа, могли б бути тягарем для вас. Навпаки, ми були серед вас як годувальниця, яка доглядає за своїми дітьми.</verse>
				<verse number="8">Ми полюбили вас настільки, що були раді поділитися з вами не лише Божою Доброю Звісткою, але й своїм життям – такими дорогими ви нам стали.</verse>
				<verse number="9">Звичайно, брати, ви пам’ятаєте нашу працю та труднощі: проповідуючи вам Божу Добру Звістку, ми вдень та вночі працювали, щоб нікого з вас не обтяжувати.</verse>
				<verse number="10">Ви та Бог – свідки того, як свято, праведно й бездоганно ми поводилися з вами, віруючими.</verse>
				<verse number="11">Бо ви знаєте, що кожного з вас, немов батько своїх дітей,</verse>
				<verse number="12">ми заохочували, втішали й закликали жити гідно перед Богом, Який кличе вас у Своє Царство й славу.</verse>
				<verse number="13">Тому й ми постійно дякуємо Богові, бо ви, отримавши Слово Боже, яке почули від нас, прийняли його не як людське слово, а як те, чим воно є насправді, – як Слово Боже, що діє у вас, віруючих.</verse>
				<verse number="14">Адже ви, брати, стали наслідувачами Божих церков, які перебувають в Юдеї в Христі Ісусі, бо ви постраждали від свого народу так само, як і вони від юдеїв,</verse>
				<verse number="15">які вбили Господа Ісуса та пророків, а також переслідували й нас. Вони не догоджають Богові й вороже ставляться до всіх людей,</verse>
				<verse number="16">перешкоджаючи нам проповідувати язичникам, щоб вони могли бути спасенні. І так вони додають до своїх гріхів. Проте нарешті гнів Божий спіткав їх.</verse>
				<verse number="17">А ми, брати, розлучившись із вами на короткий час, – тілом, а не серцем, – ще з більшим прагненням намагалися побачити вас.</verse>
				<verse number="18">Тому ми – точніше я, Павло, – намагалися прийти до вас декілька разів, але сатана перешкоджав нам.</verse>
				<verse number="19">Бо хто є нашою надією, радістю чи вінком слави перед нашим Господом Ісусом, коли Він прийде?</verse>
				<verse number="20">Справді, ви – наша слава й радість.</verse>
			</chapter>
			<chapter number="3">
				<verse number="1">Отже, коли ми більше не могли це зносити, то вирішили, що краще самим залишитися в Афінах,</verse>
				<verse number="2">а до вас послати Тимофія, нашого брата й Божого працівника в поширенні Доброї Звістки Христа, щоб він зміцнив та підбадьорив вас у вашій вірі,</verse>
				<verse number="3">щоб ніхто не захитався в цих стражданнях, бо ви знаєте, що ми на це призначені.</verse>
				<verse number="4">Адже коли ми були з вами, то застерігали, що нас будуть переслідувати. І, як ви знаєте, так і сталося.</verse>
				<verse number="5">Тож, коли я вже не міг це зносити, я послав його дізнатися про вашу віру, чи спокусник не спокусив вас і чи наш труд не був марним.</verse>
				<verse number="6">Але Тимофій, повернувшись від вас, приніс добру звістку про вашу віру та любов. Він розповів, що ви завжди добрим словом згадуєте про нас і що бажаєте побачити нас, як і ми вас.</verse>
				<verse number="7">Отже, брати, в усіх наших лихах та стражданнях ми втішилися вашою вірою.</verse>
				<verse number="8">Адже ми тепер ожили, знаючи, що ви твердо стоїте в Господі.</verse>
				<verse number="9">Як ми можемо віддячити Богові за вас, за всю радість, яку ми маємо через вас перед Богом?</verse>
				<verse number="10">Удень та вночі ми ревно молимось, щоб побачити вас знову й додати те, чого не вистачає вашій вірі.</verse>
				<verse number="11">Тепер нехай наш Бог і Отець і наш Господь Ісус спрямують нашу дорогу до вас.</verse>
				<verse number="12">Нехай Господь збільшить та примножить вашу любов одне до одного та до всіх інших так, як і ми сповнені любові до вас.</verse>
				<verse number="13">Нехай Він зміцнить ваші серця, щоб ви були бездоганними та святими перед нашим Богом та Отцем, коли прийде наш Господь Ісус зі всіма своїми святими. Амінь.</verse>
			</chapter>
			<chapter number="4">
				<verse number="1">Наостанку, брати, просимо й закликаємо вас у Господі Ісусі: оскільки ви отримали від нас настанови про те, як треба жити, щоб сподобатися Богові, – що ви й робите, – продовжуйте зростати в цьому ще більшою мірою.</verse>
				<verse number="2">Бо ви знаєте, які настанови ми дали вам від Господа Ісуса.</verse>
				<verse number="3">Адже це воля Божа, щоб ви освячувались і уникали розпусти,</verse>
				<verse number="4">щоб кожен із вас знав, як утримувати своє тіло у святості й честі,</verse>
				<verse number="5">а не в пристрасній похоті, як язичники, які не знають Бога.</verse>
				<verse number="6">У цьому питанні ніхто не повинен кривдити чи обманювати свого брата, бо Господь покарає за все це, як ми вам говорили й свідчили.</verse>
				<verse number="7">Адже Бог не покликав нас до нечистоти, але до святості.</verse>
				<verse number="8">І кожен, хто відкидає це, відкидає не людину, а Бога, Який дав вам Свого Святого Духа.</verse>
				<verse number="9">Що ж до братерської любові, то про це немає потреби писати вам, бо ви самі навчені Богом любити одне одного.</verse>
				<verse number="10">Ви й справді так поводитесь зі всіма братами в Македонії. Але ми закликаємо вас, брати: зростайте в цьому все більше й більше.</verse>
				<verse number="11">Прагніть жити в спокої та виконуйте свої обов’язки, працюючи власними руками, як ми наказували вам,</verse>
				<verse number="12">щоб ви поводилися гідно перед сторонніми людьми й ні в чому не мали потреби.</verse>
				<verse number="13">Брати, ми не хочемо, щоб ви не знали про тих, хто помер, щоб ви сумували, як інші, що не мають надії.</verse>
				<verse number="14">Бо якщо ми віримо, що Ісус помер та воскрес, то також віримо, що Бог приведе разом з Ісусом і тих, хто помер у Ньому.</verse>
				<verse number="15">За Господнім словом ми говоримо вам, що ті з нас, хто буде живий під час пришестя Господа, не випередять тих, хто помер.</verse>
				<verse number="16">Бо Сам Господь із голосним наказом, із голосом архангела та із сурмою Божою зійде з неба, і померлі в Христі воскреснуть першими.</verse>
				<verse number="17">Після цього ми, що залишимося живими, будемо піднесені разом із ними на хмари, щоб зустріти Господа в повітрі. І так ми будемо назавжди з Господом.</verse>
				<verse number="18">Тому підбадьорюйте одне одного цими словами.</verse>
			</chapter>
			<chapter number="5">
				<verse number="1">А про часи і пори, брати, писати вам немає потреби,</verse>
				<verse number="2">бо ви добре знаєте, що День Господній прийде, як злодій вночі.</verse>
				<verse number="3">Коли люди говоритимуть: «Мир і безпека», тоді несподівано прийде на них загибель, як страждання на породіллю, і вони не уникнуть цього.</verse>
				<verse number="4">Але ви, брати, не в темряві, щоб цей День схопив вас, як злодій.</verse>
				<verse number="5">Адже ви всі сини світла й сини дня. Ми не належимо ні до ночі, ні до темряви.</verse>
				<verse number="6">Тож не спімо, як інші, а пильнуймо та будьмо тверезими.</verse>
				<verse number="7">Бо ті, що сплять, сплять уночі і ті, що напиваються, напиваються вночі.</verse>
				<verse number="8">А ми належимо до дня, тому будьмо тверезими, одягнувши нагрудник віри й любові та шолом надії спасіння.</verse>
				<verse number="9">Адже Бог призначив нас не для гніву, а щоб ми отримали спасіння через Господа нашого Ісуса Христа.</verse>
				<verse number="10">Він помер за нас, щоб ми – живі чи мертві – могли жити разом із Ним.</verse>
				<verse number="11">Тому підбадьорюйте та збудовуйте одне одного, як ви й робите.</verse>
				<verse number="12">Ми просимо вас, брати, шануйте тих, хто багато працює серед вас, керуючи та наставляючи вас у Господі.</verse>
				<verse number="13">Поважайте їх у любові за їхню роботу. Живіть у мирі одне з одним.</verse>
				<verse number="14">Закликаємо вас, брати, наставляйте лінивих, втішайте малодушних, допомагайте слабким, будьте терплячі до всіх.</verse>
				<verse number="15">Пильнуйте, щоб ніхто не віддавав злом за зло, але завжди прагніть робити добро одне одному й всім іншим.</verse>
				<verse number="16">Завжди радійте!</verse>
				<verse number="17">Безперестанно моліться!</verse>
				<verse number="18">За все дякуйте, бо це є воля Божа для вас у Христі Ісусі.</verse>
				<verse number="19">Не вгашайте Духа!</verse>
				<verse number="20">Не зневажайте пророцтв,</verse>
				<verse number="21">а все перевіряйте й тримайтеся того, що добре.</verse>
				<verse number="22">Стережіться всякого роду зла.</verse>
				<verse number="23">Нехай Сам Бог миру освячує вас у всій повноті. Нехай ваш дух, душа й тіло будуть збережені бездоганними до приходу Господа нашого Ісуса Христа.</verse>
				<verse number="24">Той, Хто вас покликав, – вірний, і Він зробить це.</verse>
				<verse number="25">Брати, моліться за нас!</verse>
				<verse number="26">Вітайте всіх братів святим поцілунком.</verse>
				<verse number="27">Закликаю вас перед Господом прочитати цього листа всім братам.</verse>
				<verse number="28">Благодать Господа нашого Ісуса Христа нехай буде з вами.</verse>
			</chapter>
		</book>
		<book number="53">
			<chapter number="1">
				<verse number="1">Павло, Силуан і Тимофій. Церкві із Солуня в Бозі, нашому Отці, та Господі Ісусі Христі.</verse>
				<verse number="2">Благодать вам і мир від Бога Отця й від Господа Ісуса Христа.</verse>
				<verse number="3">Ми завжди повинні дякувати Богові за вас, брати, як і належить, бо ваша віра зростає й любов одне до одного примножується.</verse>
				<verse number="4">Тому в Божих церквах ми пишаємось вами, вашою терпеливістю й вірою у всіх переслідуваннях та випробуваннях, які ви зносите.</verse>
				<verse number="5">Це є свідченням того, що суд Божий справедливий, і завдяки цьому ви будете визнані гідними Царства Божого, за яке й страждаєте.</verse>
				<verse number="6">Бог справді справедливий і відплатить стражданнями тим, хто змушує вас страждати,</verse>
				<verse number="7">а вам – тим, хто страждає, дасть відпочинок із нами, коли Господь Ісус з’явиться з неба разом зі Своїми могутніми ангелами,</verse>
				<verse number="8">щоб у полум’яному вогні відплатити тим, хто не знає Бога й не слухається Доброї Звістки нашого Господа Ісуса.</verse>
				<verse number="9">Вони будуть покарані вічним знищенням і будуть відсторонені від обличчя Господа й від слави Його могутності.</verse>
				<verse number="10">Того Дня, коли Він прийде, щоб прославитися через Своїх святих, Він здивує всіх, хто повірив у Нього. Серед них будете й ви – ті, хто повірив нашому свідченню.</verse>
				<verse number="11">Тому ми постійно молимося за вас, щоб наш Бог зробив вас гідними Свого покликання й щоб Своєю силою здійснив кожне добре бажання й кожне діло, до якого вас спонукає віра,</verse>
				<verse number="12">щоб ім’я нашого Господа Ісуса прославилось у вас, а ви в Ньому, згідно з благодаттю нашого Бога та Господа Ісуса Христа.</verse>
			</chapter>
			<chapter number="2">
				<verse number="1">Щодо пришестя нашого Господа Ісуса Христа й нашого зібрання перед Ним, просимо вас, брати,</verse>
				<verse number="2">не засмучуйтесь і не турбуйтеся відразу через лжепророцтво, слово чи лист, нібито написаний нами, який стверджує, що День Господній вже настав.</verse>
				<verse number="3">Хай ніхто не вводить вас в оману жодним чином, бо спершу настане день відступництва й виявиться людина беззаконня, син загибелі,</verse>
				<verse number="4">який буде противитись Богові й піднесеться над усім, що зветься божеством чи святинею. Він сяде в Храмі, проголошуючи себе Богом.</verse>
				<verse number="5">Хіба ви не пам’ятаєте, що я говорив про це, коли ще був із вами?</verse>
				<verse number="6">І тепер ви знаєте, що стримує його з’явитися у свій час.</verse>
				<verse number="7">Адже таємниця беззаконня вже діє, треба лише Тому, Хто зараз її стримує, бути усуненим з-поміж нас.</verse>
				<verse number="8">І тоді відкриється беззаконник, якого Господь Ісус вб’є подихом Своїх уст і знищить появою Свого пришестя.</verse>
				<verse number="9">Прихід беззаконника – це діло сатани, яке буде супроводжуватися усілякими проявами сили, знаменнями та фальшивими чудесами,</verse>
				<verse number="10">усяким обманом неправедності для тих, хто гине, бо не захотіли полюбити істину, щоб бути спасенними.</verse>
				<verse number="11">Тому Бог посилає їм дію омани, щоб вони повірили в неправду,</verse>
				<verse number="12">і так будуть засуджені всі, хто не повірив істині, а уподобав неправду.</verse>
				<verse number="13">Але ми повинні завжди дякувати Богові за вас, улюблені Господом брати, адже Бог обрав вас бути первістком спасіння через освячення Духа й віру в істину.</verse>
				<verse number="14">Для цього Він покликав вас через нашу Добру Звістку, щоб поділитися з вами славою нашого Господа Ісуса Христа.</verse>
				<verse number="15">Тож, брати, стійте твердо й тримайтеся міцно вчення, яке ми передали вам – чи то через слово, чи через наше послання.</verse>
				<verse number="16">Нехай Сам Господь наш Ісус Христос і Бог, Отець наш, Який полюбив нас і в благодаті дав нам вічне підбадьорення й добру надію,</verse>
				<verse number="17">підбадьорять ваші серця й зміцнять у всякому доброму ділі та слові.</verse>
			</chapter>
			<chapter number="3">
				<verse number="1">І наостанок, брати, моліться за нас, щоб Слово Господнє швидко поширювалось і славилось, як і у вас.</verse>
				<verse number="2">Моліться, щоб ми були врятовані від негідних і лихих людей, бо не всі мають віру.</verse>
				<verse number="3">Але Господь вірний, і Він зміцнить вас і захистить від злого.</verse>
				<verse number="4">Ми впевнені в Господі, що ви виконуєте й будете виконувати все, що ми наказуємо вам.</verse>
				<verse number="5">Нехай Господь направить ваші серця до Божої любові та Христової терпеливості.</verse>
				<verse number="6">Заповідаємо вам, брати, в ім’я Господа нашого Ісуса Христа, уникати всякого брата, який лінується й не живе згідно з настановами, які ви отримали від нас.</verse>
				<verse number="7">Ви ж самі знаєте, як треба наслідувати наш приклад. Бо ми не були лінивими, коли були з вами,</verse>
				<verse number="8">ми ні в кого не їли хліба даром, а тяжко працювали вдень і вночі, щоб не обтяжувати нікого з вас.</verse>
				<verse number="9">Ми зробили це не тому, що не маємо права на таку допомогу, а для того, щоб дати приклад, гідний наслідування.</verse>
				<verse number="10">Бо коли ми були з вами, то заповідали вам: «Хто не хоче працювати, хай не їсть».</verse>
				<verse number="11">Однак ми чуємо, що деякі з вас ледарюють, нічого не роблять, а лише втручаються в справи інших.</verse>
				<verse number="12">Таким ми наказуємо й закликаємо їх у Господі Ісусі Христі, щоб вони спокійно працювали й заробляли собі на хліб.</verse>
				<verse number="13">А ви, брати, не втомлюйтесь робити добро.</verse>
				<verse number="14">Якщо хтось не дотримується наших настанов, які ми даємо в цьому листі, не спілкуйтеся з ним, щоб йому було соромно.</verse>
				<verse number="15">Але не вважайте його ворогом, а застерігайте, як брата.</verse>
				<verse number="16">Тепер Сам Господь миру нехай дасть вам мир завжди й в усьому. Нехай Господь буде з усіма вами.</verse>
				<verse number="17">Привітання написане моєю, Павловою, рукою. Це є знаком у всіх моїх листах. Так я пишу.</verse>
				<verse number="18">Благодать Господа нашого Ісуса Христа нехай буде з усіма вами!</verse>
			</chapter>
		</book>
		<book number="54">
			<chapter number="1">
				<verse number="1">Павло, апостол Христа Ісуса, за наказом Бога, нашого Спасителя, та Христа Ісуса, нашої надії.</verse>
				<verse number="2">Тимофієві, моєму справжньому синові у вірі. Благодать, милосердя і мир від Бога Отця та Христа Ісуса, нашого Господа.</verse>
				<verse number="3">Ідучи до Македонії, я заохотив тебе залишитися в Ефесі, щоб ти наказав декому не поширювати іншого вчення</verse>
				<verse number="4">й не звертати уваги на міфи та нескінченні родоводи, що заохочують більше до пустих суперечок, аніж до Божої місії, яка через віру.</verse>
				<verse number="5">Мета ж цієї настанови – любов, що походить із чистого серця, доброї совісті та нелицемірної віри.</verse>
				<verse number="6">Деякі віддалилися від цього та повернулися до пустих балачок,</verse>
				<verse number="7">бажаючи стати вчителями Закону. Вони не розуміють ні того, що кажуть, ні того, на чому так твердо наполягають.</verse>
				<verse number="8">Ми знаємо, що Закон добрий, якщо застосовувати його належно.</verse>
				<verse number="9">Знаємо й те, що Закон існує не для праведника, а для беззаконних і непокірних, нечестивих і грішних, безбожних і світських, вбивць батька та вбивць матері, вбивць людей,</verse>
				<verse number="10">для розпусників, гомосексуалістів, работорговців, брехунів, лжесвідків та будь-кого іншого, що противиться здоровому вченню</verse>
				<verse number="11">згідно з Доброю Звісткою слави блаженного Бога, що була мені довірена.</verse>
				<verse number="12">Я дякую Христу Ісусу, нашому Господу, Який зміцнив мене, бо визнав мене вірним і призначив Собі на служіння,</verse>
				<verse number="13">хоча раніше я був богохульником, переслідувачем і жорстокою людиною. Але мені було виявлено милість, адже я діяв так через нерозуміння, у невірі.</verse>
				<verse number="14">А благодать нашого Господа надмірно пролилась на мене разом із вірою та любов’ю, які є в Христі Ісусі.</verse>
				<verse number="15">Правдиве це твердження та гідне всякого прийняття: Христос Ісус прийшов у світ спасти грішників, з яких я – найперший.</verse>
				<verse number="16">Але саме через це мені було виявлено милість, щоб на мені, найпершому з грішників, Христос Ісус показав усе Своє довготерпіння, як приклад для тих, хто має повірити в Нього для вічного життя.</verse>
				<verse number="17">Тож вічному Царю – нетлінному, невидимому та єдиному Богу – нехай буде честь і слава навіки-віків! Амінь.</verse>
				<verse number="18">Тимофію, сину, передаю тобі цю настанову згідно з пророцтвами, сказаними про тебе раніше, щоб ти через них вів добру боротьбу,</verse>
				<verse number="19">маючи віру та добре сумління, яке деякі відкинули, через що їхня віра зазнала руйнування.</verse>
				<verse number="20">Серед них Гіменей та Олександр, котрих я передав сатані, щоб вони навчилися не хулити Бога.</verse>
			</chapter>
			<chapter number="2">
				<verse number="1">Насамперед закликаю вас звершувати молитви, благання, прохання, подяки за всіх людей,</verse>
				<verse number="2">за царів і за всіх, хто при владі, щоб ми могли проживати життя в тиші та спокої, з усією набожністю та гідністю.</verse>
				<verse number="3">Це добре та приємне Богові, нашому Спасителеві,</verse>
				<verse number="4">Який бажає, щоб усі люди були спасенними та прийшли до пізнання істини.</verse>
				<verse number="5">Адже є один Бог та один Посередник між Богом та людьми – Людина Христос Ісус,</verse>
				<verse number="6">Який віддав Самого Себе як викуп за всіх. Про це у свій час склалося свідчення,</verse>
				<verse number="7">для якого я призначений проповідником та апостолом – правду кажу, не брешу – та вчителем язичників у вірі та правді.</verse>
				<verse number="8">Тож я хочу, щоб чоловіки молилися в будь-якому місці, піднімаючи святі руки без гніву та суперечки.</verse>
				<verse number="9">Так само й жінки нехай прикрашають себе пристойним одягом, скромністю та стриманістю, не заплітанням волосся й не золотом, перлинами чи дорогим одягом,</verse>
				<verse number="10">а добрими справами, як і належить жінкам, котрі кажуть, що присвятили себе Богу.</verse>
				<verse number="11">Нехай жінка навчається мовчки, у повній покорі.</verse>
				<verse number="12">Я не дозволяю жінці навчати чи панувати над чоловіком; їй слід мовчати.</verse>
				<verse number="13">Адже спочатку був створений Адам, а потім Єва.</verse>
				<verse number="14">І не Адам був обманутий, а жінка була обманута і впала в непокору.</verse>
				<verse number="15">Але вона буде врятована через народження дітей, якщо вони залишаться у вірі, любові та святості зі стриманістю.</verse>
			</chapter>
			<chapter number="3">
				<verse number="1">Правдиве це твердження: якщо хтось прагне бути єпископом, то бажає доброго діла.</verse>
				<verse number="2">Однак єпископом має бути людина, якій не можна дорікнути: чоловік однієї жінки, стриманий, розважливий, чесний, гостинний, здатний навчати,</verse>
				<verse number="3">не схильний до пияцтва, не забіяка, а лагідний, не сварливий, не грошолюб,</verse>
				<verse number="4">має добре керувати своїм власним домом, тримати дітей у покорі, з усією повагою.</verse>
				<verse number="5">(Адже коли хтось не знає, як керувати своїм власним домом, то як наглядатиме за Божою церквою?)</verse>
				<verse number="6">Він не має бути новонаверненим, щоби, загордившись, не впав під той осуд, що й диявол.</verse>
				<verse number="7">Він повинен мати добре свідчення від тих, що зовні, щоб не впав у зневагу та не потрапив у пастку диявола.</verse>
				<verse number="8">Диякони теж мають бути поважними, не дволичними в мові, не схильними до надмірного споживання вина, не охочими до брудної наживи.</verse>
				<verse number="9">Вони повинні триматися таємниці віри з чистим сумлінням.</verse>
				<verse number="10">Їх треба спочатку випробувати, і, якщо вони бездоганні, нехай служать як диякони.</verse>
				<verse number="11">Так само й жінки мають бути поважними, не займатися плітками, мають бути розважливими, вірними в усьому.</verse>
				<verse number="12">Диякони нехай будуть чоловіками однієї жінки й нехай добре керують дітьми та своїм домом.</verse>
				<verse number="13">Адже ті, хто добре виконує служіння диякона, здобувають собі добру репутацію та велику впевненість у вірі, яка є в Христі Ісусі.</verse>
				<verse number="14">Пишу тобі це, сподіваючись незабаром прийти до тебе,</verse>
				<verse number="15">щоб, коли забарюся, ти знав, як треба поводитися в Божому Домі, яким є Церква Бога Живого, стовп та основа істини.</verse>
				<verse number="16">Безперечно, великою є таємниця набожності: «Той, Хто явився в тілі, був виправданий Духом, Його бачили ангели, Його проповідували між народами, у Нього повірили у світі, Він вознісся у славу».</verse>
			</chapter>
			<chapter number="4">
				<verse number="1">Дух каже чітко, що в останні часи деякі віддаляться від віри, наближаючись до оманливих духів та демонічних вчень,</verse>
				<verse number="2">через лицемірність брехунів, совість яких заклеймовано розпеченим залізом.</verse>
				<verse number="3">Вони забороняють одруження та вимагають утримуватися від їжі, яку Бог створив для того, щоб усі, хто вірить та пізнав істину, споживали її з подякою.</verse>
				<verse number="4">Бо всяке Боже творіння – добре, і нічого не треба викидати, якщо це приймається з подякою,</verse>
				<verse number="5">адже воно освячується Божим Словом та молитвою.</verse>
				<verse number="6">Якщо вкажеш братам на ці речі, то будеш добрим служителем Христа Ісуса, що живиться словами віри та хорошим вченням, якого вірно дотримувався.</verse>
				<verse number="7">А ось світських та бабських байок остерігайся, вправляйся в побожності.</verse>
				<verse number="8">Адже тілесні вправи корисні лише де в чому, а побожність корисна в усьому, маючи обітницю цього життя та життя, що наближається.</verse>
				<verse number="9">Правдиве це твердження та гідне повного прийняття.</verse>
				<verse number="10">Саме заради цього ми тяжко працюємо та стримуємося, бо ми поклали надію на Живого Бога, Який є Спасителем усіх людей, особливо тих, хто вірить.</verse>
				<verse number="11">Це наказуй і цього навчай!</verse>
				<verse number="12">Нехай ніхто не зневажає твоєї юності, але для віруючих будь прикладом у слові, у поведінці, у любові, у вірі й у чистоті.</verse>
				<verse number="13">Поки я не прийду, приділяй увагу читанню, підбадьоренню та навчанню.</verse>
				<verse number="14">Не нехтуй даром, що в тобі, який був даний тобі через пророцтво, коли старійшини поклали свої руки на тебе.</verse>
				<verse number="15">Про це піклуйся, у цьому перебувай, щоб твій успіх був видимий усіма.</verse>
				<verse number="16">Слідкуй за собою й за вченням, яке даєш; тримайся цього, бо, роблячи так, спасеш і себе, і тих, хто тебе слухає.</verse>
			</chapter>
			<chapter number="5">
				<verse number="1">Не докоряй старшому чоловікові, а підбадьорюй його, як батька, молодших – як братів,</verse>
				<verse number="2">літніх жінок – як матерів, а молодих – як сестер, з усією чистотою.</verse>
				<verse number="3">Шануй вдів, які й справді є вдовами!</verse>
				<verse number="4">Якщо ж вдова має дітей чи внуків, то нехай вони спершу навчаться побожно поводитися у своєму домі та відплачувати своїм батькам, бо це до вподоби Богові.</verse>
				<verse number="5">Та, що насправді є вдовою, опинившись на самоті, покладає свою надію на Бога та вдень і вночі перебуває в проханнях і молитвах.</verse>
				<verse number="6">А та, що живе в розкоші, померла ще за життя.</verse>
				<verse number="7">Тож наказуй їм це, щоб вони були людьми, яким не можна дорікнути.</verse>
				<verse number="8">Якщо ж хтось не турбується про своїх, а тим паче про свою сім’ю, той зрікся віри та є гіршим від невіруючого.</verse>
				<verse number="9">Нехай вдовою вважається та, що має не менше шістдесяти років, була дружиною одного чоловіка</verse>
				<verse number="10">та має хорошу репутацію за свої добрі справи: якщо виростила дітей, була гостинною, мила ноги святим, допомагала тим, що мали труднощі, та присвячувала себе всяким добрим ділам.</verse>
				<verse number="11">Натомість молодших вдів оминай, адже коли їхні тілесні бажання віддаляють їх від Христа, вони хочуть знову вийти заміж.</verse>
				<verse number="12">Так вони накликають на себе суд, адже порушили першу віру.</verse>
				<verse number="13">До того ж, ходячи від дому до дому, вони привчаються бути лінивими, і не тільки лінивими, але й пліткарками та надокучливими, говорячи, чого не слід.</verse>
				<verse number="14">Тому я хочу, щоб молоді вдови одружувались, народжували дітей, дбали про дім і не давали супротивнику нагоди для нападу.</verse>
				<verse number="15">Адже деякі вже збочили та пішли за сатаною.</verse>
				<verse number="16">Якщо віруюча жінка має вдів у сім’ї, то нехай допоможе їм. Нехай церква не буде обтяжена, щоби могла допомагати справжнім вдовам.</verse>
				<verse number="17">Старійшини, які добре керують церквою, заслуговують подвійної шани, особливо ті, що старанно працюють у проповідуванні та навчанні.</verse>
				<verse number="18">Адже Писання каже: «Не зав’язуй рота волові, що молотить». І ще: «Робітник достойний своєї платні».</verse>
				<verse number="19">Не приймай жодного звинувачення проти старійшини, тільки якщо є двоє чи троє свідків.</verse>
				<verse number="20">Тих, хто згрішив, картай перед усіма, щоби й інші боялися.</verse>
				<verse number="21">Я наполегливо прошу тебе перед Богом, Христом Ісусом та перед обраними ангелами: дотримуйся цього без пересуду, не роблячи нічого з упередженням.</verse>
				<verse number="22">Ні на кого не покладай рук поспішно. Не бери участі в чужих гріхах. Зберігай себе в чистоті.</verse>
				<verse number="23">Не пий лише воду, а вживай трохи вина через твій шлунок і часті хвороби.</verse>
				<verse number="24">Гріхи деяких людей очевидні та випереджають їх ще до суду, а за деякими вони йдуть слідом.</verse>
				<verse number="25">Так само й добрі діла очевидні, а інші не можуть залишитись прихованими.</verse>
			</chapter>
			<chapter number="6">
				<verse number="1">Ті, хто знаходиться під ярмом рабства, нехай вважають своїх володарів гідними усілякої шани, щоби Боже ім’я та вчення не зневажалося.</verse>
				<verse number="2">А ті, хто має віруючих володарів, нехай не поводяться з ними зі зневагою через те, що вони брати. Навпаки, нехай ще більше служать, адже ті, хто отримує вигоду з їхньої доброї праці, є вірними та улюбленими. У цьому заохочуй та цього навчай!</verse>
				<verse number="3">Якщо хтось поширює інше вчення та не наближається до здорових слів нашого Господа Ісуса Христа й до вчення, що веде до побожності,</verse>
				<verse number="4">він сповнений пихатості й нічого не знає, але хворобливо бажає суперечок та диспутів, з яких виникають заздрість, сварки, зневага, злі підозри,</verse>
				<verse number="5">постійні сутички людей із зіпсованим розумом і позбавлених істини, котрі думають, що побожність – це спосіб збагатитися.</verse>
				<verse number="6">Проте великим надбанням є побожність, що супроводжується подякою.</verse>
				<verse number="7">Бо ми нічого не принесли у світ і нічого не можемо винести з нього.</verse>
				<verse number="8">Та якщо маємо їжу та одяг, то цього нам буде достатньо.</verse>
				<verse number="9">А ті, хто бажає збагатитися, впадають у спокусу, у пастку й в численні злі та шкідливі бажання, які занурюють людей у знищення та загибель.</verse>
				<verse number="10">Адже корінь усякого зла – це любов до грошей, і деякі, віддавшись їй, віддалилися від віри та самі наштовхнулися на безліч страждань.</verse>
				<verse number="11">Але ти, Божа людино, тікай від цього! Шукай праведності, побожності, віри, любові, терпіння та лагідності!</verse>
				<verse number="12">Веди добру битву віри, вхопи вічне життя, до якого тебе покликано і про яке ти чудово свідчив у присутності багатьох свідків.</verse>
				<verse number="13">Я наказую тобі в присутності Бога, Який дає життя усьому, і в присутності Христа Ісуса, Який дав добре свідчення перед Понтієм Пилатом,</verse>
				<verse number="14">зберегти заповідь незаплямованою й бездоганною до з’явлення нашого Господа Ісуса Христа,</verse>
				<verse number="15">яке покаже у свій час блаженний та єдиний Повелитель, Цар царів і Володар володарів,</verse>
				<verse number="16">єдиний, Хто має безсмертність, Хто перебуває в неприступному світлі, Якого ніхто з людей не бачив і не може побачити. Йому шана та вічна влада! Амінь.</verse>
				<verse number="17">Багатіям цього віку накажи не бути пихатими, покладати надію не на нестійке багатство, а на Бога, Який щедро забезпечує нас усім для насолоди.</verse>
				<verse number="18">Накажи їм робити добро, бути багатими в добрих справах, бути щедрими й охочими ділитися,</verse>
				<verse number="19">збираючи собі таким чином скарб – добру основу на майбутнє, щоб піймати справжнє життя.</verse>
				<verse number="20">Тимофію, оберігай те, що тобі довірено, відвертайся від світських балачок та так званих тверджень, що брехливо називаються знанням,</verse>
				<verse number="21">сповідуючи які, дехто віддалився від віри. Благодать із вами!</verse>
			</chapter>
		</book>
		<book number="55">
			<chapter number="1">
				<verse number="1">Павло, з волі Божої апостол Христа Ісуса, згідно з обітницею життя, що в Христі Ісусі.</verse>
				<verse number="2">Тимофієві, моїй улюбленій дитині. Благодать, милосердя і мир від Бога Отця та Христа Ісуса, нашого Господа!</verse>
				<verse number="3">Я вдячний Богові, Якому служу з діда-прадіда з чистим сумлінням, що постійно, вдень і вночі, пам’ятаю тебе у своїх молитвах.</verse>
				<verse number="4">Пригадуючи твої сльози, я прагну побачити тебе, щоб сповнитись радістю.</verse>
				<verse number="5">Я згадую твою нелицемірну віру, яка була спочатку у твоєї бабусі Лоїди й матері Євникії і яку, впевнений, маєш і ти.</verse>
				<verse number="6">Із цієї причини я нагадую тобі, щоб ти розпалював полум’я Божого дару, який є в тобі через покладання моїх рук.</verse>
				<verse number="7">Адже Бог дав нам не духа боягузтва, а духа сили, любові та самовладання.</verse>
				<verse number="8">Тому не соромся свідчення нашого Господа й мене, Його в’язня, а страждай разом зі мною за Добру Звістку з допомогою Божої сили.</verse>
				<verse number="9">Він спас нас і покликав нас святим покликанням не завдяки нашим ділам, а завдяки Своєму наміру та благодаті, яку дав нам у Христі Ісусі до початку часів.</verse>
				<verse number="10">Тепер же вона відкрилася через з’явлення нашого Спасителя, Христа Ісуса, Який знищив смерть і освітив життя та безсмертя Доброю Звісткою,</verse>
				<verse number="11">для якої я був призначений проповідником, апостолом і вчителем язичників.</verse>
				<verse number="12">Саме тому я й страждаю зараз, але не соромлюся, бо знаю, у Кого повірив, і я впевнений, що Він спроможний зберегти те, що я Йому довірив, до того Дня.</verse>
				<verse number="13">Тримайся того зразка здорового вчення, яке ти від мене почув, у вірі та любові, що в Христі Ісусі.</verse>
				<verse number="14">Оберігай те добре вчення, що довірене тобі за допомогою Святого Духа, Який перебуває в нас.</verse>
				<verse number="15">Ти знаєш, що всі, хто з Азії, відвернулися від мене, включно з Фіґелом та Гермоґеном.</verse>
				<verse number="16">Нехай Господь змилується над домом Онисифора, адже він часто мене підбадьорював і не соромився моїх кайданів.</verse>
				<verse number="17">Навпаки, коли він прибув у Рим, то наполегливо шукав мене й знайшов.</verse>
				<verse number="18">Нехай дасть Бог, щоб він знайшов милість перед Господом у той День. А про те, як багато він служив в Ефесі, ти дуже добре знаєш.</verse>
			</chapter>
			<chapter number="2">
				<verse number="1">Отже, ти, сину мій, зміцнюйся в благодаті, що є в Христі Ісусі.</verse>
				<verse number="2">І те, що ти почув від мене перед багатьма свідками, довір надійним людям, які спроможні навчати інших.</verse>
				<verse number="3">Як добрий воїн Христа Ісуса, приєднайся до страждань.</verse>
				<verse number="4">Жоден воїн не бере участі в життєвих справах, аби бути до вподоби тому, хто збирає військо.</verse>
				<verse number="5">І коли хтось бере участь у змаганнях, то не отримує вінка, якщо змагається не за правилами.</verse>
				<verse number="6">Фермер, що важко працює, повинен першим отримати плоди.</verse>
				<verse number="7">Розмірковуй над тим, що я кажу, а Господь дасть тобі розуміння в усьому.</verse>
				<verse number="8">Пам’ятай Ісуса Христа, Який був нащадком Давида і воскрес із мертвих, згідно з моєю Доброю Звісткою,</verse>
				<verse number="9">заради якої я страждаю і мене ув’язнено, як злочинця. Але Боже Слово не ув’язнити!</verse>
				<verse number="10">Тому я все терплю заради обраних, щоб і вони одержали спасіння, яке в Христі Ісусі, разом із вічною славою.</verse>
				<verse number="11">Правдиве це твердження: «Якщо ми померли разом із Ним, то й житимемо разом із Ним.</verse>
				<verse number="12">Якщо ми страждаємо, то й царюватимемо разом із Ним. Якщо зречемося Його, то й Він зречеться нас.</verse>
				<verse number="13">Якщо ми невірні, то Він залишається вірним, адже Він не може зректися Самого Себе».</verse>
				<verse number="14">Нагадуй їм про це й наполегливо проси їх перед Богом не сперечатись про слова, бо від цього немає ніякої користі, натомість це приносить шкоду тим, хто слухає.</verse>
				<verse number="15">Старайся представити себе перед Богом перевіреною людиною, працівником, якому немає чого соромитися і який правильно пояснює Слово істини.</verse>
				<verse number="16">Остерігайся світських пустих балачок, бо ті, хто займається ними, усе більше матимуть успіх у безбожності.</verse>
				<verse number="17">Їхнє слово поширюватиметься, немов гангрена. Такими є Гіменей і Філет,</verse>
				<verse number="18">які віддалилися від істини, кажучи, що воскресіння вже відбулося, і цим руйнують віру деяких.</verse>
				<verse number="19">І все ж Божа основа залишається міцною, маючи це підтвердження: «Господь знає тих, хто належить Йому» і «Кожен, хто називає Господнє ім’я, повинен віддалитися від неправди».</verse>
				<verse number="20">У великому домі є не лише золоті й срібні посудини, але й дерев’яні та глиняні: одні для почесного вжитку, а інші для непочесного.</verse>
				<verse number="21">Отже, якщо хтось очистить себе від цього, то буде для почесного вжитку – освячений і корисний Володареві, придатний до всякої доброї справи.</verse>
				<verse number="22">Тікай від пожадливостей молодості та йди за праведністю, вірою, любов’ю й миром разом із тими, що призивають Господа від чистого серця.</verse>
				<verse number="23">Уникай нерозумних і безглуздих балачок, знаючи, що вони породжують конфлікти.</verse>
				<verse number="24">А Господній раб не повинен сваритися. Навпаки: він має бути лагідним з усіма, спроможним навчати, терпеливим,</verse>
				<verse number="25">наставляючи з лагідністю тих, хто противиться, у надії, що Бог дасть їм покаяння, яке веде до пізнання істини,</verse>
				<verse number="26">і вони прийдуть до тями, вирвавшись із пастки диявола, який зловив їх живцем, щоб чинили його волю.</verse>
			</chapter>
			<chapter number="3">
				<verse number="1">Тож знай це: в останні дні настануть тяжкі часи.</verse>
				<verse number="2">Адже люди будуть себелюбними, грошолюбами, хвальками, гордими, богохульниками, непокірними батькам, невдячними, нечестивими,</verse>
				<verse number="3">недружелюбними, непримиренними, наклепниками, нестриманими, брутальними, ненависниками добра,</verse>
				<verse number="4">зрадниками, безрозсудними, бундючними, тими, котрі люблять розкоші більше, ніж Бога,</verse>
				<verse number="5">маючи вигляд набожності, але заперечуючи її силу. Від таких тримайся подалі.</verse>
				<verse number="6">Адже серед них є такі, що прокрадаються в дім та полонять легковажних жінок, обтяжених гріхами й керованих різними пожадливостями,</verse>
				<verse number="7">які постійно вчаться, але ніяк не можуть прийти до пізнання істини.</verse>
				<verse number="8">Як Янній та Ямврій противилися Мойсею, так само й ці люди противляться істині. Це люди з розбещеним розумом, непридатні до віри.</verse>
				<verse number="9">Але вони ще недовго матимуть успіх, бо їхнє безумство стане очевидним для всіх, як і у випадку тих двох.</verse>
				<verse number="10">Ти ж пішов слідом за моїм ученням, поведінкою, наміром, вірою, довготерпінням, любов’ю, стійкістю,</verse>
				<verse number="11">переслідуваннями, стражданнями, які мене спіткали в Антіохії, Іконії та Лістрі. Я зазнав цих гонінь, але Господь урятував мене від усього.</verse>
				<verse number="12">Бо всі, хто бажає жити побожно в Христі Ісусі, будуть переслідувані,</verse>
				<verse number="13">а лихі люди та самозванці матимуть успіх у злому, обманюючи інших і себе вводячи.</verse>
				<verse number="14">Проте ти залишайся в тому, чого навчився і в чому впевнений, пам’ятаючи тих, від кого навчився.</verse>
				<verse number="15">Ти з дитинства знаєш Святі Писання, які можуть дати тобі мудрість, що веде до спасіння через віру в Христа Ісуса.</verse>
				<verse number="16">Усе Писання богонатхненне й корисне для навчання, докору, виправлення та для виховання в праведності,</verse>
				<verse number="17">щоби Божа людина була досконалою й спорядженою для всякого доброго діла.</verse>
			</chapter>
			<chapter number="4">
				<verse number="1">Перед Богом і Христом Ісусом, Який буде судити живих і мертвих, і беручи до уваги Його прихід і Його Царство, я прошу тебе наполегливо:</verse>
				<verse number="2">проповідуй Слово, будь готовий вчасно й невчасно, виправляй, докоряй, закликай – з усім довготерпінням і повчанням.</verse>
				<verse number="3">Адже настане час, коли люди не слухатимуть здорового вчення, але оточуватимуть себе вчителями відповідно до власних бажань, щоб лестили слух.</verse>
				<verse number="4">І відвернуть слух від правди та повернуться до міфів.</verse>
				<verse number="5">Ти ж будь тверезим в усьому, знось страждання, виконуй роботу проповідника Доброї Звістки, сповнюй своє служіння.</verse>
				<verse number="6">Адже я вже пролитий як жертва, і час мого відходу зовсім близько.</verse>
				<verse number="7">Я вів добру боротьбу, закінчив забіг, зберіг віру.</verse>
				<verse number="8">Тепер для мене збережений вінець праведності, який вручить мені в той День Господь, Справедливий Суддя, і не тільки мені, а й усім тим, хто з любов’ю чекав на Його прихід.</verse>
				<verse number="9">Постарайся прийти до мене якомога швидше,</verse>
				<verse number="10">адже Димас через любов до цього віку покинув мене й пішов до Солуня, Крескент – до Галатії, а Тит – до Далматії.</verse>
				<verse number="11">Тільки Лука зі мною. Візьми Марка й приведи із собою, бо він корисний мені в служінні.</verse>
				<verse number="12">Тихика ж я послав до Ефеса.</verse>
				<verse number="13">Коли прийдеш, принеси плащ, який я залишив у Троаді в Карпа, і книги, особливо пергаменти.</verse>
				<verse number="14">Олександр, коваль, накоїв мені багато лиха; Господь відплатить йому за його вчинки.</verse>
				<verse number="15">Уникай і ти його, адже він сильно противився нашим словам.</verse>
				<verse number="16">Під час мого першого захисту ніхто не став на мій бік, але всі покинули мене. Нехай їм це не зарахується.</verse>
				<verse number="17">Проте Господь був поряд зі мною й зміцнив мене, щоб через мене проповідування Доброї Звістки було сповнене та щоб усі народи її почули; і мене було визволено з левової пащі.</verse>
				<verse number="18">Господь визволить мене від усякого зла й спасе для Свого Небесного Царства. Нехай Йому буде слава навіки-віків! Амінь.</verse>
				<verse number="19">Привітай Прискіллу, Акилу та дім Онисифора.</verse>
				<verse number="20">Ераст залишився в Коринфі, а Трохима я зоставив хворим у Мілеті.</verse>
				<verse number="21">Постарайся прийти до зими. Тебе вітає Евул, Пуд, Лін, Клавдія й всі брати.</verse>
				<verse number="22">Нехай Господь буде з твоїм духом! Нехай благодать буде з вами!</verse>
			</chapter>
		</book>
		<book number="56">
			<chapter number="1">
				<verse number="1">Павло, раб Бога й апостол Ісуса Христа, за вірою обраних Богом і пізнанням істини, що веде до побожності,</verse>
				<verse number="2">у надії на вічне життя, яке до початку часів пообіцяв Бог, Що ніколи не обманює.</verse>
				<verse number="3">Свого часу Він явив Своє Слово через доручене мені проповідування згідно з наказом Бога, нашого Спасителя.</verse>
				<verse number="4">Титу, моїй справжній дитині в спільній вірі. Благодать і мир від Бога Отця та Христа Ісуса, нашого Спасителя.</verse>
				<verse number="5">Я залишив тебе на Криті, щоб ти впорядкував недокінчене та призначив старійшин у кожному місті, як я доручив тобі.</verse>
				<verse number="6">Звісно, лише якщо є хтось бездоганний, чоловік однієї дружини, має вірних дітей, які б не були звинувачені в розпусті чи непокірності.</verse>
				<verse number="7">Адже єпископ, який є Божим управителем, повинен бути бездоганним, не зарозумілим, не дратівливим, не схильним до пияцтва, не повинен бути забіякою чи охочим до наживи,</verse>
				<verse number="8">натомість має бути гостинним, любити добро, бути стриманим, справедливим, святим і дисциплінованим,</verse>
				<verse number="9">який дотримується вірного Слова згідно з отриманим вченням, щоби був спроможним підбадьорювати й інших здоровим вченням і картати тих, що противляться.</verse>
				<verse number="10">Адже є багато непокірних, нерозумних балакунів і обманщиків, особливо серед обрізаних,</verse>
				<verse number="11">яким треба затуляти рота, оскільки вони руйнують цілі сім’ї, навчаючи людей того, чого не повинні, заради ганебної наживи.</verse>
				<verse number="12">Навіть один із них, їхній же пророк, сказав: «Критяни – постійні брехуни, люті звірі, ледачі ненажери».</verse>
				<verse number="13">Це свідчення правдиве. Тому картай їх суворо, щоб вони були здоровими у вірі</verse>
				<verse number="14">та не звертали уваги на юдейські міфи та заповіді людей, які відвертаються від істини.</verse>
				<verse number="15">Для чистих усе чисте, але для осквернених і невіруючих немає нічого чистого, а їхній розум і сумління осквернені.</verse>
				<verse number="16">Вони стверджують, що знають Бога, але своїми вчинками зрікаються Його, будучи огидними, неслухняними та непридатними до жодного доброго вчинку.</verse>
			</chapter>
			<chapter number="2">
				<verse number="1">Ти ж говори те, що відповідає здоровому вченню.</verse>
				<verse number="2">Нехай літні чоловіки будуть стриманими, поважними, розважливими, здоровими у вірі, у любові та терпінні.</verse>
				<verse number="3">Також нехай літні жінки поводяться, як належить святим: не будуть пліткарками та поневоленими пияцтвом, а навчають добра.</verse>
				<verse number="4">Хай наставляють молодих жінок любити своїх чоловіків та любити своїх дітей,</verse>
				<verse number="5">бути стриманими, чистими, господинями, добрими, підкореними своїм чоловікам, аби Боже Слово не було зневажене.</verse>
				<verse number="6">Так само молодих заохочуй бути розсудливими.</verse>
				<verse number="7">В усьому самого себе подавай як приклад добрих учинків. У навчанні виявляй цілісність і гідність</verse>
				<verse number="8">через здорову й бездоганну мову, аби той, хто противиться, був засоромлений, не маючи підстави говорити про нас щось погане.</verse>
				<verse number="9">Нехай раби в усьому підкоряються своїм господарям, догоджають їм, не перечать,</verse>
				<verse number="10">не розкрадають їх, а завжди доводять цілковиту вірність, щоби в усьому показувати красу вчення Бога, нашого Спасителя.</verse>
				<verse number="11">Адже явилася Божа благодать, що приносить спасіння всім людям.</verse>
				<verse number="12">Вона навчає нас зрікатися безбожності та земних пожадливостей і жити розсудливо, чесно та побожно в цьому віці,</verse>
				<verse number="13">поки чекаємо на блаженну надію та виявлення слави великого Бога й нашого Спасителя, Ісуса Христа,</verse>
				<verse number="14">Який віддав Себе заради нас, аби викупити нас з усякого беззаконня та очистити Собі народ, особливий і ревний до добрих справ.</verse>
				<verse number="15">Говори це, заохочуй і картай з усією владою. Нехай ніхто тебе не зневажає.</verse>
			</chapter>
			<chapter number="3">
				<verse number="1">Нагадай їм, щоб вони були покірними начальствам та владі й були слухняними, готовими до всякої доброї справи,</verse>
				<verse number="2">ні на кого не злословили, були не сварливими, а люб’язними, завжди виявляли лагідність до всіх людей.</verse>
				<verse number="3">Адже колись і ми були нерозумними, непокірними, обманутими, поневоленими пожадливостями та різними насолодами, живучи в злобі та заздрості, були огидними та ненавиділи одне одного.</verse>
				<verse number="4">Але коли явилася доброта й любов Бога, нашого Спасителя, до людей,</verse>
				<verse number="5">Він спас нас, але не завдяки вчинкам, які ми зробили в праведності, а згідно з Його милосердям, через омивання відродження та через відновлення Святого Духа,</verse>
				<verse number="6">Якого щедро вилив на нас через Ісуса Христа, нашого Спасителя,</verse>
				<verse number="7">щоби, будучи виправданими Його благодаттю, ми могли стати спадкоємцями, маючи надію вічного життя.</verse>
				<verse number="8">Правдиве це твердження, і я хочу, щоб ти наполягав на цьому, аби ті, що повірили в Бога, посвятили себе добрим вчинкам. Це добре й корисно для людей.</verse>
				<verse number="9">Уникай безглуздих суперечок, родоводів, сварок і диспутів про Закон, адже вони некорисні та марні.</verse>
				<verse number="10">Після першого й другого попередження уникай людину, яка викликає розділення,</verse>
				<verse number="11">бо ти знаєш, що вона зіпсована та грішить, засуджуючи саму себе.</verse>
				<verse number="12">Коли я пошлю до тебе Артема чи Тихика, поспіши прийти до мене в Нікополь, бо там я вирішив перезимувати.</verse>
				<verse number="13">Потурбуйся про законника Зенаса та Аполлоса в їхній дорозі, щоб їм нічого не бракувало.</verse>
				<verse number="14">Нехай і наші вчаться присвячувати себе добрим вчинкам, відповідаючи негайним потребам, щоб не були безплідними.</verse>
				<verse number="15">Усі, хто разом зі мною, вітають тебе. Привітай тих, що люблять нас у вірі. Нехай благодать буде з усіма вами.</verse>
			</chapter>
		</book>
		<book number="57">
			<chapter number="1">
				<verse number="1">Павло, в’язень Христа Ісуса, та брат Тимофій. Улюбленому Филимонові, який працює з нами для Христа,</verse>
				<verse number="2">Апфії, нашій улюбленій сестрі, й Архипові, нашому соратнику, а також церкві, яка збирається у вашому домі.</verse>
				<verse number="3">Благодать вам і мир від Бога, Отця нашого, і Господа Ісуса Христа.</verse>
				<verse number="4">Я завжди дякую моєму Богові, коли згадую про тебе у своїх молитвах,</verse>
				<verse number="5">бо я чую про твою віру й любов до Господа Ісуса та до всіх святих.</verse>
				<verse number="6">Молюся, щоб спільність твоєї віри була діяльною в пізнанні всього доброго, що є в нас у Христі.</verse>
				<verse number="7">Я мав велику радість та підбадьорення через твою любов, бо тобою, брате, були заспокоєні серця святих.</verse>
				<verse number="8">Хоча в Христі я маю повну сміливість наказувати, що тобі слід робити,</verse>
				<verse number="9">проте я краще проситиму тебе в ім’я любові. Я, Павло, старець, а тепер і в’язень Христа Ісуса,</verse>
				<verse number="10">благаю тебе за мого сина, якому я став батьком у в’язниці, за Онисима.</verse>
				<verse number="11">Раніше він не приносив тобі користі, але тепер корисний і для тебе, і для мене.</verse>
				<verse number="12">Я відсилаю його до тебе, наче власне серце.</verse>
				<verse number="13">Я хотів би тримати його біля себе, щоб він замість тебе допомагав мені, поки я у в’язниці за Добру Звістку.</verse>
				<verse number="14">Але я не хотів робити нічого без твоєї згоди, щоби твоє добре діло було не вимушеним, а добровільним.</verse>
				<verse number="15">Можливо, для того він і відлучався ненадовго щоб ти його отримав назавжди,</verse>
				<verse number="16">але вже не як раба, а краще за раба – як улюбленого брата. Він є дорогий для мене, але ще дорожчий для тебе як людина і як брат у Господі.</verse>
				<verse number="17">Тож, якщо ти вважаєш мене другом, прийми його, як прийняв би мене.</verse>
				<verse number="18">Якщо він чимось скривдив тебе або щось тобі винен, зарахуй це мені.</verse>
				<verse number="19">Я, Павло, написав це власноруч: я поверну його борг, не кажучи вже про те, що ти і самого себе винен мені.</verse>
				<verse number="20">Так, брате, я бажаю мати якусь користь від тебе в Господі, заспокой моє серце в Христі.</verse>
				<verse number="21">Впевнений у твоїй покорі, я пишу тобі, знаючи, що ти зробиш навіть більше, ніж я прошу.</verse>
				<verse number="22">Також підготуй для мене кімнату, бо я сподіваюся, що завдяки вашим молитвам повернуся до вас.</verse>
				<verse number="23">Епафрас, ув’язнений зі мною у Христі Ісусі, вітає тебе,</verse>
				<verse number="24">а також Марк, Аристарх, Димас і Лука, з якими працюємо разом для Христа.</verse>
				<verse number="25">Нехай благодать Господа Ісуса Христа буде з вашим духом.</verse>
			</chapter>
		</book>
		<book number="58">
			<chapter number="1">
				<verse number="1">У минулому Бог багато разів і по-різному говорив до наших батьків через пророків,</verse>
				<verse number="2">а в ці останні дні Він промовив до нас через Свого Сина, Якого призначив Спадкоємцем усього й через Якого створив віки.</verse>
				<verse number="3">Син – сяйво Божої слави й повне відображення Його сутності, Що утримує все силою Свого Слова. Очистивши нас від гріхів, Він сів праворуч від Величності на небесах.</verse>
				<verse number="4">Він перевершив ангелів, оскільки ім’я, яке Він успадкував, перевершує їхнє ім’я.</verse>
				<verse number="5">Бо кому з ангелів Бог коли-небудь сказав: «Ти Мій Син, Я сьогодні породив Тебе?» Або: «Я буду Йому Отцем, а Він буде Мені Сином?»</verse>
				<verse number="6">І знову, коли Бог приводить Свого Первістка у всесвіт, Він каже: «Нехай усі Божі ангели вклоняться Йому».</verse>
				<verse number="7">А про ангелів говорить: «Він робить ангелів Своїх духами, Своїх слуг – полум’ям вогню».</verse>
				<verse number="8">А про Сина каже: «Престол Твій, Боже, – повік-віків, жезл справедливості – жезл Твого Царства.</verse>
				<verse number="9">Ти полюбив правду й зненавидів беззаконня; тому помазав Тебе Бог, Твій Бог, олією радощів більше, ніж Твоїх друзів».</verse>
				<verse number="10">І ще: «На початку Ти, Господи, заклав основи землі, і небеса – діяння рук Твоїх.</verse>
				<verse number="11">Вони згинуть, а Ти існуватимеш завжди; усі вони, як одяг, зносяться.</verse>
				<verse number="12">Ти поміняєш їх, немов старі шати, і вони зміняться. Але Ти – Той самий, і роки Твої нескінченні».</verse>
				<verse number="13">Кому з ангелів Бог сказав коли-небудь: «Сядь праворуч від Мене, доки Я не покладу ворогів Твоїх, як підніжок для Твоїх ніг».</verse>
				<verse number="14">Чи не всі ангели є духами служіння, посланими служити тим, хто має успадкувати спасіння?</verse>
			</chapter>
			<chapter number="2">
				<verse number="1">Ось чому ми повинні приділяти особливу увагу почутому, щоб не ослабнути у вірі.</verse>
				<verse number="2">Бо якщо слово, сказане через ангелів, було непохитним, а кожне порушення та непослух отримало справедливе покарання,</verse>
				<verse number="3">то як ми уникнемо його, якщо нехтуємо таким великим спасінням, яке спочатку було проголошене через Господа й підтверджене нам тими, хто Його почув?</verse>
				<verse number="4">Бог же засвідчував про нього знаменнями, чудесами, різними вчинками та дарами Святого Духа, розподіленими згідно з Його волею.</verse>
				<verse number="5">Бо не ангелам Він підкорив майбутній світ, про який ми говоримо.</verse>
				<verse number="6">Але як дехто засвідчив: «Хто така людина, що Ти пам’ятаєш про неї, і хто син людський, що Ти турбуєшся про нього?</verse>
				<verse number="7">Лише трохи применшив Ти його перед ангелами і славою та величчю коронував його.</verse>
				<verse number="8">Ти усе підкорив йому під ноги». Підкоривши все людині, Бог нічого не залишив непідкореним. Однак зараз ми ще не бачимо, щоб усе було їй підкорене.</verse>
				<verse number="9">Але ми бачимо, що Ісус, Якого трохи було применшено перед ангелами, тепер увінчаний славою та честю, бо Він постраждав та зазнав смерті, щоб завдяки Божій благодаті скуштувати смерть за всіх.</verse>
				<verse number="10">Бо належало, щоб Той, через Кого все і для Кого все, і Хто привів багатьох синів до слави, зробив досконалим Засновника їхнього спасіння через страждання.</verse>
				<verse number="11">Адже Той, Хто освячує, і ті, що освячені, – усі від Одного. Тому Він не соромиться називати їх братами,</verse>
				<verse number="12">кажучи: «Я звіщатиму ім’я Твоє братам моїм, посеред зібрання хвалитиму Тебе».</verse>
				<verse number="13">І знову: «Я надіятимусь на Нього!», а також: «Ось Я і діти, яких дав мені Бог!»</verse>
				<verse number="14">А оскільки діти є спільниками крові й плоті, Він теж став подібним до них, щоб через Свою смерть знищити силу того, хто має владу смерті, тобто диявола,</verse>
				<verse number="15">і звільнити тих, що все життя були в рабстві через страх смерті.</verse>
				<verse number="16">Бо, безумовно, Він допомагає не ангелам, а нащадкам Авраама.</verse>
				<verse number="17">Саме тому Йому треба було уподібнитись до Своїх братів, щоб бути милосердним і вірним Первосвященником перед Богом та здійснити примирення за гріхи народу.</verse>
				<verse number="18">І оскільки Він Сам страждав, зносячи випробування, то може допомогти й тим, хто також зносить випробування.</verse>
			</chapter>
			<chapter number="3">
				<verse number="1">Тому, святі брати, учасники небесного покликання, дивіться на Апостола та Первосвященника нашого свідчення – Ісуса.</verse>
				<verse number="2">Він був вірний Тому, Хто призначив Його, як і Мойсей був вірний в усьому Божому домі.</verse>
				<verse number="3">Але Ісус гідний більшої шани, ніж Мойсей, як і будівельник має більшу честь, ніж сам дім.</verse>
				<verse number="4">Бо всякий дім хтось збудував, а Той, Хто збудував усе, – Бог.</verse>
				<verse number="5">Мойсей був вірним слугою в усьому домі Божому, щоб свідчити про те, що буде сказано в майбутньому.</verse>
				<verse number="6">А Христос – вірний Син над домом Божим. І Його дім – ми, якщо будемо й далі непохитно триматися сміливості та надії, якою ми пишаємося.</verse>
				<verse number="7">Отже, як каже Святий Дух: «Сьогодні, коли ви почуєте Його голос,</verse>
				<verse number="8">не зачерствійте серцями вашими, як було в день повстання, у день випробування в пустелі,</verse>
				<verse number="9">де Мене спокушали ваші батьки, випробовуючи Мене, хоча й бачили Мої діла</verse>
				<verse number="10">сорок років. Тоді Я обурився на цей рід і сказав: „Вони завжди блукають своїм серцем, не знають шляхів Моїх.</verse>
				<verse number="11">Тому присягнув Я у гніві Моєму: не увійдуть вони до Мого спокою!“».</verse>
				<verse number="12">Стережіться, брати, щоб ні в кого з вас не було лукавого та невірного серця, що призведе до відвернення від живого Бога.</verse>
				<verse number="13">Але підбадьорюйте одне одного щодня, доки це «сьогодні» ще триває, щоб ніхто з вас не зачерствів через оману гріха.</verse>
				<verse number="14">Адже ми стали учасниками Христа, якщо лише твердо збережемо до кінця нашу первісну надію.</verse>
				<verse number="15">Як сказано: «Сьогодні, якщо ви почуєте Його голос, не зачерствійте серцями вашими, як було в день повстання».</verse>
				<verse number="16">Бо ким були ті, що, почувши голос Божий, збунтувалися? Чи не всі ті, що вийшли з Єгипту з Мойсеєм?</verse>
				<verse number="17">А на кого Він гнівався сорок років? Хіба не на тих, хто згрішив, чиї тіла загинули в пустелі?</verse>
				<verse number="18">І кому Бог поклявся, що не ввійдуть до Його спокою, як не тим, хто не послухався?</verse>
				<verse number="19">Тож, як бачимо, вони не змогли увійти через невіру.</verse>
			</chapter>
			<chapter number="4">
				<verse number="1">Тому, оскільки обітниця ввійти до Його спокою все ще існує, будьмо обережні, щоб ніхто з вас не спізнився.</verse>
				<verse number="2">Бо нам також, як і їм, була сповіщена Добра Звістка, але почуте слово не мало для них жодної користі, бо вони не поєднали його з вірою.</verse>
				<verse number="3">Однак ми, що повірили, входимо в цей спокій, як сказав Бог: «Тому присягнув Я у гніві Моєму: не увійдуть вони до Мого спокою!», хоча Його діла були закінчені від створення світу.</verse>
				<verse number="4">Бо десь Він говорив про сьомий день так: «Сьомого дня Бог відпочив від усіх Своїх діл».</verse>
				<verse number="5">І знову тут: «Не увійдуть вони до Мого спокою!»</verse>
				<verse number="6">Оскільки ж декотрі ще мають увійти в цей спокій, а ті, кому раніше проголошувалася Добра Звістка, не увійшли через свою непокору,</verse>
				<verse number="7">Бог знову визначає певний день, «сьогодні», після довгого часу проголосивши це через Давида, як було сказано: «Сьогодні, коли ви почуєте Його голос, не зачерствійте серцями вашими».</verse>
				<verse number="8">Бо якби Ісус Навин дав їм спокій, Бог не говорив би пізніше про інший день.</verse>
				<verse number="9">Отже, для народу Божого залишається суботній спокій.</verse>
				<verse number="10">Бо хто входить до Його спокою, відпочиває від своїх діл так само, як Бог – від Своїх.</verse>
				<verse number="11">Тому докладімо всіх зусиль, щоб увійти в цей спокій, щоб ніхто не загинув, наслідуючи той самий приклад непокори.</verse>
				<verse number="12">Бо Слово Боже живе й дієве, воно гостріше за будь-який обосічний меч, проникає настільки глибоко, що сягає до розділення душі й духу, суглобу й кісткового мозоку, воно судить думки та наміри серця.</verse>
				<verse number="13">Ніщо у всьому творінні не приховане від Нього. Усе розкрите та відоме перед Його очима. Йому ми дамо звіт.</verse>
				<verse number="14">Тож, маючи великого Первосвященника, Який пройшов небеса, – Ісуса, Сина Божого, тримаймося твердо віри, яку сповідуємо.</verse>
				<verse number="15">Бо ми не маємо такого первосвященника, який не міг би співчувати нашим слабкостям, а Такого, Який у всьому, як і ми, був випробуваний, але не згрішив.</verse>
				<verse number="16">Тому наближаймося з упевненістю до престолу благодаті, щоб отримати милосердя та знайти благодать, яка допоможе в час потреби.</verse>
			</chapter>
			<chapter number="5">
				<verse number="1">Кожен первосвященник, обраний з-поміж людей, призначається представляти народ перед Богом, щоб приносити дари та жертви за гріхи.</verse>
				<verse number="2">Він може співчувати тим, хто не знає й помиляється, оскільки він сам підвладний слабкості.</verse>
				<verse number="3">Ось чому він повинен приносити жертви як за власні гріхи, так і за гріхи людей.</verse>
				<verse number="4">І ніхто сам собі не бере такої честі, а лише той, хто покликаний Богом, так як Аарон.</verse>
				<verse number="5">Так само Христос не Сам на Себе взяв честь стати Первосвященником, але Бог сказав Йому: «Ти Мій Син, Я сьогодні породив Тебе».</verse>
				<verse number="6">І в іншому місці говорить: «Ти – Священник навіки за чином Мельхіседека».</verse>
				<verse number="7">Він у дні Свого земного життя з великим голосінням та сльозами благав та молився Тому, Хто міг врятувати Його від смерті, і був почутий через Свою побожність.</verse>
				<verse number="8">Він, хоча й був Сином, навчився послуху через страждання</verse>
				<verse number="9">й, досягнувши досконалості, став джерелом вічного спасіння для всіх, хто Його слухається.</verse>
				<verse number="10">Сам Бог призначив Його Первосвященником за чином Мельхіседека.</verse>
				<verse number="11">Про це ми могли б ще багато говорити, але вам важко зрозуміти, бо ви стали нездатними чути.</verse>
				<verse number="12">Вам, хоч ви давно вже мали би бути вчителями, знову потрібен хтось, хто навчить вас початкових істин Слова Божого. Вам знову потрібне молоко, а не тверда їжа!</verse>
				<verse number="13">Бо кожен, хто вживає молоко, є недосвідченим у вченні про праведність, адже є немовлям.</verse>
				<verse number="14">Тверда ж їжа призначена для дорослих, які через постійне її вживання привчилися відрізняти добро від зла.</verse>
			</chapter>
			<chapter number="6">
				<verse number="1">Тому залишімо початок вчення Христового й прямуймо до досконалості, не закладаючи знову основ для покаяння у вчинках, що ведуть до смерті, віри в Бога,</verse>
				<verse number="2">вчення про ритуальні обмивання, покладання рук, воскресіння мертвих та вічний суд.</verse>
				<verse number="3">Так і зробимо, якщо Бог дозволить.</verse>
				<verse number="4">Бо неможливо тих, хто колись був просвітлений, хто скуштував небесного дару й став учасником Святого Духа,</verse>
				<verse number="5">хто скуштував доброти Божого Слова та сили майбутнього віку</verse>
				<verse number="6">і хто відпав, знову повернути до покаяння. Адже вони самі наново розпинають Сина Божого й публічно зневажають Його.</verse>
				<verse number="7">Бо Земля, яка п’є дощ, що часто зрошує її, і яка приносить врожай, корисний для того, хто його вирощує, отримує Боже благословення.</verse>
				<verse number="8">А земля, яка приносить терни та будяки, ні для чого не придатна та близька до прокляття, а її кінець – спалення.</verse>
				<verse number="9">Улюблені, хоча й говоримо так, ми впевнені, що у вашому випадку справи кращі і ви є спасенними.</verse>
				<verse number="10">Адже Бог не є несправедливий; Він не забуде вашої праці та любові, яку ви проявили та продовжуєте проявляти в ім’я Його, служачи святим.</verse>
				<verse number="11">Ми бажаємо, щоб кожен із вас до кінця виявляв старанність та повноту надії,</verse>
				<verse number="12">щоб ви не розлінились, а наслідували тих, хто завдяки вірі та терпінню успадковує обітниці.</verse>
				<verse number="13">Коли Бог давав обітницю Авраамові, то поклявся Самим Собою, бо не мав когось більшого.</verse>
				<verse number="14">Він сказав: «Я неодмінно рясно благословлю тебе й дуже розмножу твоїх нащадків ».</verse>
				<verse number="15">І ось, терпляче чекаючи, Авраам отримав обіцяне.</verse>
				<verse number="16">Люди клянуться кимось більшим, ніж вони, і клятва підтверджує сказане та припиняє всяку суперечку.</verse>
				<verse number="17">Тому й Бог, бажаючи показати спадкоємцям обітниці незмінність Свого наміру, підтвердив це клятвою,</verse>
				<verse number="18">щоб дві незмінні речі, у яких Бог не може говорити неправду, стали для нас – тих, що знайшли в Ньому захист та вхопилися за надію, яка була перед нами, – непохитною втіхою.</verse>
				<verse number="19">Ця надія – немов якір для душі, тверда й непорушна. Вона входить усередину, за завісу,</verse>
				<verse number="20">куди заради нас увійшов наш Попередник, Ісус, ставши назавжди Первосвященником за чином Мельхіседека.</verse>
			</chapter>
			<chapter number="7">
				<verse number="1">Це той Мельхіседек, цар Салема й священник Бога Всевишнього, який зустрів Авраама, що повертався після розгрому царів, і благословив його,</verse>
				<verse number="2">і якому Авраам дав десяту частину з усього. По-перше, Мельхіседек у перекладі означає «цар праведності», а цар Салема означає «цар миру».</verse>
				<verse number="3">Без батька й без матері, без роду, без початку днів, без кінця життя, подібний до Сина Божого, Він залишається священником назавжди.</verse>
				<verse number="4">Подумайте, наскільки він великий, якщо навіть патріарх Авраам дав йому десятину з найкращої здобичі!</verse>
				<verse number="5">Тепер сини Левія, які стали священниками, мають заповідь за Законом збирати десятину з народу, тобто зі своїх братів, хоча вони також походять від Авраама.</verse>
				<verse number="6">Однак той, хто не походив з їхнього роду, отримав десятину від Авраама й благословив того, кому було дано обітницю.</verse>
				<verse number="7">Немає сумніву, що більший благословляє меншого.</verse>
				<verse number="8">В одному випадку десятину отримують смертні люди, а в іншому – той, кого оголошено живим.</verse>
				<verse number="9">Можна навіть сказати, що Левій, який збирає десятину, заплатив її через Авраама,</verse>
				<verse number="10">бо коли Мельхіседек зустрів Авраама, Левій ще не народився і був у сімені свого праотця.</verse>
				<verse number="11">Якби досконалості можна було досягти через священство Левія (адже воно було частиною Закону, який був даний народу), то чому мав з’явитися інший Священник, за чином Мельхіседека, а не за чином Аарона?</verse>
				<verse number="12">Адже зі зміною священства має відбутися й зміна Закону.</verse>
				<verse number="13">А Той, про Кого це говориться, належав до іншого племені, з якого ніхто не служив біля жертовника.</verse>
				<verse number="14">Адже відомо, що наш Господь походив від племені Юди, а Мойсей нічого не казав про те, що священники походитимуть із цього племені.</verse>
				<verse number="15">І це стає ще більш зрозумілим, коли постає інший Священник, подібний до Мельхіседека,</verse>
				<verse number="16">Який став Священником не за Законом, на підставі тілесної заповіді, а на основі сили життя, що не спливає.</verse>
				<verse number="17">Бо засвідчено: «Ти – Священник навіки за чином Мельхіседека».</verse>
				<verse number="18">Отже, попередня заповідь скасована, оскільки вона була слабкою і марною, –</verse>
				<verse number="19">бо Закон нічого не зробив досконалим, – тому вводиться краща надія, через яку ми наближаємося до Бога.</verse>
				<verse number="20">Це сталося не без клятви. Інші стали священниками без клятви,</verse>
				<verse number="21">але Він – з клятвою через Того, Хто сказав Йому: «Поклявся Господь і не відмовиться: „Ти – Священник навіки за чином Мельхіседека“».</verse>
				<verse number="22">Тому Ісус і став запорукою кращого завіту.</verse>
				<verse number="23">До того ж тих священників було багато, бо смерть заважала їм продовжувати своє служіння,</verse>
				<verse number="24">але оскільки Ісус живе вічно, Він має незмінне священство.</verse>
				<verse number="25">Тому Він цілком здатний спасти тих, хто через Нього приходить до Бога, бо Він вічно живий, щоб заступатися за них.</verse>
				<verse number="26">Саме такий Первосвященник нам потрібен: святий, бездоганний, чистий, відокремлений від грішників, піднесений над небом.</verse>
				<verse number="27">На відміну від інших первосвященників, Йому не потрібно щодня приносити жертви, спершу за власні гріхи, а потім за гріхи людей. Він це зробив раз і назавжди, коли Сам Себе приніс у жертву.</verse>
				<verse number="28">Адже Закон призначає первосвященниками людей у всій їхній слабкості; однак клятва, яка прийшла після Закону, призначила Первосвященником Сина, досконалого навіки.</verse>
			</chapter>
			<chapter number="8">
				<verse number="1">Тепер головне, про що ми говоримо: ми маємо Первосвященника, Який сів праворуч від престолу Величності на небі.</verse>
				<verse number="2">Він є Служителем Святилища та справжньої Оселі, встановленої Господом, а не людиною.</verse>
				<verse number="3">Бо кожен первосвященник призначений приносити дари і жертви, тому й потрібно було, щоб і Цей мав що принести.</verse>
				<verse number="4">Якби Він був на землі, то не був би священником, бо вже є священники, які приносять дари за Законом.</verse>
				<verse number="5">Вони служать подобою і тінню небесних речей. Ось чому Мойсей, коли збирався будувати Оселю, був попереджений: «Дивись, – сказав Бог, – зроби все за тим зразком, який тобі показано на горі».</verse>
				<verse number="6">Але тепер Ісусові було доручено краще служіння, оскільки Він є посередником кращого Завіту, заснованого на кращих обітницях.</verse>
				<verse number="7">Бо якби перший Завіт був бездоганним, то не було б потреби в другому.</verse>
				<verse number="8">Але Бог, докоряючи їм, каже: «Ось надходять дні, – говорить Господь, – коли Я укладу з домом Ізраїля і з домом Юди Новий Завіт.</verse>
				<verse number="9">Однак не такий Завіт, який Я уклав з їхніми предками, коли Я взяв їх за руку, щоб вивести з Єгипту, бо вони не залишилися вірними Моєму Завіту, і Я відвернувся від них, – каже Господь. –</verse>
				<verse number="10">Ось Завіт, який Я укладу з домом Ізраїлю після цих днів, – говорить Господь. – Я вкладу Мої закони в їхній розум і напишу їх на їхніх серцях. Я буду їхнім Богом, і вони будуть Моїм народом.</verse>
				<verse number="11">Вони більше не навчатимуть свого ближнього й свого брата, кажучи: „Пізнай Господа“, тому що вони всі будуть Мене знати, від малого до великого.</verse>
				<verse number="12">Бо Я буду милосердний до їхньої неправедності і їхніх гріхів більше не згадуватиму».</verse>
				<verse number="13">Називаючи цей Завіт «новим», Він тим самим оголосив перший завіт застарілим, а те, що застаріло, незабаром зникне.</verse>
			</chapter>
			<chapter number="9">
				<verse number="1">Отже, перший Завіт мав настанови щодо служіння в земному Святилищі.</verse>
				<verse number="2">Було встановлено Оселю, і в її першому відділенні були світильник та стіл із хлібами покладання; це відділення називалося «Святе місце ».</verse>
				<verse number="3">За другою завісою Оселі було відділення, яке називалося «Святая Святих».</verse>
				<verse number="4">Воно мало золоту кадильницю й ковчег Завіту, покритий золотом з усіх боків, в якому була золота посудина з манною, посох Аарона, що розцвів, і таблиці Завіту.</verse>
				<verse number="5">Над ковчегом були херувими слави, що отінювали кришку примирення. Однак зараз не час це обговорювати докладно.</verse>
				<verse number="6">Відколи все було так влаштовано, священники завжди входять у перше відділення Оселі, звершуючи служіння.</verse>
				<verse number="7">А до другого відділення раз у рік заходив лише первосвященник, і не без крові, яку він приносив за себе й за гріхи, які люди скоїли через незнання.</verse>
				<verse number="8">Цим Святий Дух показує, що шлях до Святая Святих не відкритий, доки дійсна перша Оселя.</verse>
				<verse number="9">Це є приклад для теперішнього часу, який вказує на те, що принесені дари та жертви не можуть зробити досконалим сумління того, хто служить.</verse>
				<verse number="10">Вони пов’язані лише з їжею, питтям, різними ритуальними обмиваннями та настановами щодо тіла, встановленими до часу нового порядку.</verse>
				<verse number="11">Але коли Христос прийшов як Первосвященник благ, які зараз маємо, через величнішу й досконалішу нерукотворну Оселю, яка не є частиною цього творіння,</verse>
				<verse number="12">Він увійшов не з кров’ю козлів і телят, але раз і назавжди увійшов до Святая Святих із власною кров’ю, отримавши таким чином вічне визволення.</verse>
				<verse number="13">Бо якщо кров козлів, телят і попіл телиці, посипані на тих, хто нечистий, освячують їх, даючи їм чистоту тіла,</verse>
				<verse number="14">то наскільки більше кров Христа, Який через вічного Духа приніс Себе непорочним Богові, очистить наше сумління від мертвих діл, щоб ми могли служити живому Богу!</verse>
				<verse number="15">Саме тому Христос і є Посередником Нового Завіту, щоб покликані могли отримати обіцяний вічний спадок тепер, коли Він помер як викуп, щоб звільнити їх від провин, скоєних проти першого Завіту.</verse>
				<verse number="16">Бо де заповіт, там необхідно, щоб була смерть того, хто його уклав.</verse>
				<verse number="17">Оскільки заповіт дійсний лише після його смерті, він не набуває чинності, поки той, хто уклав заповіт, живе.</verse>
				<verse number="18">Ось чому навіть перший Завіт не був встановлений без крові.</verse>
				<verse number="19">Адже коли Мойсей проголосив усі заповіді Закону всьому народові, він узяв кров телят і козлів разом із водою, червоною вовною та гісопом і окропив книгу та весь народ.</verse>
				<verse number="20">Він сказав: «Це кров Завіту, якого Бог наказав вам дотримуватися ».</verse>
				<verse number="21">Також він окропив кров’ю Оселю й всі речі для служіння.</verse>
				<verse number="22">Згідно із Законом майже все очищується кров’ю, і без пролиття крові не може бути прощення.</verse>
				<verse number="23">Тож якщо було необхідно, щоб подоби небесних речей очищалися саме так, то самі небесні речі потребують кращих жертв.</verse>
				<verse number="24">Бо Христос не зайшов до рукотворної Святині, зробленої на зразок справжньої, але Він увійшов у саме небо, щоб тепер з’явитися для нас перед обличчям Бога.</verse>
				<verse number="25">І Він увійшов у небо не для того, щоб приносити Себе знову й знову, як первосвященник щороку входить до Святая Святих, із чужою кров’ю.</verse>
				<verse number="26">Інакше Йому довелося б страждати багато разів від створення світу. Але тепер, наприкінці віків, Він з’явився один раз, щоб покласти край гріху Своєю жертвою.</verse>
				<verse number="27">І як людям призначено померти один раз, а після цього суд,</verse>
				<verse number="28">так і Христос один раз був принесений у жертву, щоб понести гріхи багатьох. Він з’явиться вдруге не для того, аби взяти на Себе гріх, а щоб принести спасіння тим, хто чекає на Нього.</verse>
			</chapter>
			<chapter number="10">
				<verse number="1">Закон, маючи лише тінь майбутніх благ, а не саму сутність речей, ніколи не може одними й тими ж жертвами, що повторюються рік за роком, зробити досконалими тих, що приходять із ними.</verse>
				<verse number="2">Інакше хіба не перестали б їх приносити? Бо ті, що вклоняються, були б очищені раз і назавжди й більше не усвідомлювали б вини за свої гріхи.</verse>
				<verse number="3">Але ці жертви є щорічним нагадуванням про гріхи,</verse>
				<verse number="4">бо неможливо, щоб кров биків і козлів усувала гріхи.</verse>
				<verse number="5">Тому Христос, приходячи у світ, каже: «Не забажав Ти ані жертви, ані дару, але приготував Мені тіло.</verse>
				<verse number="6">Ні цілопалення, ні жертви за гріх Ти не вимагав.</verse>
				<verse number="7">Тоді сказав Я: „Ось Я прийшов, у сувої книги написано про Мене. Я бажаю виконати Твою волю, Боже“».</verse>
				<verse number="8">Спочатку Він сказав: «Ні жертв, ні дарів, ні цілопалень, ні жертв за гріх Ти не бажав і не був задоволений ними », хоча вони й приносилися відповідно до Закону.</verse>
				<verse number="9">Тоді Він сказав: «Ось Я прийшов, щоб виконати Твою волю». Він скасовує перше, щоб встановити друге.</verse>
				<verse number="10">Відповідно до цього волевиявлення ми були освячені жертвою тіла Ісуса Христа раз і назавжди.</verse>
				<verse number="11">Кожен священник щодня стоїть та виконує своє служіння, знову й знову приносячи ті самі жертви, які ніколи не можуть усунути гріхів.</verse>
				<verse number="12">Але Христос, принісши одну жертву за гріхи, сів назавжди праворуч від Бога,</verse>
				<verse number="13">і з того часу Він чекає, коли Його вороги стануть підніжком Його ніг.</verse>
				<verse number="14">Бо однією жертвою Він зробив досконалими тих, що освячуються.</verse>
				<verse number="15">Святий Дух нам також свідчить про це, бо сказано:</verse>
				<verse number="16">«Ось Завіт, який Я укладу з ними після цих днів, – говорить Господь. – Я вкладу Мої закони в їхні серця і напишу його в їхньому розумі».</verse>
				<verse number="17">Потім Він додає: «Їхніх гріхів та їхніх беззаконь більше не згадуватиму».</verse>
				<verse number="18">А там, де прощення, жертва за гріх більше не потрібна.</verse>
				<verse number="19">Отже, брати, маючи можливість завдяки крові Ісуса впевнено увійти до Святая Святих</verse>
				<verse number="20">новим і живим шляхом, який відкритий нам через завісу, тобто через Його тіло,</verse>
				<verse number="21">і маючи Великого Священника над Домом Божим,</verse>
				<verse number="22">наближаймося до Бога зі щирим серцем у повноті віри, очистивши свої серця від заплямованого сумління та обмивши тіла чистою водою.</verse>
				<verse number="23">Непохитно тримаймося надії, яку сповідуємо, бо Той, Хто обіцяв, – вірний.</verse>
				<verse number="24">Пильнуймо й спонукаймо одне одного до любові та добрих справ,</verse>
				<verse number="25">не залишаймо наших спільних зустрічей, як це звикли робити деякі, а заохочуймо одне одного, тим більше, коли бачите, що День наближається.</verse>
				<verse number="26">Бо якщо ми навмисно грішимо після того, як отримали знання істини, то не залишиться вже жертви за гріхи,</verse>
				<verse number="27">а лише страшне очікування суду та палючого вогню, який поглине ворогів Божих.</verse>
				<verse number="28">Бо хто порушував Закон Мойсея, той без милосердя гинув за свідченнями двох або трьох свідків.</verse>
				<verse number="29">Подумайте, наскільки ж суворішого покарання заслуговує той, хто потоптав Сина Божого, хто не шанує крові Завіту, яка його освятила, і хто образив Духа благодаті?</verse>
				<verse number="30">Бо ми знаємо Того, Хто сказав: «Мені належить помста і відплата» і знову: «Господь судитиме Свій народ».</verse>
				<verse number="31">Страшно потрапити в руки живого Бога!</verse>
				<verse number="32">Згадайте попередні дні, коли, отримавши світло, ви витерпіли велику боротьбу, сповнену страждань,</verse>
				<verse number="33">коли вас публічно піддавали образам і переслідуванням, а часом ви стояли пліч-о-пліч із тими, до кого так ставились.</verse>
				<verse number="34">Ви співчували тим, хто перебував у в’язниці, і з радістю прийняли розграбування вашого майна, знаючи, що ви маєте краще та вічне майно на небі.</verse>
				<verse number="35">Тому не залишайте вашої впевненості, яка принесе щедру нагороду.</verse>
				<verse number="36">Вам потрібна наполегливість, щоб виконувати волю Божу й отримати те, що Він обіцяв.</verse>
				<verse number="37">Бо «ще трохи, і Той, Хто має прийти, прийде й не забариться.</verse>
				<verse number="38">Але Мій праведник житиме вірою, і якщо він відступить, Моя душа його не вподобає».</verse>
				<verse number="39">Ми ж належимо не до тих, хто відступає на свою загибель, а до тих, хто має віру та спасіння душі.</verse>
			</chapter>
			<chapter number="11">
				<verse number="1">Віра – це впевненість у тому, на що ми сподіваємось, і переконливий доказ того, чого ми не бачимо.</verse>
				<verse number="2">Саме такою вірою жили прабатьки й за це отримали схвалення.</verse>
				<verse number="3">Вірою ми розуміємо, що віки були створені словом Божим, так що видиме виникло з невидимого.</verse>
				<verse number="4">Вірою Авель приніс Богові кращу жертву, ніж Каїн. Через віру він отримав свідчення, що він праведний, коли Бог схвалив його дари. І через віру він усе ще говорить, хоч і помер.</verse>
				<verse number="5">Вірою Енох був узятий з цього життя, так що він не побачив смерті. «І не могли знайти його, бо забрав його Бог». Але до того, як він був узятий, він отримав свідчення, що догодив Богові.</verse>
				<verse number="6">Без віри неможливо догодити Богові. Тому кожен, хто приходить до Нього, повинен вірити, що Він існує і що Він винагороджує тих, хто щиро Його шукає.</verse>
				<verse number="7">Вірою Ной, попереджений про те, чого ще не бачив, зі страхом збудував ковчег, щоб врятувати свою сім’ю. Своєю вірою він засудив світ і став спадкоємцем праведності через віру.</verse>
				<verse number="8">Вірою Авраам, коли був покликаний, послухався й вирушив туди, де пізніше отримав спадщину; вийшов, не знаючи, куди йде.</verse>
				<verse number="9">Вірою він перебував в обіцяній землі, як чужинець, і жив у шатрах, як і Ісаак та Яків, які були спадкоємцями з ним за тією ж обіцянкою.</verse>
				<verse number="10">Бо він із нетерпінням чекав міста з вічною основою, архітектором і будівничим якого є Бог.</verse>
				<verse number="11">Вірою також і сама Сара, яка була неплідна, змогла народити нащадка, незважаючи на похилий вік, оскільки вважала вірним Того, Хто дав обіцянку.</verse>
				<verse number="12">І ось від однієї людини, та ще майже омертвілої, походили нащадки, численні, як зірки на небі, і такі ж незліченні, як пісок на березі моря.</verse>
				<verse number="13">Усі ці люди померли у вірі. Вони не отримали обіцяного за життя, а лише бачили здалека, визнаючи, що вони чужинці та мандрівники на землі.</verse>
				<verse number="14">Ті, хто так говорить, показують, що вони шукають собі батьківщину.</verse>
				<verse number="15">І якби вони думали лише про батьківщину, яку залишили, вони мали б можливість повернутися до неї.</verse>
				<verse number="16">Але вони прагнуть кращої, небесної батьківщини. Тому Бог не соромиться називатися їхнім Богом, адже Він підготував для них місто.</verse>
				<verse number="17">Вірою Авраам, коли був випробуваний Богом, приніс Ісаака в жертву. Маючи обіцянки, він був готовий принести в жертву свого єдиного сина,</verse>
				<verse number="18">хоча Бог сказав йому: «Через Ісаака буде названо тобі нащадка».</verse>
				<verse number="19">Авраам розумів, що Бог може навіть воскрешати з мертвих, і, образно кажучи, Ісаак і був повернутий йому звідти.</verse>
				<verse number="20">Вірою Ісаак благословив Якова та Ісава на майбутнє.</verse>
				<verse number="21">Вірою Яків перед смертю благословив кожного з синів Йосифа й поклонився Богу, спираючись на верхівку свого посоха.</verse>
				<verse number="22">Вірою Йосиф, помираючи, згадав про вихід синів Ізраїля з Єгипту й дав вказівки щодо поховання його кісток.</verse>
				<verse number="23">Вірою батьки Мойсея, не злякавшись царського наказу, переховували його три місяці після народження, оскільки бачили, що дитина гарна.</verse>
				<verse number="24">Вірою Мойсей, коли виріс, відмовився називатися сином дочки фараона.</verse>
				<verse number="25">Він обрав радше страждати з народом Божим, ніж насолоджуватися тимчасовою насолодою від гріха.</verse>
				<verse number="26">Він вважав ганьбу заради Христа ціннішою, ніж скарби Єгипту, адже бачив свою нагороду.</verse>
				<verse number="27">Вірою він покинув Єгипет, не боячись гніву царя. Він був непохитним, бо бачив Невидимого.</verse>
				<verse number="28">Вірою він справив Пасху й окропив кров’ю одвірки, щоб губитель не торкався первістків.</verse>
				<verse number="29">Вірою люди проходили через Червоне море, наче суходолом, а коли єгиптяни спробували це зробити, то потонули.</verse>
				<verse number="30">Вірою стіни Єрихона впали після того, як сім днів ізраїльтяни ходили навколо них.</verse>
				<verse number="31">Вірою блудниця Раав не загинула разом із невірними, оскільки вона з миром прийняла ізраїльських розвідників.</verse>
				<verse number="32">І що я ще можу сказати? Мені б не вистачило часу розповісти про Гедеона, Барака, Самсона та Єфтая, про Давида, Самуїла та пророків,</verse>
				<verse number="33">що через віру завойовували царства, звершували справедливий суд, отримували обітниці, закривали пащі левам,</verse>
				<verse number="34">гасили лють вогню й рятувалися від вістря меча, були зміцнені в немочі й, ставши могутніми у війні, змушували втікати ворожі війська.</verse>
				<verse number="35">Жінки отримували своїх померлих воскреслими з мертвих. Інші зазнали катувань, бо не погоджувались отримати визволення, адже хотіли мати краще воскресіння.</verse>
				<verse number="36">Ще інші зносили знущання, побиття, навіть ланцюги та ув’язнення.</verse>
				<verse number="37">Їх побивали камінням, розрізали навпіл пилою, вони гинули від меча, блукали в овечих і козячих шкірах, жили в нужді та стражданні, були переслідувані.</verse>
				<verse number="38">Світ не був їх гідний. Вони блукали в пустелях і горах, жили в печерах та земних ущелинах.</verse>
				<verse number="39">Усі вони через віру отримали свідчення, що догодили Богові, але ніхто з них не отримав обіцяного,</verse>
				<verse number="40">оскільки Бог передбачив для нас щось краще, щоб лише разом із нами вони могли досягти досконалості.</verse>
			</chapter>
			<chapter number="12">
				<verse number="1">Тому й ми, маючи довкола себе таку велику хмару свідків, скиньмо всякий тягар і гріх, який так легко нас обплутує, і з наполегливістю біжімо в змаганні, яке нам визначено,</verse>
				<verse number="2">уважно дивлячись на Ісуса, Засновника та Вдосконалювача віри, Який заради належної Йому радості перетерпів муки хреста, незважаючи на ганьбу, і сів праворуч від Божого престолу.</verse>
				<verse number="3">Тож подумайте про Того, Хто витерпів таку ворожість грішників, щоб ви не втомлювались і не падали духом.</verse>
				<verse number="4">Ви ще не чинили опору до крові у боротьбі з гріхом.</verse>
				<verse number="5">Ви зовсім забули слова підбадьорення, звернені до вас як до синів: «Сину мій, не нехтуй картанням Господнім і не дратуйся через Його докори,</verse>
				<verse number="6">адже кого Господь любить, тому й докоряє, як батько синові, який йому любий».</verse>
				<verse number="7">Зносьте труднощі, адже Бог ставиться до вас як до Своїх синів. Хіба є такий син, якого б не карав батько?</verse>
				<verse number="8">А якщо ви залишаєтесь без покарання, якого всі Божі діти зазнають, тоді ви незаконні діти, а не справжні сини.</verse>
				<verse number="9">Крім того, якщо ми цінували й поважали земних батьків, які карали нас, то наскільки ж більше ми повинні підкорятися Отцеві духів, щоб жити?</verse>
				<verse number="10">Бо вони протягом короткого часу карали нас так, як їм здавалося правильним. Коли ж нас карає Бог, це йде нам на користь, щоб ми мали участь у Його святості.</verse>
				<verse number="11">Жодне покарання зараз не здається радістю, але смутком. Однак згодом навченим через покарання приносить мирний плід праведності.</verse>
				<verse number="12">Тому зміцнюйте свої опущені руки й знесилені коліна</verse>
				<verse number="13">і «випряміть стежки для ваших ніг», щоб кульгавий не відхилився, а, навпаки, був зцілений.</verse>
				<verse number="14">Прагніть жити з усіма в мирі та у святості, без яких ніхто не побачить Господа.</verse>
				<verse number="15">Дивіться, щоб нікому не бракувало Божої благодаті й щоб не проріс жоден гіркий корінь, який би завдав шкоди та через це осквернив багатьох.</verse>
				<verse number="16">Пильнуйте, щоб ніхто не був розпусником або нечестивим, як Ісав, який за миску їжі продав своє первородство.</verse>
				<verse number="17">Ви знаєте, що згодом, бажаючи успадкувати благословення, він був відкинутий, бо не знайшлося вже місця для покаяння, хоча він і шукав його зі сльозами.</verse>
				<verse number="18">Ви не прийшли до гори Синай, до якої можна доторкнутися, яка палає вогнем, окутана хмарою, темрявою та бурею.</verse>
				<verse number="19">Ви не почули звуку сурми чи голосу, що промовляє слова так, що, почувши їх, люди благали, щоб їм більше не говорили,</verse>
				<verse number="20">бо вони не могли витримати того, що було наказано: «Якщо навіть тварина торкнеться гори, її треба закидати камінням».</verse>
				<verse number="21">Це видовище було таким страшним, що Мойсей сказав: «Я переляканий і тремчу від страху ».</verse>
				<verse number="22">Але ви наблизилися до гори Сіон, до міста живого Бога – небесного Єрусалима, до безлічі ангелів у радісному зібранні,</verse>
				<verse number="23">до Церкви первістків, записаних на небі, до Бога, Який є Суддею для всіх, до духів праведників, що стали досконалими,</verse>
				<verse number="24">до Ісуса – Посередника Нового Завіту, і до крові для кроплення, яка промовляє краще, ніж кров Авеля.</verse>
				<verse number="25">Дивіться, щоб ви не відвернулися від Того, Хто говорить. Бо якщо не уникнули покарання ті, що відвернулися від того, хто говорив на землі, то наскільки більше будемо покарані ми, якщо відвернемося від Того, Хто говорить із неба?</verse>
				<verse number="26">Його голос тоді захитав землю, але тепер Він пообіцяв кажучи: «Ще раз Я захитаю, і не тільки землю, але й небо».</verse>
				<verse number="27">Слова «ще раз» означають заміну того створеного, що його можна похитнути, на непохитне, щоб воно перебувало завжди.</verse>
				<verse number="28">Отже, оскільки ми отримуємо непохитне Царство, будьмо вдячні й радо служімо Богові з побожністю й страхом,</verse>
				<verse number="29">бо «наш Бог – нищівний вогонь».</verse>
			</chapter>
			<chapter number="13">
				<verse number="1">Братерська любов нехай буде між вами.</verse>
				<verse number="2">Не забувайте про гостинність до чужинців, бо так деякі люди, самі того не знаючи, виявляли гостинність до ангелів.</verse>
				<verse number="3">Пам’ятайте про тих, хто перебуває у в’язниці, наче ви ув’язнені з ними, і про тих, хто страждає, бо й ви перебуваєте в тілі.</verse>
				<verse number="4">Шлюб у всіх нехай буде в пошані, а подружнє ліжко залишиться чистим, адже Бог судитиме розпусників та перелюбників.</verse>
				<verse number="5">Не будьте грошолюбними, натомість задовольняйтеся тим, що маєте, адже Бог сказав: «Я ніколи тебе не покину й ніколи тебе не залишу!»</verse>
				<verse number="6">Тому ми сміливо говоримо: «Господь зі мною – не боятимуся! Що зробить мені людина?»</verse>
				<verse number="7">Пам’ятайте про своїх наставників, котрі проповідували вам Слово Боже, і, дивлячись на кінець їхнього життя, наслідуйте їхню віру.</verse>
				<verse number="8">Ісус Христос учора, сьогодні й навіки Той Самий.</verse>
				<verse number="9">Нехай вас не вводять в оману всілякими чужими вченнями, бо краще зміцнювати серце благодаттю, а не їжею, яка не принесла користі тим, хто її дотримується.</verse>
				<verse number="10">Ми маємо жертовник, з якого ті, хто служить в Оселі, не мають права їсти.</verse>
				<verse number="11">Адже тіла тварин, кров яких первосвященник вносить у святилище як жертву за гріх, спалюють за межами табору.</verse>
				<verse number="12">Тому й Ісус, щоб освятити людей своєю кров’ю, постраждав поза брамою міста.</verse>
				<verse number="13">Тож виходьмо до Нього за табір, несучи ганьбу, яку Він поніс.</verse>
				<verse number="14">Бо тут у нас немає постійного міста, але ми шукаємо майбутнього.</verse>
				<verse number="15">Отже, приносьмо через Ісуса Богові жертву хвали, тобто плід вуст, які сповідують Його ім’я.</verse>
				<verse number="16">І не забувайте творити добро та ділитися з іншими, бо такі жертви Богові до вподоби.</verse>
				<verse number="17">Слухайтеся своїх наставників і підкоряйтесь їм, бо вони піклуються про ваші душі, як ті, що мають дати звіт за вас перед Богом. Слухайтеся, щоб вони робили це з радістю, а не із зітханням, бо це не корисно для вас.</verse>
				<verse number="18">Моліться за нас, бо ми впевнені, що маємо добре сумління та бажаємо в усьому поводитись правильно.</verse>
				<verse number="19">Особливо прошу вас молитися, щоб я найближчим часом міг повернутися до вас.</verse>
				<verse number="20">Нехай Бог миру, Який через кров вічного Завіту підняв із мертвих нашого Господа Ісуса – великого Пастиря овець,</verse>
				<verse number="21">удосконалить вас у всякому доброму ділі для виконання Його волі й здійснює в нас те, що Йому до вподоби, через Ісуса Христа, Якому слава навіки-віків! Амінь.</verse>
				<verse number="22">Благаю вас, брати, прийміть це слово заохочення, адже я написав вам досить коротко.</verse>
				<verse number="23">Знайте, що наш брат Тимофій звільнений, і якщо він незабаром приїде, то побачу вас разом із ним.</verse>
				<verse number="24">Вітайте всіх своїх наставників і всіх святих. Вітають вас ті, хто в Італії.</verse>
				<verse number="25">Благодать нехай буде з усіма вами.</verse>
			</chapter>
		</book>
		<book number="59">
			<chapter number="1">
				<verse number="1">Яків, раб Бога і Господа Ісуса Христа. Дванадцятьом племенам, які в розсіянні. Вітання!</verse>
				<verse number="2">Брати мої, вважайте за велику радість, коли ви проходите через різні випробування,</verse>
				<verse number="3">знаючи, що випробування вашої віри веде до стійкості.</verse>
				<verse number="4">А стійкість нехай має досконалу дію, щоб ви стали довершеними й бездоганними, без жодного недоліку.</verse>
				<verse number="5">Якщо комусь із вас бракує мудрості, то нехай просить її в Бога, Який усім дарує щедро й без докору, і буде йому дано.</verse>
				<verse number="6">Але нехай просить із вірою, анітрохи не вагаючись, бо хто вагається, той подібний до морської хвилі, яку женуть і підіймають вітри.</verse>
				<verse number="7">Нехай така людина навіть не думає, що вона отримає щось від Господа.</verse>
				<verse number="8">Це людина двоєдушна, невизначена в усіх своїх шляхах.</verse>
				<verse number="9">Нехай незаможний брат хвалиться своїм звеличенням,</verse>
				<verse number="10">а багатий – своїм приниженням, бо він промине, наче польова квітка.</verse>
				<verse number="11">Адже сходить палюче сонце, висушує рослину, її квітка опадає, і краса її обличчя зникає. Ось так і багатий загине у своїх починаннях.</verse>
				<verse number="12">Блаженна людина, яка вистоює спокусу, бо, здобувши схвалення, вона отримає вінець життя, який Бог обіцяв тим, хто Його любить.</verse>
				<verse number="13">Нехай ніхто під час спокуси не каже: «Я спокушений Богом». Адже Бог не може бути спокушений злом, і Він нікого не спокушає.</verse>
				<verse number="14">Кожен спокушається, коли його зваблює й захоплює власне бажання.</verse>
				<verse number="15">Бажання, коли зачне, породжує гріх, а гріх, коли дозріє, породжує смерть.</verse>
				<verse number="16">Любі мої брати, не вводьте себе в оману!</verse>
				<verse number="17">Кожен добрий дарунок і кожен досконалий дар походить згори, спускаючись від Отця світла, в Якому немає ні зміни, ні тіні переміни.</verse>
				<verse number="18">За Своєю волею Він породив нас Словом істини, щоб ми стали наче першим плодом серед Його творінь.</verse>
				<verse number="19">Любі мої брати, знайте: кожна людина повинна бути швидкою до слухання, повільною до говоріння та повільною до гніву.</verse>
				<verse number="20">Бо гнів людський не виконує Божої праведності.</verse>
				<verse number="21">Тому, відкинувши всяку нечистоту й рештки злоби, прийміть із лагідністю насаджене у вас Слово, яке може врятувати ваші душі.</verse>
				<verse number="22">Тож будьте виконавцями Слова, а не тільки слухачами, які обманюють самих себе.</verse>
				<verse number="23">Бо якщо хтось є слухачем Слова, а не виконавцем, той подібний до людини, яка розглядає своє обличчя в дзеркалі:</verse>
				<verse number="24">вона побачила себе, відійшла й відразу ж забула, як виглядає.</verse>
				<verse number="25">А хто вдивляється в досконалий Закон свободи й перебуває в ньому, той не слухач-забудько, а виконавець діла. Він буде блаженний у своїй діяльності.</verse>
				<verse number="26">Якщо хтось думає, що він побожний, але не приборкує свого язика, обманюючи своє серце, то його побожність нічого не варта.</verse>
				<verse number="27">Чиста й непорочна побожність перед Богом і Отцем – це відвідування сиріт і вдів у їхньому горі та зберігання себе чистим від світу.</verse>
			</chapter>
			<chapter number="2">
				<verse number="1">Брати мої, нехай віра в нашого славного Господа Ісуса Христа буде вільна від упередженості.</verse>
				<verse number="2">Бо якщо до вашого зібрання ввійде людина із золотим перснем, у яскравій одежі, а також ввійде бідний у брудній одежі,</verse>
				<verse number="3">і ви помітите того, хто носить яскраву одежу, і скажете: «Ти сідай отут, на хороше місце», а бідному скажете: «Ти стій там» або: «Сідай під моїм підніжком »,</verse>
				<verse number="4">то хіба ви не вчинили поділу між собою й не стали суддями зі злими думками?</verse>
				<verse number="5">Слухайте, любі мої брати! Хіба Бог не обрав бідних світу, як багатих у вірі та спадкоємців Царства, яке Він обіцяв тим, хто Його любить?</verse>
				<verse number="6">А ви ганьбите бідного! Хіба не багатії гнітять вас і хіба не вони тягнуть вас на суди?</verse>
				<verse number="7">Хіба не вони зневажають добре ім’я, яке призване над вами?</verse>
				<verse number="8">Тож якщо ви виконуєте царський Закон Писання: «Люби ближнього свого, як самого себе», добре робите.</verse>
				<verse number="9">Але якщо ви проявляєте упередженість, ви чините гріх, і Закон звинувачує вас, як порушників.</verse>
				<verse number="10">Адже хто виконав увесь Закон, але спотикнувся в одному, став винним в усьому.</verse>
				<verse number="11">Бо Хто сказав: «Не чини перелюбу», сказав також: «Не вбивай». Отже, якщо ти не чиниш перелюбу, але вбиваєш, то стаєш порушником Закону.</verse>
				<verse number="12">Тому говоріть і поводьтеся так, як ті, кого буде суджено за Законом свободи.</verse>
				<verse number="13">Бо суд немилосердний до тих, хто не чинив милосердя. Милосердя тріумфує над судом.</verse>
				<verse number="14">Брати мої, яка користь, коли хтось каже, що має віру, але діл не має? Чи може ця віра його врятувати?</verse>
				<verse number="15">Якщо брат або сестра будуть голі й позбавлені повсякденної їжі,</verse>
				<verse number="16">а хтось із вас скаже: «Ідіть з миром, грійтеся та їжте», але не дасть їм потрібного для тіла, яка з цього користь?</verse>
				<verse number="17">Так само й віра, якщо не має вчинків, мертва сама по собі.</verse>
				<verse number="18">Але хтось скаже: «Ти маєш віру, а я – вчинки. Покажи мені твою віру без учинків, а я покажу тобі свою віру з моїх учинків.</verse>
				<verse number="19">Ти віриш, що Бог Єдиний. Добре робиш! Але й демони вірять та тремтять».</verse>
				<verse number="20">О, нерозумна людино, чи ти бажаєш зрозуміти, що віра без діл марна?</verse>
				<verse number="21">Хіба не на підставі вчинків був визнаний праведним наш батько Авраам, після того як приніс на жертовник свого сина Ісаака?</verse>
				<verse number="22">Тепер бачиш, що віра співпрацювала з його вчинками, і завдяки вчинкам віра стала довершеною.</verse>
				<verse number="23">Так здійснилося Писання, яке каже: «Авраам повірив Богові, і це зараховано йому як праведність», і він був названий другом Бога.</verse>
				<verse number="24">Тож ви бачите, що людина виправдовується через вчинки, а не тільки через віру.</verse>
				<verse number="25">Хіба не так само блудниця Раав виправдалася завдяки вчинкам, прийнявши розвідників і вивівши їх іншою дорогою?</verse>
				<verse number="26">Бо як тіло без духа мертве, так само й віра без діл мертва.</verse>
			</chapter>
			<chapter number="3">
				<verse number="1">Брати мої, хай не буде серед вас багато вчителів, бо ви знаєте, що ми отримаємо суворіший суд.</verse>
				<verse number="2">Адже всі ми часто спотикаємося. Якщо хтось не спотикається в слові, це людина досконала, спроможна приборкати все тіло.</verse>
				<verse number="3">Ось і коням ми вкладаємо вудила в рот, щоб нам корилися, та керуємо усім їхнім тілом.</verse>
				<verse number="4">Подібно й з кораблями: хоч які великі й гнані сильними вітрами, але скеровуються малим кермом, куди бажає керманич.</verse>
				<verse number="5">Так само і язик: маленький орган та великими речами вихваляється. Ось який малий вогонь, а запалює такий великий ліс.</verse>
				<verse number="6">Язик також є вогнем. Язик – це світ неправди, встановлений між нашими органами. Він опоганює все тіло й запалює коло життя, сам підпалюючись від Геєни.</verse>
				<verse number="7">Адже кожен вид звірів і птахів, плазунів і морських тварин може бути приборканий і приборкується людиною.</verse>
				<verse number="8">А язика ніхто з людей приборкати не може: він – невгамовне зло, повне смертоносної отрути.</verse>
				<verse number="9">Ним благословляємо Господа й Отця і ним же проклинаємо людей, створених за Божою подобою.</verse>
				<verse number="10">З того ж рота виходить благословення й прокляття. Брати мої, не годиться, щоб так воно було.</verse>
				<verse number="11">Хіба з одного джерела тече солодка й гірка вода?</verse>
				<verse number="12">Брати мої, чи може смоковниця родити оливки, а виноградна лоза – смокви? Так само й солончак не може давати солодкої води.</verse>
				<verse number="13">Хто є мудрий і досвідчений між вами? Нехай він покаже своєю гідною поведінкою, що його вчинки зроблені з лагідністю, яку дає мудрість.</verse>
				<verse number="14">Якщо ж ви маєте у вашому серці гірку заздрість і суперництво, не вихваляйтеся й не брешіть проти істини.</verse>
				<verse number="15">Це не та мудрість, яка сходить згори, а земна, плотська, бісівська.</verse>
				<verse number="16">Бо де є заздрість і суперництво, там безладдя й усяке зле діло.</verse>
				<verse number="17">А мудрість, яка сходить згори, насамперед чиста, потім мирна, лагідна, слухняна, повна милосердя й добрих плодів, неупереджена, нелицемірна.</verse>
				<verse number="18">Бо плід праведності сіється в мирі тими, хто творить мир.</verse>
			</chapter>
			<chapter number="4">
				<verse number="1">Звідки війни та конфлікти між вами? Хіба не з ваших задоволень, які воюють у ваших тілах?</verse>
				<verse number="2">Ви бажаєте, але не маєте, вбиваєте й заздрите, та не можете отримати, б’єтеся й конфліктуєте. Ви не маєте, тому що не просите,</verse>
				<verse number="3">або просите й не отримуєте, бо погано просите, щоб лише задовольнити свої бажання.</verse>
				<verse number="4">Перелюбниці, хіба ви не знаєте, що дружба зі світом – це ворожнеча з Богом? Якщо хтось хоче бути другом світу, той стає ворогом Бога.</verse>
				<verse number="5">Чи ви думаєте, що Писання даремно каже: «Він із заздрістю прагне духа, якого оселив у нас? »</verse>
				<verse number="6">Але Він дає нам ще більшу благодать. Тому каже: «Бог противиться гордим, а смиренним виявляє милість».</verse>
				<verse number="7">Тож підкоріться Богові. Противтеся дияволу, і він втече від вас.</verse>
				<verse number="8">Наблизьтеся до Бога, і Він наблизиться до вас. Вимийте руки, грішники, і ви, двоєдушні, очистіть ваші серця.</verse>
				<verse number="9">Журіться, сумуйте й плачте. Нехай ваш сміх обернеться на плач, а радість – на скорботу.</verse>
				<verse number="10">Смиріться перед Господом, і Він піднесе вас.</verse>
				<verse number="11">Брати, не обмовляйте одне одного. Хто обмовляє брата або осуджує його, обмовляє Закон і осуджує Закон. А якщо ти осуджуєш Закон, то ти не виконавець Закону, а суддя.</verse>
				<verse number="12">Є тільки один Законодавець і Суддя, спроможний спасти й знищити. А ти хто такий, щоб осуджувати ближнього?</verse>
				<verse number="13">Тепер слухайте ви, що кажете: «Сьогодні або завтра ми підемо до певного міста, перебудемо там рік, будемо торгувати та заробляти».</verse>
				<verse number="14">Ви, які не знаєте, що буде завтра! Що таке ваше життя? Адже ви як пара, яка з’являється на мить, а потім зникає.</verse>
				<verse number="15">Натомість ви мали б казати: «Якщо Господь захоче, ми будемо живі й зробимо те чи інше».</verse>
				<verse number="16">А зараз ви вихваляєтеся у ваших гордощах. Усе це вихваляння – зло.</verse>
				<verse number="17">Отже, хто знає, як робити добро, та не робить його, той грішить.</verse>
			</chapter>
			<chapter number="5">
				<verse number="1">Тепер слухайте ви, багатії: плачте і ридайте через нещастя, які насуваються на вас.</verse>
				<verse number="2">Ваше багатство зотліло, а ваш одяг поїла міль.</verse>
				<verse number="3">Ваше золото й срібло поіржавіло, і ця іржа буде свідком проти вас та з’їсть ваші тіла, як вогонь. Ви назбирали багатства в останні дні.</verse>
				<verse number="4">Ось кричить затримана вами платня робітників, які жали на ваших полях, і бідкання женців досягли до вух Господа Воїнств.</verse>
				<verse number="5">Ви жили в розкоші на землі й шикували, ви наситили ваші серця в день забою.</verse>
				<verse number="6">Ви засудили та вбили праведника, який вам не противився.</verse>
				<verse number="7">Отже, брати, будьте терплячі до приходу Господа. Ось фермер терпляче чекає цінного плоду землі аж до раннього та пізнього дощу.</verse>
				<verse number="8">Будьте й ви терплячі, зміцнюйте ваші серця, бо прихід Господа вже наближається.</verse>
				<verse number="9">Брати, не нарікайте одне на одного, щоб не бути засудженими. Ось Суддя стоїть перед дверима.</verse>
				<verse number="10">Брати, майте за приклад страждання та довготерпіння пророків, які промовляли від імені Господа.</verse>
				<verse number="11">Ось ми вважаємо блаженними тих, хто вистояв. Ви чули про стійкість Йова й побачили, якою була Господня мета, адже Бог милосердний та щедрий.</verse>
				<verse number="12">Та передусім, брати мої, не кляніться ні небом, ні землею, ні якоюсь іншою клятвою. Нехай ваше «так» означає «так», а «ні» означає «ні», щоб ви не підпали під суд.</verse>
				<verse number="13">Хтось із вас страждає? Нехай молиться! Хтось радіє? Нехай співає псалми!</verse>
				<verse number="14">Хтось із вас хворіє? Нехай покличе старійшин церкви і нехай вони помоляться за нього, помазавши його олією в ім’я Господа!</verse>
				<verse number="15">Молитва віри врятує хворого, і Господь підійме його; а якщо він вчинив гріхи, то простить йому.</verse>
				<verse number="16">Отже, визнавайте гріхи один одному й моліться один за одного, щоб ви були зцілені. Ревна молитва праведника сильна у своїй дії.</verse>
				<verse number="17">Ілля був звичайною людиною, як і ми. Та коли він помолився, щоб не дощило, то не було дощу в тому краю три роки й шість місяців.</verse>
				<verse number="18">Тоді він помолився знову – і небо дало дощ, а земля принесла свій плід.</verse>
				<verse number="19">Брати мої, якщо хтось із вас відхиляється від істини, а інший наверне його,</verse>
				<verse number="20">знайте, що той, хто навернув грішника з його оманливої дороги, урятує його душу від смерті й покриє безліч гріхів.</verse>
			</chapter>
		</book>
		<book number="60">
			<chapter number="1">
				<verse number="1">Петро, апостол Ісуса Христа. Обраним чужинцям, розсіяним у Понті, Галатії, Каппадокії, Азії та Вітинії,</verse>
				<verse number="2">за передбаченням Бога Отця, освяченням Духа, на послух і окроплення кров’ю Ісуса Христа. Нехай благодать і мир вам примножаться!</verse>
				<verse number="3">Благословенний Бог і Отець Господа нашого Ісуса Христа, Який за Своєю великою милістю відродив нас до живої надії через воскресіння Ісуса Христа з мертвих,</verse>
				<verse number="4">до спадщини нетлінної, непорочної і нев’янучої, збереженої на небі для вас.</verse>
				<verse number="5">Ви через віру захищені Божою силою для спасіння, яке готове з’явитися в останній час.</verse>
				<verse number="6">Радійте цьому, навіть якщо зараз вам доводиться ненадовго засмутитися через різні випробування,</verse>
				<verse number="7">щоб перевірка вашої віри – ціннішої за золото, яке, хоч і гине, випробовується через вогонь, – була на похвалу, славу й честь при з’явленні Ісуса Христа,</verse>
				<verse number="8">Якого ви любите, хоча й не бачили. Ви в Нього вірите, хоча й не бачите зараз, зате ви радієте невимовною й преславною радістю,</verse>
				<verse number="9">адже отримуєте результат вашої віри – спасіння ваших душ.</verse>
				<verse number="10">Про це спасіння розвідували та розпитували пророки, які передвіщали благодать для вас.</verse>
				<verse number="11">Вони досліджували, на кого або на який час вказував Дух Христа, Який був у них, передвіщаючи Христові страждання та славу, яка настане після цього.</verse>
				<verse number="12">Їм було відкрито, що вони служили не для себе, а для вас, проголошуючи те, що нині вам сповіщено через людей, які Святим Духом, посланим із неба, звіщали Добру Звістку, те, у що навіть ангели бажають заглянути.</verse>
				<verse number="13">Тому, підперезавши стегна вашого розуму, будучи тверезими, повністю покладіть надію на благодать, яку ви отримаєте при з’явленні Ісуса Христа.</verse>
				<verse number="14">Як слухняні діти, не підкоряйтеся лихим бажанням, які були у вас раніше, коли ви жили в нерозумінні.</verse>
				<verse number="15">Але як Той, Хто вас покликав, є святий, так і ви будьте святими в усій вашій поведінці,</verse>
				<verse number="16">адже написано: «Будьте святими, бо Я святий».</verse>
				<verse number="17">І якщо ви називаєте Отцем Того, Хто судить неупереджено за кожен вчинок, то проводьте в страху час вашого життя.</verse>
				<verse number="18">Адже ви знаєте, що не тлінними речами – сріблом чи золотом – ви були викуплені з вашого марного способу життя, успадкованого від ваших батьків,</verse>
				<verse number="19">але дорогоцінною кров’ю Христа, як непорочного й чистого ягняти.</verse>
				<verse number="20">Він був призначений заздалегідь, ще перед заснуванням світу, але об’явився в останні часи для вас.</verse>
				<verse number="21">Через Нього ви вірите в Бога, Який підняв Його з мертвих і дав Йому славу, щоб ваша віра й надія була в Бозі.</verse>
				<verse number="22">Очистивши послухом істині ваші душі через Духа для нелицемірної братньої любові, любіть одне одного щиро, від чистого серця,</verse>
				<verse number="23">бо ви відроджені не з тлінного насіння, а з нетлінного, через живе й неминуще Слово Бога.</verse>
				<verse number="24">Адже «усяка плоть – як трава, і вся її слава – як польова квітка. Трава засихає, і квітка опадає,</verse>
				<verse number="25">але Слово Господа перебуває вічно». І це Слово – Добра Звістка, яку вам сповістили.</verse>
			</chapter>
			<chapter number="2">
				<verse number="1">Отже, відкиньте всяке зло, усяке лукавство, лицемірство, заздрощі й усякі наклепи.</verse>
				<verse number="2">Як новонароджені немовлята, прагніть чистого духовного молока, щоб через нього ви зросли в спасінні,</verse>
				<verse number="3">якщо ви дійсно пізнали, що Господь добрий.</verse>
				<verse number="4">Підходьте до Нього, живого Каменя, відкинутого людьми, але обраного та дорогоцінного перед Богом.</verse>
				<verse number="5">І ви, як живе каміння, будуйте з себе духовний дім, щоб бути святим священством і через Ісуса Христа приносити духовні жертви, приємні Богові.</verse>
				<verse number="6">Бо в Писанні сказано: «Ось Я кладу на Сіоні наріжний Камінь, обраний і коштовний. І хто вірить у Нього, ніколи не буде осоромлений».</verse>
				<verse number="7">Отже, для вас Він дорогоцінний, бо ви вірите, а для тих, хто не вірить, «Камінь, який відкинули будівничі, став наріжним Каменем»</verse>
				<verse number="8">і «Каменем спотикання і Скелею падіння». Вони спотикаються, бо не вірять Слову. Саме для цього вони й призначені.</verse>
				<verse number="9">Але ви – рід обраний, царське священство, святий народ, люди, які належать Богові, щоб звіщати величні діла Того, Хто покликав вас із темряви до Свого дивовижного світла.</verse>
				<verse number="10">Колись ви не були народом, але тепер ви Божий народ. Колись ви не були помилувані, але тепер помилувані.</verse>
				<verse number="11">Любі, закликаю вас як чужинців і мандрівників, стримуватися від плотських лихих бажань, які воюють проти душі.</verse>
				<verse number="12">Поводьтеся добре серед язичників, щоб ті, хто обмовляє вас, як злочинців, побачивши ваші добрі діла, прославили Бога в День приходу.</verse>
				<verse number="13">Підкоряйтеся всякій людській владі заради Господа – чи цареві, як володарю,</verse>
				<verse number="14">чи намісникам, як посланим від Нього, щоб карати злочинців та хвалити тих, хто робить добро.</verse>
				<verse number="15">Бо така Божа воля, щоб, роблячи добро, ви приборкували неуцтво нерозумних людей.</verse>
				<verse number="16">Живіть як вільні люди, не як ті, що використовують свободу для прикриття зла, але як раби Бога.</verse>
				<verse number="17">Шануйте всіх, любіть братерство, бійтеся Бога, шануйте царя.</verse>
				<verse number="18">Слуги, у повному страху підкоряйтеся не лише добрим і лагідним володарям, але й нечесним.</verse>
				<verse number="19">Тому що це достойне похвали, коли хтось через своє сумління перед Богом зносить скорботи, страждаючи несправедливо.</verse>
				<verse number="20">Адже яка честь терпіти, коли вас б’ють за провини? Коли ж ви терпите й страждаєте, роблячи добро, – це благодать перед Богом.</verse>
				<verse number="21">До цього ви були покликані, бо і Христос страждав за вас, залишивши вам приклад, щоб ви йшли Його слідами.</verse>
				<verse number="22">«Він не вчинив гріха, і в Його устах не було знайдено підступу».</verse>
				<verse number="23">Коли Його ображали, Він не ображав; страждаючи, Він не погрожував, але передав Себе Тому, Хто судить справедливо.</verse>
				<verse number="24">«Він у Своєму тілі підняв наші гріхи» на хрест, щоб ми, померши для гріхів, жили для праведності; «Його ранами ви зцілені».</verse>
				<verse number="25">Адже ви були як заблудлі вівці, але тепер повернулися до Пастиря й Єпископа ваших душ.</verse>
			</chapter>
			<chapter number="3">
				<verse number="1">Так само ви, дружини, підкоряйтеся вашим чоловікам, щоб деякі з тих, що не слухають Слова Божого, були й без слова здобуті через поведінку дружин,</verse>
				<verse number="2">побачивши вашу чисту поведінку в страху перед Богом.</verse>
				<verse number="3">Нехай ваша краса полягає не в зовнішності: заплітанні волосся, навішуванні золота чи в носінні розкішного одягу,</verse>
				<verse number="4">а в прихованій сердечній людині, у нетлінності лагідного й тихого духу, що є дорогоцінним перед Богом.</verse>
				<verse number="5">Адже так колись і святі жінки, які покладалися на Бога, прикрашали себе, підкоряючись своїм чоловікам.</verse>
				<verse number="6">Так Сара підкорялася Авраамові, називаючи його паном. Ви стали її доньками, якщо робите добро й не боїтеся ніякого залякування.</verse>
				<verse number="7">Так само й ви, чоловіки, живіть у порозумінні зі своїми дружинами, немов зі слабшою вазою, виявляючи їм пошану, як співспадкоємцям благодаті життя, щоб не було перешкод вашим молитвам.</verse>
				<verse number="8">І нарешті, усі будьте однієї думки, співчутливі, братолюбні, милосердні й покірливі.</verse>
				<verse number="9">Не повертайте злом за зло або лайкою за лайку, а, навпаки, благословляйте, бо ви до цього були покликані, щоб успадкувати благословення.</verse>
				<verse number="10">«Адже той, хто бажає любити життя і хотів би бачити добро в усі дні, нехай стримує свій язик від зла й вуста свої від того, щоб говорити підступне.</verse>
				<verse number="11">Нехай ухиляється від зла й чинить добро, нехай шукає миру й прагне його.</verse>
				<verse number="12">Адже очі Господа – на праведних, і вуха Його до молитви їхньої прихилені. Але обличчя Господа – проти тих, хто чинить зло».</verse>
				<verse number="13">І хто заподіє вам зло, якщо ви будете прагнути добра?</verse>
				<verse number="14">А якщо й страждаєте через праведність – ви блаженні. «Тож не бійтеся їхнього залякування й не тривожтеся».</verse>
				<verse number="15">Натомість освячуйте Господа Христа у ваших серцях. Будьте завжди готові відповісти кожному, хто запитує вас про причину надії, яка є у вас,</verse>
				<verse number="16">але з лагідністю й страхом, маючи добре сумління, щоб ті, хто кепкує з вашої доброї поведінки в Христі, були посоромлені тим, чим вас обмовляють.</verse>
				<verse number="17">Адже краще, якщо на те воля Божа, страждати, роблячи добро, аніж роблячи зло.</verse>
				<verse number="18">Тому що й Христос один раз постраждав за гріхи, Праведний за неправедних, щоб привести вас до Бога. Він був убитий у тілі, але оживлений Духом,</verse>
				<verse number="19">у Якому, зійшовши, проповідував тим духам, що були у в’язниці,</verse>
				<verse number="20">тим, що колись були непокірні, за днів Ноя, коли Боже довготерпіння було в очікуванні, поки будувався ковчег, у якому мало – усього вісім душ – було врятовано від води.</verse>
				<verse number="21">Це прообраз хрещення, яке спасає зараз і вас. Воно не є обмиванням від тілесної нечистоти, а обіцянкою доброго сумління перед Богом через воскресіння Ісуса Христа,</verse>
				<verse number="22">Який, піднявшись на небо, перебуває праворуч від Бога, і Йому підкорилися ангели, влади й сили.</verse>
			</chapter>
			<chapter number="4">
				<verse number="1">Отже, оскільки Христос постраждав тілом, то й ви озброюйтеся цією ж думкою, бо той, хто постраждав тілом, перестав грішити,</verse>
				<verse number="2">щоб решту часу жити в тілі вже не за людськими лихими бажаннями, а за волею Бога.</verse>
				<verse number="3">Бо досить, що в минулому ви виконували волю язичників, віддаючись розпусті, пожадливості, п’янству, гулянкам і огидному ідолопоклонству.</verse>
				<verse number="4">Тому вони дивуються, що ви не біжите разом із ними до виру розпусти, і зневажають вас.</verse>
				<verse number="5">Але вони відповідатимуть перед Тим, Хто готовий судити живих і мертвих.</verse>
				<verse number="6">Адже тому Добра Звістка звіщалася й мертвим, щоб вони були судимі як люди – за тілом, і жили по-Божому – за духом.</verse>
				<verse number="7">Але кінець усьому наблизився. Тож будьте розсудливі й тверезі в молитвах.</verse>
				<verse number="8">Насамперед майте щиру любов одне до одного, адже любов покриває безліч гріхів.</verse>
				<verse number="9">Будьте гостинні одне до одного без нарікання.</verse>
				<verse number="10">Служіть одне одному, кожен тим даром, який отримав, як добрі управителі різноманітної Божої благодаті.</verse>
				<verse number="11">Коли хтось говорить, нехай говорить як Божі слова; коли хтось служить, нехай це робить силою, яку дає Всевишній, щоб у всьому був прославлений Бог через Ісуса Христа, Якому належать слава і сила навіки-віків! Амінь.</verse>
				<verse number="12">Любі, не дивуйтеся вогняному випробуванню, що трапляється вам, ніби чомусь дивному,</verse>
				<verse number="13">але радійте, що ви розділяєте Христові страждання, щоб і при з’явленні Його слави ви раділи та веселилися.</verse>
				<verse number="14">Якщо вас зневажають за Христове ім’я, то ви блаженні, адже Дух слави і Бога спочиває на вас.</verse>
				<verse number="15">Але нехай жоден із вас не страждає, як вбивця, крадій, злочинець або як той, хто втручається в чужі справи.</verse>
				<verse number="16">А коли хтось страждає як християнин, то нехай не соромиться, але прославляє Бога цим ім’ям.</verse>
				<verse number="17">Адже настав час розпочати суд від Дому Божого. І коли він розпочнеться з нас, то який же кінець тих, хто не підкоряється Добрій Звістці Бога?!</verse>
				<verse number="18">І: «Коли праведний ледве спасається, то де виявиться безбожник і грішник?»</verse>
				<verse number="19">Тому й ті, хто страждає з Божої волі, нехай довіряють свої душі вірному Творцеві, роблячи добро.</verse>
			</chapter>
			<chapter number="5">
				<verse number="1">Тепер закликаю ваших старійшин, адже я теж старійшина, свідок Христових страждань, співучасник слави, що має з’явитися:</verse>
				<verse number="2">пасіть Божу отару, що є у вас, наглядайте за нею не з примусу, а добровільно, як до вподоби Богові. Пасіть не задля ненаситної жадоби, а із завзяттям;</verse>
				<verse number="3">не як ті, хто володіє над ввіреними, але як ті, хто є прикладом для отари.</verse>
				<verse number="4">І коли з’явиться Головний Пастир, ви отримаєте нев’янучий вінок слави.</verse>
				<verse number="5">Так само й ви, молодші, будьте покірні старшим. І всі одягніться в покору одне перед одним, адже: «Бог противиться гордим, а смиренним виявляє милість».</verse>
				<verse number="6">Тож підкоріться під сильну руку Бога, щоб свого часу Він підніс вас.</verse>
				<verse number="7">Усі ваші турботи покладіть на Нього, бо Він піклується про вас.</verse>
				<verse number="8">Будьте тверезі! Пильнуйте! Ваш супротивник – диявол, і він ходить навкруги, як лев, що ричить, шукаючи, кого проковтнути.</verse>
				<verse number="9">Противтеся йому твердою вірою, знаючи, що ваші брати з усього світу зазнають таких самих страждань, що й ви.</verse>
				<verse number="10">А Бог всілякої благодаті, Який покликав вас до Своєї вічної слави в Христі Ісусі, після вашого недовгого страждання Сам вдосконалить вас, зміцнить, зробить сильними й непохитними.</verse>
				<verse number="11">Йому слава і влада навіки! Амінь.</verse>
				<verse number="12">Я коротко написав вам через Силуана, якого вважаю вірним братом, щоб закликати й завсідчити, що це істинна Божа благодать. Перебувайте в ній!</verse>
				<verse number="13">Вас вітає церква у Вавилоні, обрана, як і ви, а також мій син, Марк.</verse>
				<verse number="14">Вітайте одне одного поцілунком любові. Мир вам усім у Христі.</verse>
			</chapter>
		</book>
		<book number="61">
			<chapter number="1">
				<verse number="1">Симон Петро, раб і апостол Ісуса Христа. Тим, хто завдяки праведності нашого Бога й Спасителя Ісуса Христа отримав таку ж дорогоцінну віру, як і ми.</verse>
				<verse number="2">Нехай благодать і мир вам примножаться в пізнанні Бога та Ісуса, нашого Господа.</verse>
				<verse number="3">Його божественна сила дала нам усе для життя й побожності через пізнання Того, Хто покликав нас Своєю славою й доброчесністю.</verse>
				<verse number="4">Завдяки їм нам даровані великі та дорогоцінні обітниці, щоб через них ви стали учасниками Божественної природи, уникнувши розтління, яке існує у світі через лихі бажання.</verse>
				<verse number="5">Тому докладіть усіх зусиль, щоб додати до вашої віри доброчесність, до доброчесності – знання,</verse>
				<verse number="6">до знання – стриманість, до стриманості – терпеливість, до терпеливості – побожність,</verse>
				<verse number="7">до побожності – братолюбство, а до братолюбства – любов.</verse>
				<verse number="8">Бо якщо ви все це маєте й воно примножується серед вас, то не будете бездіяльними чи безплідними у пізнанні Господа нашого Ісуса Христа.</verse>
				<verse number="9">А в кого цього немає, той короткозорий, навіть сліпий, і забув про очищення від своїх минулих гріхів.</verse>
				<verse number="10">Тому, брати, усе більше намагайтеся утвердити ваше покликання та обрання, бо, роблячи так, ніколи не спіткнетесь</verse>
				<verse number="11">і будете щедро забезпечені правом увійти до вічного Царства Господа й Спасителя нашого Ісуса Христа.</verse>
				<verse number="12">Тому я постійно нагадуватиму вам про це, хоча ви це знаєте й утверджені в теперішній істині.</verse>
				<verse number="13">Бо вважаю за праведне, доки я ще в цьому наметі, спонукати вас нагадуванням,</verse>
				<verse number="14">знаючи, що зняття мого намету вже близько, як і відкрив мені наш Господь Ісус Христос.</verse>
				<verse number="15">Я дбатиму, щоб і після мого відходу ви завжди про це пам’ятали.</verse>
				<verse number="16">Адже ми сповістили вам про силу та наближення Господа нашого Ісуса Христа, не слідуючи хитромудрим міфам, але будучи очевидцями Його величі.</verse>
				<verse number="17">Бо Він отримав честь і славу від Бога Отця, коли до Нього пролунав від величної слави такий голос: «Це Син Мій улюблений, Якого Я вподобав».</verse>
				<verse number="18">І ми почули цей голос, що пролунав із неба, коли були з Ним на святій горі.</verse>
				<verse number="19">І ми маємо ще надійніше пророче слово. Ви добре робите, зважаючи на нього як на світильник, який світить у темному місці, доки не почне розвиднятися й ранкова зоря не зійде у ваших серцях.</verse>
				<verse number="20">Пам’ятайте насамперед про те, що в Писанні жодне пророцтво не походить від чийогось власного тлумачення.</verse>
				<verse number="21">Адже пророцтво ніколи не лунало з волі людини, але від Бога говорили люди, натхнені Святим Духом.</verse>
			</chapter>
			<chapter number="2">
				<verse number="1">Але як в народі були лжепророки, так і поміж вами будуть лжевчителі, які тайно вноситимуть згубні єресі й, відрікшись Володаря, Який їх викупив, наведуть на себе швидку загибель.</verse>
				<verse number="2">І багато хто піде за їхньою розпустою, а через них дорога істини буде зневажатися.</verse>
				<verse number="3">І в ненаситності вони будуть наживатися на вас через видумані слова. Однак вирок, винесений ще здавна, не затримується, а їхня загибель не дрімає.</verse>
				<verse number="4">Адже якщо Бог не пощадив ангелів, які згрішили, а передав їх кайданам мороку, відправивши до Тартару, щоб зберегти для суду;</verse>
				<verse number="5">і якщо не пощадив стародавнього світу, навівши на безбожних світовий потоп, але зберіг Ноя, проповідника праведності, і з ним ще сімох;</verse>
				<verse number="6">і якщо Він засудив міста Содома та Гоморри на руйнування, спопеливши їх і показавши приклад, що трапиться з безбожними людьми,</verse>
				<verse number="7">проте врятував праведного Лота, який був пригнічений розбещеною поведінкою беззаконних</verse>
				<verse number="8">(адже праведник, живучи між ними, день у день мучив свою праведну душу через беззаконні діла, які бачив і чув),</verse>
				<verse number="9">то Господь знає, як врятувати благочестивих від випробування, а неправедних зберегти на День суду для покарання,</verse>
				<verse number="10">особливо тих, хто ходить за тілесною зіпсованою пожадливістю й зневажає владу. Вони зарозумілі свавільці, які не бояться зневажати славних,</verse>
				<verse number="11">тоді як ангели, котрі переважають їх силою і міццю, не виносять на них зневажливого осуду перед Господом.</verse>
				<verse number="12">Але ці люди зневажають те, чого не розуміють. Вони, немов нерозумні тварини, народжені для вилову й забиття, самі будуть забиті у своїй зіпсованості,</verse>
				<verse number="13">прийнявши кару як відплату за неправедність. Вони повсякденні розкоші вважають за задоволення. Брудні й мізерні, вони насолоджуються своїм обманом, бенкетуючи з вами.</verse>
				<verse number="14">Маючи очі, повні перелюбу й безупинних гріхів, та серце, привчене до ненаситності, вони зваблюють нестійкі душі. Вони – діти прокляття.</verse>
				<verse number="15">Покинувши пряму дорогу, вони заблукали, слідуючи дорогою Валаама, сина Восора, який полюбив неправедну нагороду.</verse>
				<verse number="16">Проте він отримав докір за своє беззаконня: німа під’яремна ослиця, заговоривши людським голосом, запобігла божевіллю пророка.</verse>
				<verse number="17">Вони – безводні джерела й тумани, гнані бурею, для яких приготований морок темряви.</verse>
				<verse number="18">Адже промовляючи пишномовні нісенітниці, вони зваблюють тілесною похіттю та розпустою людей, які ледве втекли від тих, хто живе в обмані.</verse>
				<verse number="19">Вони обіцяють їм волю, а самі є рабами тління. Адже чим хтось переможений, тим і поневолений.</verse>
				<verse number="20">Бо якщо вони уникнули загнивання світу через пізнання нашого Господа й Спасителя Ісуса Христа, а потім виявилися оплутані та переможені ним, – то останнє для них гірше від першого.</verse>
				<verse number="21">Адже краще їм було не пізнавати дороги праведності, ніж, пізнавши, відвернутися від святої заповіді, яку їм передали.</verse>
				<verse number="22">Справдилося щодо них прислів’я: «Пес повертається до своєї блювотини», а також: «Помита свиня повертається валятися в багні».</verse>
			</chapter>
			<chapter number="3">
				<verse number="1">Любі, я пишу вам уже друге послання. У них через нагадування я пробуджую ваше щире розуміння,</verse>
				<verse number="2">щоб ви згадали слова, сказані святими пророками, і заповідь Господа й Спасителя, передану вашими апостолами.</verse>
				<verse number="3">Перш за все знайте, що в останні дні прийдуть насмішники з насмішками, які ходять за власними лихими бажаннями</verse>
				<verse number="4">й кажуть: «Де обітниця Його приходу? Адже відколи упокоїлися наші прабатьки, усе залишається так, як від початку творіння!»</verse>
				<verse number="5">Але вони навмисно ігнорують те, що з давнини небо і земля були створені Словом Божим із води та через воду,</verse>
				<verse number="6">і через те тодішній світ, затоплений водою, загинув.</verse>
				<verse number="7">Але зараз небо і земля, збережені для вогню тим самим Словом, тримаються на День суду та загибелі безбожних людей.</verse>
				<verse number="8">Любі, не ігноруйте того, що один день для Господа – немов тисяча років і тисяча років – немов один день!</verse>
				<verse number="9">Господь обітниці не затримується, хоч деякі розуміють це як затримку. Однак Він довготерпеливий до вас, бо не бажає, щоб хтось загинув, а лише щоб усі прийшли до покаяння.</verse>
				<verse number="10">А День Господній прийде, як злодій вночі. Тоді небо з гуркотом промине, основи світу будуть зруйновані у вогні, а земля та діла людські будуть виявлені.</verse>
				<verse number="11">Оскільки все це буде знищено, то якими ж повинні бути ви у святій і побожній поведінці,</verse>
				<verse number="12">очікуючи й прагнучи прискорити прихід Дня Божого, коли небо, охоплене вогнем, буде знищено й основи світу розплавляться у вогні?</verse>
				<verse number="13">Але ми, згідно з Його обітницею, чекаємо на нове небо й на нову землю, в яких перебуває праведність.</verse>
				<verse number="14">Тому, любі, очікуючи цього, постарайтеся, щоб Він знайшов вас у мирі, чистими й незаплямованими.</verse>
				<verse number="15">І довготерпіння нашого Господа вважайте за спасіння, як вам і писав наш любий брат Павло за даною йому мудрістю,</verse>
				<verse number="16">так, як і в усіх посланнях, в яких він про це говорить. У них є декілька речей, важких для розуміння, які необізнані та нестійкі люди перекручують, як і інші Писання, – на власну ж загибель.</verse>
				<verse number="17">Тож ви, любі, знаючи заздалегідь про це, стережіться, щоб ви не були віддалені оманою беззаконних і не втратили своєї непохитності,</verse>
				<verse number="18">але зростайте в благодаті й розумінні нашого Господа та Спасителя Ісуса Христа. Йому слава і нині, і в День вічності. Амінь.</verse>
			</chapter>
		</book>
		<book number="62">
			<chapter number="1">
				<verse number="1">Ми звіщаємо вам про те, що було від початку, що ми чули, що бачили власними очима, що оглядали й до чого торкалися нашими руками, – про Слово Життя.</verse>
				<verse number="2">Життя явилося, ми Його бачили, про Нього свідчимо й звіщаємо вам Життя вічне, яке було з Отцем і явилося нам.</verse>
				<verse number="3">Ми проголошуємо вам те, що ми бачили й чули, щоб і ви мали спільність із нами. А наша спільність – з Отцем та Його Сином Ісусом Христом.</verse>
				<verse number="4">Про це й пишемо вам, щоб наша радість була повною.</verse>
				<verse number="5">Ось звістка, яку ми чули від Нього й звіщаємо вам: Бог – це світло, і в Ньому немає ніякої темряви.</verse>
				<verse number="6">Якщо ми кажемо, що маємо спільність із Ним, а ходимо в темряві, то обманюємо й не перебуваємо в істині.</verse>
				<verse number="7">А якщо ходимо у світлі, як і Він є у світлі, то маємо спільність одне з одним, і кров Ісуса, Сина Божого, очищає нас від усякого гріха.</verse>
				<verse number="8">Якщо ми кажемо, що не маємо гріха, то вводимо себе в оману і в нас немає істини.</verse>
				<verse number="9">Якщо ж ми визнаємо наші гріхи, то Він простить їх та очистить нас від усякої неправедності, бо Він вірний і праведний.</verse>
				<verse number="10">А коли кажемо, що ми не згрішили, то робимо Його неправдомовцем, і Його Слова немає в нас.</verse>
			</chapter>
			<chapter number="2">
				<verse number="1">Діточки мої, я пишу вам це, щоб ви не грішили, а якщо хтось згрішив, то перед Отцем ми маємо Заступника – праведного Ісуса Христа.</verse>
				<verse number="2">Він – жертва за наші гріхи, і не тільки за наші, але й за гріхи всього світу.</verse>
				<verse number="3">Якщо ми дотримуємось Його заповідей, то знаємо, що пізнали Його.</verse>
				<verse number="4">Той, хто каже: «Я Його знаю», але не дотримується Його заповідей, є брехуном, і немає в ньому істини.</verse>
				<verse number="5">Але в кожному, хто дотримується Його Слова, Божа любов стала дійсно досконалою. Так ми розуміємо, що ми є в Ньому.</verse>
				<verse number="6">Хто каже, що перебуває в Ньому, повинен жити так само, як жив Ісус.</verse>
				<verse number="7">Любі мої, я пишу вам не нову заповідь, а стару, яку ви мали від початку. Стара заповідь – це Слово, яке ви чули.</verse>
				<verse number="8">Але все ж я пишу вам нову заповідь, яка є істиною в Ньому й у вас, тому що темрява відступає, і світло істини вже сяє.</verse>
				<verse number="9">Хто каже, що перебуває у світлі, але ненавидить свого брата, той і досі в темряві.</verse>
				<verse number="10">Хто любить свого брата, той перебуває у світлі, і немає в ньому причини для спотикання.</verse>
				<verse number="11">А хто ненавидить свого брата, той перебуває в темряві, і в темряві ходить, не знаючи, куди йде, бо темрява засліпила його очі.</verse>
				<verse number="12">Пишу вам, діточки, тому що ваші гріхи були прощені заради Його імені.</verse>
				<verse number="13">Пишу вам, батьки, тому що ви пізнали Того, Хто є від початку. Пишу вам, юнаки, тому що ви перемогли лукавого.</verse>
				<verse number="14">Я написав вам, діти, тому що ви пізнали Отця. Я написав вам, батьки, тому що ви пізнали Того, Хто є від початку. Я написав вам, юнаки, тому що ви сильні, і Слово Боже перебуває у вас, і ви перемогли лукавого.</verse>
				<verse number="15">Не любіть світу, ні того, що у світі. Хто любить світ, у тому немає любові до Отця,</verse>
				<verse number="16">тому що все, що є у світі, – пожадливість тіла, пожадливість очей та життєва гордість, – не від Отця, а від світу.</verse>
				<verse number="17">Світ та його бажання минають, але хто виконує волю Божу, той залишається вічно.</verse>
				<verse number="18">Діти, це остання година. Як ви чули, антихрист наближається, і вже з’явилося багато антихристів. Із цього розуміємо, що це остання година.</verse>
				<verse number="19">Вони вийшли з-поміж нас, але ніколи не були нашими, бо якби вони були з наших, то лишилися б з нами. Але вони вийшли, щоб показати, що не всі з наших.</verse>
				<verse number="20">Ви маєте помазання від Святого й усе знаєте.</verse>
				<verse number="21">Я написав вам не тому, що ви не знаєте істини, а тому, що ви її знаєте, і тому, що жодна брехня не може походити з істини.</verse>
				<verse number="22">Хто брехун, як не той, хто заперечує, що Ісус є Христос? Хто відкидає Отця і Сина, той і є антихрист.</verse>
				<verse number="23">Кожен, хто зрікається Сина, не має й Отця, а хто визнає Сина, той має й Отця.</verse>
				<verse number="24">Нехай у вас перебуває те, що ви чули від початку. Якщо у вас перебуватиме те, що ви чули від початку, то й ви перебуватимете в Сині й в Отці.</verse>
				<verse number="25">І це є обітниця, яку Він нам дав, – вічне життя.</verse>
				<verse number="26">Я написав вам це з приводу тих, хто вводить вас в оману.</verse>
				<verse number="27">Помазання, яке ви отримали від Нього, залишається у вас, і ви не потребуєте, щоб хтось вас навчав, бо воно саме вчить вас усього. Воно істинне, а не брехливе. Залишайтеся в Ньому, як воно й навчило вас.</verse>
				<verse number="28">Тож тепер, діточки, залишайтеся в Ньому, щоб, коли Він з’явиться, ми мали сміливість і не були осоромлені перед Ним у час Його приходу.</verse>
				<verse number="29">Якщо ви знаєте, що Він праведний, ви знаєте, що кожен, хто робить праведне, народжений від Нього.</verse>
			</chapter>
			<chapter number="3">
				<verse number="1">Подивіться, яку дивовижну любов проявив до нас Отець, щоб ми були названі Божими дітьми! І ми справді Його діти! Світ не знає нас тому, що не пізнав Його.</verse>
				<verse number="2">Любі, тепер ми Божі діти. І те, ким станемо, ще не явилося, але ми знаємо, що коли Він з’явиться, то ми станемо подібними до Нього, тому що ми побачимо Його Таким, Яким Він є.</verse>
				<verse number="3">Кожен, хто має цю надію в Христа, очищує себе, як і Він є чистий.</verse>
				<verse number="4">Кожен, хто чинить гріх, чинить і беззаконня, бо гріх є беззаконням.</verse>
				<verse number="5">Ви знаєте, що Христос явився, щоб усунути наші гріхи, а в Ньому гріха немає.</verse>
				<verse number="6">Кожен, хто залишається в Ньому, не грішить. А кожен, хто грішить, не бачив Його й навіть не пізнав Його.</verse>
				<verse number="7">Діточки, нехай ніхто не вводить вас в оману. Хто чинить правду, той праведний, як і Він праведний.</verse>
				<verse number="8">Хто чинить гріх, той від диявола, тому що диявол грішить від початку. Тому Син Божий і явився, щоб зруйнувати діла диявола.</verse>
				<verse number="9">Кожен, хто народжений від Бога, не робить гріха, тому що Боже насіння перебуває в ньому. Він не може грішити, оскільки народжений від Бога.</verse>
				<verse number="10">Так можна виявити, хто є Божими дітьми і хто є дітьми диявола: кожен, хто не чинить праведності й не любить свого брата, – не від Бога.</verse>
				<verse number="11">Такою є звістка, яку ви чули від початку: ми повинні любити одне одного.</verse>
				<verse number="12">Не так, як Каїн, який був від лукавого й вбив свого брата. А чому ж він його вбив? Тому що його діла були лихі, а діла його брата – праведні.</verse>
				<verse number="13">Брати, не дивуйтеся, якщо світ ненавидить вас.</verse>
				<verse number="14">Ми знаємо, що вже перейшли від смерті до життя, бо ми любимо братів, а той, хто не любить, залишається мертвим.</verse>
				<verse number="15">Кожен, хто ненавидить свого брата, є вбивцею, а ви знаєте, що жоден вбивця немає в собі вічного життя.</verse>
				<verse number="16">Отак ми пізнали любов: Христос віддав за нас своє життя. Тож і ми повинні віддавати своє життя за братів.</verse>
				<verse number="17">Якщо хтось має багатства світу, дивиться на потребу свого брата та є байдужим до нього, то як Божа любов може залишатися в ньому?</verse>
				<verse number="18">Діточки, любімо не словом і язиком, але ділом і правдою.</verse>
				<verse number="19">Так ми розуміємо, що походимо від правди, і перед Ним заспокоїмо наше серце.</verse>
				<verse number="20">Навіть якщо наше серце засуджує нас, Бог величніший за наше серце й знає все.</verse>
				<verse number="21">Любі, якщо наше серце нас не засуджує, то ми маємо сміливість перед Богом</verse>
				<verse number="22">і чого тільки не попросимо в Нього – отримаємо, бо ми дотримуємося Його заповідей і робимо те, що Йому до вподоби.</verse>
				<verse number="23">І це Його заповідь, щоб ми вірили в ім’я Його Сина, Ісуса Христа, і любили одне одного, як Він доручив нам.</verse>
				<verse number="24">Той, хто дотримується Його заповідей, залишається в Бозі, а Бог – у ньому. І те, що Він залишається в нас, пізнаємо від Духа, Якого Він нам дав.</verse>
			</chapter>
			<chapter number="4">
				<verse number="1">Любі, не вірте кожному духові, але перевіряйте духів, чи вони від Бога, тому що у світі з’явилося багато лжепророків.</verse>
				<verse number="2">Так розпізнавайте Духа Бога: кожен дух, який визнає, що Ісус Христос прийшов у тілі, є від Бога.</verse>
				<verse number="3">А кожен дух, який не визнає Ісуса, не від Бога. Це дух антихриста, про якого ви чули, що наближається, і він вже у світі.</verse>
				<verse number="4">Діточки, ви від Бога, і ви перемогли їх, бо Той, Хто у вас, величніший від того, хто у світі.</verse>
				<verse number="5">Лжепророки – від світу, тому те, про що вони говорять, є від світу, і світ їх слухає.</verse>
				<verse number="6">А ми від Бога, і хто знає Бога, слухає нас, а той, хто не від Бога, не слухає нас. Так ми розпізнаємо Духа правди й духа омани.</verse>
				<verse number="7">Любі, любімо одне одного, тому що любов є від Бога, і кожен, хто любить, народжений від Бога та знає Бога.</verse>
				<verse number="8">А хто не любить, не знає Бога, тому що Бог є любов.</verse>
				<verse number="9">Так явилася любов Божа до нас: Бог послав Свого Єдинородного Сина у світ, щоб ми жили через Нього.</verse>
				<verse number="10">Любов полягає не в тому, що ми полюбили Бога, але в тому, що Бог полюбив нас і послав Свого Сина як жертву за наші гріхи.</verse>
				<verse number="11">Любі, якщо Бог так полюбив нас, то й ми повинні любити одне одного.</verse>
				<verse number="12">Бога ніхто ніколи не бачив. Якщо ми любимо одне одного, Бог перебуває в нас, і Його любов у нас досконала.</verse>
				<verse number="13">Так ми пізнаємо, що залишаємося в Бозі і Бог у нас, бо Він нам дав від Свого Духа.</verse>
				<verse number="14">Ми бачили й свідчимо, що Отець послав Сина як Спасителя світу.</verse>
				<verse number="15">Якщо хтось визнає, що Ісус – Божий Син, то Бог перебуває в ньому, а він – у Бозі.</verse>
				<verse number="16">Ми пізнали й повірили в любов, яку Бог має до нас. Бог є любов, і хто перебуває в любові, перебуває в Бозі, і Бог перебуває в ньому.</verse>
				<verse number="17">Так любов удосконалюється в нас, щоб ми мали сміливість у День Суду, бо ми в цьому світі, як Ісус.</verse>
				<verse number="18">У любові немає страху. Навпаки, досконала любов викидає страх геть, тому що страх має в собі покарання, а хто боїться, ще не вдосконалений у любові.</verse>
				<verse number="19">Ми любимо, тому що Бог перший полюбив нас.</verse>
				<verse number="20">Якщо хтось скаже: «Я люблю Бога», а брата свого ненавидить, той брехун, бо якщо не любить брата свого, якого бачить, не може любити Бога, Якого не бачить.</verse>
				<verse number="21">І це є заповідь, яку ми маємо від Бога: «Хто любить Бога, нехай любить і свого брата!».</verse>
			</chapter>
			<chapter number="5">
				<verse number="1">Кожен, хто вірить, що Ісус є Христос, той народжений від Бога. І кожен, хто любить Того, Хто народив, любить і народжених від Нього.</verse>
				<verse number="2">Так ми розуміємо, що любимо Божих дітей, коли ми любимо Бога й виконуємо Його заповіді.</verse>
				<verse number="3">Ми проявляємо любов до Бога, якщо дотримуємося Його заповідей. А заповіді Його не важкі.</verse>
				<verse number="4">Адже кожен, хто народжений від Бога, перемагає світ. І те, що перемогло світ, – це наша віра.</verse>
				<verse number="5">Хто перемагає світ, як не той, хто вірить, що Ісус є Син Божий?</verse>
				<verse number="6">Ісус Христос – це Той, Хто прийшов через воду і кров. Він прийшов не тільки через воду, але через воду і кров. І Дух – це Той, Хто свідчить про це, оскільки Дух – істина.</verse>
				<verse number="7">Бо троє свідчать:</verse>
				<verse number="8">Дух, вода і кров. І троє свідчать одне.</verse>
				<verse number="9">Якщо ми приймаємо людське свідчення, то свідчення Бога є величнішим, адже це є свідчення Бога: Він засвідчив про Свого Сина.</verse>
				<verse number="10">Хто вірить у Сина Божого, має свідчення в собі самому. Хто не вірить Богові, робить Його обманщиком, оскільки він не вірить свідченню, яке зробив Бог щодо Свого Сина.</verse>
				<verse number="11">І ось це свідчення: Бог дав нам вічне життя, і це життя – у Його Сині.</verse>
				<verse number="12">Хто має Сина, має й життя; а хто не має Сина Божого, не має життя.</verse>
				<verse number="13">Я написав це вам, віруючим в ім’я Сина Божого, щоб ви знали, що маєте вічне життя.</verse>
				<verse number="14">І це є сміливість, яку ми маємо перед Богом: якщо ми просимо щось згідно з Його волею, Він чує нас.</verse>
				<verse number="15">І якщо ми знаємо, що Бог нас чує, то що б ми не просили, знаємо, що отримали те, що попросили в Нього.</verse>
				<verse number="16">Якщо хтось бачить свого брата, який грішить не смертельним гріхом, нехай просить, і Бог дасть йому життя – тому, хто грішить не смертельним гріхом. Але є гріх, який веде до смерті, і я не кажу, щоб ви молилися за того.</verse>
				<verse number="17">Будь-яка неправедність є гріхом, але є гріх, який не веде до смерті.</verse>
				<verse number="18">Ми знаємо, що кожен народжений від Бога не грішить. Адже Народжений від Бога охороняє його, і лукавий не нашкодить йому.</verse>
				<verse number="19">Ми знаємо, що ми є від Бога і що весь світ знаходиться у владі лукавого.</verse>
				<verse number="20">Ми знаємо, що Син Божий прийшов і дав нам розуміння, щоб пізнали Істинного. І тепер ми в Істинному, у Його Сині – Ісусі Христі. Він – істинний Бог і життя вічне.</verse>
				<verse number="21">Діточки, бережіть себе від ідолів!</verse>
			</chapter>
		</book>
		<book number="63">
			<chapter number="1">
				<verse number="1">Старець. Обраній пані та її дітям, яких я люблю в істині, і не тільки я, але й всі, хто пізнав істину,</verse>
				<verse number="2">бо істина залишилася в нас і буде з нами повік.</verse>
				<verse number="3">Благодать, милість і мир від Бога Отця й від Ісуса Христа, Сина Отця, нехай буде з нами в істині й любові.</verse>
				<verse number="4">Я сильно зрадів, тому що знайшов серед твоїх дітей тих, хто ходить в істині, згідно із заповіддю, яку ми отримали від Отця.</verse>
				<verse number="5">І тепер прошу тебе, пані, не так, ніби пишу тобі нову заповідь, але ту, яку маємо від початку: любімо одне одного!</verse>
				<verse number="6">І в цьому полягає любов: щоб ми жили за Його заповідями. Це є заповідь, яку ви чули від початку. За нею й живіть!</verse>
				<verse number="7">Тому що у світі з’явилося багато тих, хто вводить в оману й не визнає Ісуса Христа, Який прийшов у тілі. Це є антихрист і ошуканець.</verse>
				<verse number="8">Пильнуйте себе, щоб ви не загубили того, що ми напрацювали, але щоб ви отримали повну винагороду.</verse>
				<verse number="9">Кожен, хто віддаляється й не залишається у вченні Христа, не має Бога. Той, хто залишається у вченні, має Отця і Сина.</verse>
				<verse number="10">Якщо хтось приходить до вас і не приносить цього вчення, не приймайте його до вашого дому й не кажіть йому: «Вітаю!».</verse>
				<verse number="11">Бо той, хто каже: «Вітаю!», розділяє його лихі вчинки.</verse>
				<verse number="12">Я мав би багато чого вам написати, але не хочу цього робити чорнилом на папері. Я сподіваюся прийти до вас, і ми поговоримо віч-на-віч, щоб наша радість була повна.</verse>
				<verse number="13">Діти твоєї обраної сестри вітають тебе!</verse>
			</chapter>
		</book>
		<book number="64">
			<chapter number="1">
				<verse number="1">Старець. Улюбленому Гаєві, якого я люблю в істині.</verse>
				<verse number="2">Любий брате, я молюся, щоб ти був здоровий і щоб процвітав у всьому, як процвітає твоя душа.</verse>
				<verse number="3">Бо я неймовірно зрадів, коли брати прийшли й засвідчили про твою вірність істині, як ти ходиш в істині.</verse>
				<verse number="4">Я не маю більшої радості, ніж чути, що мої діти живуть в істині.</verse>
				<verse number="5">Любий, ти показуєш вірність в усьому, що б ти не робив для братів, навіть якщо вони незнайомі.</verse>
				<verse number="6">Вони засвідчили про твою любов перед церквою, і добре зробиш, якщо відправиш їх у дорогу так, як до вподоби Богові.</verse>
				<verse number="7">Бо вони пішли заради імені Ісуса, не взявши нічого від язичників.</verse>
				<verse number="8">Тож ми повинні допомагати таким, як вони, щоб бути співпрацівниками істини.</verse>
				<verse number="9">Я написав щось церкві, але Діотреф, прагнучи мати першість, не приймає нас.</verse>
				<verse number="10">Тому, коли я прийду, нагадаю діла, які він робить, обмовляючи нас лихими словами. Та й на цьому не зупиняється: сам братів не приймає, і тих, хто хоче приймати, зупиняє та виганяє з церкви.</verse>
				<verse number="11">Любий, не наслідуй зла, але наслідуй добро. Той, хто робить добро, є від Бога, а той, хто робить зло, не бачив Бога.</verse>
				<verse number="12">Деметріос від усіх отримав добре свідчення, навіть від істини. І ми також свідчимо, і ти знаєш, що наше свідчення істинне.</verse>
				<verse number="13">Я мав би багато чого тобі написати, але не хочу чорнилом і пером.</verse>
				<verse number="14">Я сподіваюся скоро відвідати тебе, і ми поговоримо віч-на-віч.</verse>
				<verse number="15">Мир тобі! Друзі вітають тебе. Привітай там поіменно кожного з друзів.</verse>
			</chapter>
		</book>
		<book number="65">
			<chapter number="1">
				<verse number="1">Юда, раб Ісуса Христа і брат Якова. Покликаним, улюбленим в Бозі Отці та збереженим Ісусом Христом.</verse>
				<verse number="2">Милосердя, мир і любов нехай вам примножаться!</verse>
				<verse number="3">Любі, докладаючи всіх зусиль у написанні про наше спільне спасіння, я визнав за обов’язок написати вам і закликати боротися за віру, довірену святим раз і назавжди.</verse>
				<verse number="4">Адже прокралися деякі люди, записані ще здавна для цього вироку, безбожні, які обертають благодать нашого Бога в розпусту та зрікаються єдиного Володаря й Господа нашого Ісуса Христа.</verse>
				<verse number="5">Я хочу нагадати вам, хоч ви й так вже все знаєте, що Господь, визволивши спершу народ з Єгипетської землі, пізніше знищив тих, що не повірили.</verse>
				<verse number="6">І ангелів, які не втримали свого початкового стану, але покинули своє житло, Він затримав у вічних кайданах під мороком для суду великого Дня.</verse>
				<verse number="7">Також Содом, Гоморра та довколишні міста, що подібно до них чинили розпусту й жадали іншого тіла, стали прикладом для нас, зазнавши кари вічного вогню.</verse>
				<verse number="8">Так само й ці сновиди оскверняють своє тіло, відкидають владу й зневажають славних.</verse>
				<verse number="9">Та навіть сам архангел Михаїл, коли дорікав дияволу й говорив про тіло Мойсея, не дозволив собі винести зневажливого осуду, але сказав: «Нехай Господь тобі докорить!»</verse>
				<verse number="10">А ці люди зневажають те, чого не знають, а що знають від природи, – як ті нерозумні тварини, – то тим себе й гублять.</verse>
				<verse number="11">Горе їм! Адже вони пішли дорогою Каїна, заради винагороди кинулись в оману Валаама та загинули в бунті Корея.</verse>
				<verse number="12">Вони – підводні рифи на ваших вечерях любові, які безсоромно бенкетують із вами, пасучи лише самих себе; вони – безводні хмари, гнані навколо вітрами, безплідні осінні дерева, двічі мертві та вирвані з корінням,</verse>
				<verse number="13">дикі морські хвилі, які піняться власним соромом, блукаючі зірки, для яких навіки зберігається морок темряви.</verse>
				<verse number="14">Про них пророкував Енох, сьомий від Адама, кажучи: «Ось Господь гряде з міріадами Своїх святих,</verse>
				<verse number="15">щоб учинити суд над усіма й викрити кожну душу в усіх їхніх вчинках безбожності, які вони безбожно виконували, і за всі суворі слова, які промовили проти Нього безбожні грішники».</verse>
				<verse number="16">Вони скаржники й критики, які живуть за своїми лихими бажаннями, а їхній рот говорить хвалебні слова, підлещуючись задля власної користі.</verse>
				<verse number="17">А ви, любі, запам’ятайте слова, сказані апостолами нашого Господа Ісуса Христа,</verse>
				<verse number="18">які говорили вам: «В останній час будуть насмішники, які житимуть за своїми безбожними бажаннями».</verse>
				<verse number="19">Це ті, які спричиняють поділи, люди плотські, які не мають Духа.</verse>
				<verse number="20">Ви ж, любі, будуйте себе найсвятішою вірою, молячись у Святому Дусі.</verse>
				<verse number="21">Зберігайте себе в Божій любові, очікуючи милосердя Господа нашого Ісуса Христа, що веде до вічного життя,</verse>
				<verse number="22">та будьте милосердними до тих, хто вагається;</verse>
				<verse number="23">інших рятуйте, вириваючи з вогню; ще до інших зі страхом виявляйте милосердя, відчуваючи огиду й до сорочки, опоганеної плоттю.</verse>
				<verse number="24">А Тому, Хто може зберегти вас від падіння й поставити перед Своєю славою непорочними в радості,</verse>
				<verse number="25">єдиному Богу, нашому Спасителю, через Ісуса Христа, Господа нашого, слава, велич, сила та влада раніше всякого віку, нині й на всі віки! Амінь.</verse>
			</chapter>
		</book>
		<book number="66">
			<chapter number="1">
				<verse number="1">Об’явлення Ісуса Христа, яке дав Йому Бог, щоб показати Своїм рабам, що незабаром має відбутися. Він показав це об’явлення, відправивши Свого ангела до Свого раба Івана,</verse>
				<verse number="2">який засвідчив усе, що бачив про Слово Боже й про Ісуса Христа.</verse>
				<verse number="3">Блаженний той, хто читає, і ті, хто слухає слова цього пророцтва та дотримується написаного, бо час уже наблизився.</verse>
				<verse number="4">Іван. Семи церквам Азії. Благодать вам і мир від Того, Хто є, Хто був і Хто має прийти, і від семи духів, що перед Його престолом,</verse>
				<verse number="5">і від Ісуса Христа, вірного Свідка, Первістка з мертвих і Правителя земних царів. Він нас любить і Своєю кров’ю звільнив нас від наших гріхів,</verse>
				<verse number="6">зробив нас Царством та священниками Богові й Отцю Своєму. Йому слава і сила навіки-віків! Амінь.</verse>
				<verse number="7">Ось Він іде з хмарами, і кожне око Його побачить, навіть ті, хто Його проколов, і всі народи на землі ридатимуть перед Ним. Так і буде! Амінь!</verse>
				<verse number="8">«Я – Альфа і Омега, – говорить Господь Бог, – Той, Хто є, Хто був і Хто має прийти, Вседержитель!»</verse>
				<verse number="9">Я, Іван, ваш брат і співучасник у стражданнях, Царстві та терпінні в Ісусі, був на острові, що зветься Патмос, за Слово Боже та свідчення про Ісуса.</verse>
				<verse number="10">У день Господній я був у Дусі й почув за собою гучний голос, немов голос сурми,</verse>
				<verse number="11">який казав: «Те, що бачиш, запиши в книгу й надішли до семи церков: у Ефес, Смирну, Пергам, Тіятиру, Сарди, Філадельфію та Лаодикію».</verse>
				<verse number="12">Я повернувся, щоб подивитися, чий голос говорив до мене. І, повернувшись, побачив сім золотих світильників,</verse>
				<verse number="13">а серед світильників був хтось, схожий на Сина Людського, одягненого в довгу одежу, підперезаного попід груди золотим поясом.</verse>
				<verse number="14">Його голова та волосся були білі, як біла вовна, як сніг, а очі – як полум’я вогню.</verse>
				<verse number="15">Його ноги були як бронза, розпалена в печі, а голос – як шум великої води.</verse>
				<verse number="16">У правій руці Він тримав сім зірок, а з Його вуст виходив обосічний меч. Його обличчя було як сонце, яке світить у всій своїй силі.</verse>
				<verse number="17">Коли я побачив Його, то впав до Його ніг, наче мертвий. Він поклав на мене праву руку й сказав: «Не бійся! Я Перший і Останній.</verse>
				<verse number="18">Я Живий. Я був мертвий, а ось тепер Я живий навіки-віків! І Я маю ключі від смерті й від царства мертвих.</verse>
				<verse number="19">Тож напиши те, що ти бачив, що є зараз і що має статися після цього.</verse>
				<verse number="20">Таємниця семи зірок, які ти бачив у Мене в правій руці, і семи золотих світильників така: сім зірок – це ангели семи церков, а сім світильників – це сім церков».</verse>
			</chapter>
			<chapter number="2">
				<verse number="1">«Ангелу церкви в Ефесі напиши: „Так говорить Той, Хто тримає сім зірок у правій руці й ходить серед семи золотих світильників:</verse>
				<verse number="2">Я знаю твої діла, твою важку працю та твоє терпіння. Я знаю, що ти не можеш зносити злих людей, що ти випробовував тих, хто називає себе апостолами, але не є ними, і виявив, що вони обманщики.</verse>
				<verse number="3">Ти маєш терпіння й постраждав за Моє ім’я, але не втомився.</verse>
				<verse number="4">Тим не менш, Я маю щось проти тебе: ти залишив свою першу любов.</verse>
				<verse number="5">Тому згадай, звідки ти впав, покайся й роби те, що робив від початку. Якщо ж ти не покаєшся, Я прийду до тебе й зрушу твій світильник з його місця.</verse>
				<verse number="6">Але є в тобі щось добре: ти ненавидиш діла николаїтів, як і Я їх ненавиджу.</verse>
				<verse number="7">Хто має вуха, нехай чує, що Дух говорить церквам. Тому, хто переможе, дам їсти з дерева життя, яке знаходиться в Божому раю“.</verse>
				<verse number="8">Ангелу церкви в Смирні напиши: „Так говорить Той, Хто Перший і Останній, Хто помер і воскрес:</verse>
				<verse number="9">Я знаю твої страждання та твою бідність, хоча насправді ти багатий! Я знаю про зневагу тих, хто називає себе юдеями, хоча вони не юдеї, а зборище сатани.</verse>
				<verse number="10">Не бійся того, що тобі треба буде страждати. Декого з вас диявол кине у в’язницю, щоб випробувати вас, і будете страждати протягом десяти днів. Будь вірним аж до смерті, і дам тобі вінець життя.</verse>
				<verse number="11">Хто має вуха, нехай чує, що Дух говорить церквам. Той, хто переможе, не зазнає шкоди від другої смерті“.</verse>
				<verse number="12">Ангелу церкви в Пергамі напиши: „Так говорить Той, Хто має гострий, обосічний меч:</verse>
				<verse number="13">Я знаю, що ти живеш там, де престол сатани. Але ти залишаєшся вірним Моєму імені. Ти не зрікся Моєї віри навіть у дні, коли у вашому місті, де живе сатана, було вбито Антипу – Мого вірного свідка.</verse>
				<verse number="14">Тим не менш, Я маю кілька речей проти тебе: є там у тебе деякі, що тримаються вчення Валаама, який навчив Валака спокушати синів ізраїльських, щоб вони їли принесене в жертву ідолам і чинили розпусту.</verse>
				<verse number="15">Також ти маєш і тих, хто тримається вчення николаїтів.</verse>
				<verse number="16">Тож покайся! Якщо ж ти не покаєшся, Я скоро прийду до тебе й буду боротися проти них мечем Моїх уст.</verse>
				<verse number="17">Хто має вуха, нехай чує, що Дух говорить церквам. Тому, хто переможе, Я дам прихованої манни і білий камінь із написаним новим ім’ям, яке відоме лише тому, хто його отримує“.</verse>
				<verse number="18">Ангелу церкви в Тіятирі напиши: „Так говорить Син Божий, очі Якого – немов вогняне полум’я, а ноги – як розплавлена бронза.</verse>
				<verse number="19">Я знаю твої діла, твою любов, віру, служіння та терпіння і що останні твої діла більші, ніж перші.</verse>
				<verse number="20">Тим не менш, Я маю щось проти тебе: ти дозволяєш жінці Єзавелі, яка називає себе пророчицею, навчати й вводити Моїх слуг в оману, жити в розпусті та їсти те, що принесене в жертву ідолам.</verse>
				<verse number="21">Я дав їй час покаятися, але вона не бажає покаятися від своєї статевої розпусти.</verse>
				<verse number="22">Ось Я кидаю її на ліжко страждань, а тих, хто чинить із нею розпусту, змушу сильно страждати, якщо вони не покаються у своїх ділах.</verse>
				<verse number="23">Я уражу її дітей смертю, і всі церкви знатимуть, що Я Той, Хто досліджує серця та думки, і дам кожному з вас згідно з вашими ділами.</verse>
				<verse number="24">Іншим же з вас, що в Тіятирі, хто не має цього вчення й не пізнав так званих глибоких таємниць сатани, Я кажу: «Я не покладаю на вас іншого тягаря,</verse>
				<verse number="25">тільки тримайте те, що у вас є, поки Я не прийду».</verse>
				<verse number="26">Тому, хто переможе й виконає Мою волю до кінця, Я дам владу над народами, –</verse>
				<verse number="27">«і він буде керувати ними залізним жезлом: як посуд гончаря, розіб’є їх», –</verse>
				<verse number="28">як і Я отримав її від Свого Отця. І дам йому досвітню зорю.</verse>
				<verse number="29">Хто має вуха, нехай чує, що Дух говорить церквам“.</verse>
			</chapter>
			<chapter number="3">
				<verse number="1">Ангелу церкви в Сардах напиши: „Так говорить Той, Хто має сім Божих Духів і сім зірок: Я знаю твої діла; ти маєш ім’я, ніби живий, але ти мертвий.</verse>
				<verse number="2">Прокинься та зміцни те, що залишилось і є при смерті, бо Я не знайшов твоїх діл досконалими перед Моїм Богом.</verse>
				<verse number="3">Отже, згадай, що ти отримав та почув, дотримуйся цього та покайся. А якщо ти не прокинешся, Я прийду, як злодій, і ти не знатимеш, о котрій годині Я прийду до тебе.</verse>
				<verse number="4">Але ти маєш у Сардах кількох людей, які не опоганили свого одягу. Вони будуть ходити зі Мною, одягнені в біле, бо вони достойні цього</verse>
				<verse number="5">Той, хто переможе, буде, як і вони, одягнений у біле. Я не викреслю його імені з книги життя, а визнаю його ім’я перед Моїм Отцем та Його ангелами.</verse>
				<verse number="6">Хто має вуха, нехай чує, що Дух говорить церквам“.</verse>
				<verse number="7">Ангелу церкви у Філадельфії напиши: „Так говорить Той, Хто святий і правдивий, Хто має ключ Давида. Того, що Він відчиняє, ніхто не зачинить, і того, що Він зачиняє, ніхто не відчинить.</verse>
				<verse number="8">Я знаю твої діла. Ось Я поставив перед тобою відчинені двері, яких ніхто не може зачинити. Хоча ти маєш мало сили, але послухався Мого Слова й не зрікся Мого імені.</verse>
				<verse number="9">Ось Я дам тобі зі зборища сатани тих, хто називає себе юдеями, хоча вони не юдеї, а обманщики. Я змушу їх прийти й поклонитися до твоїх ніг, і пізнають вони, що Я полюбив тебе.</verse>
				<verse number="10">Оскільки ти дотримався Мого слова бути стійким, то і Я збережу тебе від години випробувань, яка має прийти на всіх людей, щоб випробувати жителів землі.</verse>
				<verse number="11">Я скоро прийду. Тримайся того, що маєш, щоб ніхто не забрав твого вінця.</verse>
				<verse number="12">Того, хто переможе, Я зроблю стовпом у Храмі Мого Бога, і він ніколи його не покине. Я напишу на ньому ім’я Мого Бога та ім’я міста Мого Бога – нового Єрусалима, що сходить із неба від Мого Бога, а також і Моє нове ім’я.</verse>
				<verse number="13">Хто має вуха, нехай чує, що Дух говорить церквам“.</verse>
				<verse number="14">Ангелу церкви в Лаодикії напиши: „Так говорить Той, Хто є Амінь, вірний і правдивий свідок, Володар творіння Божого:</verse>
				<verse number="15">Я знаю твої діла, що ти ні холодний, ні гарячий. О, якби ж ти був холодним або гарячим!</verse>
				<verse number="16">Але оскільки ти лише теплий – ні гарячий і ні холодний, – Я виплюну тебе з Мого рота.</verse>
				<verse number="17">Бо ти говориш: я багатий, я збагатився, і мені нічого не потрібно. І не усвідомлюєш, що ти нещасний, жалюгідний, бідний, сліпий і голий.</verse>
				<verse number="18">Я раджу тобі купити в Мене золото, очищене у вогні, щоб збагатитися; білий одяг, щоб одягнутися й не показувати своєї ганебної наготи; і мазь для очей, щоб ти міг бачити.</verse>
				<verse number="19">Я докоряю тому, кого люблю, і караю його. Тож будь ревним і покайся.</verse>
				<verse number="20">Ось Я стою біля дверей і стукаю. Якщо хтось почує Мій голос і відчинить двері, Я зайду до нього й буду вечеряти з ним, а він – зі Мною.</verse>
				<verse number="21">Тому, хто переможе, Я дам право сидіти зі Мною на Моєму престолі, так само, як і Я переміг і сів з Отцем Моїм на Його престолі.</verse>
				<verse number="22">Хто має вуха, нехай чує, що Дух говорить церквам“».</verse>
			</chapter>
			<chapter number="4">
				<verse number="1">Після цього я глянув, а ось переді мною були двері, відчинені в небеса, і голос, подібний до звуку сурми, який я чув раніше, заговорив до мене: «Піднімись сюди, і Я покажу тобі, що має відбутися після цього».</verse>
				<verse number="2">Я відразу опинився в Дусі, і ось там, на небі, стояв престол, на якому Хтось сидів.</verse>
				<verse number="3">Той, Хто там сидів, був подібний до каменя яшми та рубіну. Навколо престолу сяяла веселка, яка була подібна до смарагду.</verse>
				<verse number="4">Навколо престолу було ще двадцять чотири престоли, а на них сиділи двадцять чотири старці. Вони були одягнені в білий одяг, а на головах мали золоті корони.</verse>
				<verse number="5">Від престолу виходили блискавки, голоси та громи. Перед престолом палали сім світильників – сім духів Божих.</verse>
				<verse number="6">Також перед престолом було щось схоже на скляне море, прозоре, як кришталь. У центрі та навколо престолу були чотири живі істоти, які мали безліч очей спереду й ззаду.</verse>
				<verse number="7">Перша жива істота була схожа на лева, друга була як віл, третя мала обличчя, як у людини, четверта була схожа на орла, що летить.</verse>
				<verse number="8">Кожна з чотирьох живих істот мала по шість крил і безліч очей навколо й всередині. День і ніч вони ніколи не перестають говорити: «Святий, святий, святий Господь Бог Вседержитель, Той, Хто є, Хто був і Хто має прийти».</verse>
				<verse number="9">І щоразу, коли живі істоти віддавали славу, честь і подяку Тому, Хто сидів на престолі й Хто живий навіки-віків,</verse>
				<verse number="10">двадцять чотири старці падали перед Тим, Хто сидів на престолі, і поклонялися Тому, Хто живий навіки-віків. Вони клали свої корони перед престолом, кажучи:</verse>
				<verse number="11">«Ти, наш Господь і Бог, гідний отримати славу, і честь, і владу, бо Ти створив усе і за Твоєю волею все існує та було створено!»</verse>
			</chapter>
			<chapter number="5">
				<verse number="1">Я побачив у правій руці Того, Хто сидів на престолі, сувій, списаний з обох боків і запечатаний сімома печатками.</verse>
				<verse number="2">І я побачив могутнього ангела, який гучним голосом проголошував: «Хто достойний зняти печатки та розгорнути сувій?»</verse>
				<verse number="3">Але ніхто ні на небі, ні на землі, ні під землею не міг розгорнути сувою або подивитись у нього.</verse>
				<verse number="4">Я гірко плакав, бо не було знайдено нікого, хто був би гідний розгорнути сувій або подивитись у нього.</verse>
				<verse number="5">Тоді один зі старців сказав мені: «Не плач! Ось Лев із племені Юди, Корінь Давида, переміг і може розгорнути сувій та сім його печаток».</verse>
				<verse number="6">Тоді я побачив, що в центрі престолу серед чотирьох живих істот та старців стояв Агнець, ніби заколений. У Агнця було сім рогів і сім очей, якими є сім духів Божих, розісланих по всій землі.</verse>
				<verse number="7">Він пішов і взяв сувій з правиці Того, Хто сидів на престолі.</verse>
				<verse number="8">І коли Він взяв сувій, чотири живі істоти та двадцять чотири старці впали ниць перед Агнцем. У кожного з них у руках були арфи й золоті чаші, повні пахощів, які є молитвами святих.</verse>
				<verse number="9">І вони заспівали нову пісню, кажучи: «Гідний Ти взяти сувій і відкрити його печатки, тому що Ти був заколотий і Своєю кров’ю Ти відкупив людей для Бога: з усякого племені та мови, з усякого народу та нації.</verse>
				<verse number="10">Ти зробив їх Царством і священниками для нашого Бога, і вони царюватимуть на землі».</verse>
				<verse number="11">Потім я подивився й почув голос багатьох ангелів, які оточили престол, живих істот і старців. А число їх – десятки тисяч по десять тисяч і тисячі тисяч.</verse>
				<verse number="12">Гучним голосом вони говорили: «Достойний Агнець, Який був заколотий, отримати владу, багатство, мудрість, силу, честь, славу й благословення».</verse>
				<verse number="13">Тоді я чув, як усі творіння на небі, і на землі, і під землею, і на морі, і все, що в них, говорять: «Тому, Хто сидить на престолі, і Агнцеві благословення, честь, слава і сила навіки-віків!»</verse>
				<verse number="14">Чотири живі істоти казали: «Амінь», а старці впали ниць і поклонилися.</verse>
			</chapter>
			<chapter number="6">
				<verse number="1">Я побачив, що Агнець відкрив першу із семи печаток, і почув, як одна з чотирьох живих істот голосом, схожим на грім, казала: «Підійди!»</verse>
				<verse number="2">Я подивився, і ось – білий кінь! Вершник, який сидів на ньому, мав лук. Йому дали корону, і він вирушив як переможець, щоб перемагати.</verse>
				<verse number="3">Коли Агнець відкрив другу печатку, я почув, як друга жива істота сказала: «Підійди!»</verse>
				<verse number="4">І вийшов ще один кінь, вогняно-червоний. Вершнику, який сидів на ньому, було дано силу забрати мир від землі, щоб люди вбивали одне одного. І дано було Йому великий меч.</verse>
				<verse number="5">Коли Агнець відкрив третю печатку, я почув, як третя жива істота сказала: «Підійди!» Я подивився, і ось – чорний кінь! Вершник, який сидів на ньому, мав у своїй руці вагу.</verse>
				<verse number="6">Потім я почув, як серед чотирьох живих істот пролунав голос, який казав: «Одна міра пшениці за динарій і три міри ячменю за динарій, а олії та вину не завдай шкоди!»</verse>
				<verse number="7">Коли Агнець відкрив четверту печатку, я почув голос четвертої живої істоти, що сказала: «Підійди!»</verse>
				<verse number="8">Я подивився, і ось – блідий кінь! Вершника, який сидів на ньому, звали Смерть, і царство мертвих ішло за ним. І була дана їм влада над четвертою частиною землі, щоб убивати мечем, голодом, чумою й дикими звірами землі.</verse>
				<verse number="9">Коли Він відкрив п’яту печатку, я побачив під вівтарем душі тих, хто був убитий через Слово Боже, і свідчення, яке вони зберегли.</verse>
				<verse number="10">Вони гучно вигукнули: «Доки, Володарю, Святий і Правдивий, доки Ти не будеш судити мешканців землі й не помстишся за нашу кров?»</verse>
				<verse number="11">Потім кожному з них був даний білий одяг, і було їм сказано почекати ще трохи, поки повну кількість їхніх товаришів та їхніх братів не буде вбито, так само, як і їх.</verse>
				<verse number="12">Я спостерігав, як Він відкривав шосту печатку. І був великий землетрус, і сонце почорніло, мов мішковина, увесь місяць став криваво-червоний,</verse>
				<verse number="13">а зірки з неба попадали на землю, як смоковниця скидає свої недозрілі плоди, коли її струшує сильний вітер.</verse>
				<verse number="14">Небо відступило, як згорнутий сувій, і кожна гора та острів були зрушені зі свого місця.</verse>
				<verse number="15">Тоді земні царі, князі, полководці, багаті, могутні та всі інші, і раби, і вільні, сховалися в печерах та серед гірських скель.</verse>
				<verse number="16">Вони закликали до гір та скель: «Впадіть на нас і сховайте нас від обличчя Того, Хто сидить на престолі, і від гніву Агнця!</verse>
				<verse number="17">Бо настав великий День Їхнього гніву, і хто може вистояти?»</verse>
			</chapter>
			<chapter number="7">
				<verse number="1">Після цього я побачив чотирьох ангелів, що стояли на чотирьох кутах землі. Вони тримали чотири земні вітри, щоб жоден із них не дув ні на землю, ні на море, ні на жодне дерево.</verse>
				<verse number="2">Я побачив іншого ангела, який підіймався зі сходу і який мав печатку живого Бога. Він голосно крикнув до чотирьох ангелів, яким було дано силу заподіяти шкоду землі та морю:</verse>
				<verse number="3">«Не шкодьте ні землі, ні морю, ні деревам, поки ми не поставимо печатку на чоли рабів нашого Бога».</verse>
				<verse number="4">Тоді я почув кількість тих, хто був запечатаний: сто сорок чотири тисячі з усіх племен Ізраїлевих.</verse>
				<verse number="5">Із племені Юди було запечатано дванадцять тисяч, із племені Рувима – дванадцять тисяч, із племени Ґада – дванадцять тисяч,</verse>
				<verse number="6">із племені Ашера – дванадцять тисяч, із племені Нафталі – дванадцять тисяч, із племені Манасії – дванадцять тисяч,</verse>
				<verse number="7">із племені Симеона – дванадцять тисяч, із племені Левія – дванадцять тисяч, із племені Іссахара – дванадцять тисяч,</verse>
				<verse number="8">із племени Завулона – дванадцять тисяч, із племені Йосифа – дванадцять тисяч, із племені Веніаміна – дванадцять тисяч, відмічених печаттю.</verse>
				<verse number="9">Після цього я подивився, і там переді мною було безліч людей, яких ніхто не міг порахувати, з усіх націй, племен, народів та мов, що стояли перед престолом та перед Агнцем. Вони були в білих одежах і тримали в руках пальмові гілки.</verse>
				<verse number="10">І вони вигукували гучним голосом: «Спасіння належить нашому Богу, Який сидить на престолі, і Агнцю».</verse>
				<verse number="11">І всі ангели, що стояли навколо престолу, навколо старійшин та чотирьох живих істот, упали перед престолом долілиць і поклонилися Богові,</verse>
				<verse number="12">кажучи: «Амінь! Хвала і слава мудрість, подяка і честь, сила та могутність у нашого Бога навіки-віків! Амінь».</verse>
				<verse number="13">Тоді один зі старійшин запитав мене: ―Хто ті, одягнені в білі одежі, і звідки вони?</verse>
				<verse number="14">Я відповів: ―Пане, ти знаєш, хто вони! І він сказав: ―Це ті, хто вийшов із великої скорботи; вони випрали свій одяг і вибілили його у крові Агнця.</verse>
				<verse number="15">Тому «вони стоять перед престолом Бога та служать Йому день і ніч у Його Храмі. А Той, Хто сидить на престолі, розтягне намет над ними.</verse>
				<verse number="16">Вони ніколи більше не будуть голодувати; вони більше ніколи не будуть спраглими. І не палитиме їх сонце й жодна спека.</verse>
				<verse number="17">Бо Агнець, Який у центрі престолу, буде їхнім Пастирем; Він поведе їх до джерел живої води. І Бог витре кожну сльозу з їхніх очей».</verse>
			</chapter>
			<chapter number="8">
				<verse number="1">Коли Агнець відкрив сьому печатку, на небі десь на пів години настала тиша.</verse>
				<verse number="2">І я побачив сім ангелів, що стоять перед Богом; і їм було дано сім сурм.</verse>
				<verse number="3">Інший ангел, який мав золоту кадильницю, прийшов і став біля жертовника. Йому було дано багато пахощів із молитвами святих на золотому жертовнику перед престолом.</verse>
				<verse number="4">Дим ладану разом із молитвами святих піднімався до Бога з руки ангела.</verse>
				<verse number="5">Тоді ангел узяв кадильницю, наповнив її вогнем із жертовника й кинув на землю; і пролунали громи та голоси, спалахнули блискавки й стався землетрус.</verse>
				<verse number="6">Тоді сім ангелів, які мали сім сурм, підготувалися сурмити.</verse>
				<verse number="7">Коли перший ангел засурмив, то з’явилися град та вогонь, змішані з кров’ю, і все це було кинуто на землю. І вигоріла третина землі, третина дерев і вся зелена трава.</verse>
				<verse number="8">Коли другий ангел засурмив, щось схоже на величезну гору, охоплену вогнем, було кинуто в море. І третина моря перетворилася на кров,</verse>
				<verse number="9">третина живих істот у морі загинула й третина кораблів була знищена.</verse>
				<verse number="10">Коли третій ангел засурмив, то велика зірка, палаючи, як смолоскип, упала з неба на третину річок і джерела води.</verse>
				<verse number="11">Ім’я зірки – Полин. І третина вод стала як полин, і багато людей загинуло, бо вода стала гіркою.</verse>
				<verse number="12">Коли четвертий ангел засурмив, третина Сонця, третина Місяця й третина зірок потемніла. Третина дня була без світла, як і третина ночі.</verse>
				<verse number="13">І я побачив та почув, як орел, що летів посеред неба, гучно вигукнув: «Горе! Горе! Горе мешканцям землі від звуку сурм інших трьох ангелів, які мають засурмити!»</verse>
			</chapter>
			<chapter number="9">
				<verse number="1">Коли п’ятий ангел засурмив, я побачив зірку, яка впала з неба на землю. Зірці дали ключ від колодязя безодні.</verse>
				<verse number="2">Коли вона відкрила безодню, з неї піднявся дим, як з великої печі. Сонце й повітря потемніли від того диму з безодні.</verse>
				<verse number="3">З диму вийшла на землю сарана, і була дана їй влада, як у земних скорпіонів.</verse>
				<verse number="4">Їй було сказано не завдавати шкоди ні земній траві, ні зелені, ні жодному дереву, а лише людям, які не мали на чолах Божої печатки.</verse>
				<verse number="5">Сарані не дозволено їх вбивати, а лише катувати протягом п’яти місяців. І страждання, якого вони зазнали, було схоже на жало скорпіона, коли він жалить людину.</verse>
				<verse number="6">У ті дні люди шукатимуть смерті, але не знайдуть її; вони будуть прагнути померти, але смерть утече від них.</verse>
				<verse number="7">Сарана була схожа на підготовлених до бою коней. На головах вони мали щось схоже на золоті корони, а їхні обличчя нагадували людські обличчя.</verse>
				<verse number="8">Їхнє волосся нагадувало волосся жінок, а зуби були як у левів.</verse>
				<verse number="9">Вони мали панцири, немов із заліза, а шум їхніх крил був схожий на грім багатьох коней і колісниць, що мчать у бій.</verse>
				<verse number="10">У них були хвости та жала, як у скорпіонів, а в їхніх хвостах була сила шкодити людям протягом п’яти місяців.</verse>
				<verse number="11">Вони мали царем над собою ангела безодні, якого єврейською звали Абаддон, а грецькою Аполліон.</verse>
				<verse number="12">Перше горе минуло, але ще два горя попереду.</verse>
				<verse number="13">Шостий ангел засурмив, і я почув голос, який лунав із чотирьох рогів золотого жертовника, що перед Богом.</verse>
				<verse number="14">Він говорив до шостого ангела, що мав сурму: «Звільни чотирьох ангелів, зв’язаних біля великої річки Євфрат».</verse>
				<verse number="15">І були звільнені чотири ангели, котрі були підготовлені саме для цієї години, дня, місяця та року, щоб убити третину людства.</verse>
				<verse number="16">Чисельність конних військ становила двадцять тисяч разів по десять тисяч. Я почув їх число.</verse>
				<verse number="17">Коні та вершники, яких я бачив у видінні, виглядали так: вони мали вогняно-червоні, темно-сині та жовті, як сірка, нагрудники. Голови коней нагадували голови левів, а з пащі виходили вогонь, дим і сірка.</verse>
				<verse number="18">Цими трьома карами – вогнем, димом та сіркою, що виходили з їхніх уст, – була вбита третина людства,</verse>
				<verse number="19">бо сила коней була в їхніх устах і в їхніх хвостах. Їхні хвости схожі на змій, що мали голови, якими завдавали шкоди.</verse>
				<verse number="20">Решта людей, які не загинули від цих кар, не покаялися в ділах своїх рук і не переставали поклонятися демонам та ідолам із золота, срібла, міді, каменю та дерева, які не бачать, не чують і не ходять.</verse>
				<verse number="21">І не покаялись вони ні у вбивствах, ні у чаклунстві, ні у статевій розпусті, ні в крадіжках.</verse>
			</chapter>
			<chapter number="10">
				<verse number="1">Тоді я побачив іншого могутнього ангела, що спускався з неба. Він був оповитий хмарою, і райдуга була над його головою. Його обличчя було схоже на сонце, а ноги як вогняні стовпи,</verse>
				<verse number="2">він тримав у своїй руці розгорнутий невеликий сувій. Він поставив праву ногу на море, а ліву – на землю,</verse>
				<verse number="3">вигукнув гучним голосом, подібним до ричання лева. Коли він закричав, пролунали голоси семи громів.</verse>
				<verse number="4">І коли сім громів заговорили, я збирався писати, але почув голос із неба, який сказав: «Запечатай те, що сказали сім громів, і не записуй цього».</verse>
				<verse number="5">Тоді ангел, якого я бачив, стоячи на морі й на землі, підняв свою праву руку до неба</verse>
				<verse number="6">й присягнув Тим, Хто живий навіки-віків, Хто створив небо і все, що в ньому, землю і все, що на ній, море і все, що в ньому. Він сказав, що зволікання вже не буде.</verse>
				<verse number="7">А в ті дні, коли сьомий ангел засурмить, тоді здійсниться Божа таємниця, яку Він сповістив Своїм рабам, пророкам.</verse>
				<verse number="8">Тоді голос, який я почув із неба, ще раз заговорив до мене: «Іди, візьми розкритий сувій, що в руці ангела, який стоїть на морі й на землі».</verse>
				<verse number="9">Тож я підійшов до ангела й попросив його дати мені маленький сувій. Він сказав мені: «Візьми і з’їж його. У твоєму животі буде гірко, але в роті він буде солодкий, як мед».</verse>
				<verse number="10">Я взяв маленький сувій з руки ангела і з’їв його. У роті він був солодкий, як мед, але коли я з’їв його, у животі стало гірко.</verse>
				<verse number="11">Тоді мені сказали: «Ти повинен знову пророкувати про народи, племена, мови й багатьох царів».</verse>
			</chapter>
			<chapter number="11">
				<verse number="1">І дано мені тростину, подібну до мірної палиці, і сказано: «Іди й виміряй Храм Божий, жертовник і тих, хто там поклоняється в ньому.</verse>
				<verse number="2">Але зовнішнього двору Храму не міряй, бо його було віддано язичникам. Вони топтатимуть святе місто сорок два місяці.</verse>
				<verse number="3">І Я дам владу двом Своїм свідкам, одягненим у мішковину, і вони пророкуватимуть тисячу двісті шістдесят днів».</verse>
				<verse number="4">Це два оливкових дерева та два світильники, що стоять перед Господом землі.</verse>
				<verse number="5">Якщо хтось намагається заподіяти їм шкоду, з їхніх вуст виходить вогонь і пожирає їхніх ворогів. Ось так помре кожен, хто захоче їм нашкодити.</verse>
				<verse number="6">Вони мають владу закрити небо, щоб не було дощу в дні їхнього пророцтва, мають владу перетворювати воду в кров і вражати землю будь-якою карою так часто, як захочуть.</verse>
				<verse number="7">І коли вони закінчать своє свідчення, звір, що виходить із безодні, розпочне з ними війну, переможе їх та вб’є.</verse>
				<verse number="8">Їхні тіла лежатимуть на площі великого міста, яке духовно називається Содом та Єгипет, де був розіп’ятий їхній Господь.</verse>
				<verse number="9">Протягом трьох із половиною днів люди зі всякого народу, племені, мови та нації будуть дивитися на їхні тіла й не дозволять поховати їх.</verse>
				<verse number="10">Мешканці землі будуть радіти й святкувати з цього приводу, надсилатимуть одне одному подарунки, бо ці два пророки мучили тих, хто живе на землі.</verse>
				<verse number="11">Але через три з половиною дні Дух життя від Бога увійшов у них, і вони стали на ноги, і великий страх охопив тих, хто дивився на них.</verse>
				<verse number="12">І пророки почули гучний голос із неба, що говорив їм: «Підніміться сюди!» Вони піднялися в небо на хмарі, а їхні вороги дивилися на них.</verse>
				<verse number="13">Тієї ж миті стався сильний землетрус – і десята частина міста завалилася. І загинули від землетрусу сім тисяч людей, а інші жахнулися й віддали славу Богу неба.</verse>
				<verse number="14">Пройшло друге горе, але скоро настане третє.</verse>
				<verse number="15">Сьомий ангел засурмив, і на небі пролунали гучні голоси, які казали: «Царство світу стало Царством нашого Господа та Його Христа! Він буде царювати навіки-віків!»</verse>
				<verse number="16">І двадцять чотири старці, що сиділи на своїх престолах перед Богом, упали долілиць і поклонилися Богові,</verse>
				<verse number="17">кажучи: «Ми дякуємо Тобі, Господи Боже Вседержителю, Той, Хто є і Хто був, бо Ти взяв Свою велику силу й почав царювати.</verse>
				<verse number="18">Народи розлютилися, але Твій гнів прийшов. Настав час судити померлих і нагородити Твоїх рабів, пророків і святих, які шанують Твоє ім’я, малих та великих, і знищити тих, хто руйнує землю».</verse>
				<verse number="19">Потім був відкритий Божий Храм на небі, і в Храмі було видно ковчег Його завіту. І спалахнули блискавки, пролунали голоси та громи, стався землетрус та сильний град.</verse>
			</chapter>
			<chapter number="12">
				<verse number="1">Велике знамення з’явилось на небі: жінка, зодягнена в сонце, яка мала місяць під ногами, а на її голові був вінок із дванадцяти зірок.</verse>
				<verse number="2">Вона була вагітна та кричала від болю, бо терпіла вже муки народження.</verse>
				<verse number="3">Потім на небі з’явилося ще одне знамення: величезний червоний дракон із сімома головами, десятьма рогами та сімома коронами на головах.</verse>
				<verse number="4">Його хвіст змів із неба третину зірок і кинув їх на землю. Дракон стояв перед жінкою, яка збиралася народити, щоб зжерти її дитину, коли вона народиться.</verse>
				<verse number="5">Жінка народила сина, дитину чоловічої статі, яка «буде панувати над усіма народами залізним жезлом». Її дитя було взяте до Бога й до Його престолу.</verse>
				<verse number="6">Жінка ж втекла в пустелю, до місця, підготовленого для неї Богом, щоб там про неї могли піклуватися тисячу двісті шістдесят днів.</verse>
				<verse number="7">І сталася на небі війна. Михаїл та його ангели воювали проти дракона, а дракон та його ангели воювали проти них.</verse>
				<verse number="8">І не змогли вони перемогти, і втратили своє місце на небі.</verse>
				<verse number="9">Великого дракона, давнього змія, якого називають дияволом або сатаною, що зводить увесь світ із дороги, було кинуто на землю разом із його ангелами.</verse>
				<verse number="10">Тоді я почув гучний голос на небі, що казав: «Тепер прийшли спасіння та сила, Царство нашого Бога та влада Його Христа. Бо скинуто обвинувача наших братів, скинуто того, хто обвинувачував їх перед Богом вдень та вночі.</verse>
				<verse number="11">Вони перемогли його через кров Агнця та через слово свого свідчення і не полюбили свого життя аж до смерті.</verse>
				<verse number="12">Тому радійте, небеса і всі, хто живе в них! Але горе землі та морю, бо диявол зійшов до вас. Він сповнений великої люті, бо він знає, що має обмаль часу».</verse>
				<verse number="13">Коли дракон побачив, що його кинули на землю, він почав переслідувати жінку, яка народила хлопчика.</verse>
				<verse number="14">Але жінці були дані два великі орлині крила, щоб вона могла полетіти в пустелю, до місця, підготовленого для неї. Там, де про неї піклуватимуться три з половиною роки, далеко від змія.</verse>
				<verse number="15">Тоді змій зі свого рота випустив воду, наче річку, щоб змити її потоком.</verse>
				<verse number="16">Але земля допомогла жінці: відкривши рота, вона проковтнула річку, яку дракон випустив зі свого рота.</verse>
				<verse number="17">Тоді дракон розлютився на жінку й пішов воювати проти решти її нащадків – тих, хто виконує Божі заповіді й дотримується свідчення Ісуса.</verse>
				<verse number="18">Потім дракон став на березі моря.</verse>
			</chapter>
			<chapter number="13">
				<verse number="1">І я побачив звіра, що виходив із моря. Він мав десять рогів і сім голів, на своїх рогах він мав десять корон, і на кожній голові було богохульне ім’я.</verse>
				<verse number="2">Звір, якого я бачив, був подібний до леопарда, однак його ноги були, як у ведмедя, а паща – як у лева. Дракон дав звірові свою силу, свій престол і велику владу.</verse>
				<verse number="3">Одна з голів звіра мала начебто смертельну рану, але ця рана була загоєна. І вся земля була вражена та пішла за звіром.</verse>
				<verse number="4">Люди поклонялися дракону, бо він дав владу звіру, а також поклонялися звіру, кажучи: «Хто подібний до звіра? Хто може вести війну проти нього?»</verse>
				<verse number="5">Звіру було дано уста, щоб вимовляти зухвалі й богохульні слова, і владу діяти протягом сорока двох місяців.</verse>
				<verse number="6">Він відкрив свої уста, щоб богохульствувати проти Бога, проти Його імені, Його Оселі та тих, хто живе на небі.</verse>
				<verse number="7">Йому було дано вести війну проти святих і перемогти їх. Також йому було надано владу над кожним племенем, народом, мовою та нацією.</verse>
				<verse number="8">Усі жителі землі поклонятимуться звіру – усі, чиї імена не записані від створення світу в книзі життя Агнця, Який був убитий.</verse>
				<verse number="9">Хто має вуха, нехай почує!</verse>
				<verse number="10">«Якщо комусь призначено піти в полон, у полон піде. Якщо комусь призначено померти від меча, від меча помре». У цьому терпіння та віра святих.</verse>
				<verse number="11">Потім я побачив другого звіра, який виходив із землі. Він мав два роги, як у ягняти, але говорив, як дракон.</verse>
				<verse number="12">Він послуговувався усією владою першого звіра й діяв від його імені. Він змусив землю та її мешканців поклонятися першому звіру, смертельна рана якого була загоєна.</verse>
				<verse number="13">Він робив великі знамення, навіть вогонь із неба зводив на землю перед людьми.</verse>
				<verse number="14">Другий звір вводив в оману жителів землі через знамення, які йому було дано робити від імені першого звіра. Він наказав жителям землі зробити образ звіра, який був поранений мечем, але залишився живим.</verse>
				<verse number="15">Йому було дано вдихнути духа в образ першого звіра, щоб образ говорив і робив так, аби той, хто не поклониться образу звіра, був убитий.</verse>
				<verse number="16">Він зробив так, щоб усім людям – великим і малим, багатим і бідним, вільним і рабам – був даний знак на їхніх правицях або на чолах,</verse>
				<verse number="17">щоб ніхто не міг ні купувати, ні продавати, крім того, хто має цей знак – ім’я звіра або число його імені.</verse>
				<verse number="18">У цьому мудрість. Хто має розум, нехай вирахує число звіра, адже це людське число. Його число шістсот шістдесят шість.</verse>
			</chapter>
			<chapter number="14">
				<verse number="1">Потім я подивився, і ось переді мною Агнець. Він стояв на горі Сіон, і з Ним – сто сорок чотири тисячі, у яких на чолі написане Його ім’я та ім’я Його Отця.</verse>
				<verse number="2">І я почув голос із неба, наче гуркіт бурхливих вод і наче гучний грім. Голос, який я почув, був схожий на звучання арф, на яких грають арфісти.</verse>
				<verse number="3">Вони заспівали нову пісню перед престолом і перед чотирма живими істотами та старцями. Ніхто не міг вивчити тієї пісні, окрім ста сорока чотирьох тисяч викуплених із землі.</verse>
				<verse number="4">Це ті, хто не опоганився жінками, залишившись незайманими. Вони йдуть за Агнцем, куди б Він не пішов. Вони були викуплені від людства – як первісні плоди Богові та Агнцю.</verse>
				<verse number="5">В їхніх устах не було знайдено брехні. Вони – непорочні.</verse>
				<verse number="6">Потім я побачив іншого ангела, який летів посеред неба. Він мав проголосити вічну Добру Звістку тим, хто живе на землі: кожній нації, племені, мові та народу.</verse>
				<verse number="7">Він сказав гучним голосом: «Бійтеся Бога й віддайте Йому славу, бо прийшов час Його суду. Поклоніться Тому, Хто створив небо, землю, море та джерела вод!»</verse>
				<verse number="8">За ним слідував інший ангел, кажучи: «Упав! Упав Великий Вавилон! Він напоїв усі народи вином своєї статевої розпусти».</verse>
				<verse number="9">Третій ангел слідував за ними, кажучи гучним голосом: «Якщо хтось поклоняється звіру та його образу й отримує його знак на чоло або руку,</verse>
				<verse number="10">той буде пити нерозведене вино Божого гніву, приготовлене в чаші Його гніву. Він буде мучитися у вогні та сірці перед святими ангелами й Агнцем.</verse>
				<verse number="11">І дим їхнього страждання буде підійматися навіки-віків. Не буде спокою ні вдень, ні вночі для тих, хто поклоняється звіру та його образу, або для тих, хто отримує знак його імені».</verse>
				<verse number="12">У цьому терпіння святих, які виконують заповіді Божі й залишаються вірними Ісусу.</verse>
				<verse number="13">Потім я почув голос із неба, який сказав: «Напиши це: блаженні мертві, які відтепер помирають у Господі!». «Так, – каже Дух, – вони відпочинуть від своєї праці, бо їхні діла йдуть за ними».</verse>
				<verse number="14">Тоді я подивився, і ось переді мною була біла хмара, а на хмарі сидів Хтось, подібний до Сина Людського. На голові Він мав золоту корону, а в руці – гострий серп.</verse>
				<verse number="15">І ще один ангел вийшов із Храму й гучним голосом промовив до Того, Хто сидів на хмарі: «Візьми Свій серп і жни, бо прийшов час жнив і врожай землі дозрів».</verse>
				<verse number="16">І Той, Хто сидів на хмарі, кинув Свого серпа на землю, і врожай на землі був зібраний.</verse>
				<verse number="17">Потім інший ангел вийшов із Храму на небі, і він теж мав гострий серп.</verse>
				<verse number="18">І ще один ангел, який мав владу над вогнем, вийшов від жертовника й гучним голосом промовив до того, що мав гострий серп: «Надішли свій гострий серп і збери грона винограду на землі, бо його виноград дозрів».</verse>
				<verse number="19">Ангел кинув свого серпа на землю й, зібравши виноград, вкинув його до великої давильні Божого гніву.</verse>
				<verse number="20">Виноград було почавлено в давильні за містом. З неї потекла кров, яка піднялася аж по вудила коней і розлилась на тисячу шістсот стадіїв.</verse>
			</chapter>
			<chapter number="15">
				<verse number="1">Я побачив на небі ще одне велике й дивовижне знамення: сім ангелів із сімома останніми карами, бо ними закінчується Божий гнів.</verse>
				<verse number="2">І я побачив щось схоже на скляне море, змішане з вогнем, і тих, хто переміг звіра, його образ та число його імені. Вони стояли біля моря й тримали Божі арфи.</verse>
				<verse number="3">Вони співали пісню раба Божого Мойсея та Агнця, кажучи: «Великі та дивовижні діла Твої, Господи Боже, Вседержителю! Праведні та правдиві шляхи Твої, Царю народів!</verse>
				<verse number="4">Хто не боятиметься Тебе, Господи, і не принесе слави Твоєму імені? Бо Ти один святий. Усі народи прийдуть і поклонятимуться перед Тобою, бо відкрились Твої праведні вчинки!»</verse>
				<verse number="5">Після цього я подивився й побачив на небі відкритий Храм – Оселю одкровення.</verse>
				<verse number="6">Із Храму вийшли сім ангелів із сімома карами. Вони були одягнені в чистий блискучий льняний одяг і були оперезані на грудях золотими поясами.</verse>
				<verse number="7">Тоді одна з чотирьох живих істот дала семи ангелам сім золотих чаш, наповнених гнівом Бога, Який живе навіки-віків.</verse>
				<verse number="8">І Храм наповнився димом від слави Божої та від Його сили, і ніхто не міг увійти до Храму, поки не буде закінчено сім кар сімох ангелів.</verse>
			</chapter>
			<chapter number="16">
				<verse number="1">Тоді я почув гучний голос із Храму, який казав семи ангелам: «Ідіть та вилийте на землю сім чаш Божого гніву».</verse>
				<verse number="2">Перший ангел пішов і вилив свою чашу на землю, і з’явилися болючі вирази та жахливі гнійні рани в людей, які мали знак звіра й поклонялися його образу.</verse>
				<verse number="3">Другий ангел вилив свою чашу на море, і воно стало наче кров мерця, і все живе в морі загинуло.</verse>
				<verse number="4">Третій ангел вилив свою чашу на річки та джерела води, і вони стали кров’ю.</verse>
				<verse number="5">Тоді я почув ангела вод, що казав: «Праведний Ти, Хто є і Хто був, Святий Ти, бо так присудив.</verse>
				<verse number="6">Адже вони пролили кров святих та пророків, і Ти дав їм пити кров. Вони варті цього!»</verse>
				<verse number="7">І я почув вівтар, що казав: «Так, Господи Боже, Вседержителю, правдиві й справедливі Твої суди!»</verse>
				<verse number="8">Четвертий ангел вилив свою чашу на сонце, і йому дозволено було палити людей вогнем.</verse>
				<verse number="9">І велика спека обпалювала людей, так що вони зневажали ім’я Бога, Який має владу над цими карами, але вони не покаялись і не прославили Його.</verse>
				<verse number="10">П’ятий ангел вилив свою чашу на престол звіра, і його царство занурилось у темряву. Люди від болю кусали свої язики</verse>
				<verse number="11">й зневажали Бога небесного через їхні болі та рани, але вони не покаялись у своїх ділах.</verse>
				<verse number="12">Шостий ангел вилив свою чашу на велику річку Євфрат, і вода її висохла, щоб підготувати шлях царям зі Сходу.</verse>
				<verse number="13">Потім я побачив, як із пащі дракона, з пащі звіра та з уст лжепророка вийшли три нечисті духи, схожі на жаб.</verse>
				<verse number="14">Це демонічні духи, які роблять знамення, вони виходять до царів усього світу, щоб зібрати їх для битви у великий День Бога Вседержителя.</verse>
				<verse number="15">«Ось Я приходжу, як злодій! Блаженний той, хто пильнує й зберігає свій одяг, щоб не ходити оголеним і щоб люди не бачили його сорому».</verse>
				<verse number="16">Потім нечисті духи зібрали царів на місце, яке єврейською називається Армагеддон.</verse>
				<verse number="17">Сьомий ангел вилив свою чашу в повітря, і з Храму від престолу пролунав гучний голос, що казав: «Звершилося!»</verse>
				<verse number="18">Потім спалахнули блискавки, пролунали голоси та громи й стався великий землетрус. Такого землетрусу не було відтоді, як людство живе на землі, настільки сильним був землетрус.</verse>
				<verse number="19">Велике місто розділилося на три частини, і міста народів розпалися. Бог згадав великий Вавилон і дав йому чашу, наповнену вином Його лютого гніву.</verse>
				<verse number="20">Кожен острів утік, і гір неможливо було знайти.</verse>
				<verse number="21">Величезний град, завбільшки з талант, падав із неба на людей. І вони зневажали Бога через кару градом, бо кара була дуже велика.</verse>
			</chapter>
			<chapter number="17">
				<verse number="1">Один із семи ангелів, що мали сім чаш, прийшов і сказав мені: «Прийди, я покажу тобі покарання великої розпусниці, яка сидить над багатьма водами.</verse>
				<verse number="2">З нею земні царі чинили статеву розпусту, а жителі землі впивалися вином її розпусти».</verse>
				<verse number="3">Тоді ангел переніс мене в Дусі у пустелю. Там я побачив жінку, що сиділа на багряному звірі, який увесь був покритий богохульними іменами; він мав сім голів і десять рогів.</verse>
				<verse number="4">Жінка була одягнена в порфіру та багряницю й була прикрашена золотом, дорогоцінними каменями та перлами. У своїй руці вона тримала золоту чашу, наповнену мерзотами та нечистотою її розпусти.</verse>
				<verse number="5">На чолі було написане ім’я, таємниця: великий вавилон – мати розпусниць і мерзот землі.</verse>
				<verse number="6">І я побачив, що жінка була п’яна від крові святих та від крові свідків Ісуса. Побачивши її, я був дуже здивований.</verse>
				<verse number="7">Тоді ангел сказав мені: «Чому ти дивуєшся? Я скажу тобі таємницю жінки та звіра, який її носить і має сім голів і десять рогів.</verse>
				<verse number="8">Звір, якого ти бачив, був, а зараз його немає. Він вийде з безодні й піде на загибель. Мешканці землі, імена яких не були записані в книзі життя від створення світу, будуть здивовані, коли побачать звіра, бо колись він був, а зараз його немає, але він прийде».</verse>
				<verse number="9">«У цьому розум і мудрість. Сім голів – це сім пагорбів, на яких сидить жінка. Це також і сім царів.</verse>
				<verse number="10">П’ятеро впали, один є, інший ще не прийшов; але коли він прийде, то він залишиться ненадовго.</verse>
				<verse number="11">Звір, який був, а зараз його немає, – восьмий. Він належить до семи й іде до загибелі.</verse>
				<verse number="12">Десять рогів, які ти бачив, – це десять царів, які ще не отримали царства. Але вони отримають царську владу на одну годину разом зі звіром.</verse>
				<verse number="13">Вони мають одну мету і віддають свою силу й владу звіру.</verse>
				<verse number="14">Вони будуть вести війну проти Агнця, але Агнець переможе їх, бо Він є Цар царів і Володар володарів. І разом із Ним будуть Його покликані, обрані та вірні».</verse>
				<verse number="15">Тоді ангел сказав мені: «Води, які ти бачив там, де сидить розпусниця, – це люди, народи, нації та мови.</verse>
				<verse number="16">Звір та десять рогів, які ти бачив, зненавидять розпусницю. Вони спустошать її, залишать голою, з’їдять її тіло та спалять у вогні.</verse>
				<verse number="17">Тому що Бог вклав у їхні серця виконати Його мету, передати звірові їхнє царство, доки не здійсняться слова Божі.</verse>
				<verse number="18">Жінка, яку ти бачив, – це велике місто, яке панує над земними царями».</verse>
			</chapter>
			<chapter number="18">
				<verse number="1">Після цього я побачив іншого ангела, що спускався з неба. Він мав велику владу, і земля була осяяна його славою.</verse>
				<verse number="2">Він закричав могутнім голосом: «„Упала! Упала велика розпусниця Вавилон!“ Вона стала оселею для демонів, притулком для всякого нечистого духа, притулком для всякого нечистого птаха і притулком для кожної нечистої та огидної тварини.</verse>
				<verse number="3">Вона напоїла всі народи вином своєї статевої розпусти. Царі землі вчинили з нею розпусту, і земні купці розбагатіли від її великої розкоші».</verse>
				<verse number="4">Тоді я почув інший голос із неба, який казав: «„Вийди з неї, Мій народе“, щоб не бути співучасником в її гріхах і не отримати її покарання;</verse>
				<verse number="5">бо її гріхи сягають неба і Бог згадав про її злочини.</verse>
				<verse number="6">Відплатіть їй, як вона відплатила іншим, удвічі відплатіть їй за її діла. І в чаші, в якій вона змішувала вам вино, змішайте їй удвічі.</verse>
				<verse number="7">Дайте їй стільки страждання й скорботи, скільки вона славилася й жила в розкоші. Бо у своєму серці вона говорить: „Я сиджу як цариця, я не вдова й ніколи не побачу горя“.</verse>
				<verse number="8">Тому одного дня прийдуть на неї покарання: смерть, скорбота й голод. Вона згорить у вогні, бо могутній Господь Бог, Який осудить її».</verse>
				<verse number="9">Коли земні царі, які чинили з нею розпусту та розкошували з нею, побачать дим її горіння, вони будуть плакати й сумувати за нею.</verse>
				<verse number="10">Злякавшись її страждання, вони стоятимуть далеко й кричатимуть: «Горе! Горе тобі, велике місто! Могутнє місто Вавилон! За одну годину прийшов твій суд!»</verse>
				<verse number="11">Земні купці будуть плакати та сумувати за нею, бо ніхто більше не купує їхніх товарів:</verse>
				<verse number="12">товарів із золота, срібла, дорогоцінного каміння, перлин, тонкого льняного полотна, порфіри, шовку й багряної тканини, усякого пахучого дерева, усяких речей зі слонової кістки, посуду з дорогих дерев, бронзи, заліза та мармуру,</verse>
				<verse number="13">а також корицю, прянощі, пахощі, мир, ладан, вино, оливкову олію, борошно, пшеницю, худобу, овець, коней, колісниць, рабів та людських душ.</verse>
				<verse number="14">Плоди, яких прагнула твоя душа, відійшли від тебе. Уся розкіш і блискучість втрачена, і ніколи вже не знайдеш їх.</verse>
				<verse number="15">Купці, які торгували цим товаром й збагатилися від неї, стануть здалека, перелякані її стражданнями. Вони будуть плакати й сумувати</verse>
				<verse number="16">кажучи: «Горе! Горе тобі, велике місто, одягнене в тонке льняне полотно, порфіру та багряницю, прикрашене золотом, дорогоцінним камінням і перлами!</verse>
				<verse number="17">Бо за одну годину таке велике багатство було зруйноване!» Кожен керманич, усі, хто подорожує на кораблі, моряки та всі, хто заробляє на життя з моря, стояли здалека.</verse>
				<verse number="18">Вони бачили дим пожежі й казали: «Чи було колись таке велике місто, як це?»</verse>
				<verse number="19">Вони посипали свої голови порохом, плакали, ридали й кричали: «Горе! Горе тобі, велике місто, де всі, хто мав кораблі на морі, збагатилися завдяки його багатству, бо за одну годину його було знищено!</verse>
				<verse number="20">Радійте з цього, небеса, святі, апостоли й пророки! Адже Бог засудив її за те, що вона зробила з вами».</verse>
				<verse number="21">Тоді могутній ангел підняв великий, наче жорно, камінь і кинув у море, кажучи: «Так стрімко буде викинуте велике місто Вавилон, і вже ніколи більше його не буде.</verse>
				<verse number="22">Звуку арфістів та співаків, дударів та сурмачів більше ніколи не можна буде почути в тобі. І вже не буде в тобі жодного ремісника, жодного ремесла ніколи вже в тобі не знайдеться. І звуку від жорен вже не буде чутно в тобі.</verse>
				<verse number="23">Уже ніколи не засяє в тобі світло світильника, не пролунає голос нареченого чи нареченої. Твої купці були вельможами землі, бо твоїм чаклунством усі народи були введені в оману.</verse>
				<verse number="24">І в ньому була знайдена кров пророків, святих і всіх, хто був убитий на землі».</verse>
			</chapter>
			<chapter number="19">
				<verse number="1">Після цього я почув на небі наче гучний голос великого натовпу. Вони вигукували: «Алілуя! Спасіння, слава й сила належать нашому Богу,</verse>
				<verse number="2">бо істинні та справедливі Його суди. Він засудив велику розпусницю, яка зіпсувала землю своєю розпустою. Він помстився за кров Своїх рабів, пролиту її руками».</verse>
				<verse number="3">І вони закричали вдруге: «Алілуя! Дим від неї підіймається навіки-віків!»</verse>
				<verse number="4">Двадцять чотири старці та чотири живі істоти впали, поклонилися Богу, Який сидів на престолі, і сказали: «Амінь! Алілуя!»</verse>
				<verse number="5">Потім від престолу пролунав голос, який казав: «Хваліть нашого Бога, усі Його раби, усі, хто боїться Його, малі та великі!»</verse>
				<verse number="6">І я почув, наче голос великого натовпу, наче гуркіт бурхливих вод і наче гучні громи, які казали: «Алілуя! Бо зацарював наш Господь Бог Вседержитель.</verse>
				<verse number="7">Радіймо й веселімося! Віддаймо Йому славу! Адже прийшло весілля Агнця і Його наречена вже приготувалася.</verse>
				<verse number="8">І дано їй одягнутися в одяг із тонкого льону, чистий та світлий». (Бо тонкий льон означає праведність святих.)</verse>
				<verse number="9">Тоді ангел сказав мені: «Напиши це: блаженні покликані на весільну вечерю Агнця!» І додав: «Це істинні слова Бога».</verse>
				<verse number="10">Тоді я впав до його ніг, щоб поклонитися йому. Але він сказав мені: «Дивись, не роби цього! Я такий же служитель, як і ти та твої брати, які дотримуються свідчення Ісуса. Богові поклоняйся! Бо свідчення Ісуса – це Дух пророцтва».</verse>
				<verse number="11">Я побачив відкрите небо, і ось там був білий кінь, і на ньому був Вершник, Якого називають Вірним і Правдивим. Він справедливо судить і воює.</verse>
				<verse number="12">Його очі немов вогняне полум’я, а на голові багато вінців. Він має написане ім’я, якого ніхто не знає, крім Нього Самого.</verse>
				<verse number="13">Він одягнений в одежу, змочену в крові, Його ім’я – Слово Боже.</verse>
				<verse number="14">Слідом за Ним верхи на білих конях їдуть небесні війська, одягнені в тонкий льон, білий і чистий.</verse>
				<verse number="15">З Його вуст виходить гострий меч, щоб ним уражати народи. Він буде правити ними залізним жезлом і розчавить у давильні вино люті й гніву Бога Вседержителя.</verse>
				<verse number="16">На Його одязі та на стегні було написано ім’я: цар царів і володар володарів.</verse>
				<verse number="17">І я побачив ангела, що стояв на сонці й кричав гучним голосом до всіх птахів, що літали серед неба: «Прийдіть, зберіться разом на велику вечерю Божу,</verse>
				<verse number="18">щоб їсти тіла царів, полководців та могутніх, тіла коней та їхніх вершників і тіла всіх вільних та рабів, великих та малих».</verse>
				<verse number="19">Тоді я побачив звіра, земних царів та їхні війська, що зібралися разом, щоб вести війну проти Вершника на коні та Його війська.</verse>
				<verse number="20">Але звіра було схоплено, а разом із ним і лжепророка, що робив перед ним знамення, якими обманював тих, хто отримав знак звіра й поклонявся його образу. Обох живими кинули у вогняне озеро, що горить сіркою.</verse>
				<verse number="21">А інші були вбиті мечем, що виходив з уст Вершника на коні, і всі птахи наїлися їхніми тілами.</verse>
			</chapter>
			<chapter number="20">
				<verse number="1">І я побачив ангела, що спускався з неба, маючи в руці ключ від безодні й великий ланцюг.</verse>
				<verse number="2">Він схопив дракона, стародавнього змія, який є дияволом та сатаною, і зв’язав його на тисячу років.</verse>
				<verse number="3">Він кинув його в безодню, замкнув і запечатав над ним вхід, щоб більше не обманював народи, поки не закінчиться тисяча років. Після цього він має бути звільнений на короткий час.</verse>
				<verse number="4">І я побачив престоли й тих, хто сидів на них, їм була дана влада судити. Це душі тих, хто був обезголовлений за свідчення про Ісуса та за Слово Боже. Вони не поклонилися ні звіру, ні його образу й не отримали його знака на чоло чи руку. Вони ожили й царювали з Христом тисячу років.</verse>
				<verse number="5">(Інші мертві не ожили, поки не закінчилася тисяча років.) Це перше воскресіння.</verse>
				<verse number="6">Блаженні та святі всі, хто має частку в першому воскресінні. Друга смерть не має над ними влади, але вони будуть священниками Бога та Христа й царюватимуть із Ним тисячу років.</verse>
				<verse number="7">Коли тисяча років закінчиться, сатана буде звільнений зі своєї в’язниці.</verse>
				<verse number="8">Він піде обманювати народи з чотирьох сторін світу, Гога й Магога, щоб зібрати їх для війни. Число їх буде як пісок на березі моря.</verse>
				<verse number="9">Вони піднялися по всій землі й оточили табір святих та улюблене місто. Але зійшов вогонь із неба й пожер їх.</verse>
				<verse number="10">А диявола, який їх обманув, було кинуто у вогняне й сірчане озеро, де вже були звір і лжепророк. Вони будуть мучитися день і ніч навіки-віків.</verse>
				<verse number="11">Потім я побачив великий білий престол і Того, Хто сидів на ньому. Земля та небо втекли від Його присутності, бо не знайшлося для них місця.</verse>
				<verse number="12">І я побачив мертвих, великих і малих, що стояли перед престолом. Були розгорнуті книги; і була розгорнута іще одна книга, яка є книгою життя. Загиблих судили за їхніми вчинками згідно з тим, що записано в книгах.</verse>
				<verse number="13">Море віддало мертвих, що були в ньому, а смерть та царство мертвих – тих, що були в них, і кожного судили за його вчинками.</verse>
				<verse number="14">Потім смерть і царство мертвих були кинуті у вогняне озеро. Вогняне озеро – це друга смерть.</verse>
				<verse number="15">І той, кого не було знайдено записаним у книзі життя, був укинутий у вогняне озеро.</verse>
			</chapter>
			<chapter number="21">
				<verse number="1">Потім я побачив «нове небо та нову землю», бо перше небо та перша земля проминули, і моря вже не було.</verse>
				<verse number="2">Я побачив святе місто, новий Єрусалим, що сходив із неба від Бога, підготовлений як наречена, прикрашена для свого чоловіка.</verse>
				<verse number="3">І я почув від престолу гучний голос, який казав: «Ось Оселя Бога тепер з людьми, і Він житиме з ними. Вони будуть Його народом, і Сам Бог буде з ними їхнім Богом.</verse>
				<verse number="4">Він витре кожну сльозу з їхніх очей. Більше не буде смерті, жалоби, плачу чи болю, бо колишнє минуло».</verse>
				<verse number="5">Той, Хто сидів на престолі, сказав: «Ось Я творю все нове!» І додав: «Запиши це, бо ці слова надійні й правдиві».</verse>
				<verse number="6">Він сказав мені: «Звершилося. Я – Альфа і Омега, Початок і Кінець. Спраглому дам пити даром з джерела живої води.</verse>
				<verse number="7">Хто переможе, успадкує це все, і Я буду його Богом, а він буде Мені сином.</verse>
				<verse number="8">Що ж до боягузів, невірних, мерзотників, убивць, розпусників, чаклунів, ідолопоклонників та всіх брехунів, то їхня частка – вогняне й сірчане озеро. Це є друга смерть».</verse>
				<verse number="9">Один із семи ангелів, у котрих було сім чаш, наповнених сімома останніми карами, прийшов і сказав мені: «Прийди, я покажу тобі наречену, дружину Агнця».</verse>
				<verse number="10">І він переніс мене в Дусі на велику й високу гору та показав мені святе місто Єрусалим, що сходило з неба від Бога.</verse>
				<verse number="11">Воно мало Божу славу, а його сяйво було схоже на дорогоцінний камінь, наче камінь яшми, прозорий, мов кришталь.</verse>
				<verse number="12">Він мав велику й високу стіну з дванадцятьма воротами та з дванадцятьма ангелами біля воріт. На воротах були написані імена дванадцяти племен Ізраїля.</verse>
				<verse number="13">Три брами були на сході, три – на півночі, три – на півдні й три – на заході.</verse>
				<verse number="14">Стіна міста мала дванадцять основ, і на них були імена дванадцяти апостолів Агнця.</verse>
				<verse number="15">Ангел, який розмовляв зі мною, мав золоту тростину, щоб виміряти місто, його брами та стіну.</verse>
				<verse number="16">Місто було чотирикутне, його довжина була така ж, як ширина. Він виміряв місто тростиною і виявив, що воно має дванадцять тисяч стадіїв. Його довжина, широта й висота – однакові.</verse>
				<verse number="17">Він виміряв і стіну, і вона мала сто сорок чотири лікті за людською мірою, якою користувався ангел.</verse>
				<verse number="18">Стіна міста була збудована з яшми, а саме місто – з чистого, як прозоре скло, золота.</verse>
				<verse number="19">Основи міських стін були прикрашені різними видами дорогоцінного каменю. Перший був із яшми, другий – із сапфіру, третій – з агата, четвертий – зі смарагду,</verse>
				<verse number="20">п’ятий – з оніксу, шостий – з рубіна, сьомий – з хризоліту, восьмий – з берилу, дев’ятий – з топазу, десятий – з бірюзи, одинадцятий – з гіацинту й дванадцятий – з аметисту.</verse>
				<verse number="21">Дванадцять воріт були дванадцятьма перлинами, кожні ворота були з однієї перлини. Велика вулиця міста була з чистого золота, як прозоре скло.</verse>
				<verse number="22">Я не бачив у місті храму, бо його Храм – це Господь Бог Вседержитель і Агнець.</verse>
				<verse number="23">Місто не потребує сонця чи місяця, щоб світили в ньому, бо слава Божа освітлює його, а Агнець – його світильник.</verse>
				<verse number="24">Народи будуть ходити в його світлі, і земні царі приноситимуть туди свою славу.</verse>
				<verse number="25">Його ворота ніколи не будуть зачинені вдень, а ночі там не буде.</verse>
				<verse number="26">І принесуть до нього славу й честь народів.</verse>
				<verse number="27">У нього не ввійде ніщо нечисте і той, хто чинить ганебне та обманює, а лише той, хто записаний в книзі життя Агнця.</verse>
			</chapter>
			<chapter number="22">
				<verse number="1">Тоді ангел показав мені річку води життя, прозору, як кришталь, що, витікаючи з престолу Бога та Агнця,</verse>
				<verse number="2">текла посеред головної вулиці міста. По обидва береги річки росте дерево життя, що приносить врожай дванадцять разів на рік, щомісяця даючи свій плід. А листя дерева служить для зцілення народів.</verse>
				<verse number="3">І не буде більше ніякого прокляття. Престол Бога та Агнця буде в місті, і Його раби служитимуть Йому.</verse>
				<verse number="4">Вони будуть бачити Його обличчя й матимуть на чолах Його ім’я</verse>
				<verse number="5">Ночі більше не буде, і не матимуть потреби у світильнику чи у світлі сонця, бо Господь Бог буде світити над ними. І вони царюватимуть навіки-віків.</verse>
				<verse number="6">Ангел сказав мені: «Ці слова вірні й правдиві. Господь Бог, Який надихає пророків, послав Свого ангела показати своїм рабам те, що незабаром має відбутися».</verse>
				<verse number="7">«Ось Я скоро прийду! Блаженний той, хто дотримується слів пророцтва, записаних у цій книзі».</verse>
				<verse number="8">Я, Іван, усе це чув і бачив. І, почувши й побачивши це, я впав до ніг ангела, який все мені показував, щоб поклонитись.</verse>
				<verse number="9">Але він сказав мені: «Дивись, не роби цього! Я такий же служитель, як і ти, твої брати-пророки та всі, хто дотримується слів цієї книги. Богові поклоняйся!»</verse>
				<verse number="10">Потім він сказав мені: «Не запечатуй слів пророцтва цієї книги, бо час уже близький.</verse>
				<verse number="11">Неправедний хай і далі чинить неправду, нечестивий хай продовжує осквернятися, праведний хай і надалі живе праведно, а святий нехай освячується».</verse>
				<verse number="12">«Ось Я скоро прийду! Моя винагорода зі Мною, і Я віддам кожному згідно з його вчинками.</verse>
				<verse number="13">Я – Альфа і Омега, Перший і Останній, Початок і Кінець.</verse>
				<verse number="14">Блаженні ті, хто омиває свій одяг, щоб мати право споживати плоди з дерева життя й увійти в місто через ворота.</verse>
				<verse number="15">Зовні – пси, чаклуни, розпусники, убивці, ідолопоклонники та всі, хто любить і чинить неправду.</verse>
				<verse number="16">Я, Ісус, послав Свого ангела, щоб він дав це свідчення для церков. Я – корінь і нащадок Давида, яскрава ранкова зоря».</verse>
				<verse number="17">Дух і наречена кажуть: «Прийди!» І нехай той, хто чує, скаже: «Прийди!» І спраглий нехай прийде, і той, хто бажає, нехай візьме даром воду життя.</verse>
				<verse number="18">Я свідчу кожному, хто чує слова пророцтва цієї книги, якщо хтось додасть до них щось, Бог додасть йому покарання, описані в цій книзі.</verse>
				<verse number="19">І якщо хтось відійме слова з цієї книги пророцтва, Бог забере в нього частку в дереві життя та у святому місті, про які написано в цій книзі.</verse>
				<verse number="20">Той, Хто свідчить про це, говорить: «Так, Я скоро прийду». Амінь! Прийди, Господи Ісусе!</verse>
				<verse number="21">Благодать Господа Ісуса нехай буде з усіма. Амінь.</verse>
			</chapter>
		</book>
	</testament>
</bible>
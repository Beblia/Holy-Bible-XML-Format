<?xml version="1.0" encoding="UTF-8"?>
<bible language="Norwegian ELB (En Levende Bok)" status="En Levende Bok: Det Nye Testamentet Copyright © 1978, 1988, 2005 by Biblica, Inc.® Used by permission. All rights reserved worldwide." link="https://www.bible.com/bible/115/EPH.1.ELB">
	<testament name="New">
		<book number="40">
			<chapter number="1">
				<verse number="1">Dette er forfedrene til Jesus Kristus, den lovede kongen, som var etterkommer til kong David og Abraham:</verse>
				<verse number="2">Abraham, Isak og Jakob var far til Juda og brødrene hans. Videre fulgte:</verse>
				<verse number="3">Juda og Peres, som var tvillingbror til Serah, og moren het Tamar. Så kom: Hesron,</verse>
				<verse number="4">Aram Amminadab, Naksjon,</verse>
				<verse number="5">Salmon, Boas, og moren het Rahab. Etterpå finner vi: Obed, og moren het Rut, Isai, som ble far til</verse>
				<verse number="6">kong David. Salomo, som var sønn til Batseba, enken etter Uria. Videre:</verse>
				<verse number="7">Rehabeam, Abia, Asaf,</verse>
				<verse number="8">Josafat, Joram, Ussia,</verse>
				<verse number="9">Jotam, Akas, Hiskia,</verse>
				<verse number="10">Manasse, Amos,</verse>
				<verse number="11">Josia, som var far til Jojakin og hans brødre, som ble født ved den tiden da folket ble ført bort til fangenskap i Babylon, og Jojakin.</verse>
				<verse number="12">Etter å ha blitt ført bort til Babylon, fulgte: Sealtiel, Serubabel,</verse>
				<verse number="13">Abiud, Eljakim, Asor,</verse>
				<verse number="14">Sadok, Akim, Eliud,</verse>
				<verse number="15">Eleasar, Mattan, Jakob,</verse>
				<verse number="16">og Josef. Josef var mannen til Maria og hun var mor til Jesus Kristus.</verse>
				<verse number="17">Disse personene utgjør 14 slektledd fra Abraham og fram til kong David, 14 slektledd fra kong David og fram til tiden da jødene ble ført bort til Babylon og 14 slektledd fra epoken i Babylon og fram til Jesus Kristus.</verse>
				<verse number="18">Da Jesus Kristus ble født, gikk det slik til: Hans mor Maria var trolovet og skulle gifte seg med Josef. Men allerede før de var gift, ble hun med barn ved Guds Hellige Ånd.</verse>
				<verse number="19">Josef, hennes kommende mann, så da ingen annen utvei enn å skille seg fra henne i stillhet. Han ville leve etter Guds bud, men ønsket ikke å skjemme ut Maria offentlig.</verse>
				<verse number="20">Mens han fortsatt grublet på hvordan han skulle løse problemet, viste en Herrens engel seg for ham i en drøm. Engelen sa: ”Josef, du som er etterkommer av kong David, du skal ikke nøle med å gifte deg med Maria, for det barnet hun bærer, er blitt til ved Guds Hellige Ånd.</verse>
				<verse number="21">Hun skal få en sønn, og du skal kalle ham Jesus, for han skal frelse folket sitt fra syndene deres. ”</verse>
				<verse number="22">På denne måten ble det som Gud hadde forutsagt ved profeten Jesaja, til virkelighet:</verse>
				<verse number="23">”Lytt! Den unge jenta skal bli med barn og føde en sønn, og de skal kalle ham Immanuel, som betyr ’Gud er med oss’.”</verse>
				<verse number="24">Da Josef våknet, gjorde han som engelen hadde gitt beskjed om, og han giftet seg med Maria.</verse>
				<verse number="25">De hadde imidlertid ikke noe seksuelt samliv før sønnen var født. Josef ga ham navnet Jesus.</verse>
			</chapter>
			<chapter number="2">
				<verse number="1">Jesus ble født i byen Betlehem i Judea mens kong Herodes regjerte. Etter fødselen kom noen astrologer fra Østen til Jerusalem og spurte:</verse>
				<verse number="2">”Hvor er jødenes konge som nylig er født? Vi har sett stjernen hans gå opp i vårt eget land og har kommet for å hylle ham.”</verse>
				<verse number="3">Kong Herodes ble fullstendig vettskremt av spørsmålene deres, og hele Jerusalem begynte å summe av rykter.</verse>
				<verse number="4">Han kalte derfor sammen folkets øversteprester og de skriftlærde til et møte og spurte dem ut om hvor Messias, den lovede kongen, skulle bli født.</verse>
				<verse number="5">”I Betlehem i Judea”, svarte de, ”for Gud har sagt ved profeten Mika:</verse>
				<verse number="6">’Du Betlehem i Judas land, du er slett ikke noen ubetydelig by, for en høvding skal komme fra deg, en som blir gjeter for mitt folk Israel. ’ ”</verse>
				<verse number="7">Da kalte Herodes i hemmelighet astrologene til seg på nytt. Ved dette møtet lyktes det ham å få nøyaktig greie på tidspunktet da de første gangen hadde sett stjernen. Han sa til dem:</verse>
				<verse number="8">”Reis til Betlehem og let etter barnet. Når dere har funnet det, må dere komme tilbake og fortelle det til meg. Også jeg vil reise dit og hylle barnet.”</verse>
				<verse number="9">Etter samtalen med kongen ga astrologene seg av sted. Den stjernen de hadde sett gå opp i sitt eget land, viste seg da på nytt for dem. Den gikk foran dem og stanset over det stedet i Betlehem der barnet var.</verse>
				<verse number="10">Astrologene ble glade da de fikk se stjernen.</verse>
				<verse number="11">De gikk inn i huset og fant barnet og moren Maria. Der falt de på kne og hyllet ham. Så tok de fram skrinene sine og ga barnet gaver. Det var gull, røkelse og myrra.</verse>
				<verse number="12">Men da de skulle vende tilbake til sitt eget land, reiste de ikke gjennom Jerusalem for å gi rapport til kong Herodes. Gud hadde i mellomtiden advart dem i en drøm, og derfor tok de en annen vei hjem.</verse>
				<verse number="13">Da astrologene hadde reist sin vei, viste en Herrens engel seg i en drøm også for Josef. Engelen sa: ”Stå opp og dra som flyktning til Egypt med barnet og moren. Bli der til jeg sier i fra, for kong Herodes vil lete etter barnet og forsøke å drepe det.”</verse>
				<verse number="14">Mens det fortsatt var natt, ga Josef seg av sted til Egypt, sammen med Maria og barnet.</verse>
				<verse number="15">De bodde der til kong Herodes var død. Gjennom dette ble det som Gud hadde forutsagt hos profeten Hosea, til virkelighet: ”Jeg har ført sønnen min ut av Egypt.”</verse>
				<verse number="16">Herodes ble rasende da han forsto at astrologene hadde lurt ham. Han sendte soldater til Betlehem med befaling om å drepe alle guttebarn som var to år eller yngre. Ordren gjaldt både i byen og landsbygden i nærheten. Dette hadde sin grunn i at astrologene hadde sagt at stjernen første gangen viste seg for dem to år tidligere.</verse>
				<verse number="17">Gjennom Herodes sin grusomme handling ble det til virkelighet som Gud hadde forutsagt ved profeten Jeremia:</verse>
				<verse number="18">”Ett rop ble hørt i Rama, gråt og høylytt klage. Rakel gråter over barna sine og lar seg ikke trøste, for de finnes ikke mer.”</verse>
				<verse number="19">Da Herodes var død, viste en Herrens engel seg på nytt i en drøm for Josef i Egypt, og sa til ham:</verse>
				<verse number="20">”Gjør deg klar, ta med deg barnet og moren og reis tilbake til Israels land, for de som forsøkte å drepe barnet, er døde.”</verse>
				<verse number="21">Josef vendte da straks tilbake til sitt eget land med Maria og barnet.</verse>
				<verse number="22">Men på veien hjem ble han redd, etter som han fikk vite at sønnen til Herodes, som het Arkelaus, nå hadde blitt konge i Judea. I en annen drøm ble han oppfordret til å reise til Galilea.</verse>
				<verse number="23">Familien bosatte seg i byen Nasaret. Gjennom dette ble det til virkelighet som Gud hadde forutsagt om Jesus ved profetene: ”Han skal bli kalt en nasareer.”</verse>
			</chapter>
			<chapter number="3">
				<verse number="1">Litt seinere begynte døperen Johannes å undervise ute i den jødiske ødemarken. Budskapet hans var:</verse>
				<verse number="2">”Vend dere bort fra synden og let etter Gud. Han har kommet for å frelse menneskene og gjøre dem til sitt eget folk! ”</verse>
				<verse number="3">Det var ham Gud talte om ved profeten Jesaja, da han sa: ”En stemme roper i ødemarken: ’Rydd vei for Herren! Gjør stiene rette for ham! ’ ”</verse>
				<verse number="4">Johannes hadde klær som var vevd av ull fra kameler. Rundt midjen hadde han et lærbelte. Maten han spiste, var gresshopper og honning fra ville bier.</verse>
				<verse number="5">Folk fra Jerusalem, fra alle deler av Judea og fra hele Jordandalen, kom ut i ødemarken for å høre ham tale.</verse>
				<verse number="6">Etter at folket hadde bekjent syndene sine, døpte han dem i elven Jordan.</verse>
				<verse number="7">Da Johannes så at mange fariseere og sadukeere kom for å bli døpt, talte han strengt til dem og sa: ”Dere ormeyngel, tror dere at dere kan flykte bort fra Guds kommende dom?</verse>
				<verse number="8">Nei, først må dere bevise at dere har vendt dere bort fra synden ved å gjøre det som er rett.</verse>
				<verse number="9">Innbill dere ikke at dere kan slippe unna. Tenk ikke: ’Vi er trygge, for vi er jøder, og Abraham er vår stamfar.’ Jeg forsikrer dere at det ikke hjelper. Gud kan forvandle disse steinene til jøder!</verse>
				<verse number="10">Dommen henger over dere, øksen har allerede begynt å hogge i trestammen. Hvert tre som ikke bærer god frukt, skal bli hogget ned og kastet på ilden!</verse>
				<verse number="11">Den som erkjenner syndene sine og vender om til Gud, skal jeg døpe med vann. Men det skal komme en som er større enn meg. Han er så mektig at jeg ikke en gang er verdig til å ta sandalene av føttene hans. Han skal døpe dere med Guds Hellige Ånd og ild.</verse>
				<verse number="12">Det er han som skal dømme verden. Han står klar til å skille de onde fra dem som følger Guds vilje, på samme måten som bonden skiller agnene fra hveten. Etter at han har renset opp på treskeplassen, skal han samle hveten i laden, men agnene skal han brenne opp i en ild som aldri slokner.”</verse>
				<verse number="13">Jesus dro nå fra Galilea og kom til elven Jordan for å bli døpt av Johannes.</verse>
				<verse number="14">Men Johannes ville ikke døpe ham. Han sa: ”Det kan ikke være riktig. Egentlig er det jeg som burde bli døpt av deg.”</verse>
				<verse number="15">Men Jesus svarte: ”Gjør det i alle fall, for vi må gjøre alt slik Gud vil ha det.” Da døpte Johannes ham.</verse>
				<verse number="16">Da Jesus hadde blitt døpt, steg han straks opp av vannet. Himmelen åpnet seg og han så Guds Ånd komme ned som en due og stanset over ham.</verse>
				<verse number="17">En stemme fra himmelen sa: ”Dette er min elskede Sønn, han er min glede.”</verse>
			</chapter>
			<chapter number="4">
				<verse number="1">Jesus ble av Guds Ånd ført ut i ødemarken for at djevelen skulle friste ham.</verse>
				<verse number="2">I 40 dager og 40 netter spiste han ingenting, og han ble til slutt sulten.</verse>
				<verse number="3">Da kom djevelen til ham og sa: ”Lag brød av disse steinene, dersom du virkelig er Guds sønn!”</verse>
				<verse number="4">Men Jesus sa til ham: ”Nei! Det står i Skriften: ’Menneskene lever ikke av brød alene, men av alle de ordene som er fra Gud. ’  ”</verse>
				<verse number="5">Litt etter tok djevelen ham med til Guds by, Jerusalem, og stilte ham øverst oppe på tempelmuren.</verse>
				<verse number="6">Han sa: ”Hopp ned, dersom du virkelig er Guds sønn! Det står i Skriften: ’Gud skal befale sine engler om å beskytte deg. De skal bære deg på hendene sine, så du ikke skader deg mot noen stein. ’ ”</verse>
				<verse number="7">Men Jesus svarte ham: ”Det står også i Skriften: ’Du skal ikke sette Herren, din Gud, på prøve. ’ ”</verse>
				<verse number="8">Etter dette tok djevelen ham med seg opp til toppen av et høyt fjell og viste ham all verdens land og herlighet.</verse>
				<verse number="9">”Alt dette skal jeg gi deg”, sa han, ”om du bare faller ned og tilber meg.”</verse>
				<verse number="10">”Forsvinn, Satan”, svarte Jesus. ”Det står i Skriften: ’Det er Herren, din Gud, du skal tilbe, og bare han skal du tjene. ’ ”</verse>
				<verse number="11">Da lot djevelen ham være, og engler kom for å tjene Jesus.</verse>
				<verse number="14">Gjennom dette ble det til virkelighet som Gud hadde forutsagt hos profeten Jesaja:</verse>
				<verse number="15">”Sebulons land og Naftalis land ute ved sjøen, området bortenfor elven Jordan, øvre Galilea med deres mange forskjellige folk,</verse>
				<verse number="16">disse folkene som bodde i mørke fikk se et stort lys. De levde i dødens land, men et strålende lys gikk opp over dem.”</verse>
				<verse number="17">Fra og med nå av begynte Jesus å tale til folket og sa: ”Forlat syndens vei og vend om til Gud, for han har kommet for å frelse menneskene og gjøre dem til sitt eget folk! ”</verse>
				<verse number="18">En dag da han gikk langs Genesaretsjøen, fikk han se to brødre: Simon, som ble kalt Peter, og Andreas. De holdt på å kaste not i sjøen, for de var fiskere.</verse>
				<verse number="19">Jesus ropte til dem: ”Kom og bli disiplene mine, så skal jeg vise dere hvordan dere fisker mennesker i stedet!”</verse>
				<verse number="20">Straks lot de fiskeutstyret ligge og fulgte ham.</verse>
				<verse number="21">Mens han gikk videre, fikk han se to andre brødre, Jakob og Johannes, sitte i en båt sammen med faren sin, Sebedeus, og gjøre i stand fiskeutstyret. Han ropte på dem også.</verse>
				<verse number="22">Straks forlot de båten og faren og fulgte ham.</verse>
				<verse number="23">Jesus gikk omkring i hele Galilea og underviste i synagogene. Hvor han enn kom, fortalte han det glade budskapet om at Gud vil frelse menneskene og gjøre dem til sitt eget folk. Han helbredet alle slags sykdommer og plager hos folket.</verse>
				<verse number="24">Ryktet om miraklene hans spredde seg langt utenfor Galileas grenser. Snart kom det syke mennesker også fra Syria for å bli helbredet. Uansett hvilken sykdom eller lidelse de var rammet av om de var besatt av onde ånder led av krampeanfall eller var lamme, så helbredet han alle.</verse>
				<verse number="25">Store folkemasser fulgte etter Jesus. Det kom folk fra Galilea, Dekapolis, Jerusalem og hele Judea, og fra andre siden av Jordan.</verse>
			</chapter>
			<chapter number="5">
				<verse number="1">En dag da Jesus så alle folkene som samlet seg, gikk han opp på et fjell sammen med disiplene.</verse>
				<verse number="2">Der satte han seg og begynte å undervise dem. Han sa:</verse>
				<verse number="3">”Lykkelige er de som innser at de trenger Gud, for de skal få være Guds eget folk.</verse>
				<verse number="4">Lykkelige er de som sørger, for de skal bli trøstet.</verse>
				<verse number="5">Lykkelige er de ydmyke, for hele verden tilhører dem.</verse>
				<verse number="6">Lykkelige er de som sulter og tørster etter å gjøre Guds vilje, for de skal bli mettet.</verse>
				<verse number="7">Lykkelige er de som viser medfølelse, for de skal få medfølelse fra Gud.</verse>
				<verse number="8">Lykkelige er de som av hele sitt hjerte leter etter Gud, for de skal få se ham.</verse>
				<verse number="9">Lykkelige er de som aktivt strever etter fred, for de skal bli kalt Guds barn.</verse>
				<verse number="10">Lykkelige er de som blir forfulgt fordi de gjør Guds vilje, for de skal være Guds eget folk.</verse>
				<verse number="11">Ja, dere er lykkelige når de håner og forfølger dere og lyver om dere fordi dere er disiplene mine.</verse>
				<verse number="12">Juble og vær glade, for Gud skal lønne dere. Husk på at profetene som før i tiden bar fram Guds budskap, også ble forfulgt.</verse>
				<verse number="13">Dere er det saltet som bevarer verden fra forråtnelse. Men hva nytte er det i saltet dersom det har mistet kraften sin? Kan det på nytt bli salt igjen? Nei, det duger ikke til noe annet enn å bli kastet ut og trampet ned av menneskene.</verse>
				<verse number="14">Dere er det lyset som lyser opp verden. Dere ligner en by som ligger høyt oppe på et fjell. En by på fjellet er synlig for alle.</verse>
				<verse number="15">Når noen tenner en lampe, vil de ikke dekke over den. Tvert imot så setter de den på et høyt sted slik at den lyser for alle i huset.</verse>
				<verse number="16">På samme måten skal lyset fra dere skinne for menneskene, slik at de klart og tydelig kan se det gode dere gjør og hylle Far deres i himmelen.</verse>
				<verse number="17">Tro ikke at jeg har kommet for å oppheve det Gud har sagt i Moseloven og profetene. Nei, jeg har kommet for å oppfylle det og gjøre det til virkelighet.</verse>
				<verse number="18">Jeg forsikrer dere at hvert ord i loven skal gjelde så lenge himmelen og jorden består og fram til alt det Gud har forutsagt, har skjedd.</verse>
				<verse number="19">Den som bryter det minste lille budet i loven, og lærer andre å gjøre det samme, han skal være minst blant de som får være Guds eget folk. Men den som holder loven og lærer andre å gjøre det samme, han skal være stor blant Guds eget folk.</verse>
				<verse number="20">Men jeg advarer dere, om dere ikke lykkes i å følge Guds vilje bedre en det de skriftlærde og fariseerne gjør, da kommer dere slett ikke til å få tilhøre Guds eget folk.</verse>
				<verse number="21">Dere har hørt at det står i Moseloven: ’ Du skal ikke drepe, og den som dreper noen, skal bli dømt.’</verse>
				<verse number="22">Men jeg sier: Det rekker med at du blir sint på noen, da skal du bli dømt. Kaller du en person for idiot, skal du bli stilt for domstolen, og forbanner du noen, venter ilden i helvete på deg.</verse>
				<verse number="23">Derfor, om du står for alteret i templet for å bære fram et offer til Gud og plutselig kommer til å tenke på at noen har noe imot deg,</verse>
				<verse number="24">skal du legge ned offeret ditt foran alteret og gå for å gjøre opp med denne personen. Kom etterpå og bær fram offeret ditt til Gud.</verse>
				<verse number="25">Dersom noen anklager deg for noe, vær da rask til å inngå forlik med motparten din allerede før dere har nådd fram til domstolen. Ellers overgir han deg kanskje til dommeren, som så igjen lar vakten ta hånd om deg og setter deg i fengsel.</verse>
				<verse number="26">Og jeg forsikrer deg at du må bli der til du har betalt til siste øre.</verse>
				<verse number="27">Dere har hørt at det står i Moseloven: ’Du skal ikke være utro i ekteskapet.’</verse>
				<verse number="28">Men jeg sier: Den som ser på en kvinne med begjær i blikket har allerede vært utro med henne i sitt hjerte.</verse>
				<verse number="29">Om ditt høyre øye får deg til å synde, riv det da ut og kast det fra deg. Det er bedre at en del av kroppen din er ødelagt enn at hele deg blir kastet i helvete.</verse>
				<verse number="30">Om hånden din får deg til å synde, hugg den da av og kast den bort, ja, selv om det skulle ramme din høyre hånd! Det er bedre at en del av kroppen din er ødelagt enn at hele deg kommer i helvete.</verse>
				<verse number="31">Det står i Moseloven: ’Om noen vil skille seg fra kona si, da kan han gjøre det ved å gi henne en attest som bevis på skilsmissen.’</verse>
				<verse number="32">Jeg sier: Den som skiller seg fra kona si, uten at hun har vært utro, han blir årsak til at hun virkelig kan være utro. Den som gifter seg med en fraskilt kvinne, gjør at hun er utro.</verse>
				<verse number="33">Dere har også hørt at det står i Moseloven: ’Du skal ikke bryte en ed som du har sverget, men du skal holde alt som du har lovet innfor Gud.’</verse>
				<verse number="34">Men jeg sier: Du skal slett ikke sverge noen eder! Om du sier: ’Jeg sverger ved himmelen,’ har du sverget for Gud, for himmelen er Guds trone.</verse>
				<verse number="35">Om du sier: ’Jeg sverger ved jorden’, har du sverget for Gud, for jorden er skammelen under føttene hans. Og om du sier: ’Jeg sverger ved Jerusalem’, har du sverget for Gud, for Jerusalem er Guds by.</verse>
				<verse number="36">Si heller ikke: ’Det setter jeg hodet i pant på!’ for du kan ikke gjøre et eneste hårstrå verken hvitt eller svart.</verse>
				<verse number="37">Si bare: ’Ja, det vil jeg’ eller ’Nei, det vil jeg ikke’. Det rekker. Tanken om å legge mer autoritet i dine ord ved å sverge kommer fra den onde.</verse>
				<verse number="38">Dere har hørt at det står i Moseloven: ’Dersom et øye blir skadet, må den skyldige betale med sitt eget øye. Og dersom en tann blir skadet, skal han betale med sin egen tann.’</verse>
				<verse number="39">Men jeg sier: Møt ikke vold med vold. Slår noen deg på det ene kinnet, vend da også det annet til ham.</verse>
				<verse number="40">Blir du stilt for domstolen og de tar fra deg skjorta di, gi dem da yterplagget også.</verse>
				<verse number="41">Befaler noen deg å bære hans reisegods en mil, bær den da to.</verse>
				<verse number="42">Gi til den som ber deg og vend ikke ryggen til den som vil låne av deg.</verse>
				<verse number="43">Dere har hørt at det står i Moseloven: ’Du skal elske dine medmennesker og hate dine fiender.’</verse>
				<verse number="44">Men jeg sier: Elsk fiendene deres! Be for dem som forfølger dere!</verse>
				<verse number="45">Da viser dere virkelig at dere er barn til deres Far i himmelen. Han lar solen skinne og regnet falle både på onde og gode, både på de som følger hans vilje, og de som ikke gjør det.</verse>
				<verse number="46">Hva er det som er så ekstra med at dere elsker dem som elsker dere? Det gjør jo tollerne også.</verse>
				<verse number="47">Dersom dere hilser vennlig på vennene deres, men ikke på noen andre, hva er det som er så ekstra med det? Det gjør jo også de som ikke kjenner Gud.</verse>
				<verse number="48">Derfor skal dere være like gode som deres Far i himmelen, han som er fullkommen god. ”</verse>
			</chapter>
			<chapter number="6">
				<verse number="1">Jesus fortsatte: ”Når dere gjør det som er godt, se da til at dere ikke gjør det bare for at menneskene skal legge merke til dere. Ellers har dere ingen lønn i vente fra vår Far i himmelen.</verse>
				<verse number="2">Når dere gir en gave til en som er i nød, rop det da ikke ut til andre. Gjør ikke som de falske menneskene som bare later som de er lydige mot Gud. De utbasunerer sine gode gjerninger i synagogene og på gatene for å få ros og ære! Jeg forsikrer dere at de allerede har fått sin lønn.</verse>
				<verse number="5">Når dere ber, da skal dere ikke stå og vise dere fram for andre. Vær ikke som falske mennesker som bare later som om dem er lydige mot Gud. De elsker å be offentlig på gatehjørnene og i synagogenededup$1 der alle kan se dem. Jeg forsikrer dere at de allerede har fått sin lønn.</verse>
				<verse number="6">Nei, når du ber, da gå i stedet inn i ditt rom og lukk døren bak deg. La bønnen din være en hemmelighet mellom deg og din Far i himmelen. Han vet alt og kommer til å lønne deg.</verse>
				<verse number="7">Rams ikke opp den samme bønnen gang på gang, slik de gjør som ikke kjenner Gud. De tror at bønnen har større sjanse på å bli besvart når de bruker mange ord.</verse>
				<verse number="8">Vær ikke som dem, for deres Far i himmelen vet akkurat hva dere trenger allerede før dere har bedt ham om det!</verse>
				<verse number="9">Be i stedet på denne måten: Fader vår, du som er i himmelen! La ditt navn holdes hellig.</verse>
				<verse number="10">La ditt rike komme. La din ville skje på jorden som i himmelen.</verse>
				<verse number="11">Gi oss i dag vårt daglige brød.</verse>
				<verse number="12">Forlat oss vår skyld, som vi og forlater våre skyldnere.</verse>
				<verse number="13">Led oss ikke inn i fristelse, men frels oss fra det onde. For riket er ditt, og makten og æren i evighet. Amen.</verse>
				<verse number="14">Ja, om dere tilgir dem som har gjort galt mot dere, da skal deres Far i himmelen også tilgi dere.</verse>
				<verse number="15">Men om dere nekter å tilgi andre, da kommer han ikke til å tilgi dere for det dere har gjort.</verse>
				<verse number="16">Når dere faster, vis dere da ikke fram for andre. Vær ikke som falske mennesker som bare later som om de er lydige mot Gud. De ser dystre og ustelte ut bare for at folk skal legge merke til at de faster. Jeg forsikrer dere at de allerede har fått sin lønn.</verse>
				<verse number="17">Nei, når du faster, skal du vaske deg og stelle håret ditt akkurat som til vanlig.</verse>
				<verse number="18">La fasten være en hemmelighet mellom deg og din Far i himmelen. Han vet alt og kommer til å lønne deg.</verse>
				<verse number="19">Samle dere ikke rikdom her på jorden, der den mister sin verdi og lett kan bli stjålet.</verse>
				<verse number="20">Samle dere heller skatter i himmelen, der de beholder sin verdi og er sikre for tyver.</verse>
				<verse number="21">For når skatten din finnes i himmelen, da kommer også hjertet ditt og tankene dine til å være der.</verse>
				<verse number="22">Øyet er kroppens lyskilde. Om øye ditt er friskt, da slipper det lyset inn.</verse>
				<verse number="23">Om øye ditt er blindt, stenger det lyset ute, og da blir det mørkt i hele ditt indre. Om det lyset du tror å ha i deg er blitt mørke, da er mørket i deg virkelig blitt nattsvart!</verse>
				<verse number="24">Ingen kan tjene to herrer samtidig. Enten kommer han til å hate den første og elske den andre, eller å elske den første og hate den andre. Dere må altså velge. Dere kan ikke tjene Gud og elske pengene samtidig.</verse>
				<verse number="25">Derfor sier jeg: Bekymre dere ikke for hvordan dere skal orke livet. Hvordan dere skal få mat og drikke eller klær å ha på dere. Visst nok finnes det viktigere saker i livet enn mat og drikke og klær?</verse>
				<verse number="26">Se på fuglene! De bekymrer seg ikke for hva de skal spise. De sår ikke og høster ikke og samler ikke i forråd, men deres Far i himmelen gir dem nok mat likevel. Er ikke dere mye mer verd for ham enn det fuglene er?</verse>
				<verse number="27">Hva tjener det til å bekymre seg? Kan det forlenge livet deres med en eneste time? Naturligvis ikke!</verse>
				<verse number="28">Og hvorfor er dere bekymret for klærne? Se på liljene på marken. De arbeider ikke og syr ingen klær.</verse>
				<verse number="29">Likevel forsikrer jeg dere at selv ikke kong Salomo i all sin prakt var så vakkert kledd som dem.</verse>
				<verse number="30">Om Gud gir så vidunderlige klær til gresset, som står den ene dagen, men i morgen blir kastet på ilden, skulle han ikke da ordne med klær til dere? Stoler dere fortsatt så lite på Gud?</verse>
				<verse number="33">Han kommer til å gi dere alt dette, dersom dere først og fremst strever etter å gjøre hans vilje, og dermed at han får bestemme over dere.</verse>
				<verse number="34">Bekymre dere altså ikke for dagen i morgen, men løs problemene den dagen de virkelig dukker opp. En avmålt tid for bekymringer rekker vel mer enn nok?”</verse>
			</chapter>
			<chapter number="7">
				<verse number="1">Jesus fortsatte: ”Dere skal ikke dømme andre, for da blir dere ikke selv dømt.</verse>
				<verse number="2">Gud kommer til å behandle dere på samme måte som dere behandler andre. Den målestokken dere bruker når dere dømmer andre, den kommer Gud til å bruke når han dømmer dere.</verse>
				<verse number="3">Hvorfor henger du deg opp i bagatellmessige svakheter hos dine medmennesker, når du ikke erkjenner dine egne feil som er mye større?</verse>
				<verse number="4">Hvorfor sier du til andre: ’Kom hit så skal jeg åpne øynene på deg slik at du ser feilene dine,’ mens du samtidig er blind for egne feil?</verse>
				<verse number="5">Du falske menneske som bare later som om du er lydig mot Gud! Først må du rette dine egne feil! Etterpå kan du se klart nok til å hjelpe dine medmennesker med sine.</verse>
				<verse number="6">Gi ikke Guds budskap til folk som ikke vil lyde ham. Det er som å kaste perler for grisene. De kommer til å trampe på budskapet og etterpå vende seg om og angripe dere.</verse>
				<verse number="7">Be, så skal dere få. Let, så skal dere finne. Bank på, så skal døren bli åpnet for dere.</verse>
				<verse number="8">For alle som ber, de får. Alle som leter, de finner. Og for alle som banker på, skal døren bli åpnet.</verse>
				<verse number="11">Om nå dere som er onde og hardhjertet har forstand til å gi gode gaver til barna deres, skulle da ikke deres Far i himmelen gi gode gaver til dem som ber ham om det?</verse>
				<verse number="12">Dere skal være på samme måten mot andre, som dere vil at de skal være mot dere. Dette er den leveregelen Gud har fortalt om i Moseloven og profetene.</verse>
				<verse number="13">Den som vil bli frelst, må gå inn gjennom den trange porten. Veien til evig straff er bred, og porten inn dit er vid, og mange er det som velger denne lette veien.</verse>
				<verse number="14">Men porten til livet er trang, og veien dit inn er smal. Derfor er det få som finner den.</verse>
				<verse number="15">Ta dere i vare for den sorten mennesker som sprer falske budskap om Gud. De kommer til dere forkledd som uskyldige sauer, men er i virkeligheten glupske ulver som vil slite dere i filler.</verse>
				<verse number="16">Dere kan kjenne dem igjen på handlingene deres, på samme måten som dere kjenner igjen trærne og buskene på den sorten frukt de bærer. Ingen plukker jo druer på tornebusker eller fiken på tistler.</verse>
				<verse number="17">Et godt tre bærer god frukt, og et dårlig tre bærer dårlig frukt.</verse>
				<verse number="18">Et godt tre kan ikke bære dårlig frukt, og et dårlig tre kan ikke bære god frukt.</verse>
				<verse number="19">Hvert tre som ikke bærer god frukt, blir hogget ned og brent opp.</verse>
				<verse number="20">På samme måten som et tre blir kjent igjen på frukten, kan dere altså kjenne igjen menneskene på handlingene deres.</verse>
				<verse number="21">Ikke alle som snakker godt om meg, er disiplene mine. Mange kaller meg ’Herre’, men vil likevel ikke få tilhøre Guds eget folk. Det avgjørende spørsmålet er om de er lydige mot min Far i himmelen eller ikke.</verse>
				<verse number="22">På den dagen da dommen faller, skal mange si til meg: ’Herre, Herre! Vi har jo båret fram budskapet fra Gud i navnet ditt, drevet ut onde ånder og gjorde mirakler i navnet ditt.’</verse>
				<verse number="23">Da skal jeg si dem sannheten: ’Jeg kjenner dere ikke. Forsvinn herfra! Det dere har gjort, det har dere gjort i den onde sin tjeneste.’</verse>
				<verse number="24">Den som hører undervisningen min og handler etter den, er klok. Han ligner på en som bygger huset sitt på fjell.</verse>
				<verse number="25">Selv om det blir skybrudd og oversvømmelse, og stormen blåser med voldsom kraft mot huset, så raser det likevel ikke sammen fordi det er bygget på fast grunn.</verse>
				<verse number="26">Men den som hører undervisningen min og ikke handler etter den, er en dåre. Han ligner en som bygger huset sitt på løs sand.</verse>
				<verse number="27">Når regnet kommer og det blir oversvømmelse, og stormen blåser mot huset, da faller det sammen med et stort brak.”</verse>
				<verse number="28">Da Jesus hadde avsluttet denne talen, var folket forundret over undervisningen hans.</verse>
				<verse number="29">Han underviste med innsikt og autoritet, og ikke som deres de skriftlærde.</verse>
			</chapter>
			<chapter number="8">
				<verse number="1">Da Jesus gikk ned fra fjellet, fulgte mange etter ham.</verse>
				<verse number="2">Plutselig nærmet en spedalsk seg og falt ned for ham og ba: ”Herre, om du vil, så kan du gjøre meg frisk.”</verse>
				<verse number="3">Jesus rakte straks ut hånden og rørte ved mannen og sa: ”Det vil jeg. Du er frisk!” I samme øyeblikk var mannen helbredet fra spedalskheten sin.</verse>
				<verse number="4">Jesus sa til han: ”Fortell ikke dette til noen, men gå til presten for at han kan undersøke deg. Ta også med deg det offer som Moses har bestemt, slik at alle kan forstå at Gud har helbredet deg.”</verse>
				<verse number="7">”Skal jeg bli med og helbrede ham?” spurte Jesus.</verse>
				<verse number="8">Men offiseren sa: ”Herre, jeg er ikke verd at du går inn i huset mitt. Si bare et ord, så blir tjeneren min frisk.</verse>
				<verse number="9">Jeg vet det, for jeg har selv overordnede offiserer som gir meg befaling, og jeg har andre soldater som står under meg. Dersom jeg sier til en av dem: ’Gå’, så går han, og til en annen: ’Kom’, så kommer han, og dersom jeg sier til tjenerne mine: ’Gjør dette eller hint’, så gjør de det.”</verse>
				<verse number="10">Jesus ble svært forbauset og vendte seg mot dem som fulgte han og sa: ”Jeg forsikrer dere at jeg har ikke sett en så sterk tro hos noen blant Israels folk.</verse>
				<verse number="11">Jeg sier dere at mange, lik denne romerske offiseren, skal komme fra jordens tallrike land og bli innbudt sammen med Abraham, Isak og Jakob til festen i Guds nye verden.</verse>
				<verse number="12">Men mange israelitter, som burde ha vært med blant dem som får være Guds eget folk, skal bli kastet ut i mørket. Der skal de gråte av angst og fortvilelse.”</verse>
				<verse number="13">Jesus sa til den romerske offiseren: ”Gå hjem. Det skal bli slik som du trodde!” Og i samme øyeblikket ble tjeneren frisk.</verse>
				<verse number="14">Noe seinere kom Jesus hjem til Peter og fikk se at svigermoren hans lå til sengs med høy feber.</verse>
				<verse number="15">Han rørte ved hånden hennes, og straks forsvant feberen. Hun sto opp og begynte å lage mat til dem.</verse>
				<verse number="16">Samme kvelden førte innbyggerne mange besatte mennesker til Jesus. Han drev ut de onde åndene ved bare å snakke til dem og helbredet alle som var syke.</verse>
				<verse number="17">Gjennom disse miraklene ble det som Gud hadde forutsagt ved profeten Jesaja, til virkelighet: ”Han la våre plager på seg selv og tok bort våre sykdommer.”</verse>
				<verse number="18">Det samlet seg mer og mer folk, og Jesus ba disiplene om å gjøre seg klar til å reise over sjøen til den andre siden.</verse>
				<verse number="19">En av de skriftlærde kom bort til ham og sa: ”Mester, jeg vil også følge deg, samme hvor du enn går!”</verse>
				<verse number="20">Jesus svarte: ”Du må tenke på at revene har hi og fuglene har reir, men jeg, Menneskesønnen, har ingen steder der jeg kan hvile ut.”</verse>
				<verse number="21">En annen av disiplene sa: ”Herre, jeg vil gjerne følge deg, men la meg først gå hjem og begrave far min.”</verse>
				<verse number="22">Da svarte Jesus ham: ”Følg du meg og la de som er åndelig døde begrave sine døde.”</verse>
				<verse number="23">Senere steg Jesus ombord i en båt og seilte over sjøen sammen med disiplene.</verse>
				<verse number="24">Plutselig blåste det opp en fryktelig storm med høye bølger som slo inn over båten. Men Jesus sov.</verse>
				<verse number="25">Disiplene gikk fram og vekket ham og begynte å rope: ”Herre, hjelp oss! Vi synker!”</verse>
				<verse number="26">Men Jesus svarte: ”Hvorfor er dere redde? Har dere så vanskelig for å tro?” Litt etter reiste han seg opp og snakket med autoritet til vinden og sjøen, og alt ble rolig.</verse>
				<verse number="27">Disiplene ble helt forundret. ”Hvem er han”, sa de til hverandre, ”etter som til og med vinden og sjøen er lydige mot ham?”</verse>
				<verse number="28">Da Jesus hadde kommet over på den andre siden av sjøen, til området der gadarenerne bodde, kom to menn imot ham som var besatt av onde ånder. De søkte ly blant gravene og var så voldsomme i sin atferd at ingen kunne ta seg fram den veien.</verse>
				<verse number="29">De ropte til Jesus: ”Gå bort fra oss i fred, du Guds sønn! Har du kommet for å pine oss før tiden?”</verse>
				<verse number="30">Der dette skjedde, gikk en stor flokk griser og rotet i jorden etter røtter.</verse>
				<verse number="31">Åndene tigget og ba: ”Dersom du driver oss ut, da send oss i det minste inn i griseflokken.”</verse>
				<verse number="32">Jesus sa: ”Som dere vil, kom dere av sted!” Straks dro de onde åndene fra mennene og for inn i grisene, og hele flokken rutsjet utfor fjellskrenten og druknet i sjøen.</verse>
				<verse number="33">Røkterne som passet på grisene flyktet. Da de kom til den nærmeste byen, fortalte de alt sammen, også det som hadde skjedd med de besatte.</verse>
				<verse number="34">Alle i byen gikk ut for å treffe Jesus, og da de kom fram til ham ba de at han måtte forlate området deres.</verse>
			</chapter>
			<chapter number="9">
				<verse number="1">Senere steg Jesus ombord i en båt og seilte over til Kapernaum, byen der han bodde.</verse>
				<verse number="2">Vel framme kom noen til ham med en lam som lå på en båre. Da Jesus så hvor stor tro de hadde, sa han til den lamme: ”Vær ikke lei deg, sønnen min. Jeg har tilgitt syndene dine!”</verse>
				<verse number="3">Noen av de skriftlærde mumlet da for seg selv: ”Han spotter og gjør seg selv til Gud!”</verse>
				<verse number="4">Men Jesus visste hva de tenkte og spurte dem: ”Hvorfor tenker dere onde tanker?</verse>
				<verse number="5">Er det ikke like umulig for et menneske å si til den lamme: ’Reis deg opp og gå’ som å si: ’Jeg tilgir deg syndene dine’?”</verse>
				<verse number="6">Så vendte han seg til den lamme og sa: ”For å bevise at jeg, Menneskesønnen, har makt til å tilgi synder her på jorden, sier jeg til deg: ’Reis deg opp, ta båren din og gå hjem!’ ”</verse>
				<verse number="7">Og mannen reiste seg og gikk hjem.</verse>
				<verse number="8">Da folket så det som skjedde, ble de helt forskrekket. De hyllet Gud for at han hadde gitt en slik makt til mennesker.</verse>
				<verse number="9">Da Jesus gikk videre, fikk han se en toller som het Matteus, sitte utenfor tollboden sin. ”Kom og bli min disippel”, sa Jesus til ham. Matteus reiste seg og fulgte Jesus.</verse>
				<verse number="10">Senere da Jesus og disiplene spiste sammen i hjemmet til Matteus, var også mange av tollerens gamle kolleger blant gjestene, og en del andre ukjente folk.</verse>
				<verse number="11">Fariseerne var opprørt. ”Hvordan kan mesteren deres synke så dypt at han spiser sammen med tollere og syndere?” spurte de disiplene. Jesus hørte det og sa:</verse>
				<verse number="12">”Det er ikke de friske som trenger lege, men de syke.</verse>
				<verse number="13">Gå bort og forsøk å forstå det Gud mener når han sier: ’Jeg vil heller at dere viser hverandre kjærlighet, enn at dere ofrer til meg.’ Min oppgave her på jorden er å føre syndere tilbake til Gud, ikke å ta hånd om dem som allerede følger hans vilje.”</verse>
				<verse number="14">En dag kom disiplene til døperen Johannes og spurte Jesus: ”Hvorfor faster ikke disiplene dine, slik vi og fariseerne gjør?”</verse>
				<verse number="15">Jesus svarte: ”Bryllupsgjestene kan vel ikke sørge og gå sultne uten mat mens brudgommen ennå er hos dem? Men en dag skal han bli tatt fra dem, og da kommer de til å faste.</verse>
				<verse number="16">Det finnes en tid og plass for alt. Ingen lapper for eksempel et gammelt klesplagg med et stykke nytt tøy som aldri har blitt vasket, for da krymper det nye tøyet og river i stykker plagget, slik at hullet blir enda større.</verse>
				<verse number="17">Ingen øser heller ny vin i gamle skinnsekker, for når vinen gjærer, blir sekkene sprengt og ødelagt, og vinen renner ut. Nei, ny vin blir lagret i nye sekker, for da blir både vinen og sekkene bevart.”</verse>
				<verse number="18">Mens Jesus sa dette, kom en mann som var leder for synagogen og falt ned for han. ”Datteren min er nettopp død”, sa han. ”Kom og legg hendene på henne, så får hun livet tilbake.”</verse>
				<verse number="19">Da reiste Jesus seg og fulgte med mannen, sammen med disiplene. Men mens de var på vei til hjemmet hans, kom</verse>
				<verse number="20">en kvinne, som i tolv års tid hadde lidd av fryktelige blødninger. Hun nærmet seg Jesus bakfra og rørte ved dusken på kappen hans.</verse>
				<verse number="21">Hun tenkte: ”Om jeg bare får røre ved klærne hans kommer jeg til å bli frisk.”</verse>
				<verse number="22">Da vendte Jesus seg rundt og fikk se henne: ”Min datter”, sa han, ”vær ikke urolig! Din tro har hjulpet deg.” Og fra dette øyeblikket av var kvinnen frisk.</verse>
				<verse number="23">Da Jesus kom fram til huset der lederen for synagogen bodde og hørte sørgemusikken og fikk se alle menneskene som gråt høyt og jamret seg,</verse>
				<verse number="24">sa han: ”Gå ut herfra. Jenta er ikke død. Hun sover bare.” Da begynte de å hånle mot han.</verse>
				<verse number="25">Men da folket hadde blitt jaget ut av huset, gikk Jesus inn i rommet der jenta lå, og tok henne i hånden. Straks reiste hun seg opp og var helt frisk.</verse>
				<verse number="26">Ryktet om det fantastiske som hadde skjedd, spredde seg som en løpeild i hele området.</verse>
				<verse number="27">Da Jesus dro fra hjemmet til jenta fulgte to blinde menn etter han og ropte: ”Jesus, du som skal arve kong Davids trone, ha medfølelse med oss!”</verse>
				<verse number="28">De gikk etter ham helt inn i huset der han bodde. Og Jesus spurte dem: ”Tror dere at jeg kan helbrede dere?” ”Ja, Herre”, svarte de. ”Det gjør vi.”</verse>
				<verse number="29">Da rørte han ved øynene deres og sa: ”Etter som dere tror, skal det også bli slik.”</verse>
				<verse number="30">Plutselig kunne de se! Jesus advarte dem strengt mot å fortelle dette til noen.</verse>
				<verse number="31">Til tross for det han sa, var snart ryktet om han ute over hele distriktet.</verse>
				<verse number="32">Da de to mennene var på vei bort, kom noen til Jesus med en besatt som ikke kunne snakke.</verse>
				<verse number="33">Jesus drev ut den onde ånden, og straks kunne mannen snakke. Folket ble helt forundret og sa: ”Aldri før har noe slikt skjedd i Israel!”</verse>
				<verse number="34">Da fariseerne hørte dette, sa de: ”Han driver ut de onde åndene med hjelp av Satan, som er høvding for de onde åndene!”</verse>
				<verse number="35">Jesus gikk omkring til alle småplassene og byene og underviste i synagogene. Hvor han enn kom, fortalte han det glade budskapet om at Gud vil frelse menneskene og gjøre dem til sitt eget folk. Han helbredet alle slags sykdommer og plager.</verse>
				<verse number="36">Da han la merke til alt folket, fikk han medfølelse med dem, De hadde store problemer og visste ikke hvor de kunne få hjelp. De var som sauer uten gjeter.</verse>
				<verse number="37">”Høsten er stor, men arbeiderne er få”, sa han til disiplene.</verse>
				<verse number="38">”Be derfor den som har ansvaret for innhøstingen, at han sender ut flere arbeidere på feltet.”</verse>
			</chapter>
			<chapter number="10">
				<verse number="1">Jesus kalte nå til seg sine tolv nærmeste disipler og ga dem makt til å drive ut onde ånder og helbrede alle slags sykdommer og plager.</verse>
				<verse number="2">Her er navnene på de tolv disiplene: Simon, som ble kalt Peter, hans bror Andreas, og sønnene til Sebedeus som var Jakob og Johannes,</verse>
				<verse number="3">Filip, Bartolomeus, Tomas, tolleren Matteus, og sønnen til Alfeus som het Jakob, Taddeus,</verse>
				<verse number="4">Simon, ”den ivrige” og Judas Iskariot, han som seinere forrådt Jesus.</verse>
				<verse number="5">Disse tolv sendte Jesus ut, og han ga befaling til dem og sa: ”Gå ikke til andre folk eller til noen av samaritanene sine byer,</verse>
				<verse number="6">men bare til Israels folk som er Guds tapte sauer.</verse>
				<verse number="7">Gå og forkynn, for Gud har kommet for å frelse menneskene og gjøre dem til sitt eget folk.</verse>
				<verse number="8">Helbred syke, vekk opp døde, gjør spedalske friske og driv ut onde ånder. Gjør alt uten betaling, for dere har selv fått disse evnene av meg helt gratis.</verse>
				<verse number="9">Ta ingen penger med dere.</verse>
				<verse number="10">Pakk ingen veske for reisen. Ta ikke med ekstra klær eller sko og heller ikke noen vandringsstav. Dere kommer til å få alt det dere trenger, for arbeideren er verd maten sin.</verse>
				<verse number="11">Hver gang dere kommer til et sted eller en by, let da opp noen som tar imot dere og som vil lytte til budskap dere har å fortelle. Stans i huset hans til dere vil fortsette reisen til neste by.</verse>
				<verse number="12">Ønsk familien fred fra Gud når dere stiger inn i huset.</verse>
				<verse number="13">Dersom de er verd å få del i freden hans, vil han gi rikelig av den. Men om de ikke er verd til å få del i freden hans, vil dere beholde den selv.</verse>
				<verse number="14">Tar de ikke imot dere i en by eller i et hjem, gå da bare derfra. Rist støvet fra byen av føttene deres og vær ikke mer bekymret for disse menneskene.</verse>
				<verse number="15">Jeg forsikrer dere at det skal bli lettere på dommens dag for byene Sodoma og Gomorra enn for de stedene som ikke hilser dere velkommen.”</verse>
				<verse number="16">Jesus fortsatte: ”Jeg sender dere som sauer inn blant ulver. Vær derfor listige som slanger og troskyldige som duer.</verse>
				<verse number="17">Pass dere for menneskene! Dere kommer til å bli arrestert og trukket for domstolene og bli pisket i synagogene.</verse>
				<verse number="18">Dere skal for min skyld stå anklaget for konger og makthavere og få anledning til å fortelle dem om det dere har hørt og sett. Ja, dere skal fortelle om meg til fremmede folk.</verse>
				<verse number="19">Når dere blir stilt for domstolen, skal dere ikke behøve å bekymre dere for det dere skal si, for dere skal få de rette ordene i det øyeblikk dere trenger det mest.</verse>
				<verse number="20">Det er ikke dere som skal snakke, men deres Far i himmelen skal la sin Ånd snakke gjennom dere.</verse>
				<verse number="21">Brødre skal forråde hverandre og drepe hverandre, og foreldre skal forråde sine egne barn. Barn skal gjøre opprør mot foreldrene sine og ta livet av dem.</verse>
				<verse number="22">Alle skal hate dere fordi dere tilhører meg. Men den som holder ut til slutten, skal bli frelst.</verse>
				<verse number="23">Når dere blir forfulgt i en by, skal dere rømme til en annen. Jeg forsikrer dere at jeg, Menneskesønnen, kommer tilbake før dere har rukket over alle byene i Israel!</verse>
				<verse number="24">Disippelen står ikke over sin mester, og en tjener står ikke over sin herre.</verse>
				<verse number="25">Disippelen må akseptere at det går med ham som det gikk med mesteren hans, og tjeneren må akseptere at det går med ham som det gikk med herren hans. Om nå jeg, herren i huset, har blitt kalt Satan, da kommer de naturligvis til å si det samme om dere, dere som er medlemmer i min husholdning!</verse>
				<verse number="26">Men vær ikke redd for de som truer dere, for en dag skal sannheten komme fram. Da skal det som er skjult bli kjent for alle.</verse>
				<verse number="27">Det jeg sier til dere i mørket, skal dere rope ut i dagslys. Og det jeg hvisker dere i ørene, skal dere rope ut fra taket på husene!</verse>
				<verse number="28">Vær ikke redde for de som vil drepe dere, men ikke har makt til å gjøre noe mer. Det finnes bare en som har en slik makt at dere trenger å være redd for ham, og det er Gud. Han kan både drepe og siden straffe i helvete.</verse>
				<verse number="29">Ikke en eneste spurv, uansett hvor lite den enn er verd, faller død til jorden uten at deres Far i himmelen vet om det.</verse>
				<verse number="30">På hodene deres er til og med hårstråene tellet.</verse>
				<verse number="31">Vær altså ikke redde! Dere er mer verd for Gud enn alle verdens spurver til sammen.</verse>
				<verse number="32">Dersom noen åpent bekjenner at han tilhører meg, da skal jeg bekjenne ham for min Far i himmelen at han tilhører meg.</verse>
				<verse number="33">Men den som åpent fornekter meg, han skal jeg fornekte for min Far i himmelen.</verse>
				<verse number="34">Tro ikke at jeg har kommet for å skape fred på jorden! Nei, snarere tvert imot.</verse>
				<verse number="35">Jeg kommer til å bli årsak til konflikter, slik at en sønn står imot faren sin, en datter står imot moren sin, og en svigerdatter står imot svigermoren sin.</verse>
				<verse number="36">De verste fiendene for mange blir til å finne i deres egne hjem!</verse>
				<verse number="37">Men dersom dere elsker foreldrene deres høyere enn meg, er dere ikke verdige å tilhøre meg. Dersom dere elsker barna deres høyere enn meg, da er dere ikke verdige å tilhøre meg.</verse>
				<verse number="38">Den som ikke tar korset opp og følger mitt eksempel med å være beredt til å dø, han kan ikke tilhøre meg.</verse>
				<verse number="39">Ja, den som klamrer seg fast til livet, vil til slutt miste det, men den som mister livet sitt for min skyld, vil redde det.</verse>
				<verse number="40">Den som tar imot dere, tar imot meg, og den som tar imot meg, tar imot Gud, etter som Gud har sendt meg.</verse>
				<verse number="41">Om dere tar imot en profet fordi han bringer Guds budskap, da kommer dere til å få samme lønnen som profeten. Og om dere tar imot en person som lever etter Guds vilje, fordi han lever for Gud, da skal dere få samme belønning som disse gudfryktige menneskene.</verse>
				<verse number="42">Ja, jeg forsikrer dere at den som gir, om så bare et glass friskt vann til den minste av disiplene mine, fordi denne personen tilhører meg, han skal få lønn for det.”</verse>
			</chapter>
			<chapter number="11">
				<verse number="1">Da Jesus hadde gitt sine tolv disipler disse forskriftene, gikk han videre for å undervise og spre budskapet sitt til byene i Galilea.</verse>
				<verse number="2">Døperen Johannes, som nettopp hadde blitt satt i fengsel, fikk høre om alle miraklene som Jesus Kristus gjorde. Derfor sendte han av sted noen av disiplene sine for å spørre ham:</verse>
				<verse number="3">”Er du virkelig den som Gud har lovet å sende oss, eller skal vi vente på en annen?”</verse>
				<verse number="4">Jesus svarte dem: ”Gå tilbake til Johannes og fortell ham om det dere har hørt og sett:</verse>
				<verse number="5">At blinde begynner å se, lamme går, spedalske blir friske, døve hører, døde får liv igjen, og de fattige får høre det glade budskapet.</verse>
				<verse number="6">Si også til ham: ’Lykkelig er den som ikke tviler på meg.’ ”</verse>
				<verse number="7">Da disiplene til Johannes hadde gått, begynte Jesus å tale til folket om Johannes. Han sa: ”Når dere gikk ut til han i ødemarken, hva var det dere ville se? Ville dere se en svak person, lik et gresstrå som svaier hit og dit i vinden?</verse>
				<verse number="8">Selvfølgelig ikke! Ville dere se en person kledd i vakre klær? Nei, for da hadde det vært bedre om dere hadde gått til et kongelig palass.</verse>
				<verse number="9">Ville dere kanskje se en profet som bar fram Guds budskap? Ja, jeg sier dere at Johannes er mer enn en profet.</verse>
				<verse number="10">Han er den som Gud forteller om i Skriften når han sier: ’Lytt! Jeg sender min budbærer foran deg, og han skal forberede veien for deg.’</verse>
				<verse number="11">Jeg forsikrer dere at døperen Johannes har betydd mer enn noe annet menneske som har stått fram offentlig. Likevel kommer den minste blant dem som får være Guds eget folk, til å bety mer enn det Johannes gjorde her på jorden.</verse>
				<verse number="12">Helt fra den dagen da døperen Johannes begynte å tale til folket og fram til i dag, har Gud med kraft begynt å regjere blant menneskene, selv om det også finnes de som vil få det til å skje med vold.</verse>
				<verse number="13">At Gud skulle regjere på jorden, var blitt forutsagt av ham i Moseloven og ved profetene før Johannes begynte oppgaven sin.</verse>
				<verse number="14">Enten dere tror det eller ikke, så er likevel Johannes den som Gud snakket om da han sa at Elia skulle komme.</verse>
				<verse number="15">Lytt nøye og forsøk å forstå!</verse>
				<verse number="16">Hva skal jeg si om denne slekten som ikke vil tro? De er som barn som leker på torget og roper til de andre barna:</verse>
				<verse number="17">’Vi spilte bryllupsmelodier for dere, men dere ville ikke danse. Vi spilte sørgemusikk for dere, men dere ville ikke gråte.’</verse>
				<verse number="18">Akkurat slik reagerer de når det gjelder døperen Johannes og meg. Johannes drikker ikke vin og går ofte uten mat, og da sier de: ’Han er besatt av en ond Ånd.’</verse>
				<verse number="19">Men jeg, Menneskesønnen, spiser og drikker, og da beskylder de meg for å fråtse i mat, drikke og leve herrens glade dager sammen med de verste syndere! Men til slutt kommer endelig Gud i sin visdom til å få rett, når de ser resultatet av visdommen hans. ”</verse>
				<verse number="20">Jesus begynte å anklage de som bodde i byene der han hadde gjort de fleste miraklene sine, etter som de ikke hadde vendt om til Gud. Han sa:</verse>
				<verse number="21">”Hvor fryktelig kommer det ikke til å bli for dere som bor i Korasin og Betsaida! For om de miraklene jeg gjorde hos dere, hadde blitt gjort i Tyrus og Sidon, da hadde innbyggerne der angret syndene sine og vendt om til Gud for lenge siden.</verse>
				<verse number="22">Jeg forsikrer dere at på dommens dag skal både Tyrus og Sidon få en mildere straff enn dere!</verse>
				<verse number="23">Og dere, innbyggerne i Kapernaum, tror dere at dere skal bli opphøyet til himmelen? Nei, ned til helvete skal dere bli styrtet. For om de fantastiske miraklene som jeg gjorde hos dere, hadde blitt utført i Sodoma, da hadde byen eksistert like til denne dagen.</verse>
				<verse number="24">Jeg kan forsikre dere at Sodoma skal slippe lettere unna på dommens dag enn dere!”</verse>
				<verse number="25">Jesus ba denne bønnen: ”Jeg takker deg Far, du som er Herre over himmelen og jorden, for at du skjuler sannheten for de som tror seg å være lærde og kloke, men viser sannheten for dem som er ydmyke som et barn.</verse>
				<verse number="26">Ja, Far, slik har du bestemt det.”</verse>
				<verse number="27">Jesus fortsatte: ”Min Far i himmelen har overlatt alt til meg. Ingen kjenner Sønnen, uten Far i himmelen, og ingen kjenner Far i himmelen, uten Sønnen og de som Sønnen vil vise han for.</verse>
				<verse number="28">Kom til meg alle dere som er trette og kjemper med problemer og tunge byrder, så skal jeg gi dere hvile.</verse>
			</chapter>
			<chapter number="12">
				<verse number="1">På en hviledag gikk Jesus og disiplene langs noen kornåkrer. Disiplene var sultne og begynte å plukke aks for å spise.</verse>
				<verse number="2">Noen fariseere fikk se det og protesterte: ”Se hva de gjør! Det er jo forbudt å høste på hviledagen i følge Moseloven.”</verse>
				<verse number="3">Jesus sa til dem: ”Har dere aldri lest om det kong David gjorde da han og mennene som fulgte han, ble sultne?</verse>
				<verse number="4">Han gikk inn i Guds hus, og både han og de som var med ham spiste av de spesielle brødene som bare prestene har lov til å spise. De brøt også loven.</verse>
				<verse number="5">Har dere heller ikke lest i loven at prestene som gjør tjeneste i templet, får arbeide på hviledagen?</verse>
				<verse number="6">Jeg kan forsikre dere at her finnes en som er større enn templet!</verse>
				<verse number="7">Dersom dere forsto det som menes med ordene: ’Jeg vil heller at dere viser hverandre kjærlighet, enn at dere ofrer til meg’, da ville dere ikke dømme dem som er uskyldige.</verse>
				<verse number="8">For jeg, Menneskesønnen, har rett til å avgjøre hva som er tillatt på hviledagen.”</verse>
				<verse number="9">Litt etter gikk Jesus videre og kom inn i synagogen deres.</verse>
				<verse number="10">Der fikk han se en mann som hadde en handikappet hånd. Fariseerne spurte ham da: ”Tillater Moseloven at noen kan bli helbredet på hviledagen?” De håpet naturligvis at han skulle svare ”ja”, for da kunne de få noe å anklage ham for.</verse>
				<verse number="11">Han svarte: ”Om noen av dere har en sau og den faller i en grøft på hviledagen, griper han ikke da inn og drar opp sauen samme dagen? Selvfølgelig gjør han det!</verse>
				<verse number="12">Tenk på hvor mye mer verd et menneske er, enn en sau! Det er altså tillatt å gjøre godt på hviledagen.”</verse>
				<verse number="13">Så sa han til mannen: ”Rekk fram hånden din.” Da mannen gjorde det, ble hånden frisk, og like sterk som den andre!</verse>
				<verse number="14">Fariseerne gikk ut og begynte å legge opp planer om hvordan de kunne få Jesus arrestert og drept.</verse>
				<verse number="15">Da Jesus fikk greie på dette, dro han bort fra stedet der. Mange mennesker fulgte etter ham, og han helbredet alle de som var syke blant dem.</verse>
				<verse number="16">For ikke å vekke mistanker om hvem han var, forbød han dem strengt å fortelle om det som skjedde.</verse>
				<verse number="17">Gjennom dette ble det som Gud hadde sagt ved profeten Jesaja, til virkelighet:</verse>
				<verse number="18">”Dette er min utvalgte tjener! Han er min elskede, mitt hjertes glede. Jeg skal fylle ham med min Ånd, og han skal bevise for folket hva som er rettferdighet.</verse>
				<verse number="19">Han griper ikke til vold eller skriker, stemmen hans skal ikke bli hørt på gatene!</verse>
				<verse number="20">Han slår ikke ned de svake eller slukker ut det håp som er i ferd med å svinne bort. En dag skal han la rettferdigheten seire.</verse>
				<verse number="21">Han skal være verdens håp.”</verse>
				<verse number="22">De førte til han en besatt som var både blind og stum. Jesus helbredet ham, slik at han kunne se og snakke.</verse>
				<verse number="23">Folk ble helt forundret og sa: ”Kanskje Jesus likevel er den som skal arve kong Davids trone?”</verse>
				<verse number="24">Da fariseerne fikk høre om miraklet, sa de: ”Han driver sikkert ut de onde åndene med hjelp av Satan, som er høvding for de onde åndene.”</verse>
				<verse number="25">Jesus, som forsto hva fariseerne tenkte, sa til dem: ”Et rike som kommer i strid med seg selv, går under, og en by eller en familie som er i innbyrdes konflikt med hverandre, vil snart opphøre å eksistere.</verse>
				<verse number="26">Dersom Satan nå driver ut sine egne onde ånder, da strider han jo mot seg selv. Hvordan skal han da kunne fortsette å styre riket sitt?</verse>
				<verse number="27">Dersom jeg driver ut de onde åndene ved hjelp av Satan, hvilken kraft er det da deres egne tilhengere bruker når de driver dem ut? Kanskje dere selv kan svare på anklagene deres!</verse>
				<verse number="28">Dersom det er med Guds Ånd jeg driver ut de onde åndene, har jo Gud kommet for å regjere blant dere.</verse>
				<verse number="29">På denne måten er det: Satan er som en sterk mann. Om noen vil gå inn i huset til den sterke mannen og rane ham for det han eier, da må de først binde ham. Etterpå kan de gå inn og rane hjemmet hans.</verse>
				<verse number="30">Den som ikke er med meg, er imot meg, og den som ikke hjelper meg i mitt arbeid, han motarbeider meg.</verse>
				<verse number="31">Jeg advarer dere: All synd og spott kan bli tilgitt, men spott mot Guds Hellige Ånd blir ikke tilgitt. Det er en utilgivelig synd.</verse>
				<verse number="32">Den som sier noe mot meg, Menneskesønnen, kan få tilgivelse, men den som sier noe mot Guds Hellige Ånd, kommer aldri til å bli tilgitt, det være seg i denne verden eller i den kommende.</verse>
				<verse number="33">Et tre blir kjent igjen på frukten sin. Enten er treet godt og bærer god frukt, eller så er det dårlig og bærer dårlig frukt.</verse>
				<verse number="34">Ormeyngel! Hvordan kan dere som er onde, si noe godt? Munnen uttrykker jo det hjertet er fullt av.</verse>
				<verse number="35">Ordene fra et godt menneske viser den godhet som bor i hjertet, mens ordene fra et ondt menneske avslører det onde hjertet.</verse>
				<verse number="36">Jeg sier dere at på dommens dag skal dere få stå til rette for hvert unyttig ord dere har snakket.</verse>
				<verse number="37">De ordene dere nå bruker, skal avgjøre skjebnen for dere da. Enten kommer dere til å bli frikjent ved dem, eller så blir dere dømt ved dem.”</verse>
				<verse number="38">En dag kom noen av de skriftlærde sammen med fariseerne, og ba om å få se et tegn som skulle bevise at Jesus virkelig var Messias, den lovede kongen.</verse>
				<verse number="39">Jesus svarte: ”Denne onde og gudløse slekten krever et tegn, det eneste tegnet de skal få se, er det som skjedde med profeten Jona.</verse>
				<verse number="40">På samme måten som Jona var i den store fisken i tre døgn, kommer jeg, Menneskesønnen, til å være i jordens indre i tre døgn.</verse>
				<verse number="41">Innbyggerne i Ninive skal på dommens dag stå opp fra de døde sammen med dere og dømme dere. De ga opp sin onde livsstil og vendte seg om til Gud da de hørte Jona holde fram Guds budskap. Og her finnes en som er større enn Jona, men dere nekter å tro på ham.</verse>
				<verse number="42">Også dronningen fra Syden skal på dommens dag stige fram som vitne mot denne slekten og dømme den. Hun kom jo helt fra et fjernt land for å høre på visdommen til Salomo. Og her finnes en som er større enn Salomo, men dere nekter å tro på ham.</verse>
				<verse number="48">Men han svarte: ”Moren min og brødrene mine! Hvem er det?”</verse>
				<verse number="49">Så pekte han på disiplene og sa: ”Dette er moren min og brødrene mine.</verse>
				<verse number="50">Hver og en som lyder min Far i himmelen, er broren, og søsteren og moren min!”</verse>
			</chapter>
			<chapter number="13">
				<verse number="1">Samme dagen gikk Jesus hjemmefra og satte seg nede ved sjøen for å undervise.</verse>
				<verse number="4">Mens han sådde, falt noe av såkornet på veien langs åkeren, og fuglene kom og plukket det i seg.</verse>
				<verse number="5">Noe korn falt der jorden var steinete og jordlaget tynt. Her vokste plantene raskt opp,</verse>
				<verse number="6">men i den hete solen visnet de og døde, etter som røttene satt så grunt i bakken.</verse>
				<verse number="7">Noe korn falt blant tistlene, og mens tistlene vokste opp, kvalte de kornplantene.</verse>
				<verse number="8">Mestedelen av kornet falt i fruktbar jord og ga 30, 60 og til og med 100 ganger så mye avling som bonden hadde sådd.</verse>
				<verse number="9">Lytt nøye og forsøk å forstå!”</verse>
				<verse number="10">Disiplene kom seinere til Jesus og spurte: ”Hvorfor forteller du slike bilder som dette for folket?”</verse>
				<verse number="11">Da forklarte han og sa: ”Dere har fått gaven til å forstå undervisningen min om hvordan Gud vil frelse menneskene og gjøre dem til sitt eget folk, men andre har ikke fått den gaven.</verse>
				<verse number="12">De som forstår det jeg sier, skal med tiden forstå enda mer. Men de som ikke forstår noe særlig av det, de skal til slutt miste også den lille innsikten de hadde.</verse>
				<verse number="13">Det er derfor jeg forteller disse bildene, slik at menneskene skal høre og se, men likevel ikke forstå.</verse>
				<verse number="14">Gjennom dette blir det til virkelighet som Gud har forutsagt hos profeten Jesaja: ’Dere skal høre det jeg sier, men likevel ikke forstå. Dere skal se det jeg gjør, men likevel ikke fatte!</verse>
				<verse number="15">Ja, dette folkets hjerter er så hardt og likegyldig at de ikke kan forstå. Deres hørsel er sløvet, slik at de ikke kan høre, og de har lukket øynene sine, slik at de ikke kan se. Derfor kan de ikke vende om til meg og bli helbredet!’</verse>
				<verse number="16">Men dere kan være lykkelige, for øynene deres kan se og ørene deres kan høre.</verse>
				<verse number="17">Jeg forsikrer dere at mange profeter, og andre som fulgte Guds vilje, har lengtet etter å få se og høre det som dere nå får være med om, men de fikk aldri muligheten til det.</verse>
				<verse number="18">Her er forklaringen om bonden som sådde såkornet i åkeren:</verse>
				<verse number="19">Den harde veien langs åkeren, der noe av såkornet falt, ligner hjertet til en person som hører budskapet om at Gud vil frelse menneskene og gjøre de til sitt eget folk, men ikke tar det på alvor. Straks er den onde på plass og plukker bort såkornet fra hjertet.</verse>
				<verse number="20">Det tynne jordlaget er likt hjertet til en person som hører budskapet og tar imot det med ekte glede,</verse>
				<verse number="21">men som ikke har dybde i seg, slik at røttene kan utvikle seg. Etter en tid kommer vanskeligheter eller forfølgelser på grunn av troen, da avtar entusiasmen og han forlater troen.</verse>
				<verse number="22">Jorden som var dekket med frø fra tistler, kan bli sammenlignet med en person som hører budskapet, men lar hverdagens bekymringer og begjæret etter å tjene mest mulig penger kvele det han fikk høre. Budskapet får ikke påvirke livet hans.</verse>
				<verse number="23">Den fruktbare jorden derimot, ligner hjertet til en person som hører til budskapet og forstår det og lar det påvirke hele livet sitt. Han gir en avling som er 30, 60 eller til og med 100 ganger så stor som den mengde såkorn som falt i hjertet hans.”</verse>
				<verse number="24">Dette er et annet bilde som Jesus fortalte: ”Der Gud bestemmer, blir det som når en bonde sådde rent såkorn i åkeren sin.</verse>
				<verse number="25">En natt da alle lå og sov, kom fienden hans og sådde ugress blant hveten. Etterpå snek han usett bort.</verse>
				<verse number="26">Da såkornet begynte å spire og sette i aks, vokste også ugresset opp.</verse>
				<verse number="27">Tjenerne til bonden gikk til ham og sa: ’Herre, åkeren der du sådde det rene såkornet, er full av ugress! Hvor kommer det fra?’</verse>
				<verse number="28">’Det må være en fiende som har vært der’, svarte herren deres. Tjeneren spurte da: ’Skal vi rykke opp ugresset?’</verse>
				<verse number="29">’Nei’, sa han, ’da kommer dere til å skade hveten samtidig.</verse>
				<verse number="30">La begge deler vokse sammen til det blir tid for å høste. Når tiden er inne, skal jeg si til høstfolkene: Skill bort ugresset og bunt det sammen, slik at det kan bli brent opp. Etterpå kan dere samle inn hveten i mitt forrådskammer.’ ”</verse>
				<verse number="31">Jesus fortalte også dette bildet for dem: ”Der Gud bestemmer, blir det som når en gartner sår et sennepsfrø i hagen. Det er det minste av alle frøene,</verse>
				<verse number="32">men når det har vokst opp, er det størst blant krydderplantene. Det blir til et tre der fuglene kan komme og bygge reir i grenene.”</verse>
				<verse number="33">Han fortalte også et annen bilde: ”Der Gud bestemmer, blir det som når en kvinne blander gjær i deigen mens hun baker. Hun tar bare en liten smule gjær og blander den inn i en stor mengde mel og elter alt sammen. Over tid virker gjæren i hele deigen.”</verse>
				<verse number="34">Alt dette fortalte Jesus til folket ved å bruke bilder. Ja, han talte bare til dem gjennom bilder.</verse>
				<verse number="35">Ved dette ble det virkelig som Gud hadde forutsagt ved sin profet: ”Jeg skal tale i bilder, jeg skal fortelle hemmeligheter som er gjemt fra verdens skapelse av.”</verse>
				<verse number="36">Litt etter dro Jesus fra folket og gikk til huset der han bodde. Der ba disiplene om at han måtte forklare bildet om ugresset og hveten for dem.</verse>
				<verse number="37">”Det skal jeg gjøre”, sa han. ”Jeg, Menneskesønnen, er den som sår det rene såkornet.</verse>
				<verse number="38">Åkeren er verden, og såkornet representerer de menneskene som tilhører Gud og er hans eget folk. Ugresset er de som tilhører den onde.</verse>
				<verse number="39">Fienden, som sådde ugresset blant hveten, er djevelen. Høsttiden er verdens ende, og høstfolkene er englene.</verse>
				<verse number="40">Som når ugresset blir skilt fra hveten og brent opp, slik skal det være ved tidenes slutt.</verse>
				<verse number="41">Jeg, Menneskesønnen, skal sende ut englene mine, og de skal rense Guds verden. De skal ta bort alle dem som lokker menneskene til synd og gjør det som er ondt.</verse>
				<verse number="42">De onde skal bli kastet i den brennende ovnen. Der skal de gråte av angst og fortvilelse.</verse>
				<verse number="43">De som følger Faderens vilje, skal lyse som solen i den nye verden der deres Far i himmelen regjerer. Lytt nøye og forsøk å forstå!”</verse>
				<verse number="44">Jesus fortalte enda flere bilder. Han sa: ”Der Gud bestemmer, blir det som når en mann oppdager en skatt i en åker. I sin iver graver han ned skatten igjen og går og selger alt han eier for å kunne kjøpe åkeren, for at skatten kan bli hans.</verse>
				<verse number="45">Der Gud bestemmer, blir det også som når en kjøpmann er på jakt etter kostbare perler.</verse>
				<verse number="46">Når han oppdager en ekstra verdifull perle, går han av sted og selger alt han eier for å kunne kjøpe den.</verse>
				<verse number="47">Der Gud bestemmer, blir det også som når noen kaster not ut i sjøen for å fange fisk av forskjellige slag, både spiselige og uspiselige.</verse>
				<verse number="48">Når noten er full drar de den opp på stranden og setter seg ned og sorterer fisken. De spiselige fiskene samler de i en korg, men de andre kaster de fra seg.</verse>
				<verse number="49">Slik skal det bli ved tidenes slutt. Englene skal komme og skille de onde menneskene fra de som følger Guds vilje.</verse>
				<verse number="50">Etterpå blir de onde kastet i den brennende ovnen. Der skal de gråte av angst og fortvilelse.</verse>
				<verse number="51">Har dere forstått alle disse bildene?” ”Ja”, sa de, ”det har vi.”</verse>
				<verse number="52">Da sa han: ”Det betyr at hver person som kjenner til Skriften, og nå hører til det folk som Gud regjerer over, i fortsettelsen kan fortelle om både den nye og den gamle måten å tjene Gud på.”</verse>
				<verse number="53">Da Jesus hadde fortalt alle disse bildene, dro fra han stedet.</verse>
				<verse number="54">Han kom litt etter til hjembyen sin Nasaret. Der underviste han i synagogen. Han overrasket alle med sin visdom og miraklene sine.</verse>
				<verse number="55">”Hvordan er dette mulig?” undret folket. ”Dette er jo bare sønnen til snekkeren. Vi kjenner moren hans, Maria, og brødrene hans Jakob, Josef, Simon og Judas.</verse>
				<verse number="56">Alle søstrene hans bor jo her. Hvor har han fått alt dette fra?”</verse>
				<verse number="57">Og de irriterte seg over ham. Da sa Jesus til dem: ”En profet som bringer Guds budskap, blir anerkjent over alt, bortsett fra i sin egen hjemby og i sin egen familie.”</verse>
				<verse number="58">Siden de ikke trodde på ham gjorde han bare noen få mirakler der.</verse>
			</chapter>
			<chapter number="14">
				<verse number="1">Etter en tid fikk kong Herodes høre alt det folk fortalte om Jesus.</verse>
				<verse number="2">Han sa da til tjenerne sine: ”Det må være døperen Johannes som har stått opp fra de døde. Det er derfor han kan gjøre slike mirakler.”</verse>
				<verse number="3">Herodes hadde nemlig under press fra kona si, Herodias, arrestert Johannes og latt ham binde og kaste i fengsel. Herodias hadde først vært gift med Filip, som var bror til kongen.</verse>
				<verse number="4">Johannes hadde sagt rett ut til Herodes: ”Det er ikke tillatt for deg å leve sammen med henne.”</verse>
				<verse number="5">Helst hadde Herodes ønsket å drepe Johannes, men han var redd for folket, som mente at Johannes var en profet som bar fram Guds budskap.</verse>
				<verse number="6">Men da Herodes feiret sin fødselsdag, danset datteren til Herodias for gjestene. Og Herodes ble helt fortryllet over dansen hennes.</verse>
				<verse number="7">Han sverget på at han ville gi henne hva hun enn ba om.</verse>
				<verse number="8">Moren fikk henne til å si: ”Jeg vil ha hodet til døperen Johannes på et fat.”</verse>
				<verse number="9">Kongen ble svært sjokkert, men på grunn av det løfte han hadde gitt, og etter som han ikke ville ta tilbake det han hadde sagt i påhør av gjestene, ga han befaling om at hun skulle få kravet oppfylt.</verse>
				<verse number="10">Derfor ble Johannes halshugget i fengslet.</verse>
				<verse number="11">De la hodet hans på et fat og ga det til jenta, som i sin tur bar det til moren sin.</verse>
				<verse number="12">Etterpå kom disiplene til Johannes og hentet kroppen og begravde den. Senere gikk de til Jesus og fortalte det som hadde skjedd.</verse>
				<verse number="13">Da Jesus fikk høre det som hadde skjedd, drog han med båt til en avsides plass for å være for seg selv. Folket i byene fikk imidlertid greie på det og fulgte etter til fots langs sjøen.</verse>
				<verse number="14">Da Jesus steg ut av båten og fikk se alt folket som hadde samlet seg, følte han sympati med dem, og han helbredet de som var syke.</verse>
				<verse number="15">På kvelden kom disiplene bort til ham og sa: ”Det er allerede seint, og det finnes ikke noe å spise her i ødemarken. Send folket av sted for at de kan gå til byene i nærheten og kjøpe mat.”</verse>
				<verse number="16">Men Jesus svarte: ”Det trenger de ikke. Dere kan selv gi dem mat!”</verse>
				<verse number="17">”Skal vi?”, utbrøt de. ”Vi har jo bare fem brød og to fisker!”</verse>
				<verse number="18">”Gi det dere har til meg”, sa han.</verse>
				<verse number="19">Så ba han folket å slå seg ned i gresset. Han tok de fem brødene og de to fiskene, så opp mot himmelen og takket Gud. Han brøt brødene i biter og ga dem til disiplene, som delte ut til folket.</verse>
				<verse number="20">Alle spiste og ble mette, og da de samlet sammen det som var igjen, ble det tolv fulle kurver.</verse>
				<verse number="21">Det var omkring 5 000 menn som hadde spist, i tillegg til kvinner og barn.</verse>
				<verse number="22">Straks etter dette ba Jesus disiplene om å sette seg i båten og reise i forveien over til andre siden av sjøen. Selv stanset han igjen for å se at folket kom seg på hjemvei.</verse>
				<verse number="23">Da han hadde gjort det, gikk han opp på fjellet for å be. Der var han alene til det ble kveld.</verse>
				<verse number="24">I mens hadde disiplene kommet i vanskeligheter langt ute på sjøen. Det blåste opp, og de hadde store problemer med å ta seg over til den andre siden etter som det var motvind.</verse>
				<verse number="25">Straks før det begynte å lysne, kom Jesus gående til dem på vannet.</verse>
				<verse number="26">Da disiplene fikk se ham gå på sjøen, ble de livredde. De trodde det var et spøkelse, og skrek av redsel.</verse>
				<verse number="27">Men Jesus snakket straks til dem og sa: ”Ro dere ned, det er jeg. Vær ikke redde.”</verse>
				<verse number="28">Da ropte Peter: ”Herre, om det virkelig er deg, da kan du vel si at jeg får komme til deg på vannet.”</verse>
				<verse number="29">”Javisst”, sa Jesus. ”Kom!” Peter klatret over båtripen og begynte gå på vannet mot Jesus.</verse>
				<verse number="30">Da han stirret mot de høye bølgene, ble han lammet av redsel og begynte å synke. ”Redd meg, Herre!” skrek han.</verse>
				<verse number="31">Og straks rakte Jesus ut hånden og grep tak i ham. ”Er troen din så liten?” sa Jesus. ”Hvorfor tvilte du?”</verse>
				<verse number="32">Etterpå steg de i båten, og i samme øyeblikk la vinden seg.</verse>
				<verse number="33">De som var i båten, falt ned for Jesus og sa: ”Du må være Guds sønn!”</verse>
				<verse number="34">Da Jesus og disiplene hadde reist over sjøen, gikk de i land ved Gennesaret.</verse>
				<verse number="35">Der ble Jesus straks kjent igjen av folket på stedet. De sendte bud til hele distriktet for å spre nyheten om hans ankomst. Snart kom folk dit med alle sine syke.</verse>
				<verse number="36">De ba om at de i det minste måtte få røre ved dusken på kappen hans. Og alle som gjorde det, ble friske!</verse>
			</chapter>
			<chapter number="15">
				<verse number="1">Senere kom noen fariseere og noen av de skriftlærde fra Jerusalem for å diskutere med Jesus.</verse>
				<verse number="2">”Hvorfor bryter disiplene dine de gamle jødiske reglene?” spurte de. ”De vasker ikke hendene før de spiser.”</verse>
				<verse number="3">Han svarte: ”Hvorfor bryter dere selv Guds bud ved å følge egne regler?</verse>
				<verse number="4">Gud sier for eksempel: ’Vis respekt for foreldrene dine’, og: ’Den som forbanner foreldrene sine, skal bli dømt til døden.’</verse>
				<verse number="7">Dere er falske mennesker som bare later som om dere er lydige mot Gud! Profeten Jesaja hadde rett da han bar fram Guds budskap om dere og sa:</verse>
				<verse number="8">’Dette folket ærer meg med ordene sine, men de nekter å være lydige mot meg.</verse>
				<verse number="9">Deres tilbedelse er verdiløs, for de budene de lærer, er menneskene sine egne regler og ikke Guds bud. ’ ”</verse>
				<verse number="10">Så kalte Jesus til seg folket og sa: ”Lytt til det jeg sier og forsøk å forstå:</verse>
				<verse number="11">Dere blir ikke uverdige for Gud på grunn av det dere spiser og stapper i munnen! Det er det dere sier, det som kommer ut av munnen, som gjør dere uverdige!”</verse>
				<verse number="12">Da gikk disiplene bort til ham og sa: ”Vet du at du irriterte fariseerne med det du sa?”</verse>
				<verse number="13">Jesus svarte: ”Hver plante som ikke er plantet av min Far i himmelen, skal bli rykket opp med roten,</verse>
				<verse number="14">Ikke bry dere om fariseerne. De er blinde ledere som veileder andre blinde. Når en blind leder en blind, faller begge i samme grøften.”</verse>
				<verse number="15">Peter ba at Jesus måtte forklare hva han mente med at ingen blir uverdige for Gud på grunn av det de spiser.</verse>
				<verse number="16">”Forstår heller ikke dere det jeg mener?” spurte Jesus.</verse>
				<verse number="17">”Innser dere ikke at det dere spiser, bare passerer gjennom magen og kommer ut igjen?</verse>
				<verse number="18">Ordene dere sier kommer derimot fra hjertet. Derfor er det dette som gjør menneskene uverdige for Gud.</verse>
				<verse number="19">Fra hjertet kommer onde tanker, mord, utroskap i ekteskapet, seksuell løssluppenhet, tyveri, løgn og sladder.</verse>
				<verse number="20">Det er slikt som gjør menneskene uverdige. Ingen blir uverdig for Gud ved å spise uten først å ha vasket hendene.”</verse>
				<verse number="21">Jesus dro fra Galilea og til distriktet rundt byene Tyrus og Sidon.</verse>
				<verse number="22">En kanaaneisk kvinne fra området der kom til ham og ropte: ”Herre, du som skal arve kong Davids trone, ha medfølelse med meg. Min datter er besatt av en ond Ånd, og den plager henne støtt og stadig.”</verse>
				<verse number="23">Jesus svarte henne ikke med et ord. Disiplene kom derfor og sa til ham: ”Send henne bort, hun forfølger oss jo med ropene sine.”</verse>
				<verse number="24">Han sa til kvinnen: ”Jeg har fått i oppgave å hjelpe Israels folk, Guds tapte sauer.”</verse>
				<verse number="25">Kvinnen kom nærmere og falt på kne og ba ham på nytt: ”Herre, hjelp meg!”</verse>
				<verse number="26">Jesus svarte: ”Det er ikke rett å ta brødet fra barna og kaste det til hundene.”</verse>
				<verse number="27">”Det er sant, Herre”, sa hun, ”men til og med hundene har rett til å spise de smulene som faller fra bordet til herrene deres.”</verse>
				<verse number="28">”Kvinne”, sa Jesus til henne, ”troen din er sterk. Du skal få det du ber om.” Og i samme øyeblikk ble datteren hennes helbredet.</verse>
				<verse number="29">Jesus vendte nå tilbake til Genesaretsjøen og gikk opp på en fjellskråning i nærheten og satte seg der.</verse>
				<verse number="30">Snart hadde det samlet seg en stor folkemasse omkring ham. De hadde med seg handikappede, utviklingshemmede, blinde, stumme og mange andre. De la dem foran Jesus, og han helbredet dem.</verse>
				<verse number="31">Folk var helt forundret, for de stumme begynte å snakke, utviklingshemmede ble friske, handikappede gikk, og blinde kunne se! Alle hyllet Israels Gud.</verse>
				<verse number="32">Senere kalte Jesus på disiplene og sa: ”Jeg har stor medfølelse med folket. De har nå vært her i tre dager og har ikke noe å spise. Jeg vil ikke sende dem sultne bort, for da vil kanskje noen svime av langs veien på grunn av utmattelse.”</verse>
				<verse number="33">Disiplene svarte: ”Hvor skal vi få nok mat til alle her i ødemarken?”</verse>
				<verse number="34">Jesus spurte dem: ”Hvor mye mat har dere?” ”Sju brød og noen små fisker”, svarte de.</verse>
				<verse number="35">Jesus ba folket å slå seg ned på marken.</verse>
				<verse number="36">Han tok de sju brødene og fiskene og takket Gud. Så brøt han dem i biter og ga til disiplene, som i sin tur delte dem ut til folket.</verse>
				<verse number="37">Alle spiste og ble mette. Da de samlet sammen restene som var til overs, ble det sju fulle kurver.</verse>
				<verse number="38">Det var 4 000 menn som hadde spist. I tillegg kom kvinner og barn.</verse>
				<verse number="39">Etterpå ba Jesus folket om å gå hjem. Selv steg han ombord i en båt og seilte over sjøen til Magadan.</verse>
			</chapter>
			<chapter number="16">
				<verse number="1">Fariseerne og saddukeerne kom til Jesus, og forlangte at han skulle gi dem et tegn fra Gud som bevis på hvem han var.</verse>
				<verse number="4">Denne onde og gudløse slekten vil se tegn fra Gud. Det eneste tegnet de kommer til å få se, er det som skjedde med Jona. ” Så dro Jesus fra dem og gikk derfra.</verse>
				<verse number="5">Da de var på vei over til den andre siden av sjøen, oppdaget disiplene at de hadde glemt å ta med seg brød.</verse>
				<verse number="6">Jesus sa da til dem: ”Ta dere i vare for den gjæren som fariseerne og saddukeerne sprer.”</verse>
				<verse number="7">”Hva mener han?” spurte disiplene hverandre. De trodde at han sa dette fordi de hadde glemt å ta med seg brød.</verse>
				<verse number="8">Da Jesus hørte de diskutere dette, sa han til dem: ”Så svak tro dere har! Hvorfor er dere så urolige for at dere ikke har noe brød?</verse>
				<verse number="9">Forstår dere fortsatt ingenting? Husker dere ikke den gangen jeg mettet mer enn 5 000 personer med fem brød, og hvor mange kurver dere da fikk til overs?</verse>
				<verse number="10">Husker dere ikke den andre gangen da jeg mettet mer enn 4 000 personer med sju brød, og hvor mange kurver dere da fikk til overs?</verse>
				<verse number="11">Hvordan kan dere tro at jeg snakket om brød? Jeg sier på nytt til dere: Ta dere i være for den gjæren som fariseerne og saddukeerne sprer om seg.”</verse>
				<verse number="12">Da forsto de endelig at han med ”gjær” mente den falske undervisningen til fariseerne og saddukeerne, og at det var den han advarte dem mot.</verse>
				<verse number="13">Da Jesus kom til området rundt Cæsarea Filippi, spurte han disiplene: ”Hvem sier folk at jeg, Menneskesønnen, er?”</verse>
				<verse number="14">De svarte: ”Noen sier døperen Johannes, noen sier Elia og andre Jeremia eller en av de andre profetene som før i tiden bar fram Guds budskap. ”</verse>
				<verse number="15">Da spurte han dem: ”Hvem tror dere at jeg er?”</verse>
				<verse number="16">Simon Peter svarte: ”Du er Messias, den lovede kongen, Sønn til den Gud som er og blir.”</verse>
				<verse number="17">”Du kan virkelig kjenne deg lykkelig, Simon, sønn av Jonas”, sa Jesus, ”for min Far i himmelen har selv vist deg dette. Ingen kan på egen hånd få innsikt i den saken.</verse>
				<verse number="18">Du er Peter, en klippe, og på denne klippe vil jeg bygge min menighet. Helvetes krefter skal ikke kunne beseire den.</verse>
				<verse number="19">Jeg skal gi deg nøklene inn til Guds nye verden. Du skal få i oppdrag å fortelle menneskene at Gud har erklært dem skyldige, men du skal også fortelle dem at de har blitt fri fra sin skyld. ”</verse>
				<verse number="20">Han forbød disiplene å si til andre at han var Messias, den lovede kongen.</verse>
				<verse number="21">Etter dette begynte Jesus å snakke åpent ut med disiplene om at han skulle gå til Jerusalem, og alt som skulle skje der. Han forklarte at folkets ledere, øversteprestene og de skriftlærde, ville gjøre det slik at han måtte lide mye og til slutt bli drept, men at han på den tredje dagen skulle stå opp fra de døde igjen.</verse>
				<verse number="22">Peter tok ham da til siden, protesterte og sa: ”Gud kommer til å ta hånd om deg, Herre! Dette skal aldri skje med deg!”</verse>
				<verse number="23">Men Jesus vendte seg mot Peter og sa: ”Gå bort fra meg, Satan! Du forsøker å få meg til å synde, for det du tenker, er mennesketanker og kommer ikke fra Gud.”</verse>
				<verse number="24">Jesus sa til disiplene: ”Om noen vil bli disiplene mine, da kan han ikke lenger tenke på seg selv, men han må følge mitt eksempel og være beredt til å dø.</verse>
				<verse number="25">Ja, den som klamrer seg fast til livet, vil til slutt miste det, men den som mister livet sitt for min skyld, vil finne det.</verse>
				<verse number="26">Hvilken gevinst får et menneske om det blir gitt hele verden i hendene, men samtidig mister det evige livet? Alle pengene i hele verden kan ikke hjelpe et menneske til å få livet tilbake.</verse>
				<verse number="27">Jeg, Menneskesønnen, skal komme i min Fars herlighet med mine engler og dømme hvert enkelt menneske for det de har gjort.</verse>
				<verse number="28">Men tro meg: Noen av dere som nå står her, skal ikke dø før de har sett meg, Menneskesønnen, komme med kongelig makt. ”</verse>
			</chapter>
			<chapter number="17">
				<verse number="1">Seks dager seinere tok Jesus med seg Peter, Jakob og broren hans Johannes, til toppen av et høyt fjell. Der kunne de være for seg selv.</verse>
				<verse number="2">Utseende hans forandret seg mens de så på, ansiktet lyste som solen, og klærne ble blendende hvite.</verse>
				<verse number="3">De fikk se Moses og Elia stå og snakke med Jesus.</verse>
				<verse number="4">Da sa Peter til Jesus: ”Herre, dette er et fantastisk sted å være på. Om du vil, kan jeg bygge tre hytter, en til deg, en til Moses og en til Elia.”</verse>
				<verse number="5">Akkurat i det han sa dette, ble de omsluttet av en lysende sky, og en stemme fra skyen sa: ”Dette er min elskede Sønn, han er min glede. Lytt til ham!”</verse>
				<verse number="6">Da disiplene hørte stemmen, ble de fryktelig redde og kastet seg med ansiktet ned mot jorden.</verse>
				<verse number="7">Men Jesus gikk bort og rørte ved dem. ”Reis dere opp”, sa han, ”og vær ikke redde!”</verse>
				<verse number="8">Da de så opp, var det ingen andre der enn Jesus.</verse>
				<verse number="9">På vei ned fra fjellet sa Jesus strengt til dem: ”Ikke fortell til noen om det dere har sett, før jeg, Menneskesønnen, har stått opp fra de døde.”</verse>
				<verse number="10">Da spurte disiplene han: ”Hvorfor påstår de skriftlærde at Elia må vende tilbake før Messias, den lovede kongen, kommer?”</verse>
				<verse number="11">Jesus svarte: ”De skriftlærde har rett. Elia må først komme og sette alt i rette skikk.</verse>
				<verse number="12">Faktum er at han allerede har kommet, men ingen kjente ham igjen, og de behandlet ham dårlig. På samme måten skal de også la meg, Menneskesønnen, få lide.”</verse>
				<verse number="13">Da forsto disiplene at han snakket om døperen Johannes.</verse>
				<verse number="14">Da de hadde kommet ned fra fjellet og møtte folket igjen, kom det fram en mann og falt på kne for Jesus og sa:</verse>
				<verse number="15">”Herre, ha medfølelse med sønnen min! Han får grusomme krampeanfall og lider mye. Han faller ofte i ilden eller i vannet.</verse>
				<verse number="16">Jeg tok ham med til disiplene dine, men de kunne ikke helbrede ham.”</verse>
				<verse number="17">”Dere er håpløse mennesker som ikke vil tro!” utbrøt Jesus. ”Hvor lenge skal jeg være hos dere? Hvor lenge skal jeg holde ut med dere? Ta gutten hit til meg.”</verse>
				<verse number="18">Jesus snakket strengt til den onde ånden, og den forlot gutten. Fra det øyeblikket var han frisk.</verse>
				<verse number="19">Da Jesus og disiplene var alene igjen, spurte de Jesus: ”Hvorfor kunne ikke vi drive ut den onde ånden?”</verse>
				<verse number="20">”Fordi dere har så liten tro”, svarte Jesus. ”Jeg forsikrer dere, om troen deres bare var så stor som et sennepsfrø, ville dere kunne si til dette fjellet: ’Flytt deg dit bort’, og det ville gjøre det. Ikke noe ville være umulig for dere.”</verse>
				<verse number="22">Da de igjen var samlet i Galilea, sa Jesus til dem: ”Jeg, Menneskesønnen, skal bli forrådt og utlevert til menneskene,</verse>
				<verse number="23">og de kommer til å drepe meg. Men på den tredje dagen skal jeg stå opp fra de døde igjen.” Da ble disiplene fulle av sorg og sterkt bedrøvet.</verse>
				<verse number="24">Da de hadde vendt tilbake til Kapernaum, kom noen funksjonærer som krevde inn tempelskatten, bort til Peter og spurte: ”Betaler ikke mesteren deres tempelskatt?”</verse>
				<verse number="25">Peter svarte: ”Jo, visst gjør han det.” Så gikk han inn i huset for å snakke med Jesus om dette. Men før han fikk en sjanse til å si noe, spurte Jesus ham: ”Hva tror du, Simon? Krever kongene på jorden toll og skatt av sitt eget folk eller av de fremmed folkene som de har erobret?”</verse>
				<verse number="26">”Av fremmed folk naturligvis”, svarte Peter. ”Da slipper altså den som er medborger å betale skatt”, sa Jesus.</verse>
				<verse number="27">”Men vi skal ikke gi dem noe å anklage oss for. Gå derfor ned til stranden og kast ut en fiskekrok og åpne munnen på den første fisken du får. Da kommer du til å finne en sølvmynt som rekker til skatt for oss begge to. Ta den og betal til funksjonærene.”</verse>
			</chapter>
			<chapter number="18">
				<verse number="1">Litt seinere kom disiplene bort til Jesus og spurte hvem som er den største blant dem som får være Guds eget folk.</verse>
				<verse number="2">Da ropte Jesus på et lite barn og stilte det midt blant dem</verse>
				<verse number="3">og sa: ”Jeg forsikrer dere, om dere ikke forandrer dere og blir som små barn, da kommer dere slett ikke til å få tilhøre Guds eget folk.</verse>
				<verse number="4">Den som gjør seg liten og ydmyk som dette barnet, han er den største blant dem som får være Guds eget folk.</verse>
				<verse number="5">Og den av dere som tar imot et slikt barn fordi det tilhører meg, han tar imot meg.</verse>
				<verse number="6">Dersom noen leder vill en av disse små som tror på meg, og får han til å synde, da ville det være bedre for den personen å få en stor stein surret til halsen sin og bli kastet i havet.</verse>
				<verse number="7">Ulykken skal ramme verden på grunn av all ondskapen deres! Menneskene kommer alltid til å bli fristet av synd, men ulykken skal ramme det menneske som frister andre.</verse>
				<verse number="8">Om hånden eller foten din får deg til å synde, da hugg den av og kast den fra deg. Det er bedre å få et evig liv sammen med Gud og heller savne den ene hånden eller foten, enn å bli kastet i helvetes ild med både hender og føtter i behold.</verse>
				<verse number="9">Og om øye ditt får deg til å synde, da riv det ut og kast det fra deg. Det er bedre å få et evig liv sammen med Gud og heller savne et øye, enn å bli kastet i helvetes ild med begge øynene i behold.</verse>
				<verse number="10">Pass på at dere ikke forakter en eneste av disse små, for jeg sier dere at englene deres alltid har adgang til min Far i himmelen.</verse>
				<verse number="12">La meg bruke et bilde: Om en mann har 100 sauer og plutselig oppdager at en av dem har gått seg vill, hva tror dere han da gjør? Overlater han ikke de 99 andre til seg selv i fjellet, og gir seg av sted for å lete etter den ene som har forsvunnet?</verse>
				<verse number="13">Jo, og når han endelig har funnet den, kan jeg fortelle dere at han gleder seg mer over den ene sauen, enn over de 99 andre som aldri var på villstrå.</verse>
				<verse number="14">På samme måten vil ikke deres Far i himmelen at en eneste av disse små skal gå tapt.”</verse>
				<verse number="15">Jesus fortsatte: ”Dersom en troende har handlet galt mot deg, da gå personlig til ham for å diskutere det onde han har gjort. Lytter han på deg og bekjenner at han har handlet galt, da har du vunnet tilbake din troende bror.</verse>
				<verse number="16">Dersom han ikke hører på deg, kan du hente en eller to personer som sammen med deg kan være vitner til det som blir sagt. Det blir krevd to eller tre vitner for at en sak skal bli avgjort rettferdig.</verse>
				<verse number="17">Nekter han fortsatt å høre på deg, skal du ta saken opp i menigheten. Og om menigheten da gir deg rett, men han ikke vil akseptere det, da skal du behandle ham som en toller eller som en annen gudløs person.</verse>
				<verse number="18">Jeg sier dere at dere skal få i oppdrag å fortelle mennesker at Gud har erklært dem skyldige, men også gjøre kjent at de er satt fri fra skyld.</verse>
				<verse number="19">Jeg sier dere at alt det som to av dere her på jorden blir enige å be om, det skal dere få av min Far i himmelen.</verse>
				<verse number="20">For der to eller tre av mine er samlet, der er jeg midt iblant dem.”</verse>
				<verse number="21">Da kom Peter bort til ham og spurte: ”Herre, hvor mange ganger må jeg tilgi et menneske som handler galt mot meg? Rekker det med sju ganger?”</verse>
				<verse number="22">”Nei”, svarte Jesus. ”Du skal tilgi 70 ganger sju ganger!” Og så tilføyde han:</verse>
				<verse number="23">”Der Gud bestemmer, blir det som i denne fortellingen: En konge ville skaffe seg oversikt over regnskapene til tjenerne sine.</verse>
				<verse number="24">Da han begynte granskningen, viste det seg at en av dem var skyldig flere milliarder.</verse>
				<verse number="25">Etter som tjeneren ikke kunne betale pengene tilbake, ga kongen befaling om at han skulle bli solgt, han selv, kona hans, barna og alt han eide, alt for at gjelden kunne bli betalt på den måten.</verse>
				<verse number="26">Tjeneren kastet seg fortvilt ned for føttene til kongen og ba: ’Gi meg bare litt tid, så skal jeg betale alt sammen.’</verse>
				<verse number="27">Da fikk kongen medfølelse, løslot ham og avskrev gjelden hans.</verse>
				<verse number="28">Men da tjeneren gikk fra forsoningsmøtet, møtte han en annen tjener som skyldte ham en sum penger som tilsvarte tre månedslønner. Han tok kvelertak på ham og forlangte pengene tilbake.</verse>
				<verse number="29">Arbeidskameraten hans falt da ned for han og sa: ’Gi meg bare litt tid, så skal jeg betale.’</verse>
				<verse number="30">Mannen ville ikke vente, men gikk bort og ordnet det slik at tjeneren ble satt i fengsel til hele gjelden var betalt.</verse>
				<verse number="31">Da de andre tjenerne fikk greie på dette, ble de opprørte og sinte. De gikk til kongen og fortalte det som hadde skjedd.</verse>
				<verse number="32">Kongen kalte da til seg mannen som han hadde ettergitt alt, og sa: ’Din kalde og kyniske usling! Her avskrev jeg den store gjelden din bare fordi du ba meg om det.</verse>
				<verse number="33">Burde ikke du også i din tur hatt like stor medfølelse med din arbeidskamerat, som jeg hadde med deg?’</verse>
				<verse number="34">Så lot den sinte kongen fangevokterne sine ta hånd om mannen til han betalte alt han var skyldig.</verse>
				<verse number="35">På samme måten skal min Far i himmelen gjøre med dere, om dere ikke av et helt hjerte tilgir medmenneskene deres.”</verse>
			</chapter>
			<chapter number="19">
				<verse number="1">Da Jesus hadde avsluttet denne talen, dro fra han Galilea og begynte gå sørover på østsiden av elven Jordan mot Judea.</verse>
				<verse number="2">Store folkemasser fulgte ham, og han helbredet de syke.</verse>
				<verse number="3">Noen fariseere kom for å diskutere med Jesus og forsøkte å få ham til å si noe som de kunne bruke mot han, og spurte: ”Anser du at en mann har rett til å skille seg fra kona si av hvilken som helst årsak?”</verse>
				<verse number="4">”Leser dere ikke Skriften?” svarte Jesus. ”I den står det jo at Gud fra begynnelsen av skapte menneskene til mann og kvinne, og</verse>
				<verse number="5">at mannen skal forlate foreldrene sine og holde seg til kona si, slik at de to blir ett.</verse>
				<verse number="6">De er altså ikke lenger to, men skal være ett. Og det som Gud har forent, skal ikke menneskene skille.”</verse>
				<verse number="7">Da spurte de: ”Hvorfor bestemte da Moses at en mann kan skille seg ved å skrive ut en attest som bevis på skilsmissen, og at han etterpå kan sende kvinnen fra seg?”</verse>
				<verse number="8">Jesus svarte: ”Moses kjente til menneskets harde og onde hjerte. Det var derfor han tillot å skille seg. Gud hadde ikke tenkt seg det slik fra begynnelsen av.</verse>
				<verse number="9">Jeg sier dere at den mannen som skiller seg fra kona si uten at hun har vært utro, og han seinere gifter seg med en annen, han er utro. ”</verse>
				<verse number="10">Da sa disiplene: ”Om det er på denne måten, da er det bedre å ikke gifte seg i det hele tatt.”</verse>
				<verse number="11">Men Jesus svarte: ”Alle kan ikke ta til seg undervisningen min om ekteskapet, men bare de som får hjelp av Gud.</verse>
				<verse number="12">Når det gjelder det å ikke gifte seg, er det slik at noen blir født uten mulighet til seksuell aktivitet, andre har blitt kastrert av mennesker, og det finnes også noen som frivillig lever i avholdenhet og avstår fra å gifte seg for bedre å kunne tjene Gud. Den som kan ta til seg undervisningen min, skal gjøre det.”</verse>
				<verse number="13">De kom med små barn til Jesus for at han skulle legge hendene på dem og be. Men disiplene jaget dem bort.</verse>
				<verse number="14">Da sa Jesus: ”Send dem ikke bort! La barna komme til meg, for alle som vil tilhøre Guds eget folk må bli som de. ”</verse>
				<verse number="15">Så la han hendene på barna og ba for dem. Etterpå gikk han derfra.</verse>
				<verse number="16">En ung mann kom og spurte Jesus: ”Mester, hva godt skal jeg gjøre for å få evig liv?”</verse>
				<verse number="17">”Hvorfor spør du meg om det som er godt?” svarte Jesus. ”Det finnes bare en som virkelig er god, og det er Gud. Evig liv kan du få dersom du holder budene hans.”</verse>
				<verse number="18">”Hvilke av budene?” spurte mannen. Jesus svarte: ” ’Du skal ikke drepe. Du skal ikke være utro i ekteskapet. Du skal ikke stjele. Du skal ikke lyve eller vitne falskt.</verse>
				<verse number="19">Vis respekt for foreldrene dine. Du skal elske dine medmennesker som deg selv!’ ”</verse>
				<verse number="20">”Alle disse budene holder jeg allerede”, svarte den unge mannen. ”Hva mer må jeg gjøre?”</verse>
				<verse number="21">Jesus sa til ham: ”Om du virkelig vil bli fullkommen, da må du gå og selge alt du eier og gi pengene til de fattige, da skal du få en skatt i himmelen. Kom etterpå og følg meg.”</verse>
				<verse number="22">Men da den unge mannen hørte dette, gikk han skuffet bort, for han var svært rik.</verse>
				<verse number="23">Da sa Jesus til disiplene: ”En ting er sikkert: Det er nesten umulig for en rik person å få tilhøre Guds eget folk.</verse>
				<verse number="24">Ja, jeg sier dere at det er lettere for en kamel å komme gjennom et nåløye, enn for en rik å underordne seg Gud, slik at han får tilhøre Guds eget folk.”</verse>
				<verse number="25">Denne påstanden gjorde disiplene helt forskrekket, og de sa: ”Hvem i all verden kan da bli frelst?”</verse>
				<verse number="26">Jesus så på dem og sa: ”Ingen, menneskelig sett, men for Gud er alle ting mulig.”</verse>
				<verse number="27">Da sa Peter til ham: ”Vi har forlatt alt for å følge deg. Kommer vi til å få noe igjen for det?”</verse>
				<verse number="28">”Ja”, svarte Jesus. ”Jeg forsikrer dere at når jeg, Menneskesønnen, setter meg på min kongelige trone for å regjere i Guds nye verden, da skal også dere som har fulgt meg, få sitte på tolv troner og styre over Israels tolv stammer.</verse>
				<verse number="29">Hver og en som forlater hus eller søsken eller foreldre eller barn eller hjemstedet for å følge meg, han skal få mangedobbelt igjen og få evig liv som arv.</verse>
				<verse number="30">Mange som i dag har lav status, skal bli blant de fremste i Guds nye verden, mens andre, som i dag er betydningsfulle, må holde seg i bakgrunnen.”</verse>
			</chapter>
			<chapter number="20">
				<verse number="1">Jesus fortsatte: ”Der Gud regjerer, blir det som i denne fortellingen: En jordeier gikk tidlig på morgenen ut for å leie arbeidere til vingården sin.</verse>
				<verse number="2">Som betaling ble han enig med dem om en normal daglønn, og arbeiderne gikk til vingården.</verse>
				<verse number="3">Klokken ni gikk jordeieren igjen ut og fikk se noen andre menn stå på torget uten å ha noe å gjøre.</verse>
				<verse number="4">Også dem sendte han av sted til vingården og lovet at han ved dagens slutt skulle betale det som var rimelig.</verse>
				<verse number="5">Midt på dagen, og ved tretiden på ettermiddagen, gjorde han det samme.</verse>
				<verse number="6">Klokken fem, en time før arbeidsdagen var slutt, var han der igjen. Også da sto noen menn ledige på torget. Han spurte dem: ’Hvorfor har dere ikke arbeidet i hele dag?’</verse>
				<verse number="7">’Fordi ingen har leid oss’, svarte de. ’Da kan dere gå av sted og arbeide sammen med de andre i vingården min’, sa han til dem.</verse>
				<verse number="8">Da kvelden kom, ba jordeieren formannen sin om å kalle på arbeiderne for å gi dem lønnen. Han fikk befaling om å begynne med de som hadde kommet sist.</verse>
				<verse number="9">De mennene som begynte å arbeide klokka fem, kom da fram, og hver og en fikk en hel daglønn.</verse>
				<verse number="10">Da de som var leid først kom for å få sin lønn, trodde de naturlig nok at de skulle få mye mer. Men de fikk det samme beløpet.</verse>
				<verse number="13">’Min venn’, svarte han, ’jeg har ikke handlet galt mot deg. Kom vi ikke overens om en normal daglønn?</verse>
				<verse number="14">Ta den og gå. Jeg tenker å gi alle lik lønn.</verse>
				<verse number="15">Har jeg ikke rett til å gjøre det jeg vil med mine egne penger? Eller blir du misunnelig for at jeg er sjenerøs?’</verse>
				<verse number="16">Slik skal de som i dag har lav status være blant de fremste i Guds nye verden, mens andre, de som i dag er betydningsfulle, må holde seg i bakgrunnen.”</verse>
				<verse number="17">Da Jesus var på vei til Jerusalem, samlet han sine tolv disipler rundt seg og sa til dem mens de gikk:</verse>
				<verse number="18">”Vi er nå på vei til Jerusalem. Der kommer jeg, Menneskesønnen, til å bli forrådt og utlevert til øversteprestene og de skriftlærde. De skal dømme meg til døden</verse>
				<verse number="19">og overgi meg til de romerske myndighetene. Romerne kommer i sin tur til å håne og piske meg og henrette meg ved å spikre meg fast til et kors, men på den tredje dagen skal jeg stå opp fra de døde igjen.”</verse>
				<verse number="20">Litt seinere kom moren til Jakob og Johannes, sønnene til Sebedeus, bort til Jesus sammen med sine to sønner og falt på kne for å be om noe.</verse>
				<verse number="21">”Hva vil du?” undret han. Hun svarte: ”Jeg vil at du skal la mine sønner få sitte på hedersplassene nærmest deg når du skal regjere som konge, en på høyre side og en på venstre.”</verse>
				<verse number="22">Men Jesus sa: ”Dere vet ikke hva dere ber om!” Og så vendte han seg mot Jakob og Johannes og spurte: ”Kan dere holde ut de fryktelige lidelsene som jeg må holde ut?” ”Ja”, svarte de. ”Det kan vi!”</verse>
				<verse number="23">Da sa Jesus til dem: ”Dere kommer nok til å få lide akkurat som jeg, men jeg har ingen rett til å bestemme hvem som skal sitte på min høyre og på min venstre side. De plassene er reservert for dem som min Far i himmelen velger ut.”</verse>
				<verse number="24">Da de ti andre disiplene hørte det Jakob og Johannes ba om, ble de opprørt.</verse>
				<verse number="25">Men Jesus samlet dem og sa: ”I denne verden opptrer kongene som tyranner, og herskerne har all makt over dem som står under dem.</verse>
				<verse number="26">Slik skal det ikke være blant dere. Den av dere som vil være leder, må være de andre sin tjener.</verse>
				<verse number="27">Den som vil være den første blant dere, må være de andre sin slave.</verse>
				<verse number="28">Følg mitt eksempel. Jeg, Menneskesønnen, har ikke kommet for å bli betjent, men for selv å tjene andre. Jeg har kommet for å gi livet mitt og kjøpe menneskene fri fra slaveriet deres under synden.”</verse>
				<verse number="29">På vei mot Jerusalem gikk Jesus og disiplene gjennom byen Jeriko. Da de dro fra byen, fulgte mye folk med.</verse>
				<verse number="30">Akkurat da satt to blinde menn ved kanten av veien. Da de fikk høre at Jesus kom gående, begynte de å rope: ”Herre, du som skal arve kong Davids trone, ha medfølelse med oss!”</verse>
				<verse number="31">Folket forsøkte å få dem til å holde stille, men de ropte bare enda høyere: ”Herre, du som skal arve kong Davids trone, ha medfølelse med oss!”</verse>
				<verse number="32">Da Jesus hørte dette, stanset han, kalte dem til seg og spurte: ”Hva vil dere jeg skal gjøre for dere?”</verse>
				<verse number="33">”Herre”, sa de, ”at vi kan få se!”</verse>
				<verse number="34">Da fikk Jesus medfølelse for dem, og rørte ved øynene deres. Straks kunne de se! Etterpå fulgte de med ham.</verse>
			</chapter>
			<chapter number="21">
				<verse number="1">Jesus og disiplene nærmet seg Jerusalem og var kommet utenfor byen Betfage ved Oljeberget. Han sendte to av disiplene i forveien</verse>
				<verse number="2">og sa: ”Gå inn i byen dere kommer til. Der skal dere få øye på et esel som står bundet med et føll ved siden av seg. Løs dem og ta dem med hit.</verse>
				<verse number="3">Dersom noen spør hva dere holder på med, skal dere bare si: ’Herren har bruk for dem’. Da vil straks den som spør, gi dere lov til å ta dyrene med.”</verse>
				<verse number="4">Gjennom dette ble det som Gud har forutsagt i profeten Sakarja, til virkelighet:</verse>
				<verse number="5">”Si til innbyggerne i Jerusalem: ’Se, kongen deres kommer til dere, ydmyk og ridende på et esel, ja, på en eselfole!’ ”</verse>
				<verse number="6">De to disiplene gjorde som Jesus hadde anvist dem.</verse>
				<verse number="7">De tok eselet og føllet med til ham, la kappene sine på eslene, og Jesus satte seg på det ene og red av sted mot byen.</verse>
				<verse number="8">Mange i folkemassen bredde kappene sine ut som en matte foran ham. Andre skar kvister fra trærne og strødde på veien.</verse>
				<verse number="9">Alt folket, både de som gikk foran Jesus, og de som fulgte etter, ropte: ”Vi hyller deg du som skal arve kong Davids trone! Vi ærer deg du som er sendt av Herren! Alle i himmelen hyller deg!”</verse>
				<verse number="10">I hele Jerusalem ble det stort oppstyr da han red inn, og folket spurte: ”Hvem er han?”</verse>
				<verse number="11">Folkemassen svarte: ”Det er profeten Jesus fra Nasaret i Galilea.”</verse>
				<verse number="12">Senere gikk Jesus inn på tempelplassen og drev ut kjøpmennene og kundene deres. Han veltet bordene til dem som vekslet penger og rev ned hyllene til dem som solgte duer.</verse>
				<verse number="13">Han sa til dem: ”Gud har sagt i Skriften: ’Mitt hus skal være et sted der menneskene kan be.’ Men dere har latt det bli ’et oppholdssted for tyver og kjeltringer’.”</verse>
				<verse number="14">Nå kom det mange blinde og lamme bort til ham på tempelplassen, og han helbredet dem.</verse>
				<verse number="15">Da øversteprestene og de skriftlærde så alle de merkelige miraklene, og til og med hørte at små barn ropte til Jesus: ”Vi hyller deg, du som skal arve kong Davids trone”, ble de opprørt og spurte ham: ”Hører du ikke hva barna roper?”</verse>
				<verse number="16">”Jo”, svarte Jesus. ”Men leser dere ikke Skriften? Der står det: ’Til og med de små barna synger lovsanger til deg! ’ ”</verse>
				<verse number="17">Da dro han fra dem og gikk ut av byen mot Betania, der han stanset over for natten.</verse>
				<verse number="18">Neste morgen var Jesus på vei tilbake til Jerusalem, og han ble sulten.</verse>
				<verse number="19">Han fikk øye på et fikentre ved veien og gikk bort for å se om det var det fiken på det. Men det var bare løv uten frukt. Da sa han til treet: ”Du skal aldri mer bære frukt!” Straks visnet fikentreet.</verse>
				<verse number="20">Disiplene ble sjokkert og spurte: ”Hvordan kan det ha seg at fikentreet visnet så brått?”</verse>
				<verse number="21">Da sa Jesus til dem: ”Jeg forsikrer, om dere virkelig tror og ikke tviler, da kan dere også gjøre som jeg med dette fikentreet, ja, mer enn som så. Dere kan til og med si til dette fjellet: ’Opp med deg og kast deg selv i havet’, og det kommer til å gjøre det.</verse>
				<verse number="22">Dere kan få hva som helst dere ber om i bønnene deres dersom dere bare tror.”</verse>
				<verse number="23">Da Jesus hadde kommet til tempelplassen og holdt på å undervise der, kom øversteprestene og lederne i folket fram til ham. De forlangte å få vite med hvilken rett han foretok seg alt det han gjorde, og hvem som hadde gitt ham oppdraget.</verse>
				<verse number="24">”Det skal jeg straks si dere”, sa Jesus, ”dersom dere først svarer på et annet spørsmål.</verse>
				<verse number="25">Da døperen Johannes døpte, var det på Guds befaling eller ikke?” De begynte straks å diskutere med hverandre og sa: ”Om vi sier at det var på Guds befaling, da kommer han til å spørre oss hvorfor vi ikke trodde på ham.</verse>
				<verse number="26">Men om vi påstår at Gud ikke hadde sendt Johannes, da kommer vi til å få problemer med folket. Alle sier at Johannes var en profet som bar fram Guds budskap.”</verse>
				<verse number="27">Til slutt svarte de unnvikende: ”Vi vet ikke.” Da sa Jesus til dem: ”I så tilfelle sier heller ikke jeg hvem som har gitt meg i oppdrag å gjøre det jeg gjør.”</verse>
				<verse number="28">”Hva sier dere om dette?” fortsatte Jesus. ”En mann hadde to sønner. En dag sa han til den ene: ’I dag kan du gå ut og arbeide i vingården.’</verse>
				<verse number="29">’Det vil jeg ikke’, svarte sønnen. Etter en stund forandret han mening og gikk likevel.</verse>
				<verse number="30">Litt etter sa faren til den andre: ’Gå ut, du også’, og han svarte: ’Ja, visst, far, det skal jeg gjøre.’ Men han gikk aldri.</verse>
				<verse number="31">Hvilken av disse to var lydige mot faren sin?” De svarte: ”Den første naturligvis.” Da forklarte Jesus hva han mente med det han sa: ”Jeg forsikrer dere at tollere og prostituerte skal få tilhøre Guds eget folk, men ikke dere.</verse>
				<verse number="32">Døperen Johannes kom og viste dere hvordan dere skal leve etter Guds vilje, men dere trodde ikke på ham. Tollerne og de prostituerte derimot gjorde som han sa. Men til tross for at dere så dette, angret dere ikke og begynte å tro på budskapet hans.”</verse>
				<verse number="33">”Jeg skal fortelle et annet bilde for dere”, sa Jesus. ”En jordeier plantet en vingård. Han bygget en mur rundt den og gravde en fordypning i bakken der de kunne presse saften av druene. Han bygget også et vakttårn. Så forpaktet han bort vingården til noen dyrket druer mens han selv reiste langt bort.</verse>
				<verse number="34">Da det ble tid til å høste avlingen, sendte han noen tjenere til de som produserte vinen for å hente den delen av avlingen som var hans.</verse>
				<verse number="35">Men de overfalt tjenerne. De mishandlet en, drepte en annen og steinet en tredje.</verse>
				<verse number="36">Da sendte jordeieren andre tjenere, men det samme skjedde med dem.</verse>
				<verse number="37">Til slutt sendte eieren sin egen sønn. Han tenkte: ’Sønnen min vil de vel i det minste ha respekt for.’</verse>
				<verse number="38">Men da de som leide vingården fikk se sønnen, sa de til hverandre: ’Her kommer han som skal arve hele vingården. Kom så dreper vi ham og legger selv beslag på den!’</verse>
				<verse number="39">De fanget sønnen, slepte han ut av vingården og drepte ham.”</verse>
				<verse number="40">”Hva tror dere eieren gjør med disse svindlerne når han kommer tilbake?” spurte Jesus.</verse>
				<verse number="41">Øversteprestene og lederne i folket svarte: ”Han kommer helt sikkert til å drepe dem, og etterpå forpakter han bort vingården til andre som holder avtalen og gir ham sin del av avlingen som betaling når høsttiden kommer.”</verse>
				<verse number="42">Da sa Jesus til dem: ”Har dere aldri lest det som står i Skriften: ’Den steinen som ikke var brukbar for bygningsmennene, har blitt selve hjørnesteinen. Herren har valgt den ut, og den er perfekt i våre øyne!’</verse>
				<verse number="43">Det jeg mener å si med dette er at de privilegier dere har som Guds folk, skal bli tatt fra dere og gitt til alle som følger Guds vilje.</verse>
				<verse number="44">Den som snubler mot denne steinen, blir skadet, men den som steinen faller på, blir fullstendig pulverisert. ”</verse>
				<verse number="45">Da øversteprestene og fariseerne hørte det Jesus fortalte, forsto dem at det var de selv han snakket om.</verse>
				<verse number="46">Derfor ville de straks arrestere ham, men de var redde for folket, som mente at Jesus var en profet som bar fram Guds budskap.</verse>
			</chapter>
			<chapter number="22">
				<verse number="1">Jesus fortalte et nytt bilde for dem. Han sa:</verse>
				<verse number="2">”Der Gud regjerer, blir det som i denne fortellingen: En konge forberedte en stor bryllupsfest for sønnen sin.</verse>
				<verse number="3">Han innbød mange gjester, og da forberedelsene var ferdige sendte han tjenere ut for å si til dem som var innbudt at tidspunktet var inne for å komme. Men alle takket nei.</verse>
				<verse number="4">Da sendte han andre tjenere for å si til dem: ’Alt er klart, oksene og kalvene er slaktet. Skynd dere å komme!’</verse>
				<verse number="5">Men gjestene som han hadde bedt, var ikke interessert. Hver og en fortsatte med sitt, den ene med sin bondegård, den andre med sine forretninger.</verse>
				<verse number="6">Noen grep til og med kongens tjenere, mishandlet og drepte dem.</verse>
				<verse number="7">Da ble kongen sint og sendte ut sin armé, henrettet morderne og brente ned byene deres.</verse>
				<verse number="8">Så sa han til tjenerne sine: ’Bryllupsfesten er ferdig, men de gjestene som jeg innbød, er ikke verd å få del i festen.</verse>
				<verse number="9">Gå derfor ut på gatehjørnene og be alle dere ser, til bryllupet.’</verse>
				<verse number="10">Tjenerne gjorde som han sa og tok med seg alle de kunne finne, både onde og gode, og festsalen ble fylt med gjester.</verse>
				<verse number="11">Da kongen kom innfor å hilse på gjestene, la han merke til en mann som ikke hadde på seg klær som passet for anledningen.</verse>
				<verse number="12">’Min venn’, spurte han, ’hvordan kan du være her uten å ha på deg klær som passer for bryllupet?’ Men mannen kunne ikke svare.</verse>
				<verse number="13">Da sa kongen til tjenerne sine: ’Bind hendene og føttene hans og kast ut i mørket utenfor. Der skal de gråte av angst og fortvilelse.’ ”</verse>
				<verse number="14">Jesus avsluttet med disse ordene: ”Mange er innbudt av Gud, men få takker ja og vil tilhøre ham.”</verse>
				<verse number="15">Fariseerne gikk sin vei for å pønske ut en måte å få Jesus til å si noe som de kunne arrestere ham for.</verse>
				<verse number="16">Til slutt sendte de noen av mennene sine sammen med kong Herodes sine tilhengere, og lot dem si til Jesus: ”Mester, vi vet at du alltid er ærlig. Du sier rett ut det som er Guds vilje og lar deg ikke påvirke av noen.</verse>
				<verse number="17">Si oss nå om det er rett eller galt å betale skatt til den romerske keiseren. Hva mener du?”</verse>
				<verse number="18">Jesus visste hva de var ute etter. ”Dere er falske mennesker som bare later som om dere er lydige mot Gud!” ropte han. ”Hvorfor forsøker dere å lure meg?</verse>
				<verse number="19">Vis meg en mynt, samme typen som dere betaler skatt med.” De ga ham en romersk mynt,</verse>
				<verse number="20">og han spurte dem: ”Hvem sitt bilde er dette, og hvem sin signatur står under bildet?”</verse>
				<verse number="21">”Keiserens”, svarte de. ”Da så”, sa han, ”gi keiseren det som er hans. Men det som tilhører Gud, det skal dere gi til Gud.”</verse>
				<verse number="22">Dette svaret overrasket dem i den grad at de gikk sin vei og lot ham være i fred.</verse>
				<verse number="23">Samme dagen kom noen av saddukeerne til Jesus. De påstår at de døde ikke kan stå opp igjen, og derfor spurte de ham:</verse>
				<verse number="24">”Mester, Moses har sagt: ’Dersom en mann dør barnløs, da skal hans bror gifte seg med enken og passe på at den døde får en sønn som kan arve ham.’</verse>
				<verse number="25">Nå hadde vi faktisk en familie blant oss med sju brødre. Den eldste av brødrene giftet seg og døde barnløs. Derfor giftet bror nummer to seg med enken.</verse>
				<verse number="26">Men han døde også barnløs. Da giftet bror nummer tre seg med henne. Slik fortsatte det til hun hadde vært gift med de alle sju.</verse>
				<verse number="27">Så døde også kvinnen til slutt.</verse>
				<verse number="28">Hvem blir hun kona til når de døde står opp igjen? Alle sju har jo vært gift med henne!”</verse>
				<verse number="29">Jesus svarte: ”Dere tar helt feil, etter som dere verken forstår Skriften eller kjenner Guds kraft.</verse>
				<verse number="30">Når de døde står opp igjen, skal det ikke finnes noen som gifter seg. Alle kommer til å være som englene i himmelen.</verse>
				<verse number="31">Men når det gjelder de dødes oppstandelse, har dere aldri lest det Gud har sagt til dere i Skriften:</verse>
				<verse number="32">’Jeg er Abrahams, Isaks og Jakobs Gud’. Gud er ikke en gud for døde, men for de levende. ”</verse>
				<verse number="33">Da folket hørte dette, ble de helt forundret over undervisningen hans.</verse>
				<verse number="34">Da fariseerne fikk høre at Jesus hadde stoppet munnen på saddukeerne, samlet de seg.</verse>
				<verse number="35">En av dem, en skriftlærd, forsøkte å teste Jesus ved å stille spørsmål:</verse>
				<verse number="36">”Mester, hvilket er det viktigste av budene i Moseloven?”</verse>
				<verse number="37">Jesus svarte: ” ’Du skal elske Herren, din Gud, av hele ditt hjerte, av hele din sjel og av hele din forstand.’</verse>
				<verse number="38">Dette er det første budet og også det viktigste.</verse>
				<verse number="39">Det nest viktigste ligner på det første: ’Du skal elske dine medmennesker som deg selv.’</verse>
				<verse number="40">Disse to budene sammenfatter alt det som Gud har sagt i Moseloven og ved profetene. ”</verse>
				<verse number="41">Mens fariseerne var samlet rundt Jesus, passet han på å stille dem et spørsmål:</verse>
				<verse number="42">”Hva mener dere om Messias, den lovede kongen? Hvem er han etterkommer av?” De svarte: ”Han er etterkommer av kong David.”</verse>
				<verse number="43">”Hvorfor kaller da David ham ’Herre’, når han snakker under innflytelse av Guds Ånd?” spurte Jesus. ”David sa jo:</verse>
				<verse number="44">’Gud sa til min Herre: Kom og sett deg på min høyre side for å regjere, til jeg har lagt dine fiender under føttene dine.’</verse>
				<verse number="45">Mener dere virkelig at David skulle kalle en av sine etterkommere for Herre?”</verse>
				<verse number="46">Men de kunne ikke svare, og fra den dagen av våget ingen å stille flere spørsmål til Jesus.</verse>
			</chapter>
			<chapter number="23">
				<verse number="1">Senere talte Jesus til folket og disiplene og sa:</verse>
				<verse number="2">”Disse skriftlærde og fariseere ser det som oppgaven sin å forklare alle budene i Moseloven.</verse>
				<verse number="3">Derfor skal dere lyde og følge det de sier, men ta dere i vare så dere ikke følger deres praktiske liv, for de snakker gjerne, men praktiserer slett ikke sine egne ord.</verse>
				<verse number="4">De stiller umulige krav mot dere, men gjør ikke noe for å hjelpe dere til å oppfylle dem.</verse>
				<verse number="5">Alt de gjør, gjør de for å vise seg fram. De går omkring med ekstra brede bønneremmer på armene og setter lange minnedusker på kappene sine for å vise at de er lydige mot Gud.</verse>
				<verse number="6">De elsker å sitte på hedersplassene ved bordet under festmåltidene, og i gudstjenestene tar de plassene på fremste rekken.</verse>
				<verse number="7">De vil gjerne bli hilst med respekt på torget og bli kalt ’mester’ av folket.</verse>
				<verse number="8">Men la aldri noen opphøye dere og kalle dere ’mester’, for bare en er deres læremester. Dere er alle søsken og står på samme nivået.</verse>
				<verse number="9">Kall heller ikke noen her på jorden for ’Far’, for bare en er deres Far, og det er Gud i himmelen.</verse>
				<verse number="10">La ingen kalle dere ’lærer’, for bare en er deres lærer, og det er Messias, den lovede kongen.</verse>
				<verse number="11">Den som vil bli betydningsfull blant dere, må bli tjener for de andre.</verse>
				<verse number="12">Den som opphøyer seg selv, skal bli ydmyket, men den som ydmyker seg selv, skal bli opphøyet.”</verse>
				<verse number="13">Jesus fortsatte: ”Ulykken skal ramme dere skriftlærde og fariseere, dere som er falske mennesker og bare later som om dere er lydige mot Gud. Dere hindrer andre fra å gjøre Guds vilje, slik at de ikke får tilhøre Guds eget folk. Selv kommer dere aldri til å bli regnet med blant dem.</verse>
				<verse number="15">Ja, ulykken skal ramme dere, dere som bare later som om dere er lydige mot Gud! Dere kan reise over hav og land for å få noen til å tro på Gud, men etterpå gjør dere den arme stakkaren til et helvetes barn, dobbelt verre enn dere selv.</verse>
				<verse number="16">Ulykken skal ramme dere, dere som er blinde ledere! Dere påstår at om noen sverger ’ved Guds tempel’, ja, så betyr det ingenting, for den eden har dere lov til å bryte. Men om noen sverger ’ved gullet i templet’ da er det forpliktende!</verse>
				<verse number="17">Blinde dårer! Hva er det viktigste, gullet, eller templet som tilhører Gud og derfor gjør gullet hellig?</verse>
				<verse number="18">Dere sier også at om noen sverger ’ved alteret’ da betyr det ingenting, men om noen sverger ’ved gavene på alteret’ da er det forpliktende!</verse>
				<verse number="19">Blinde dårer! Hva er størst, gaven på alteret, eller alteret som tilhører Gud og derfor gjør gaven hellig?</verse>
				<verse number="20">Når dere sverger ’ved alteret’, sverger dere både ved alteret og ved alt som er på det.</verse>
				<verse number="21">Når dere sverger ’ved templet’, sverger dere både ved templet og ved den Gud som bor i det.</verse>
				<verse number="22">Når dere sverger ’ved himmelen’, sverger dere ved Guds trone og ved Gud selv.</verse>
				<verse number="23">Ja, ulykken skal ramme dere, dere skriftlærde og fariseere, som bare later som om dere er lydige mot Gud. Dere gir Gud en tiendedel av den minste urt blant krydderplantene, som mynte, dill og karve, men dere bryr dere ikke om det som er langt viktigere: Rettferdighet, barmhjertighet og troskap. Visst skal dere gi Gud en tiendedel av alt, men ikke glem det som er det aller viktigste.</verse>
				<verse number="24">Dere blinde ledere! Dere siler bort myggen, men svelger kamelene.</verse>
				<verse number="25">Ulykken skal ramme dere, dere skriftlærde og fariseere, som bare later som om dere er lydige mot Gud! På utsiden er dere like sterilt rene som de beger og fat dere vasker så grundig før dere drikker og spiser av dem. Men innvendig stinker livet av griskhet og begjær.</verse>
				<verse number="26">Blinde fariseere! Se først til at dere får det rett med Gud på innsiden, for da vil også utsiden bli ren og fin.</verse>
				<verse number="27">Uykken skal ramme dere, dere skriftlærde og fariseere! Dere viser fram en fin fasade, men dere er som hvitmalte graver. De er vakre på utsiden, men innvendig er de fylt med skjelettene fra døde kropper, smuss og råttenskap.</verse>
				<verse number="28">Dere gjør alt for at menneskene skal tro at dere følger Guds vilje, men i virkeligheten er dere fulle av falskhet og synd.</verse>
				<verse number="29">Ja, ulykken skal ramme dere, dere skriftlærde og fariseere, som bare later som om dere er lydige mot Gud! Dere bygger monumenter over profetene som bar fram Guds budskap, og dere smykker gravene til dem som fulgte Guds vilje.</verse>
				<verse number="30">Og dere sier: ’Dersom vi hadde levd på forfedrenes tid, da ville vi aldri ha drept noen profeter.’</verse>
				<verse number="31">Men når dere sier dette, medgir dere at dere er etterkommere til dem som myrdet profetene.</verse>
				<verse number="32">Så fortsett bare med å gå i fotsporene til forfedrene deres, og gjør ferdig det de startet på!</verse>
				<verse number="33">Slanger, ormeyngel! Hvordan skal dere kunne unngå å bli dømt til helvede?</verse>
				<verse number="34">Jeg sender dere profeter som bærer fram Guds budskap, og visemenn og lærere som forklarer Skriften for dere. En av dem kommer dere til å drepe og spikre fast til et kors. Andre kommer dere til å piske til blods i synagogene deres og forfølge fra by til by.</verse>
				<verse number="35">På grunn av dette skal dere få stå til rette for alle mordene på dem som fulgte Guds vilje, helt fra Abel til Sakarja, som var sønn til Barakia, han dere myrdet mellom templet og alteret.</verse>
				<verse number="36">Ja, jeg forsikrer dere at alle disse dommene skal ramme denne slekten som ikke vil tro.</verse>
				<verse number="37">Å, dere Jerusalems innbyggere, dere som dreper profetene og steiner andre som Gud sender til dere med budskapet sitt. Hvor ofte har jeg ikke ønsket å samle dere, som når en høne samler kyllingene sine under vingene, men dere lot meg ikke gjøre det.</verse>
				<verse number="38">Nå får dere selv ta hånd om deres tempel som blir lagt øde.</verse>
				<verse number="39">Ja, jeg sier dere, nå får dere ikke se meg igjen før dere roper: ’Vi ærer deg, du som er sendt av Herren. ’ ”</verse>
			</chapter>
			<chapter number="24">
				<verse number="1">Da Jesus gikk ut fra templet og var på vei bort, kom disiplene til ham og lurte på om han ikke syntes de storslåtte tempelbygningene var praktfulle.</verse>
				<verse number="2">Han svarte: ”Tro meg, alt dette som dere nå ser, kommer til å bli jevnet med jorden. Stein skal ikke bli tilbake på stein.”</verse>
				<verse number="3">Litt seinere satt Jesus på skråningen av Oljeberget og var alene med disiplene. De kom bort til ham og spurte: ”Når skal dette skje? Hva blir tegnet som viser at du kommer, og at tidenes slutt nærmer seg?”</verse>
				<verse number="4">Jesus sa til dem: ”Vær på vakt så ingen lurer dere.</verse>
				<verse number="5">Mange skal komme i navnet mitt og påstå at de er Messias, den lovede kongen, og de skal lede mange vill.</verse>
				<verse number="6">Dere kommer til å få høre om krig og trussel om krig, men la dere ikke skremme. Det må bli krig, men det betyr ikke at slutten er kommet.</verse>
				<verse number="7">Folk og land skal reise seg mot hverandre, og det blir sultekatastrofer og jordskjelv på det ene stedet etter det andre.</verse>
				<verse number="8">Men dette er bare begynnelsen på de veene som skal komme.</verse>
				<verse number="9">Myndighetene kommer til å torturere og drepe dere, og alle folk skal hate dere for at dere tilhører meg.</verse>
				<verse number="10">Mange av dere kommer til å fornekte troen og forråde og hate hverandre.</verse>
				<verse number="11">Andre vil lære falske budskap om Gud og forsøke å føre mange vill.</verse>
				<verse number="12">Mens ondskapen og lovløsheten øker over alt, kommer kjærligheten til å bli kald hos de fleste.</verse>
				<verse number="13">Men den som holder ut til slutten, skal bli frelst.</verse>
				<verse number="14">Det glade budskapet om at Gud vil frelse menneskene og gjøre dem til sitt eget folk, skal bli spredd i hele verden, slik at alle folk får høre det. Så skal slutten komme.</verse>
				<verse number="15">En dag skal det skje som Gud har sagt ved profeten Daniel. Dere skal få se et motbydelig avgudsbilde stå på det stedet som tilhører Gud. Den som leser dette, skal nøye legge merke til hvert ord.</verse>
				<verse number="16">Da må de som er i Judea, rømme opp i fjellene.</verse>
				<verse number="17">De som er oppe på taket må ikke gå inn i huset for å pakke.</verse>
				<verse number="18">De som er ute på åkeren må ikke løpe hjem for å hente klær.</verse>
				<verse number="19">Stakkars de kvinnene som er gravide når denne tiden kommer, og stakkars de mødrene som ammer barna sine!</verse>
				<verse number="20">Be at dere ikke må rømme om vinteren eller på hviledagen.</verse>
				<verse number="21">Denne katastrofen skal bli så vanskelig at verden aldri før har opplevd noe tilsvarende, og heller ikke kommer til å oppleve det igjen.</verse>
				<verse number="22">Ja, dersom ikke denne tiden ble forkortet, vil ikke et eneste menneske overleve. Men nå vil tiden bli forkortet, etter som Gud vil skåne dem som takker ja til innbydelsen hans om å tilhøre ham.</verse>
				<verse number="23">Om noen da sier til dere: ’Nå har Messias, den lovede kongen, kommet. Her er han’, eller: ’Der er han’, så ikke tro på de!</verse>
				<verse number="24">Mange skal komme og påstå at de kan frelse verden, og mange skal holde fram falske budskap om Gud, og de skal gjøre store mirakler og tegn for om mulig å bedra også dem som tilhører Gud.</verse>
				<verse number="25">Men husk på at jeg har advart dere!</verse>
				<verse number="26">Får dere altså høre et rykte om at Messias, den lovede kongen, har kommet igjen og er ute i ørkenen, da bry dere ikke om å gå for å se etter. Og sier noen at han har skjult seg et eller annet sted, ikke tro på det!</verse>
				<verse number="27">For akkurat som når lynet flammer over himmelen fra øst til vest, slik skal det være når jeg, Menneskesønnen, kommer igjen.</verse>
				<verse number="28">Det skal være like tydelig som når gribbene sirkler og samler seg rundt den døde kroppen til byttet.</verse>
				<verse number="29">Så fort denne trengselstiden er slutt, kommer solen til å bli formørket og månen skal slutte å lyse. Stjernene skal bli slynget ut av sine baner, og kreftene i universet skal bli rokket.</verse>
				<verse number="30">Da skal mitt, Menneskesønnen, sitt tegn vise seg på himmelen, og alle folk på jorden skal jamre seg og klage. De skal få se meg, Menneskesønnen, komme på himmelens skyer med makt og stor herlighet.</verse>
				<verse number="31">Til lyden av gjallende trompeter skal jeg sende ut mine engler til alle verdenshjørner, slik at de når hele jorden. De skal samle alle dem som har takket ja til Guds innbydelse om å tilhøre han.”</verse>
				<verse number="32">Jesus fortsatte å gjøre seg forstått ved å bruke et nytt bilde. Han sa: ”Lær av fikentreet. Når sevjen stiger i grenene og løvet begynner å springe ut, da vet dere at sommeren snart er her.</verse>
				<verse number="33">På samme måten kan dere vite at jeg ganske snart kommer igjen, når dere ser alt dette begynner å skje.</verse>
				<verse number="34">Jeg forsikrer dere at denne slekten skal ikke gå under før alt dette skjer.</verse>
				<verse number="35">Himmelen og jorden skal forsvinne, men mine ord skal bli til evig tid.</verse>
				<verse number="36">Ingen vet hvilken dag eller time slutten kommer, ikke en gang englene, eller Guds sønn. Bare Far i himmelen alene vet det.</verse>
				<verse number="37">Når jeg, Menneskesønnen, kommer igjen, skal verden være like sorgløs som på den tiden da Noah levde.</verse>
				<verse number="38">Dagene før den store oversvømmelsen slo til, spiste, drakk og giftet folket seg. Alt var akkurat som vanlig, helt til den dagen da Noah gikk inn i arken.</verse>
				<verse number="39">Ingen ante noe som helst før den voldsomme oversvømmelsen druknet alle sammen. Ja, slik kommer det også til å være når jeg, Menneskesønnen, kommer tilbake.</verse>
				<verse number="40">Da skal to menn arbeide sammen på åkeren: Den ene bli tatt med, den andre bli latt tilbake.</verse>
				<verse number="41">To kvinner skal male korn på den samme handkvernen: Den ene blir tatt med, den andre bli latt tilbake.</verse>
				<verse number="42">Hold dere altså våkne og beredt, for dere vet ikke hvilken dag Herren deres kommer!</verse>
				<verse number="43">La meg bruke et eksempel: Dersom huseieren visste hvilket klokkeslett på natten tyven tenkte å komme, da ville han selvfølgelig holde seg våken og hindre ham fra å bryte seg inn.</verse>
				<verse number="44">Vær beredt også dere, for jeg kommer igjen når dere minst av alt venter det.</verse>
				<verse number="45">Tenk dere også et bilde av en klok og pålitelig tjener som av herren sin har fått i oppgave å passe på at de andre tjenerne får mat når de skal ha det.</verse>
				<verse number="46">Lykkelig er denne tjeneren dersom herren hans kommer hjem og får se at han gjør akkurat det han skal.</verse>
				<verse number="47">Jeg lover dere at en slik trofast tjener vil få ansvaret for alt herren hans eier.</verse>
				<verse number="48">Men dersom det er en upålitelig tjener som sier til seg selv: ’Herren min kommer ikke på en stund ennå,’ og så</verse>
				<verse number="49">begynner han å mishandle de andre tjenerne, lever livets glade dager og drikker seg full sammen med andre.</verse>
				<verse number="50">Da skal herren hans helt plutselig komme en dag han slett ikke venter det.</verse>
				<verse number="51">Herren hans skal drepe ham og gi ham samme skjebne som dem som bare later som om de er lydige mot Gud. Der skal de gråte av angst og fortvilelse.”</verse>
			</chapter>
			<chapter number="25">
				<verse number="1">Jesus fortsatte: ”Når Gud kommer for å regjere over alle folk, skal det bli som i denne fortellingen: Ti unge jenter som var brudepiker ved et bryllup, tok sine oljelamper og gikk ut for å møte brudgommen.</verse>
				<verse number="5">Da brudgommen drøyde med å komme, ble de trette og la seg ned for å sove.</verse>
				<verse number="6">Men ved midnatt ble de vekket av et rop: ’Brudgommen kommer! Kom ut og hils ham velkommen!’</verse>
				<verse number="7">Alle jentene skyndte seg straks opp og gjorde i stand lampene sine.</verse>
				<verse number="8">Men de fem som ikke hadde ekstra olje, tigget og ba om at de med ekstraforsyning måtte dele med dem fordi lampene deres hadde sloknet.</verse>
				<verse number="9">Da svarte de andre: ’Vi har ikke så mye olje at det rekker både til dere og oss. Gå av sted til dem som selger olje og kjøp det dere trenger!’</verse>
				<verse number="10">Men mens de var borte og kjøpte olje, kom brudgommen. De som var beredt, fikk da følge med ham inn til bryllupsfesten, og porten ble stengt.</verse>
				<verse number="11">Etter en stund kom også de fem andre tilbake og stilte seg utenfor porten og ropte: ’Herre, Herre, du må åpne for oss!’</verse>
				<verse number="12">Men da ropte han tilbake: ’Gå deres vei! Jeg kjenner dere ikke!’</verse>
				<verse number="13">Hold dere derfor våkne og var beredt, for dere vet ikke hvilken dag eller time jeg kommer tilbake.</verse>
				<verse number="14">Når jeg kommer igjen, blir det nemlig som i denne fortellingen om en mann som reiste til utlandet: Mannen samlet tjenerne sine og ga dem i oppdrag å forvalte formuen hans mens han var borte.</verse>
				<verse number="15">Til den ene ga han fem sekker med mynter av gull, til den andre to sekker og til den tredje en sekk, alt etter som de var dyktige. Etterpå reiste han.</verse>
				<verse number="16">Tjeneren som hadde fått fem sekker med mynter, begynte straks å kjøpe og selge og tjente snart fem sekker til.</verse>
				<verse number="17">Han som hadde fått to sekker med mynter, gjorde det samme og tjente to sekker til.</verse>
				<verse number="18">Men den som bare hadde fått en sekk med mynter gikk og gravde et hull i jorden og gjemte pengene til herren sin for at de skulle ligge trygt forvart uten noen risiko.</verse>
				<verse number="19">Etter en lang tid kom herren deres tilbake fra reisen og kalte inn tjenerne. Han ba dem avlegge regnskap for det de hadde gjort med pengene.</verse>
				<verse number="20">Den tjeneren som hadde fått fem sekker med mynter av gull, kom og ga ham ti sekker tilbake og sa: ’Herre, du ga meg fem sekker med mynter. Her har jeg tjent fem til.’</verse>
				<verse number="21">’Bra!’, sa herren hans. ’Du er en god og pålitelig tjener. Du har trofast forvaltet den summen du fikk. Derfor skal du få ansvaret for mye mer. Kom inn og del gleden med meg!’</verse>
				<verse number="22">Så kom den tjeneren fram som hadde fått to sekker med mynter av gull, og han rapporterte: ’Herre, du ga meg to sekker med mynter til å forvalte, og jeg har tjent to til.’</verse>
				<verse number="23">’Bra!’, sa herren hans. ’Du er en god og pålitelig tjener. Du har trofast forvaltet den summen du fikk. Derfor skal du få ansvaret for mye mer. Kom inn og del gleden med meg!’</verse>
				<verse number="24">Til sist kom den tjeneren fram som bare hadde fått en sekk med mynter, og han sa: ’Herre, jeg vet at du er en streng mann. Du høster der du ikke har sådd og samler der du ikke har plantet.</verse>
				<verse number="25">Derfor våget jeg ikke å gi meg inn i noen forretninger. Jeg gravde bare ned pengene i jorden for ikke å ta noen risiko. Her får du dem tilbake!’</verse>
				<verse number="26">Herren svaret ham: ’Du er en lat og udugelig tjener! Når du visste at jeg tenkte å kreve mer tilbake enn du hadde fått,</verse>
				<verse number="27">burte du jo i det minste ha satt pengene mine inn i banken. Da hadde jeg fått renter på dem.</verse>
				<verse number="28">Ta fra ham pengene og gi dem til tjeneren som har ti sekker med mynter.</verse>
				<verse number="29">For den som bruker rett det han har fått, han skal få mer, og han skal leve i overflod. Men den som ansvarsløst bruker det han har fått, skal bli tatt ifra til og med det lille han har.</verse>
				<verse number="30">Kast den udugelige tjeneren ut i mørke utenfor. Der skal han gråte av angst og fortvilelse.’ ”</verse>
				<verse number="31">Jesus fortsatte: ”Når jeg, Menneskesønnen, kommer i kongelig makt sammen med alle mine engler, da skal jeg sette meg på tronen for å regjere.</verse>
				<verse number="32">Alle folk skal samle seg om meg, og jeg skal dele dem i to grupper, slik en gjeter gjør når han skiller sauene fra geitene.</verse>
				<verse number="33">Sauene skal jeg plassere på min høyre side og geitene på min venstre.</verse>
				<verse number="34">Da skal jeg, kongen, si til dem som står på min høyre side: ’Kom alle dere som min Far i himmelen har frelst for evigheten. Gå inn i den nye verden som helt fra jordens skapelse av har blitt gjort i stand til dere.</verse>
				<verse number="35">Jeg var sulten, og dere ga meg mat. Jeg var tørst, og dere ga meg vann. Jeg var en fremmed, og dere åpnet hjemmet deres for meg.</verse>
				<verse number="36">Jeg var naken, og dere ga meg klær. Jeg var syk, og dere tok hånd om meg. Jeg var i fengsel, og dere besøkte meg.’</verse>
				<verse number="37">Da kommer de som har fulgt Guds vilje til å stille spørsmålet: ’Herre, når så vi deg sulten og ga deg mat, eller tørst og ga deg noe å drikke?</verse>
				<verse number="38">Når så vi deg som fremmed og var deg til hjelp, eller naken og ga deg klær?</verse>
				<verse number="39">Når så vi deg syk eller i fengsel og besøkte deg?’</verse>
				<verse number="40">Kongen skal svare dem: ’Jeg forsikrer dere at når dere gjorde dette mot en av mine minste brødre og søstrer, da gjorde dere det mot meg!’</verse>
				<verse number="41">Etter dette skal kongen vende seg mot dem som står på hans venstre side og si: ’Gå bort fra meg alle dere som er dømt til å bli straffet. Gå bort til den evige ilden som har blitt gjort i stand til djevelen og englene hans.</verse>
				<verse number="42">Jeg var sulten, men dere ga meg ingen mat. Jeg var tørst, men dere ga meg ikke noe å drikke.</verse>
				<verse number="43">Jeg var fremmed, men dere nektet å gi meg husrom. Jeg var naken, men dere ga meg ingen klær. Jeg var syk og i fengsel, men dere besøkte meg ikke.’</verse>
				<verse number="44">Da kommer også de til å stille spørsmålet: ’Herre, har vi noen ganger sett deg sulten eller tørst, eller at du var en fremmed, eller at du var naken eller syk eller i fengsel uten at vi var deg til hjelp?’</verse>
				<verse number="45">Og kongen skal svare dem: ’Jeg forsikrer dere at når dere nektet å hjelpe noen av mine minste, da nektet dere også å hjelpe meg.’</verse>
				<verse number="46">Disse skal gå bort til evig straff, men de som fulgte Guds vilje, skal leve evig.”</verse>
			</chapter>
			<chapter number="26">
				<verse number="1">Da Jesus hadde avsluttet denne talen, sa han til disiplene:</verse>
				<verse number="2">”Som dere vet, begynner påskehøytiden om to dager. Da skal jeg, Menneskesønnen, bli utlevert og spikret fast til et kors.”</verse>
				<verse number="3">I mens samlet øversteprestene og folkets ledere seg i palasset til øverstepresten Kaifas</verse>
				<verse number="4">for å diskutere hvordan de i hemmelighet kunne arrestere Jesus og drepe han.</verse>
				<verse number="5">”Men”, sa de til hverandre, ”ikke under selve påskehøytiden, for da kan det lede til oppløp og demonstrasjoner.”</verse>
				<verse number="6">Jesus var en dag i Betania for å hilse på Simon, som før hadde vært spedalsk.</verse>
				<verse number="7">Mens de satt sammen og spiste, kom en kvinne bort til Jesus med en flaske kostbar olje, som hun helte over hodet hans.</verse>
				<verse number="10">Jesus merket hva de snakket om og sa: ”Hvorfor kritiserer dere henne? Hun har gjort en god gjerning mot meg.</verse>
				<verse number="11">De fattige kommer dere alltid til å ha iblant dere, men meg kommer dere ikke til å ha hos dere særlig lenge til.</verse>
				<verse number="12">Ved å helle denne oljen over meg har hun forberedt begravelsen min.</verse>
				<verse number="13">Faktum er at over alt i verden der budskapet om meg blir gjort kjent, vil de også fortelle om dette som hun gjorde. På den måten vil alltid historien huske henne.”</verse>
				<verse number="14">Etter denne hendelsen gikk Judas Iskariot, en av Jesus sine tolv disipler, til øversteprestene</verse>
				<verse number="15">og spurte: ”Hvor mye vil dere betale meg dersom jeg overgir Jesus til dere?” Øversteprestene ga ham da 30 sølvmynter.</verse>
				<verse number="16">Fra da av søkte Judas etter en passende anledning til å forråde Jesus.</verse>
				<verse number="17">På den første dagen i påskehøytiden kom disiplene og spurte Jesus: ”Hvor vil du at vi skal ordne med påskemåltidet?”</verse>
				<verse number="18">Jesus svarte: ”Gå inn i Jerusalem og let opp en spesiell mann og si til ham: ’Vår Mester sier: Den tiden Gud har bestemt for meg, har nå kommet. Nå vil jeg spise påskemåltidet i ditt hus sammen med disiplene mine.’ ”</verse>
				<verse number="19">Disiplene hans gjorde da som han hadde sagt, og ordnet med påskemåltidet der.</verse>
				<verse number="20">Da kvelden kom, slo Jesus og disiplene hans seg ned ved bordet.</verse>
				<verse number="21">Mens de spiste, sa han: ”Jeg skal si som sannheten er: En av dere kommer til å forråde meg.”</verse>
				<verse number="22">Da ble de svært bedrøvet, og en etter en spurte de: ”Det er vel ikke jeg, Herre?”</verse>
				<verse number="23">Han svarte: ”Den som dypper sitt brød i fatet sammen med meg, han er det.</verse>
				<verse number="24">For jeg, Menneskesønnen, må dø, akkurat som Gud har forutsagt i Skriften. Men ulykken skal ramme det menneske som forråder meg. Det hadde vært bedre for den personen om han aldri var blitt født.”</verse>
				<verse number="25">Da spurte Judas, han som skulle forråde ham: ”Mester, det er vel ikke meg du mener?” Jesus svarte: ”Du har selv sagt det.”</verse>
				<verse number="26">Mens de spiste, tok Jesus et brød, takket Gud for det, brøt det i biter, ga det til disiplene og sa: ”Ta dette og spis, for dette er kroppen min.”</verse>
				<verse number="27">Etterpå tok han et beger vin, takket Gud, ga begeret til dem og sa: ”Drikk av dette alle sammen,</verse>
				<verse number="28">for dette er blodet mitt, som bekrefter den nye pakten mellom Gud og mennesker. Mitt blod skal bli ofret slik at mange kan få tilgivelse for syndene sine.</verse>
				<verse number="29">Jeg forsikrer dere at fra og med nå av skal jeg ikke drikke vin igjen, før den dagen min Far i himmelen regjerer, og jeg drikker den nye vinen i hans kommende verden. ”</verse>
				<verse number="30">Da de til slutt hadde sunget lovsangen sammen, gikk de ut til Oljeberget.</verse>
				<verse number="31">Der sa Jesus til dem: ”I natt kommer dere alle til å forlate meg, for Gud sier i Skriften: ’Jeg skal drepe gjeteren, og sauene i flokken skal bli spredd.’</verse>
				<verse number="32">Men når jeg har stått opp fra de døde, skal jeg gå foran dere til Galilea og treffe dere der.”</verse>
				<verse number="33">Peter innvendte og sa: ”Selv om alle andre forlater deg, så skal aldri jeg gjøre det.”</verse>
				<verse number="34">Men Jesus sa til ham: ”Jeg forsikrer deg, allerede før hanen rekker å gale i morgen tidlig, skal du tre ganger ha fornektet at du kjenner meg.”</verse>
				<verse number="35">Da sa Peter: ”Om jeg så må dø med deg, skal jeg aldri fornekte deg!” Og alle de andre disiplene sa det samme.</verse>
				<verse number="36">Deretter gikk Jesus med disiplene til et sted som ble kalt Getsemane. Der sa han til dem: ”Sett dere her mens jeg går et stykke bort og ber.”</verse>
				<verse number="37">Han tok bare med seg Peter og Sebedeus sine to sønner, som het Jakob og Johannes. Jesus ble nå grepet av fortvilelse og dødsangst.</verse>
				<verse number="38">Han sa til dem: ”Jeg er nær ved å bryte sammen av fortvilelse. Bli her og våk sammen med meg.”</verse>
				<verse number="39">Så gikk han litt lengre bort, kastet seg ned på jorden og ba: ”Far i himmelen, om det er mulig, så la meg slippe de lidelsene som venter. Men la det bli som du vil, ikke som jeg vil.”</verse>
				<verse number="40">Etter en tid gikk han tilbake til sine tre disipler og fant dem sovende. Da sa han til Peter: ”Klarte dere ikke å holde dere våkne en eneste time for min skyld?</verse>
				<verse number="41">Våk og be, så ikke fristelsene skal vinne seier over dere. Dere vil så gjerne, men menneskelig begrensning gjør det vanskelig for dere.”</verse>
				<verse number="42">Så gikk han fra dem og ba samme bønnen for andre gangen: ”Far i himmelen, dersom det er mulig, så la meg slippe lidelsene som venter, men la din vilje skje, ikke min.”</verse>
				<verse number="43">Da han kom tilbake til disiplene, så han at de igjen hadde sovnet. Det var umulig for dem å holde øynene åpne.</verse>
				<verse number="44">Han lot de derfor være, gikk bort og ba for tredje gangen med de samme ordene.</verse>
				<verse number="45">Så gikk han tilbake til disiplene og sa: ”Ja, dere sover og hviler dere fortsatt. Men nå har tidspunktet kommet som Gud har bestemt at jeg, Menneskesønnen, skal bli utlevert til onde mennesker.</verse>
				<verse number="46">Reis dere opp, nå går vi herfra! Her kommer han som skal forråde meg.”</verse>
				<verse number="47">Mens Jesus snakket, kom Judas, en av Jesu disipler, sammen med en stor flokk menn som var bevæpnet med sverd og køller. De var sendt ut av øversteprestene og folkets ledere.</verse>
				<verse number="48">Forræderen hadde kommet overens med dem om et tegn og sagt: ”Den mannen som jeg hilser med et kyss, han er det, han skal dere fange.”</verse>
				<verse number="49">Judas gikk rett bort til Jesus og sa: ”God kveld, Mester!” og ga ham et velkomstkyss.</verse>
				<verse number="50">Jesus svarte: ”Min venn, gjør det du har kommet for å gjøre.” Og straks stormet de andre fram og grep Jesus og holdt ham fast.</verse>
				<verse number="51">En av de mennene som var med Jesus, trakk da sverdet sitt og hogg øret av tjeneren til øverstepresten.</verse>
				<verse number="52">Men Jesus sa til ham: ”Stikk sverdet tilbake i sliren. De som bruker vold, kommer selv til å falle som offer for vold.</verse>
				<verse number="53">Innser du ikke at jeg kunne be min Far i himmelen om å sende mer enn tolv armeer med engler for å beskytte oss, og han ville straks gjøre det?</verse>
				<verse number="54">Men hvordan skulle det som Gud har forutsagt i Skriften da kunne bli virkelighet? Han har jo sagt at alt dette må skje.”</verse>
				<verse number="55">Så vendte Jesus seg til flokken og sa: ”Er jeg en så farlig forbryter at dere er tvunget til å bevæpne dere med sverd og køller for å fange meg? Hvorfor arresterte dere meg ikke på tempelplassen? Hver dag satt jeg der og underviste uten at dere grep meg.</verse>
				<verse number="56">Men alt dette har skjedd for at det som Gud har forutsagt i skriftene til profetene, skal bli virkelighet. ” I samme øyeblikket løp alle disiplene fra ham og flyktet.</verse>
				<verse number="59">Inne i huset forsøkte øversteprestene og hele Det jødiske rådet å finne falske vitneforklaringer som kunne felle Jesus og holde som bevis for å få ham dømt til døden.</verse>
				<verse number="62">Da reiste øverstepresten seg og sa til Jesus: ”Vil du ikke svare? Har du sagt dette eller ikke?”</verse>
				<verse number="63">Men Jesus tidde. Da sa øverstepresten: ”Innfor den levende Gud krever jeg at du snakker ut med oss om du er Messias, den lovede kongen, Guds sønn.”</verse>
				<verse number="64">Jesus svarte: ”Det er du selv som kaller meg dette. Men jeg forsikrer dere at etter dette skal dere få se meg, Menneskesønnen, sitte på Guds høyre side og regjere, og dere skal få se meg komme på himmelens skyer. ”</verse>
				<verse number="65">Da slet øverstepresten i stykker klærne sine og ropte: ”Han har spottet Gud! Vi trenger ingen flere vitner. Dere har selv hørt ham spotte.</verse>
				<verse number="66">Hvilken dom skal han få?” De ropte tilbake: ”Han må dø!”</verse>
				<verse number="67">De begynte å spytte Jesus i ansiktet og slo ham med knyttede never. Noen ga ham også ørefiker og sa:</verse>
				<verse number="68">”Du som er Messias, den lovede kongen, vis nå at du er en profet. Avslør med Guds hjelp hvem av oss som slo deg.”</verse>
				<verse number="69">Mens alt dette pågikk, satt Peter ute på gårdsplassen. En tjenestejente kom da bort til han og sa: ”Du var vel også sammen med denne Jesus fra Galilea!”</verse>
				<verse number="70">Peter protesterte for alle og sa: ”Jeg vet ikke en gang hva du prater om.”</verse>
				<verse number="71">Så gikk han ut i porten. Der fikk en annen tjenestejente øye på han. ”Denne mannen var sammen med Jesus fra Nasaret”, sa hun til dem som sto rundt dem.</verse>
				<verse number="72">Peter nektet igjen, ja, han til og med bannet og sa: ”Jeg kjenner ikke denne mannen.”</verse>
				<verse number="73">Etter en stund kom noen bort til ham og sa: ”Vi vet at du er en av disiplene. Det kan vi høre på dialekten din, du må jo komme fra Galilea.”</verse>
				<verse number="74">Peter bannet igjen og forsikret dyrt og hellig: ”Jeg kjenner ikke denne mannen.” I samme øyeblikk gol hanen.</verse>
				<verse number="75">Plutselig kom Peter til å huske på det Jesus hadde sagt: ”Før hanen galer har du fornektet meg tre ganger.” Og han gikk ut og gråt i bitter fortvilelse.</verse>
			</chapter>
			<chapter number="27">
				<verse number="1">Tidlig neste morgen samlet alle øversteprestene og folkets ledere seg igjen. De bestemte at de ville forsøke å få Jesus henrettet.</verse>
				<verse number="2">De bandt Jesus, førte han bort og overlot ham til Pilatus, som var romersk landshøvding.</verse>
				<verse number="3">Da Judas, han som hadde forrådt Jesus, så at de hadde dømt ham til døden, angret han på det han hadde gjort. Han gikk tilbake til øversteprestene og folkets ledere med de 30 sølvmyntene og sa:</verse>
				<verse number="4">”Jeg har syndet, for jeg har forrådt et uskyldig menneske.” ”Jaha, og hva har det med oss å gjøre?” svarte de. ”Det er vel ditt problem.”</verse>
				<verse number="5">Da kastet Judas pengene på gulvet i templet og gikk bort og hengte seg.</verse>
				<verse number="6">Men øversteprestene samlet sammen pengene og sa: ”Vi kan ikke legge dem i offerkisten, etter som Moseloven forbyr oss å ta imot penger som er betalt for et mord.”</verse>
				<verse number="7">Etter en lang diskusjon bestemte de seg i stedet for å kjøpe åkeren til en pottemaker, som etter dette er blitt brukt som gravplass for fremmede som dør under opphold i Jerusalem.</verse>
				<verse number="8">Det er derfor denne åkeren fortsatt blir kalt ”Blodåkeren”.</verse>
				<verse number="9">Og gjennom dette ble det til virkelighet som Gud hadde forutsagt ved profeten Jeremia: ”De tok de 30 sølvmyntene, den prisen som han ble verdsatt til av Israels folk,</verse>
				<verse number="10">og kjøpte åkeren av en pottemaker, slik som Herren ga meg befaling om.”</verse>
				<verse number="11">Jesus ble nå stilt fram for Pilatus, den romerske landshøvdingen. Og Pilatus spurte ham: ”Er du jødenes konge?” Jesus svarte: ”Det er du selv som kaller meg dette.”</verse>
				<verse number="12">Men da øversteprestene og folkets ledere begynte å anklage ham, sto Jesus helt taus.</verse>
				<verse number="13">”Hører du ikke det de anklager deg for?” undret Pilatus.</verse>
				<verse number="14">Men til stor forbauselse for landshøvdingen svarte ikke Jesus på et eneste spørsmål.</verse>
				<verse number="15">Ved påskehøytiden brukte alltid landshøvdingen å frigi en fange, hvem som helst som jødene ville ha fri.</verse>
				<verse number="16">Nettopp nå satt det en virkelig beryktet forbryter i fengslet. Han het Barabbas.</verse>
				<verse number="17">Da folket samlet seg utenfor huset til Pilatus denne morgenen, spurte han dem: ”Hvem skal jeg slippe fri, Barabbas, eller Jesus som blir kalt Messias, den lovede kongen?”</verse>
				<verse number="18">Pilatus visste nemlig inderlig vel at de religiøse lederne bare hadde overlatt Jesus til ham fordi de var misunnelige på ham.</verse>
				<verse number="19">Mens Pilatus satt på dommersetet, fikk han en beskjed fra kona si, som advarte ham: ”La denne uskyldige mannen være i fred, for jeg har hatt noen fryktelige mareritt i natt for hans skyld.”</verse>
				<verse number="20">Men øversteprestene og folkets ledere hadde overtalt folket til å kreve at Barabbas skulle bli satt fri og at Jesus skulle bli drept.</verse>
				<verse number="21">Da Pilatus for andre gangen spurte: ”Hvem av disse to skal jeg slippe fri?” ropte folket: ”Barabbas!”</verse>
				<verse number="22">”Hva skal jeg da gjøre med Jesus som blir kalt Messias?” undret Pilatus. ”Få han spikret fast på et kors!” skrek de.</verse>
				<verse number="23">”Men hva ondt har han gjort?” spurte Pilatus. Da ropte de enda høyere: ”Få ham spikret fast på et kors!”</verse>
				<verse number="24">Da Pilatus til slutt innså at ingenting hjalp, og at folket når som helst kunne sette i gang et oppløp, ba han om et fat med vann. Så vasket han hendene sine i påsyn av folkemassen og sa: ”Jeg er uskyldig i denne mannens død. Ansvaret er deres!”</verse>
				<verse number="25">Folket skrek tilbake: ”Vi og våre barn tar på oss ansvaret!”</verse>
				<verse number="26">Da ga Pilatus etter og løslot Barabbas, men Jesus lot han piske og overlot ham etterpå til soldatene sine for at de skulle føre ham bort og spikre ham fast på korset.</verse>
				<verse number="27">De romerske soldatene førte først Jesus til huset der landshøvdingen holdt til. Hele vaktstyrken ble kalt sammen.</verse>
				<verse number="28">De tok klærne av Jesus, satte på ham en rød soldatkappe.</verse>
				<verse number="29">Så laget de en krone av torner som de presset fast rundt hodet hans, og stakk en stav, som skulle forestille et kongespir, i høyre hånden hans og falt på kne og hånte han. ”Leve jødenes konge!” ropte de.</verse>
				<verse number="30">De spyttet på ham og tok staven og slo ham i hodet.</verse>
				<verse number="31">Da de til slutt hadde blitt lei av å håne ham, tok de kappen av ham og kledde ham i hans egne klær og førte ham bort for å spikre ham fast på korset.</verse>
				<verse number="32">På veien til stedet der henrettelsen skulle skje, støtte soldatene på en mann fra Kyréne, som het Simon. Han tvang de til å bære korset til Jesus.</verse>
				<verse number="33">Da de kom ut til stedet som ble kalt for Golgata, som betyr Hodeskallen,</verse>
				<verse number="34">ga soldatene vin som var blandet med galle til Jesus. Men da han merket hva det var ville han ikke drikke det.</verse>
				<verse number="35">Da de hadde spikret Jesus fast på korset, delte de klærne hans mellom seg ved loddtrekning.</verse>
				<verse number="36">Etterpå satte de seg ned for å holde vakt over ham.</verse>
				<verse number="37">Over hodet til Jesus hadde de satt opp en plakat for å vise hva han ble anklaget for, og teksten lød: ”Dette er Jesus, jødenes konge”.</verse>
				<verse number="38">Sammen med Jesus ble også to forbrytere spikret faste på hvert sitt kors, en på hver side av han.</verse>
				<verse number="39">De som gikk forbi stedet der henrettelsen skjedde, hånte Jesus, ristet på hodet og sa:</verse>
				<verse number="40">”Var det ikke du som skulle rive ned templet og bygge det opp igjen på tre dager? Dersom du er Guds sønn, da hjelp deg selv og stig ned fra korset!”</verse>
				<verse number="41">Øversteprestene, de skriftlærde og folkets ledere moret seg på hans bekostning.</verse>
				<verse number="42">”Han var god til å hjelpe andre”, sa de, ”men seg selv kan han ikke hjelpe! Skulle han liksom være Israels konge? Ja, dersom han stiger ned fra korset, da skal vi tro på ham!</verse>
				<verse number="43">Han stoler på Gud. Nå får Gud frelse ham og bevise at han elsker ham. Han har jo sagt at han er Guds sønn.”</verse>
				<verse number="44">På samme måten ble han hånet av de to forbryterne som hadde blitt spikret fast på hvert sitt kors sammen med ham.</verse>
				<verse number="45">Da klokka var tolv, ble det plutselig mørkt over hele landet, og mørket varte helt fram til klokka tre.</verse>
				<verse number="46">Da klokka var omkring tre, ropte Jesus med kraftig stemme: ”Eli, Eli, lema sabaktani?”, det betyr: ”Min Gud, min Gud, hvorfor har du forlatt meg?”</verse>
				<verse number="47">Noen av dem som sto der misforsto ham og trodde at han ropte på Elia.</verse>
				<verse number="48">En av dem sprang raskt fram og fylte en svamp med sur vin, satte den på en pinne og holdt den opp så han kunne drikke.</verse>
				<verse number="49">Men de andre sa: ”La ham være, så får vi se om Elia kommer og redder han.”</verse>
				<verse number="50">Men Jesus ropte på nytt med kraftig stemme og sluttet å puste.</verse>
				<verse number="51">Samtidig revnet forhenget som hang foran Det aller helligste rommet i templet, i to deler fra toppen og helt ned. Jorden ristet, og fjellgrunnen slo sprekker slik at</verse>
				<verse number="52">gravene åpnet seg, og mange døde menn og kvinner som tilhørte Gud, ble levende igjen.</verse>
				<verse number="53">De dro fra sine graver, og da Jesus hadde stått opp fra de døde, gikk de inn i Guds by, Jerusalem, og viste seg for mange.</verse>
				<verse number="54">Den romerske offiseren og soldatene som holdt vakt, ble fryktelig redde da de så jordskjelvet og alt som skjedde. De ropte: ”Denne mannen var virkelig Guds sønn.”</verse>
				<verse number="55">Noen kvinner sto et lite stykke borte fra stedet der henrettelsen fant sted, og så alt som skjedde. Det var de kvinnene som hadde fulgt Jesus fra Galilea for å hjelpe ham.</verse>
				<verse number="56">Blant dem var Maria Magdalena og Maria som var mor til Jakob og Josef, og moren til Sebedeus sine sønner, som het Jakob og Johannes.</verse>
				<verse number="57">På kvelden kom Josef, en rik mann fra Arimatea, som også hadde blitt en disippel av Jesus.</verse>
				<verse number="58">Han gikk til Pilatus og ba om å få ta hånd om kroppen til Jesus. Pilatus ga befaling om at den skulle bli overlatt til ham.</verse>
				<verse number="59">Josef tok kroppen, svøpte den i rent lintøy</verse>
				<verse number="60">og la den i en grav, som han nylig hadde fått hogget ut i fjellet til seg selv. Så rullet han en stor stein foran inngangen til graven og dro fra stedet.</verse>
				<verse number="61">Både Maria Magdalena, og den andre Maria, ble værende igjen og satt i nærheten av graven.</verse>
				<verse number="62">Neste dag, som var hviledagen, kom øversteprestene og fariseerne til Pilatus</verse>
				<verse number="63">og sa: ”Vi har kommet i tanker om at denne løgneren en gang sa at han skulle bli levende igjen etter tre dager.</verse>
				<verse number="64">Gi derfor befaling om at graven blir bevoktet i tre dager, slik at disiplene ikke kommer og stjeler kroppen og etterpå sier til alle at han har stått opp fra de døde. For da vil vi få et enda større problem å hanskes med.”</verse>
				<verse number="65">Pilatus svarte: ”Jeg skal gi dere vakter. Så kan dere bevokte graven så godt dere kan.”</verse>
				<verse number="66">De gikk av sted og forseglet graven og plasserte vakter for å beskytte den fra inngrep utenfra.</verse>
			</chapter>
			<chapter number="28">
				<verse number="1">Tidlig på søndagsmorgenen, dagen etter hviledagen, gikk Maria Magdalena og den andre Maria ut i morgendemringen for å passe på graven.</verse>
				<verse number="2">Da ble det plutselig et voldsom jordskjelv, for en Herrens engel steg ned fra himmelen og rullet bort steinen og satte seg på den.</verse>
				<verse number="3">Ansiktet hans lyste som lynet, og klærne hans var hvite som snø.</verse>
				<verse number="4">Da vaktene fikk se ham, ble de så vettskremte at de falt til jorden og lå som døde.</verse>
				<verse number="5">Men engelen snakket til kvinnene og sa: ”Vær ikke redde! Jeg vet at dere leter etter Jesus, han som ble henrettet på et kors.</verse>
				<verse number="6">Men han er ikke her. Han har blitt levende igjen, akkurat som han sa. Kom og se der kroppen hans lå.</verse>
				<verse number="7">Skynd dere å fortelle til disiplene at han har stått opp fra de døde, og at han går i forveien for dem til Galilea for å treffe dem der. Dette er budskapet mitt.”</verse>
				<verse number="8">Kvinnene dro straks fra graven. De var forskremte, men samtidig glade og sprang for å fortelle disiplene det engelen hadde sagt.</verse>
				<verse number="9">Da kom plutselig Jesus mot dem og hilste på dem. De gikk fram til ham og grep om føttene hans og tilba ham.</verse>
				<verse number="10">Jesus sa til dem: ”Vær ikke redde! Gå og si til brødrene mine at de skal gi seg på vei til Galilea. Der skal de få se meg.”</verse>
				<verse number="11">Mens kvinnene var på vei fra graven, sprang noen av de vaktene som hadde stått der, til øversteprestene og fortalte det som hadde skjedd.</verse>
				<verse number="12">Øversteprestene diskuterte da saken med folkets ledere og ga vaktene en stor sum penger</verse>
				<verse number="13">og sa: ”Si at disiplene til Jesus kom midt på natten og stjal kroppen mens dere sov.</verse>
				<verse number="14">Dersom landshøvdingen får høre om det, skal vi ordne opp med ham. Dere trenger ikke å bekymre dere.”</verse>
				<verse number="15">Soldatene tok derfor pengene og gjorde som det ble sagt til dem. Snart spredde dette ryktet seg blant jødene, som tror på det den dag i dag.</verse>
				<verse number="16">De elleve disiplene gikk nå til det fjellet i Galilea der Jesus hadde sagt at de skulle treffe ham igjen.</verse>
				<verse number="17">Da de fikk øye på ham, tilba de ham, men noen tvilte fortsatt.</verse>
				<verse number="18">Da gikk Jesus bort til dem og sa: ”Jeg har fått all makt i himmelen og på jorden.</verse>
				<verse number="19">Gå derfor ut til alle folk og gjør dem til mine disipler. Døp dem til fellesskap med Far i himmelen, Sønnen og Guds Hellige Ånd.</verse>
				<verse number="20">Lær dem å leve på den måten jeg har underviste dere om. Og husk på at jeg alltid er med dere, helt til tidenes slutt.”</verse>
			</chapter>
		</book>
		<book number="41">
			<chapter number="1">
				<verse number="1">Her begynner det glade budskapet om Jesus Kristus, den lovede kongen, Guds sønn.</verse>
				<verse number="2">Gud hadde forutsagt ved profeten Jesaja da han skrev: ”Lytt! Jeg sender min budbærer foran deg, han skal rydde veien for deg.</verse>
				<verse number="3">En stemme roper i ødemarken: ’Rydd vei for Herren! Gjør stiene rette for ham! ’ ”</verse>
				<verse number="4">Og nå viste denne budbæreren seg. Det var døperen Johannes. Han levde i ødemarken og underviste folk om at de kunne få syndene sine tilgitt dersom de vendte seg bort fra det onde, søkte Gud og lot seg døpe.</verse>
				<verse number="5">Mennesker fra hele Judea og Jerusalem gikk ut i ødemarken for å høre hva han hadde å si. Da de hadde bekjent syndene sine, døpte han dem i elven Jordan.</verse>
				<verse number="6">Johannes hadde klær som var laget av hår fra kamelene, og rundt midjen bar han et lærbelte. Maten han spiste, var gresshopper og honning fra ville bier.</verse>
				<verse number="7">Han talte til folket og sa: ”Snart kommer en mann som er større enn meg. Han er så mektig at jeg ikke en gang er verdig til å bøye meg ned og løste opp remmene på sandalene hans.</verse>
				<verse number="8">Jeg døper dere med vann, men han skal døpe dere med Guds Hellige Ånd!”</verse>
				<verse number="9">Mens Johannes holdt på å døpe, dro Jesus fra hjembyen sin, Nasaret i Galilea. Han kom til elven Jordan og ble døpt av Johannes.</verse>
				<verse number="10">Da Jesus steg opp av vannet, fikk han se himmelen åpne seg og Guds Ånd dale ned over ham som en due.</verse>
				<verse number="11">En stemme fra himmelen sa: ”Du er min elskede Sønn, du er min glede.”</verse>
				<verse number="14">Da kong Herodes litt seinere satte Johannes i fengsel, gikk Jesus tilbake til Galilea for å spre det glade budskapet fra Gud.</verse>
				<verse number="15">Han sa: ”Tiden er kommet da Gud vil frelse menneskene og gjøre dem til sitt eget folk. Vend dere bort fra synden, vend om til Gud og tro på det glade budskapet!”</verse>
				<verse number="16">En dag da Jesus gikk langs Genesaretsjøen, fikk han se Simon og broren hans Andreas stå og kaste not i sjøen. De var fiskere.</verse>
				<verse number="17">Jesus ropte: ”Kom og bli disiplene mine, så skal jeg lære dere å fiske mennesker!”</verse>
				<verse number="18">De gikk straks fra fiskeutstyret sitt og fulgte ham.</verse>
				<verse number="19">Da han gikk litt lenger langs stranden, fikk han se sønnene til Sebedeus, Jakob og Johannes. De satt i en båt og gjorde i stand garna sine.</verse>
				<verse number="20">Han kalte også på dem, og de forlot faren Sebedeus og mannskapet hans for å bli med Jesus.</verse>
				<verse number="21">Jesus og disiplene kom til byen Kapernaum. Da det ble hviledag, gikk de til synagogen der Jesus underviste folket.</verse>
				<verse number="22">Alle var overrasket over undervisningen hans, for han lærte med autoritet, og ikke som de skriftlærde.</verse>
				<verse number="23">I synagogen var det denne dagen en mann som var besatt av en ond Ånd. Han begynte å skrike mot Jesus:</verse>
				<verse number="24">”Hva har du med oss å gjøre, Jesus fra Nasaret? Har du kommet for å ta knekken på oss? Jeg vet hvem du er, du Guds Hellige tjener!”</verse>
				<verse number="25">Men Jesus snakket strengt til den onde ånden og sa: ”Ti! Far ut av ham!”</verse>
				<verse number="26">Da begynte ånden å rykke og slite i mannen og for ut av ham med et voldsomt skrik.</verse>
				<verse number="27">Folket som var i synagogen, ble helt forskrekket, begynte å diskutere med hverandre og stilte spørsmål: ”Hva er dette for en ny lære? Hvilken makt! Til og med de onde åndene lyder det han sier!”</verse>
				<verse number="28">Ryktet om ham gikk som en løpeild over hele Galilea.</verse>
				<verse number="29">Da Jesus og disiplene hadde forlatt synagogen, gikk de hjem til Simon og Andreas, sammen med Jakob og Johannes.</verse>
				<verse number="30">Der lå svigermoren til Simon syk med høy feber. Dette fortalte de straks til Jesus.</verse>
				<verse number="31">Han gikk da bort til henne, tok henne i hånden og reiste henne opp. Feberen forlot henne, og hun sto opp og laget mat til gjestene.</verse>
				<verse number="32">På kvelden, etter at solen hadde gått ned, kom de til ham med alle som var syke og besatte.</verse>
				<verse number="33">Hver eneste innbygger i Kapernaum hadde samlet seg utenfor døren.</verse>
				<verse number="34">Jesus helbredet mange syke som led av ulike slags sykdommer, og han drev ut mange onde ånder. Men han forbød åndene å si noe etter som de visste hvem han var.</verse>
				<verse number="35">Neste morgen, lenge før det lysnet, gikk Jesus bort til en skjermet plass for å kunne be i ro og fred.</verse>
				<verse number="36">Simon og de andre skyndte seg ut for å finne ham.</verse>
				<verse number="37">Da de hadde funnet ham sa de: ”Alle spør etter deg.”</verse>
				<verse number="38">Men han svarte: ”Vi må gå til de andre byene her i nærheten, slik at jeg kan spre budskapet mitt også der. Det er derfor jeg er kommet hit.”</verse>
				<verse number="39">I tiden som fulgte, gikk de over hele Galilea og talte budskapet i synagogene og drev ut mange onde ånder.</verse>
				<verse number="40">En gang kom en spedalsk mann og falt ned på kne for ham og ba: ”Om du vil, da kan du gjøre meg frisk.”</verse>
				<verse number="41">Jesus ble grepet av medfølelse, rakte ut hånden, rørte ved ham og sa: ”Det vil jeg. Du er frisk!”</verse>
				<verse number="42">Straks forsvant spedalskheten, og mannen var frisk.</verse>
				<verse number="43">Jesus sendte ham av sted og sa strengt til ham:</verse>
				<verse number="44">”Ikke fortell dette til noen, men gå til presten og la han undersøke deg. Ta med deg det offeret som Moses har bestemt at de som blir friske fra spedalskhet, skal gi. Da vil alle forstå at Gud har helbredet deg.”</verse>
				<verse number="45">Men mannen gikk straks av sted og fortalte til alle han møtte, at han hadde blitt frisk. Jesus kunne ikke vise seg åpent lenger i noen by, men måtte holde seg diskré ute i ødemarken. Likevel fant folk ham, og kom til ham fra alle kanter.</verse>
			</chapter>
			<chapter number="2">
				<verse number="1">Noen dager seinere kom Jesus på nytt til Kapernaum. Nyheten om at ham var kommet, spredde seg raskt i byen.</verse>
				<verse number="2">Snart var huset der han bodde, så fullt av folk at de sto langt ute på gaten og tråkket på hverandre. Han talte til dem om budskapet fra Gud.</verse>
				<verse number="3">Da kom fire menn bærende på en lam mann som lå på en liggematte.</verse>
				<verse number="4">De klarte ikke å trenge seg inn på grunn av folkemassen, og kunne derfor heller ikke komme fram til Jesus. De laget hull i taket over der han satt. Gjennom åpningen firte de ned liggematten med den lamme mannen.</verse>
				<verse number="5">Da Jesus så hvor stor tro de hadde, sa han til den lamme: ”Min sønn, jeg har tilgitt syndene dine!”</verse>
				<verse number="6">Men noen av de skriftlærde som satt der, mumlet for seg selv:</verse>
				<verse number="7">”Hvordan kan han snakke på denne blasfemiske måten og spotte Gud? Det er jo bare Gud som kan tilgi synder.”</verse>
				<verse number="8">Jesus forsto i sin Ånd hva de tenkte, og sa til dem: ”Hvorfor tenker dere at dette er å spotte?</verse>
				<verse number="9">Er det ikke like umulig for et menneske å si til den lamme: ’Reis deg opp, ta liggematten og gå’ som å si: ’Jeg tilgir deg syndene dine’?”</verse>
				<verse number="12">Da reiste mannen seg, rullet straks sammen liggematten og gikk ut, rett foran øynene på de sjokkerte tilskuerne som hyllet Gud og ropte: ”Aldri før har vi sett noe slikt!”</verse>
				<verse number="13">Så fortsatte Jesus langs Genesaretsjøen. Store folkemasser kom til ham, og han underviste dem.</verse>
				<verse number="14">Mens han dro fram, fikk han se Levi, som var sønn til Alfeus, sitte ved tollboden. ”Kom og bli min disippel”, sa Jesus til ham. Levi reiste seg og fulgte Jesus.</verse>
				<verse number="15">Senere da Jesus og disiplene spiste sammen i huset til Levi, hadde mange av Levis gamle kolleger i tolletaten blandet seg med gjestene. Også noen andre ukjente folk var på plass i selskapet. Mange av disse hadde begynt å følge Jesus.</verse>
				<verse number="16">Da de skriftlærde og fariseerne så Jesus i dette selskapet, sa de til disiplene: ”Er han virkelig falt så dypt at han spiser sammen med tollere og syndere?”</verse>
				<verse number="17">Jesus hørte det som ble hvisket, og sa: ”Det er ikke de friske som trenger lege, men de syke. Min oppgave her på jorden er å føre syndere tilbake til Gud, ikke å ta hånd om de som allerede gjør Guds vilje.”</verse>
				<verse number="18">Disiplene til døperen Johannes og fariseerne$1 fastet regelmessig. En dag kom noen og spurte Jesus hvorfor ikke disiplene hans fastet, siden dette var vanlig både hos Johannes og fariseerne.</verse>
				<verse number="19">Jesus svarte: ”Bryllupsgjestene kan da vel ikke faste og gå sultne mens brudgommen ennå er hos dem? Nei, så lenge brudgommen er sammen med dem, kan de ikke faste.</verse>
				<verse number="20">Men den dagen han blir tatt fra dem, da kommer de til å faste.</verse>
				<verse number="21">Alt har sin rette tid! Ingen lapper for eksempel et gammelt klesplagg med et stykke nytt tøy som aldri har blitt vasket. Da vil det nye tøyet krympe og rive i stykker plagget, slik at hullet blir enda større.</verse>
				<verse number="22">Heller ikke slår noen ny vin i gamle vinsekker, for når vinen gjærer, vil sekkene bli sprengt og alt blir ødelagt, både vinen og sekkene. Nei, ny vin slår de i nye skinnsekker som tåler trykket.”</verse>
				<verse number="23">En gang da det var hviledag, gikk Jesus og disiplene langs en kornåker. Mens de gikk, nappet disiplene en håndfull aks for å spise.</verse>
				<verse number="24">Noen av fariseerne sa da til Jesus: ”Hvorfor gjør de dette? Det er jo forbudt etter Moseloven å høste på hviledagen.”</verse>
				<verse number="27">Så sa Jesus til fariseerne: ”Husk på at hviledagen ble skapt for menneskene sin skyld, og ikke menneskene for hviledagen sin skyld.</verse>
				<verse number="28">Derfor har jeg, Menneskesønnen, rett til å avgjøre hva som er tillatt på hviledagen.”</verse>
			</chapter>
			<chapter number="3">
				<verse number="1">En annen gang gikk Jesus inn i en synagoge. Der satt det en mann som hadde en handikappet hånd.</verse>
				<verse number="2">Etter som det var hviledag, holdt fariseerne skarpt øye med Jesus. Skulle han våge å helbrede hånden til mannen på hviledagen? I så tilfelle ville de få noe å anklage ham for.</verse>
				<verse number="3">Jesus sa til mannen med den handikappede hånden: ”Reis deg og kom fram til meg.”</verse>
				<verse number="4">Så spurte han fariseerne: ”Hva er tillatt å gjøre på hviledagen i følge Moseloven? Skal vi gjøre godt eller skal vi gjøre ondt? Skal vi redde liv eller skal vi ta liv?” Men ingen ville svare ham.</verse>
				<verse number="5">Da så han på dem med sinne i blikket, dypt bedrøvet over den likegyldigheten de hadde for menneskelig nød. Til mannen sa han: ”Rekk fram hånden din.” Da mannen gjorde det, ble hånden frisk og normal igjen!</verse>
				<verse number="6">Men fariseerne dro fra synagogen og begynte straks å legge planer sammen med tilhengerne til kong Herodes, om å få Jesus arrestert og drept.</verse>
				<verse number="9">Jesus ba disiplene om å få tak i en båt og legge den klar i tilfelle folkemassen kom til å presse ham ut i vannet.</verse>
				<verse number="10">Mange hadde blitt helbredet denne dagen, og de syke presset på fra alle kanter for å røre ved ham.</verse>
				<verse number="11">Da mannen som var besatt av onde ånder, fikk øye på han falt han ned ved føttene hans og ropte: ”Du er Guds sønn!”</verse>
				<verse number="12">Men Jesus forbød åndene å avsløre hvem han var.</verse>
				<verse number="13">Senere gikk Jesus opp på et fjell og tok med seg noen av dem han hadde valgt ut. Da de var samlet rundt ham,</verse>
				<verse number="14">valgte han tolv av dem for å følge ham, og for å bli sendt ut med budskapet til folket.</verse>
				<verse number="15">Han ga dem makt til å drive ut onde ånder.</verse>
				<verse number="16">De tolv han hadde valgt, var: Simon, som han ga navnet Peter,</verse>
				<verse number="17">Sebedeus sine sønner som het Jakob og Johannes, og som han kalte ”tordensønnene”,</verse>
				<verse number="18">Andreas, Filip, Bartolomeus, Matteus, Tomas og Jakob, sønnen til Alfeus, Taddeus og Simon ”seloten”</verse>
				<verse number="19">og Judas Iskariot, han som seinere forrådte Jesus.</verse>
				<verse number="20">Da Jesus kom tilbake til huset der han bodde, begynte folk å samle seg på nytt. Snart var huset så fullt at verken Jesus eller disiplene fikk tid til å spise.</verse>
				<verse number="21">Da familien hans fikk høre dette, gikk de dit for å ta hånd om ham. ”Han er gått fra vettet!” sa de.</verse>
				<verse number="22">Men de skriftlærde som hadde kommet fra Jerusalem, sa: ”Han er besatt av Satan, høvdingen over de onde ånder. Det er derfor de onde åndene er lydige mot ham.”</verse>
				<verse number="23">Jesus kalte da til seg disse mennene og forklarte saken ved å illustrere med et bilde. Han sa: ”Hvordan kan Satan drive ut sine egne onde ånder?</verse>
				<verse number="24">Et rike som kommer i strid med seg selv, går jo under.</verse>
				<verse number="25">Og en familie der medlemmene strider mot hverandre, opphører snart å eksistere som en enhet.</verse>
				<verse number="26">Dersom Satan strider mot seg selv, da kan han ikke fortsette å styre riket sitt. Da er det snart ute med han.</verse>
				<verse number="27">Nei, nå skal dere høre hvordan det er: Satan er som en sterk mann. Vil noen gå inn i huset til den sterke mannen og rane ham for det han eier, da må de først binde ham. Etterpå kan de gå inn i huset og rane verdiene hans.</verse>
				<verse number="28">En ting vil jeg at dere skal ha klart for dere: Menneskene kan få tilgivelse for alle slags synder, til og med hån og spott mot Gud, uansett hvor grovt de enn spotter.</verse>
				<verse number="29">Men den som håner og spotter Guds Hellige Ånd, kan aldri få tilgivelse. Det er en utilgivelig synd.”</verse>
				<verse number="30">Dette sa han fordi de påsto at han gjorde miraklene sine ved Satans kraft og ikke i kraften fra Guds Ånd.</verse>
				<verse number="33">Men han svarte: ”Moren min og brødrene mine! Hvem er det?”</verse>
				<verse number="34">Han så på dem som satt rundt seg og sa: ”Dette er moren min og søsknene mine.</verse>
				<verse number="35">Hver og en som gjør Guds vilje, er min bror og min søster og moren min.”</verse>
			</chapter>
			<chapter number="4">
				<verse number="1">Noe seinere begynte Jesus på nytt å undervise nede ved sjøen. Folkemassen som samlet seg rundt ham var så stor at han ble tvunget til å stige om bord i en båt og sitte i den ute på vannet mens han talte til folket som sto på stranden.</verse>
				<verse number="2">Han underviste dem ved å fortelle mange bilder, som for eksempel dette. Han sa:</verse>
				<verse number="3">”Lytt! En bonde gikk ut på åkeren sin for å så.</verse>
				<verse number="4">Da han sådde, falt noe av såkornet på veien langs åkeren, og fuglene kom og spiste det opp.</verse>
				<verse number="5">Noe korn falt der jorden var steinete og jordlaget tynt. Plantene vokste raskt opp,</verse>
				<verse number="6">men i den steikende solen visnet de og tørket bort, etter som røttene var grunne.</verse>
				<verse number="7">Andre korn falt blant tistlene. Da tistlene vokste opp, kvalte de kornplantene slik at de ikke ga noen avling.</verse>
				<verse number="8">Mest korn falt i den fruktbare jorden og vokste opp og ga rik avling. Noe ga 30, 60 og til og med 100 ganger så mye som den mengden såkorn som hadde blitt sådd.”</verse>
				<verse number="9">Jesus sa: ”Lytt nøye og forsøk å forstå!”</verse>
				<verse number="10">Da Jesus seinere var alene med disiplene og de andre som fulgte ham, spurte de: ”Hva betyr dette som du fortalte?”</verse>
				<verse number="11">Han svarte: ”Dere har fått gaven til å forstå undervisningen min om hvordan Gud vil frelse menneskene og gjøre dem til sitt eget folk. De som ikke tilhører Guds eget folk, oppfatter dette bare som bilder,</verse>
				<verse number="12">for at ’de skal se hva jeg gjør, men likevel ikke fatte, og høre hva jeg sier, men likevel ikke forstå, og derfor kan de ikke vende om til Gud og få syndene sine tilgitt.’</verse>
				<verse number="13">Dersom dere nå ikke forstår dette bildet om såkornet, hvordan skal dere da kunne skjønne de andre bildene mine?</verse>
				<verse number="14">Det bonden sår, er budskapet fra Gud.</verse>
				<verse number="15">Den harde veien, der noe av såkornet falt, ligner hjertet til det menneske som hører budskapet, men som snaut nok har hørt det til ende før Satan kommer og forsøker å få den som lyttet, til å glemme alt sammen.</verse>
				<verse number="16">Den grunne og steinete jorden er lik hjertet til det menneske som hører budskapet og tar imot det med ekte glede,</verse>
				<verse number="17">men som ikke har særlig dybde i seg slik at røttene kan utvikle seg. Etter en tid, når vanskelighetene eller forfølgelsene dukker opp på grunn av troen, da avtar entusiasmen, og den som tok imot, forlater troen.</verse>
				<verse number="18">Jorden som var dekket av tistler, kan sammenlignes med det menneske som hører budskapet,</verse>
				<verse number="19">men lar de daglige bekymringene, lengselen etter å tjene mange penger og begjæret etter andre ting, få komme inn i hjertet og kvele budskapet, slik at det til slutt ikke påvirker livet i det hele tatt.</verse>
				<verse number="20">Den fruktbare jorden ligner hjertet til et menneske som hører budskapet, tar det til seg og lar det påvirke hele livet. Disse som hører og tar imot, gir en avling som er 30, 60 eller til og med 100 ganger så stor mengde korn som ble sådd i hjertets gode jord.”</verse>
				<verse number="21">Videre sa Jesus: ”Ingen tar fram en lampe og hvelver en eske over den eller setter den under en stol. Tvert imot! En lampe setter alle høyt og fritt, slik at den kan gi lys og være til nytte.</verse>
				<verse number="22">På samme måten skal alt som nå er skjult, en dag bli ført fram i lyset og være synlig for alle.</verse>
				<verse number="23">Lytt nøye og forsøk å forstå!</verse>
				<verse number="24">Pass på at de ordene dere får høre, leder til handling. For jo mer dere omsetter ordene til praksis, desto mer kommer dere til å forstå hva jeg snakker om.</verse>
				<verse number="25">Ja, den som forstår undervisningen min, skal med tiden forstå mer og mer. Men den som forstår lite, skal til slutt miste også den minimale innsikten han hadde.”</verse>
				<verse number="26">Jesus fortalte også et annet bilde. Han sa: ”Der Gud regjerer, blir det som når en bonde strør ut såkornet sitt på åkeren.</verse>
				<verse number="27">Mannen sover og våkner, og alt etter som dagene går, begynner såkornet å gro og spire uten hans hjelp.</verse>
				<verse number="28">Det er jorden som får såkornet til å gro. Først trenger spirene seg fram, så blir aksene formet, og til slutt er hveten moden.</verse>
				<verse number="29">Da kommer bonden med sin sigd og høster hveten, etter som tiden til å høste er kommet.”</verse>
				<verse number="30">Jesus sa: ”Hvordan kommer det til å bli der Gud regjerer? Hvilket bilde skal jeg bruke?</verse>
				<verse number="33">Jesus brukte titt og ofte slike bilder som dette for at folket skulle forstå, i den grad de nå var i stand til å forstå.</verse>
				<verse number="34">Ja, han talte faktisk aldri uten å fortelle noen bilder, men når han seinere ble alene med disiplene forklarte han bildene for dem.</verse>
				<verse number="35">Da det ble kveld, sa Jesus til disiplene: ”Kom, nå drar vi over til den andre siden av sjøen.”</verse>
				<verse number="36">De trakk seg unna folket og reiste over sjøen i den båten der Jesus allerede satt. Flere andre båter fulgte også med.</verse>
				<verse number="37">Da de hadde kommet et stykke ut, blåste det opp en voldsom storm. Høye bølger slo inn i båten slik at den nesten ble fylt med vann.</verse>
				<verse number="38">Mens dette skjedde, lå Jesus og sov akter i båten med hodet på en pute. Disiplene vekket ham og ropte fortvilt: ”Mester, merker du ikke at vi holder på å synke?”</verse>
				<verse number="39">Da reiste han seg opp og snakket strengt til vinden og sjøen og sa: ”Ti! Bli stille!” Straks la sjøen seg, og det ble blikk stille.</verse>
				<verse number="40">Så spurte han disiplene: ”Hvorfor er dere redde? Har dere fortsatt vanskelig for å tro?”</verse>
				<verse number="41">Forskrekket sa de til hverandre: ”Hvem er han? Til og med vinden og sjøen er lydige mot ham.”</verse>
			</chapter>
			<chapter number="5">
				<verse number="1">De kom over til den andre siden av sjøen, til området rundt Gerasenerlandet.</verse>
				<verse number="2">Da Jesus steg ut av båten, løp en mann mot ham. Han holdt til blant de døde i gravhulene og var besatt av en ond Ånd.</verse>
				<verse number="3">Mannen var så vill at det ikke var mulig å binde ham på noen måte.</verse>
				<verse number="4">Flere ganger hadde det blitt forsøkt å binde ham på hender og føtter. Hver gang hadde han slitt lenker og fotjern i stykker. Ingen var sterke nok til å rå med ham.</verse>
				<verse number="5">Dag og natt holdt han til blant gravene eller virret omkring oppe i fjellene og skrek og kuttet seg selv med skarpe steiner.</verse>
				<verse number="6">Mannen hadde allerede fått øye på Jesus da han var langt borte og kom nå stormende til og falt ned for ham.</verse>
				<verse number="7">”Gå bort fra meg Jesus, du den høyeste Guds sønn! For Guds skyld, du må ikke pine meg!” skrek han av all kraft.</verse>
				<verse number="8">Grunnen til utropet var at Jesus like før hadde sagt: ”Far ut av mannen, du onde Ånd.”</verse>
				<verse number="9">Jesus spurte ham: ”Hva heter du?” Mannen svarte: ”Jeg heter legion, for vi er mange.”</verse>
				<verse number="10">Gang på gang ba de onde åndene at Jesus ikke måtte jage dem bort fra området.</verse>
				<verse number="11">Samtidig som dette skjedde, gikk en stor flokk griser og rotet i jorda etter røtter på fjellskrenten nær sjøen.</verse>
				<verse number="12">De onde åndene tigget og ba: ”Send oss av sted til grisene, så kan vi fare inn i dem”,</verse>
				<verse number="13">Det lot Jesus dem få lov til. Da for de onde åndene ut av mannen og inn i grisene. Hele flokken på omkring 2 000 griser, styrtet utfor den bratte skråningen og druknet i sjøen.</verse>
				<verse number="14">Røkterne som passet på grisene, sprang til den nærmeste byen og stedene rundt den og fortalte alt sammen. Folket gikk av sted for å finne ut hva som hadde skjedd.</verse>
				<verse number="17">Da ba folket om at Jesus måtte forlate området deres.</verse>
				<verse number="18">Mens Jesus steg i båten, spurte mannen som hadde vært besatt, om at han kunne få å bli med.</verse>
				<verse number="19">Men Jesus ville ikke ta ham med. ”Gå heller hjem til din familie og dine venner”, sa han, ”og fortell for alle hvilket stort mirakel Herren har gjort med deg. La dem få vite hvordan han hadde medfølelse med deg og kom deg til hjelp.”</verse>
				<verse number="20">Da gikk mannen av sted og fortalte i hele Dekapolis om miraklet som Jesus hadde gjort med ham. Alle ble helt forundret da de hørte fortellingen hans.</verse>
				<verse number="21">Da Jesus hadde dratt tilbake til andre siden av sjøen, samlet mye folk seg rundt ham. Mens han var der på stranden,</verse>
				<verse number="22">kom lederen for synagogen til ham. Han het Jairus. Så fort han fikk øye på Jesus, kastet han seg fortvilt ned for føttene hans</verse>
				<verse number="23">og sa: ”Den lille jenta mi holder på å dø. Jeg ber deg, kom og legg hendene på henne, slik at hun blir frisk igjen.”</verse>
				<verse number="24">Straks ble Jesus med ham, og mye folk fulgte med og presset på fra alle kanter.</verse>
				<verse number="25">I folkemassen var en kvinne som i tolv års tid hadde lidd av blødninger.</verse>
				<verse number="26">Hun hadde store plager og var blitt behandlet av mange leger. Til tross for at hun hadde brukt opp alt hun eide på legebesøk og medisiner for å bli frisk, hadde hun ikke blitt bedre. Heller til det verre.</verse>
				<verse number="27">Nå hadde hun hørt om alle de merkelige miraklene som Jesus gjorde. Derfor presset hun seg fram i folkemassen bak Jesus og rørte ved kappen hans.</verse>
				<verse number="28">For hun tenkte at dersom hun bare fikk røre ved klærne hans, så ville hun bli frisk.</verse>
				<verse number="29">Og så snart hun rørte ved ham, stanset blødningene, og hun kjente at hun var fri fra lidelsen sin.</verse>
				<verse number="30">Jesus merket i det samme at det gikk ut en kraft fra ham. Han vendte seg rundt og spurte: ”Hvem rørte ved klærne mine?”</verse>
				<verse number="31">Disiplene sa til ham: ”Folk trenger deg jo fra alle kanter, selvfølgelig må noen ha rørt ved deg!”</verse>
				<verse number="32">Men Jesus så seg omkring for å få greie på hvem som hadde gjort det.</verse>
				<verse number="33">Kvinnen ble forskrekket, etter som hun visste hva som hadde skjedd med henne. Hun kom skjelvende fram og falt ned for Jesus og fortalte hvordan alt hadde gått til.</verse>
				<verse number="34">Da sa Jesus til henne: ”Min datter, troen din har hjulpet deg. Gå i fred. Du er satt fri fra lidelsen din.”</verse>
				<verse number="35">Mens Jesus fortsatt snakket med kvinnen, kom noen med beskjed fra hjemmet til Jairus og meldte til faren: ”Jenten din er død. Det har ingen hensikt at du bryr Mesteren lenger.”</verse>
				<verse number="36">Men Jesus tok ikke notis av ordene deres, men sa til Jairus: ”Ikke vær redd! Fortsett bare å tro.”</verse>
				<verse number="37">Lenger framme lot han bare Peter, Jakob og Johannes følge med helt fram.</verse>
				<verse number="38">Da de kom fram til Jairus sitt hjem, så Jesus at huset var fullt av mennesker som høylytt gråt og klaget.</verse>
				<verse number="39">Han gikk inn til dem og sa: ”Hvorfor gråter dere og er så opprørte? Jenten er ikke død, hun sover bare!”</verse>
				<verse number="40">Da begynte de å hånle mot ham, men ha jaget alle sammen ut og tok med seg faren og moren til jenta, sammen med de tre disiplene, og gikk inn i rommet der jenta lå.</verse>
				<verse number="41">Så tok han jenta i hånden og sa til henne: ”Talita kumi! ” Ordene betyr: Lille jente, jeg sier deg: Reis deg opp!</verse>
				<verse number="42">Jenten, som var tolv år gammel, reiste seg straks opp og begynte å gå omkring. Foreldrene gned seg i øynene av forskrekkelse.</verse>
				<verse number="43">Jesus forbød dem å fortelle til noen om det som hadde skjedd. Etterpå ba han at de måtte gi jenta noe å spise.</verse>
			</chapter>
			<chapter number="6">
				<verse number="1">Etter dette utrolige miraklet dro Jesus fra stedet og kom til hjembyen sin Nasaret, sammen med disiplene.</verse>
				<verse number="2">Da det ble hviledag, gikk han til synagogen for å undervise, og mange ble overrasket over visdommen hans, og de miraklene han gjorde med folk som han la hendene på. ”Hvor har han alt dette fra?” sa de.</verse>
				<verse number="3">”Han er jo bare en vanlig snekker, Maria sin sønn, bror til Jakob, Joses, Judas og Simon, og søstrene hans bor også midt iblant oss.” Mange ble irriterte og sinte på ham.</verse>
				<verse number="4">Da sa Jesus: ”En profet som bringer Guds budskap, blir anerkjent over alt, bortsett fra i sin egen hjemby, blant sine slektninger og i sin egen familie.”</verse>
				<verse number="5">Etter som folket i Nasaret ikke trodde på ham, kunne han ikke gjøre noen mirakler der. Han helbredet bare noen få syke ved å legge hendene på dem.</verse>
				<verse number="6">Han var forskrekket over at folket ikke ville tro på ham. Noe seinere dro Jesus rundt i byene i distriktet og underviste.</verse>
				<verse number="7">Han kalte til seg sine tolv disipler og sendte dem ut to og to og ga dem makt til å drive ut onde ånder.</verse>
				<verse number="10">”Når dere blir tilbudt å overnatte hos noen, stans da hos dem til dere skal fortsette til neste by”, sa han.</verse>
				<verse number="11">”Dersom folket på et sted ikke vil ta imot dere eller høre på dere, gå da bare videre og ikke vær mer bekymret for dem. Rist støvet fra dette stedet av føttene som et tegn på at innbyggerne selv må ta ansvaret for det de har gjort.”</verse>
				<verse number="12">Disiplene gikk nå av sted. Over alt der de kom, oppfordret de folket til å forlate syndens vei og vende om til Gud.</verse>
				<verse number="13">De drev ut mange onde ånder og salvet mange syke med olje og helbredet dem.</verse>
				<verse number="14">Snart fikk også kong Herodes høre snakk om Jesus, etter som ryktet om ham spredde seg over alt. Folk sa: ”Det er døperen Johannes som har stått opp fra de døde. Det er derfor han kan gjøre slike mirakler.”</verse>
				<verse number="15">Men noen sa: ”Jesus er Elia.” Andre sa: ”Han er virkelig en profet som bringer Guds budskap, akkurat som profetene før i tiden.”</verse>
				<verse number="16">”Nei”, sa Herodes, ”det er Johannes, han som jeg lot halshugge. Han har stått opp fra de døde.”</verse>
				<verse number="17">Herodes hadde nemlig arrestert Johannes og latt ham binde og kaste i fengsel. Grunn til dette var kona til Herodes som het Herodias. Hun hadde først vært gift med Filip, som var bror til kongen. Til tross for dette hadde likevel Herodes giftet seg med henne.</verse>
				<verse number="18">Johannes hadde sagt rett ut til ham: ”Det er ikke tillatt for deg å leve sammen med kona til din bror.”</verse>
				<verse number="19">Derfor hatet Herodias ham og ville drepe Johannes, men Herodes var imot dette.</verse>
				<verse number="20">Innerst inne hadde han respekt for Johannes og ville beskytte ham, for han visste at Johannes var en god mann som levde etter Guds vilje. Hvert gang han hørte Johannes, kjente han seg usikker og visste ikke riktig hva han skulle tro. Han lyttet gjerne til det Johannes hadde å si.</verse>
				<verse number="21">Til slutt fikk i alle fall Herodias sin sjanse. Herodes feiret sin fødselsdag og stilte opp med en fest for hoffolket, offiserene og de fremste mennene i Galilea.</verse>
				<verse number="22">Og mens festen pågikk, kom datteren til Herodias inn og danset. Kong Herodes og gjestene hans ble svært begeistret, og kongen sa til jenta: ”Be meg om hva du vil, og jeg skal gi deg det.”</verse>
				<verse number="23">Og så sverget han i påhør av gjestene og gjentok: ”Ja, hva du så enn ber om, det skal du få, om det så er halvdelen av mitt rike.”</verse>
				<verse number="24">Hun gikk da ut og spurte moren sin hva hun skulle be om. Moren svarte: ”Be om døperen Johannes sitt hode!”</verse>
				<verse number="25">Jenten skyndte seg tilbake til kongen og sa: ”Jeg vil ha hodet til døperen Johannes på et fat, nå straks!”</verse>
				<verse number="26">Kongen ble svært lei deg, men på grunn av løftet sitt, og etter som han ikke ville ta tilbake det han hadde sagt i påhør av gjestene, lot han henne få det som hun ville.</verse>
				<verse number="27">Han ga derfor befaling til en av livvaktene sine om å gå for å hente døperen Johannes sitt hode. Mannen gikk av sted til fengslet og halshogg Johannes</verse>
				<verse number="28">og kom tilbake med hodet hans på et fat. Han ga det til jenta, som i sin tur bar det til moren sin.</verse>
				<verse number="29">Da disiplene til Johannes hørte det som hadde skjedd, kom de og hentet kroppen hans og begravde Johannes.</verse>
				<verse number="30">De tolv disiplene som Jesus hadde sendt ut, kom nå tilbake fra reisene sine. De rapporterte om alt det de hadde gjort og undervist folket om.</verse>
				<verse number="31">Etter som det var så mye folk rundt dem at de ikke fikk tid til å spise, foreslo Jesus: ”Kom så trekker vi oss bort til et øde sted der dere kan hvile dere litt.”</verse>
				<verse number="32">Og de dro sin vei med båt til et øde sted.</verse>
				<verse number="33">Mange så at de reiste sin vei og skyndte seg til fots rundt sjøen. Der møtte de Jesus igjen da han steg i land på andre siden.</verse>
				<verse number="34">Jesus steg ut av båten og fikk se alle menneskene som hadde samlet seg. Han fikk medfølelse med dem, for de var som sauer uten gjeter. Derfor tok han seg tid og underviste dem lenge og vel om det de så sårt trengte å vite.</verse>
				<verse number="37">Men Jesus sa: ”Dere kan selv gi dem mat!” ”Hvordan da?” spurte disiplene. ”Det ville jo koste en formue å kjøpe mat til alle sammen.”</verse>
				<verse number="38">”Hvor mye mat har dere?” spurte han. ”Gå og se etter.” De kom tilbake og rapporterte at det var fem brød og to fisker.</verse>
				<verse number="41">Han tok de fem brødene og de to fiskene, så opp mot himmelen og takket Gud for maten. Etterpå brøt han brødene i biter og ga hver av disiplene litt brød og fisk, som de igjen skulle gi videre til folket.</verse>
				<verse number="42">Alle spiste og ble mette.</verse>
				<verse number="43">Til slutt samlet de opp tolv kurver fulle med brød og fisk.</verse>
				<verse number="44">Det var 5 000 menn som hadde spist, og i tillegg kom kvinnene og barna.</verse>
				<verse number="45">Straks etter dette ba Jesus disiplene om å sette seg i båten og dra i forveien til Betsaida på den andre siden av sjøen. Selv stanset han igjen for å se at folket begynte på hjemveien.</verse>
				<verse number="46">Da han hadde fått folket av sted, gikk han opp på et fjell for å be.</verse>
				<verse number="47">Utpå kvelden var disiplene fortsatt langt ute på sjøen i båten sin. Jesus, som nå var alene på land,</verse>
				<verse number="48">så hvordan de slet med årene etter som de hadde fått motvind. Like før det begynte å lysne kom Jesus gående mot disiplene på vannet.</verse>
				<verse number="49">Men da de så ham gå på vannet, skrek de av redsel. De trodde det var et spøkelse.</verse>
				<verse number="50">Alle så Jesus og ble livredde. Jesus snakket straks til dem og sa: ”Ro dere ned, det er meg. Vær ikke redde.”</verse>
				<verse number="51">Så steg han opp i båten til dem, og i samme øyeblikk la vinden seg. Disiplene var helt forundret.</verse>
				<verse number="52">De hadde ennå ikke fattet hvem Jesus var og hadde vanskelig for å tro til tross for det store miraklet kvelden før, da hele folket hadde fått brød å spise.</verse>
				<verse number="53">Da Jesus og disiplene hadde dratt over sjøen, kom de til Gennesaret og gikk i land.</verse>
				<verse number="54">Så snart de steg ut av båten, kjente folket Jesus igjen.</verse>
				<verse number="55">De sprang rundt i hele området for å spre nyheten om at han var der. Folk begynte å bære syke mennesker som lå på liggematter til stedene der de hørte at Jesus befant seg.</verse>
				<verse number="56">Ja, over alt der han kom, på småsteder, byer og gårder, bar de ut i fri luft dem som var syke og ba om at de syke i det minste kunne få røre ved dusken ytterst på kappen hans. Og alle som gjorde det, ble friske!</verse>
			</chapter>
			<chapter number="7">
				<verse number="1">En dag kom noen fariseere og skriftlærde fra Jerusalem for å stille spørsmål til Jesus.</verse>
				<verse number="2">De la merke til at flere av disiplene spiste brød uten først å ha vasket hendene.</verse>
				<verse number="3">Jødene, og særlig fariseerne, følger spesielle regler som de har arvet fra forfedrene. De spiser aldri uten først å ha vasket hendene.</verse>
				<verse number="4">Når de kommer hjem fra markedsplassen, må de alltid vaske seg før de rører noe mat. Det finnes også mange andre tradisjoner som de er nøye med å følge, som for eksempel å skylle krus, kar og kobberkjeler.</verse>
				<verse number="5">Fariseerne og de skriftlærde spurte derfor Jesus: ”Hvorfor holder ikke disiplene dine seg til våre gamle jødiske regler? De spiser jo uten først å ha vasket hendene.”</verse>
				<verse number="6">Jesus svarte: ”Dere er falske mennesker som bare later som om dere er lydige mot Gud! Profeten Jesaja hadde rett da han bar fram Guds budskap om dere og sa: ’Dette folket ærer meg med ordene sine, men de nekter å være lydige mot meg.</verse>
				<verse number="7">Deres tilbedelse er verdiløs, for det de lærer, er menneskelige regler og ikke Guds bud.’</verse>
				<verse number="10">Moses ga dere for eksempel disse budene fra Gud: ’Vis respekt for foreldrene dine’, og: ’Den som forbanner foreldrene sine, skal bli dømt til døden.’</verse>
				<verse number="13">Da gjør dere Guds konkrete befaling ugyldig ved å følge egne tradisjoner. Dette er bare ett av eksemplene. Det finnes mange, mange flere.”</verse>
				<verse number="14">Jesus kalte folket til seg og sa: ”Hør alle sammen og forsøk å forstå det jeg sier.</verse>
				<verse number="15">Dere blir ikke uverdige innfor Gud på grunn av det dere spiser og stapper i munnen. Det er ordene deres, tankene og handlingene, det som springer ut fra dere, som gjør at dere blir uverdige.”</verse>
				<verse number="17">Da Jesus hadde forlatt folkemassen og var kommet hjem igjen, spurte disiplene hva han mente med det han nettopp hadde sagt.</verse>
				<verse number="18">”Forstår heller ikke dere det?” spurte han. ”Innser dere ikke at det dere spiser, aldri kan gjøre dere uverdige innfor Gud?</verse>
				<verse number="19">Maten har ikke noe med forholdet til Gud å gjøre, den passerer bare gjennom magen og kommer ut igjen.” På denne måten forklarte Jesus at all mat er godkjent av Gud og tillatt å spise.</verse>
				<verse number="20">Og han la til: ”Det som gjør et menneske uverdig innfor Gud, er det som springer ut fra menneskets indre, fra hjertet.</verse>
				<verse number="21">Fra hjertet kommer onde tanker, seksuell løssluppenhet, tyveri, mord, utroskap i ekteskapet, egoisme,</verse>
				<verse number="22">ondskap, bedrageri, et vilt og umoralsk liv, misunnelse, sladder, hovmod og all annen uforstand.</verse>
				<verse number="23">Alt dette kommer innefra, og det er det som gjør et menneske uverdig innfor Gud.”</verse>
				<verse number="24">Jesus dro nå fra Galilea og gikk til distriktet ved byen Tyrus. Der fant han et hus å innlosjere seg i. Han forsøkte å holde hemmelig at han var kommet, men det var umulig.</verse>
				<verse number="25">En mor med en datter som var besatt av en ond Ånd, fikk høre om ham og oppsøkte ham straks. Kvinnen kastet seg ned for føttene til Jesus.</verse>
				<verse number="26">Hun ba om at han måtte sette jenta fri fra den onde ånden. Denne kvinnen var ikke jøde, men kom fra distriktet bortenfor.</verse>
				<verse number="27">Jesus sa derfor til henne: ”Først må jeg hjelpe mine egne barn som er jødene. Det er ikke rett å ta brødet fra barna og kaste det til hundene.”</verse>
				<verse number="28">Hun svarte: ”Det er sant, Herre, men til og med hundene som ligger under bordet, får spise de smulene som barna lar ligge igjen.”</verse>
				<verse number="29">”Svaret ditt viser hvor sterk tro du har”, sa han. ”Gå hjem, for den onde ånden har forlatt datteren din!”</verse>
				<verse number="30">Da hun kom hjem, lå jenta rolig i sengen, og den onde ånden var borte.</verse>
				<verse number="31">Fra Tyrus gikk Jesus videre til byen Sidon, og derfra tilbake til Genesaretsjøen om Dekapolis.</verse>
				<verse number="32">Der kom noen til han med en døv mann, som også hadde vanskelig for å snakke. De ba at Jesus måtte legge hendene på ham og helbrede ham.</verse>
				<verse number="33">Jesus førte ham da litt unna folkemassen, satte fingrene i ørene hans, tok spytt og rørte ved tungen hans.</verse>
				<verse number="34">Jesus så opp mot himmelen, sukket dypt og sa: ”Effata! ” som betyr: Lukk deg opp!</verse>
				<verse number="35">Straks kunne mannen høre helt perfekt, og han snakket klart og tydelig.</verse>
				<verse number="36">Jesus forbød folket å fortelle om det som hadde skjedd. Men jo mer han nektet, desto mer spredde de nyheten vidt og bredt.</verse>
				<verse number="37">De syntes det var så helt utrolig, og de sa: ”Alt han gjør, er helt fantastisk! Han får til og med de døve til høre og de stumme til å snakke.”</verse>
			</chapter>
			<chapter number="8">
				<verse number="1">På nytt var mye folk samlet, og de hadde ikke noe å spise. Jesus ba da disiplene komme bort til seg og sa:</verse>
				<verse number="2">”Jeg føler sterkt med folket. De har vært hos meg i tre dager og har ikke noe å spise.</verse>
				<verse number="3">Dersom jeg sender dem hjem uten at de har fått mat, kan de besvime av utmattelse langs veien. Noen av dem bor jo langt herfra.”</verse>
				<verse number="4">Disiplene svarte: ”Hvor skal vi få tak i nok mat til alle disse menneskene her i ødemarken?”</verse>
				<verse number="5">Jesus spurte: ”Hvor mange brød har dere?” ”Sju”, svarte de.</verse>
				<verse number="6">Da ba Jesus folket å slå seg ned på bakken. Han tok de sju brødene, takket Gud for maten og brøt dem i biter. Bitene ga han til disiplene, som i sin tur delte dem ut til folket.</verse>
				<verse number="7">I tillegg hadde de noen små fisker. Jesus takket Gud også for dem og ba disiplene å dele ut.</verse>
				<verse number="8">Alle spiste og ble mette. Da de til slutt samlet sammen det som var til overs, ble det sju fulle kurver.</verse>
				<verse number="9">Det var omkring 4 000 personer til stede. Etterpå sendte Jesus folket hjem.</verse>
				<verse number="10">Han steg ombord i en båt og dro til distriktet ved Dalmanuta sammen med disiplene.</verse>
				<verse number="11">Da fariseerne fikk vite at Jesus var der, kom de for å diskutere med ham. De forlangte at han skulle gi dem et tegn fra Gud som bevis på hvem han var.</verse>
				<verse number="12">Jesus ble dypt skuffet da han hørte dette og sukket: ”Hvorfor må denne slekten se tegn for å kunne tro? Nei, jeg forsikrer dere at Gud skal ikke la dere få se noe tegn.”</verse>
				<verse number="13">Så dro han fra dem og steg i båten igjen og dro over til den andre siden av sjøen.</verse>
				<verse number="14">Disiplene oppdaget nå at de hadde glemt å skaffe seg mat før de dro. Et eneste brød var alt de hadde med seg i båten.</verse>
				<verse number="15">Jesus begynte å advare dem og sa: ”Ta dere nøye i vare både for fariseerne$1 og kong Herodes sin deig som ligger og gjærer. ”</verse>
				<verse number="16">”Hva mener han?” spurte disiplene hverandre. De trodde han sa dette fordi de hadde glemt å ta med seg brød.</verse>
				<verse number="17">Da Jesus hørte dem diskutere dette, sa han: ”Hvorfor er dere så urolige for at dere ikke har brød med dere? Forstår dere fortsatt ingenting? Er dere så trege til å fatte?</verse>
				<verse number="18">Dere har øyne å se med og ser likevel ingenting, og øre å høre med og hører likevel ingenting. Har dere glemt</verse>
				<verse number="19">at jeg mettet mer enn 5 000 personer med bare fem brød? Hvor mange fulle kurver med rester plukket dere opp den gangen?” ”Tolv”, sa de.</verse>
				<verse number="20">”Da jeg mettet mer enn 4 000 personer med sju brød, hvor mange kurver fikk dere da til overs?” ”Sju”, svarte de.</verse>
				<verse number="21">Jesus sa: ”Forstår dere fortsatt ingenting?”</verse>
				<verse number="22">Da de kom over til Betsaida, førte de en blind mann til Jesus og ba at han måtte røre ved mannen og helbrede han.</verse>
				<verse number="23">Jesus tok da den blinde mannen ved hånden og førte ham ut av byen. Der spyttet han på øynene hans og la hendene sine på ham. ”Kan du se noe?” spurte Jesus.</verse>
				<verse number="24">Mannen så seg omkring. ”Ja”, sa han, ”jeg ser folk. Men de ser ut som trær som går omkring!”</verse>
				<verse number="25">Da la Jesus hendene sine på mannens øyne en gang til. Og nå ble mannen helt helbredet og kunne se igjen, og han så alle ting klart som dagen.</verse>
				<verse number="26">Senere sendte Jesus mannen hjem med denne henstillingen: ”Gå ikke inn i byen på veien hjem.”</verse>
				<verse number="27">Jesus og disiplene dro fra Galilea og gikk nordover til byene rundt Cæsarea Filippi. Mens de gikk langs veien, spurte han: ”Hvem sier folk at jeg er?”</verse>
				<verse number="28">”Noen sier at du er døperen Johannes”, svarte disiplene, ”noen sier at du er Elia, og andre at du er en annen av profetene som før i tiden bar fram Guds budskap.”</verse>
				<verse number="29">Da spurte han: ”Hvem tror dere at jeg er?” Peter svarte: ”Du er Messias, den lovede kongen.”</verse>
				<verse number="30">Men Jesus forbød dem strengt å snakke med noen om dette.</verse>
				<verse number="31">Etter dette begynte Jesus å undervise disiplene om at han, Menneskesønnen, måtte lide mye. Han forklarte at folkets ledere, øversteprestene og de skriftlærde ville ta avstand fra ham og stå bak at han ble drept, men at han etter tre dager skulle stå opp igjen fra de døde.</verse>
				<verse number="32">Dette sa han helt åpent. Peter dro han da til sides og begynte å protestere.</verse>
				<verse number="33">Jesus vendte seg om og så bort mot disiplene og sa strengt til Peter: ”Gå bort fra meg, Satan! Det du nå tenker, er mennesketanker og kommer ikke fra Gud.”</verse>
				<verse number="34">Så kalte han disiplene til seg og ba folket å komme. Og han sa til dem: ”Om noen vil bli disiplene mine, da kan han ikke lenger tenke på seg selv, men må følge mitt eksempel og være beredt til å dø.</verse>
				<verse number="35">Ja, den som klamrer seg fast til livet, skal til sist miste det, men den som mister livet sitt for min skyld for å spre budskapet om meg, han skal berge det.</verse>
				<verse number="36">Hva vinner et menneske om hele verden blir gitt ham, dersom han samtidig mister det evige livet?</verse>
				<verse number="37">Ingen penger i hele verden kan hjelpe et menneske til å få livet tilbake.</verse>
				<verse number="38">Den som innfor vår tids gudløse og syndige mennesker skammer seg over meg og budskapet mitt, han skal jeg, Menneskesønnen, skamme meg over når jeg vender tilbake til min Fars herlighet sammen med englene hans.”</verse>
			</chapter>
			<chapter number="9">
				<verse number="1">Jesus sa: ”Tro meg: Noen av dere som står her, kommer ikke til å dø før de har sett Gud komme med kongelig makt. ”</verse>
				<verse number="2">Seks dager seinere tok Jesus med seg Peter, Jakob og Johannes til toppen av et høyt fjell, der de kunne være for seg selv. Der forandret utseendet hans seg mens de så på.</verse>
				<verse number="3">Klærne hans ble blendende hvite, ja, hvitere enn noe rensemiddel i verden kan gjøre med klær.</verse>
				<verse number="4">De fikk se Elia og Moses stå og snakke med Jesus.</verse>
				<verse number="5">Da sa Peter til Jesus: ”Mester, dette er et fantastisk sted å være på! La oss bygge tre hytter, en til deg, en til Moses og en til Elia!”</verse>
				<verse number="6">Han visste ikke hva han skulle si, for han var helt forvirret, akkurat som de andre disiplene.</verse>
				<verse number="7">Det kom en sky som senket seg over dem, og en stemme fra skyen sa: ”Dette er min elskede Sønn. Lytt til ham!”</verse>
				<verse number="8">Men da disiplene så seg omkring, var plutselig Moses og Elia borte, og de var alene tilbake med Jesus.</verse>
				<verse number="9">Da de gikk ned fra fjellet, ga Jesus dem streng beskjed om å ikke fortelle til noen det de hadde sett, før han, Menneskesønnen, hadde stått opp fra de døde.</verse>
				<verse number="10">Derfor holdt de dette for seg selv, men snakket ofte med hverandre om hva Jesus mente da han sa: ”Stå opp fra de døde”.</verse>
				<verse number="11">Disiplene spurte Jesus: ”Hvorfor påstår de skriftlærde at Elia må vende tilbake før Messias, den lovede kongen, kommer?”</verse>
				<verse number="12">Jesus svarte: ”De skriftlærde har rett. Elia må først komme og sette alt i rett skikk. Likevel har Gud forutsagt i Skriften at jeg, Menneskesønnen, må lide og bli hånet av alle. Hvordan kan dette ha seg?</verse>
				<verse number="13">Jeg sier dere at Elia allerede har kommet, og menneskene behandlet han dårlig, akkurat slik det står om ham i Skriften. ”</verse>
				<verse number="14">Da de hadde kommet ned fra fjellet, fikk de se en stor folkemasse som hadde samlet seg rundt de andre disiplene. Noen skriftlærde holdt på å diskutere.</verse>
				<verse number="15">Da folket fikk se Jesus komme gående, ble de gledelig overrasket og sprang fram til ham for å hilse.</verse>
				<verse number="16">Han spurte: ”Hva er det dere diskuterer?”</verse>
				<verse number="17">En mann i folkemassen sa: ”Mester, jeg har tatt sønnen min hit for at du skulle helbrede ham. Han er besatt av en ond Ånd som gjør ham stum.</verse>
				<verse number="18">Hver gang ånden går til angrep, slår den gutten til jorden og får ham til å fråde om munnen og skjære tenner, og han blir helt stiv. Jeg ba disiplene dine om å drive ut denne onde ånden, men de klarte det ikke.”</verse>
				<verse number="19">”Dere skeptiske mennesker som ikke vil tro!” utbrøt Jesus. ”Hvor lenge må jeg være hos dere? Hvor lenge må jeg tåle dere? Kom hit med gutten til meg.”</verse>
				<verse number="20">De kom fram med gutten og da han fikk se Jesus, begynte ånden å rykke og slite i ham. Han falt til jorden og kastet seg fram og tilbake med fråde rundt munnen.</verse>
				<verse number="21">”Hvor lenge har han hatt det på denne måten?” spurte Jesus faren. Han svarte: ”Helt siden han var liten.</verse>
				<verse number="22">Og den onde ånden får han ofte til å falle i ilden eller i vannet for at han skal dø. Ha medfølelse med oss og hjelp oss, om du kan!”</verse>
				<verse number="23">”Om jeg kan?” svarte Jesus. ”Alt er mulig for den som tror.”</verse>
				<verse number="24">”Jeg tror”, utbrøt faren. ”Hjelp min vantro!”</verse>
				<verse number="25">Jesus så nå at folk kom løpende fra alle kanter. Derfor snakket han strengt til den onde ånden og sa: ”Du stumme og døve Ånd, jeg befaler deg å fare ut av gutten og kom aldri mer tilbake!”</verse>
				<verse number="26">Ånden skrek ukontrollert og begynte å rykke og slite i gutten, men for til slutt ut av ham. Gutten lå helt livløs på jorden, og mange begynte mumle: ”Han er død.”</verse>
				<verse number="27">Jesus tok ham i hånden og hjalp ham opp. Da reiste han seg.</verse>
				<verse number="28">Senere kom Jesus til huset der han bodde, og ble alene med disiplene. De spurte ham: ”Hvorfor kunne ikke vi drive ut den onde ånden?”</verse>
				<verse number="29">Jesus svarte: ”Denne slags Ånder kan bare bli drevet ut ved bønn. ”</verse>
				<verse number="30">Så dro Jesus og disiplene fra området og gikk gjennom Galilea. Han forsøkte å unngå all oppmerksomhet,</verse>
				<verse number="31">etter som han fortsatt hadde mye å undervise disiplene om. Han forklarte: ”Jeg, Menneskesønnen, skal bli forrådt og utlevert til menneskene, og de kommer til å drepe meg, men etter tre dager skal jeg stå opp fra de døde igjen.”</verse>
				<verse number="32">De forsto ikke hva han mente med dette. Ingen våget heller å spørre ham.</verse>
				<verse number="33">De kom nå til Kapernaum, og da de hadde gått inn i huset der de skulle bo, spurte han: ”Hva snakket dere om på veien?”</verse>
				<verse number="34">De skammet seg for å svare, for de hadde diskutert hvem av dem som var den største.</verse>
				<verse number="35">Da satte han seg ned og ba disiplene om å komme til seg, og han sa: ”Den som vil være størst, må gjøre seg minst, bli ydmyk og være tjener for alle.”</verse>
				<verse number="36">Han tok et lite barn og stilte det midt iblant dem, la armen om barnet og sa:</verse>
				<verse number="37">”Den som tar imot et slikt barn fordi det tilhører meg, han tar imot meg. Og den som tar imot meg, han tar imot Gud, etter som Gud har sendt meg.”</verse>
				<verse number="38">Johannes, en av disiplene, sa til Jesus: ”Mester, vi så en mann som drev ut onde ånder i navnet ditt, men etter som han ikke tilhørte vår gruppe, så forsøkte vi å stoppe ham.”</verse>
				<verse number="39">Da sa Jesus til Johannes: ”La han holde på. Ingen som gjør mirakler i navnet mitt, kan sånn helt plutselig begynne å snakke dårlig om meg etterpå.</verse>
				<verse number="40">Den som ikke er mot oss, han er for oss.</verse>
				<verse number="41">Ja, jeg forsikrer dere, om noen bare gir dere et glass vann å drikke fordi dere tilhører meg, Kristus, da skal han få sin lønn for det.”</verse>
				<verse number="42">Jesus fortsatte: ”Om noen leder vill en av disse små som tror på meg, og får han til å synde, da var det bedre for den personen å bli kastet i havet med en stor stein surret til halsen.</verse>
				<verse number="43">Om hånden din får deg til å synde, da hogg den av. Det er bedre å få et evig liv sammen med Gud og heller savne den ene hånden, enn å ha begge hendene i behold og havne i helvete, der ilden aldri slokner.</verse>
				<verse number="45">Og om foten din får deg til å synde, da hogg den av. Det er bedre å få et evig liv sammen med Gud og heller savne den ene foten, enn å ha begge føttene i behold og bli kastet i helvete.</verse>
				<verse number="47">Om ditt øye får deg til å synde, da riv det ut. Det er bedre å komme til Guds nye verden og være enøyd, enn å ha begge øynene i behold og bli kastet i helvete,</verse>
				<verse number="48">der ormene ikke dør, og ilden aldri slukner.</verse>
				<verse number="49">Alle som følger meg, må bli renset gjennom lidelsens ild.</verse>
				<verse number="50">Den som er villig til å følge meg hva det enn måtte koste, han blir det saltet som bevarer verden fra forråtnelse. Hvilken nytte har vi av saltet dersom det har mistet sin kraft? Kan noen få det til å bli salt igjen? Nei! Se derfor til at dere ikke mister saltets virkekraft, og lev i fred med hverandre.”</verse>
			</chapter>
			<chapter number="10">
				<verse number="1">Jesus dro fra Galilea, gikk sørover mot Judea og kom inn i området øst for Jordan. Store folkemasser samlet seg rundt ham på nytt. Som vanlig underviste han alle som ville høre.</verse>
				<verse number="2">Noen fariseere kom for å diskutere med Jesus og forsøkte å få ham til å si noe som de kunne sette ham fast for. De spurte: ”Mener du at en mann har rett til å skille seg fra kona si?”</verse>
				<verse number="3">Jesus svarte: ”Hvilke regler ga Moses dere om skilsmisse?”</verse>
				<verse number="4">De svarte: ”Han bestemte at det eneste en mann trenger å gjøre, er å skrive ut en attest som bevis på skilsmissen. Da kan han sende kvinnen fra seg. ”</verse>
				<verse number="5">”Hvorfor ga Moses denne regelen?” fortsatte Jesus. ”Jo, fordi han kjente deres harde og onde hjerter.</verse>
				<verse number="6">Det var ikke slik Gud hadde tenkt det fra begynnelsen av. Gud skapte menneskene til mann og kvinne.</verse>
				<verse number="7">Derfor skal mannen forlate foreldrene sine og holde seg til kona si.</verse>
				<verse number="8">De to skal være ett. De er altså ikke lenger to, livet deres er ett.</verse>
				<verse number="9">Det Gud har forent, skal ikke menneskene skille.”</verse>
				<verse number="10">Noe seinere da de kom inn i huset der de bodde, ville disiplene vite mer om dette.</verse>
				<verse number="11">Han sa: ”Den mannen som skiller seg fra kona si og gifter seg med en annen, han er utro.</verse>
				<verse number="12">Og dersom en fraskilt kvinne gifter seg på nytt med en annen, da er hun utro.”</verse>
				<verse number="13">Noen foreldre kom til Jesus med små barn for at han skulle røre ved dem og be for dem. Men disiplene jaget barna bort.</verse>
				<verse number="14">Jesus så det som skjedde og ble sint: ”Send dem ikke fra oss”, sa han til disiplene. ”La barna komme til meg, for alle som vil tilhøre Guds eget folk, må bli som disse barna.</verse>
				<verse number="15">Ja, jeg forsikrer dere at den som ikke blir som et lite barn, kommer slett ikke til å få tilhøre Guds eget folk.”</verse>
				<verse number="16">Så tok han barna i favnen, la hendene på dem og ba sin Far i himmelen om å gi dem alt godt.</verse>
				<verse number="17">Da han skulle gå videre, kom en mann løpende og falt på kne for ham og sa: ”Gode Mester, hva skal jeg gjøre for å få evig liv?”</verse>
				<verse number="18">”Hvorfor kaller du meg god?” spurte Jesus. ”Det finnes bare en som er god, og det er Gud.</verse>
				<verse number="19">Hans bud kan du allerede: ’Du skal ikke drepe. Du skal ikke være utro i ekteskapet. Du skal ikke stjele. Du skal ikke lyve eller vitne falskt. Du skal ikke bedra noen for det som er hans. Vis respekt for foreldrene dine. ’ ”</verse>
				<verse number="20">”Mester”, svarte mannen, ”alle disse budene har jeg holdt helt siden jeg var ung.”</verse>
				<verse number="21">Jesus ble fylt av kjærlighet til mannen, så på ham og sa: ”Det er bare en ting til du må gjøre. Alt det du eier må du gå og selge og gi pengene til de fattige. Da skal du få en skatt i himmelen. Kom så og følg meg.”</verse>
				<verse number="22">Da mannen hørte dette mørknet ansiktet hans i bitter skuffelse, og han gikk bedrøvet bort, for han var svært rik.</verse>
				<verse number="23">Jesus så seg rundt, henvendte seg til disiplene og sa: ”Hvor vanskelig er det ikke for den som har mye penger, å få tilhøre Guds eget folk! ”</verse>
				<verse number="24">Jesus så at disiplene ble forskrekket over det han sa, og fortsatte: ”Ja, hvor vanskelig er det ikke å få tilhøre Guds eget folk.</verse>
				<verse number="25">Det er faktisk lettere for en kamel å komme gjennom et nåløye enn for en rik å underordne seg Gud, slik at han får tilhøre Guds eget folk.”</verse>
				<verse number="26">Denne påstanden gjorde disiplene enda mer ute av seg, og de sa til hverandre: ”Hvem i all verden kan da bli frelst?”</verse>
				<verse number="27">Jesus så på dem og sa: ”Ingen, menneskelig sett. Men for Gud er alle ting mulig. Han kan frelse hvem som helst.”</verse>
				<verse number="28">Da sa Peter til ham: ”Vi har forlatt alt for å følge deg.”</verse>
				<verse number="29">”Ja”, svarte Jesus, ”og jeg forsikrer dere at hver og en som forlater hus, søsken, foreldre, barn eller gårder for å følge meg på grunn av troen på det glade budskapet,</verse>
				<verse number="30">han skal få mangedobbelt igjen. Han skal få hus, søsken, mødre, barn og gårder allerede her i tiden mens forfølgelsene står på. Og i tillegg skal han få evig liv i den kommende verden.</verse>
				<verse number="31">Mange som i dag har lav status, skal være blant de fremste i Guds nye verden, mens andre, som her var betydningsfulle, der må holde seg i bakgrunnen.”</verse>
				<verse number="32">De var nå på vei til Jerusalem, og Jesus gikk fremst i flokken. Disiplene og alle de øvrige som gikk i følge med ham, var oppskaket og fylt av angst. Jesus samlet sine tolv disipler og begynte enda en gang å forklare alt som skulle skje med ham.</verse>
				<verse number="33">”Vi er på vei til Jerusalem”, sa han. ”Der kommer jeg, Menneskesønnen, til å bli forrådt og utlevert til øversteprestene og de skriftlærde. De kommer til å dømme meg til døden og overgi meg til de romerske myndighetene.</verse>
				<verse number="34">Romerne vil håne meg og spytte på meg, piske meg og til sist drepe meg. Men etter tre dager skal jeg stå opp fra de døde igjen.”</verse>
				<verse number="35">Da gikk Jakob og Johannes, som var sønnene til Sebedeus, fram til ham og sa: ”Mester, vi vil be deg om en ting.”</verse>
				<verse number="36">”Hva da?” spurte han.</verse>
				<verse number="37">De sa: ”La oss få sitte på hedersplassene nærmest deg når du begynner å regjere som konge, en på høyre siden og den andre på venstre.”</verse>
				<verse number="38">Men Jesus sa til dem: ”Dere vet ikke hva dere ber om! Klarer dere virkelig å gå gjennom det jeg må gå gjennom? Kan dere holde ut de fryktelige lidelsene som jeg må holde ut?”</verse>
				<verse number="39">”Ja”, svarte de. ”Det kan vi!” Da sa Jesus: ”Dere kommer nok til å gå gjennom de samme tingene som jeg, og lide akkurat som jeg,</verse>
				<verse number="40">men jeg har ingen rett til å bestemme hvem som skal sitte på min høyre og på min venstre side. De plassene er reservert for dem som min Far i himmelen velger ut.”</verse>
				<verse number="41">Da de ti andre disiplene hørte det Jakob og Johannes hadde bedt om, ble de opprørt.</verse>
				<verse number="42">Men Jesus samlet alle og sa: ”I denne verden opptrer kongene som tyranner, og herskerne har all makt over folket som står under dem.</verse>
				<verse number="43">Slik må det ikke være blant dere. Den av dere som vil være leder, han må være de andre sin tjener.</verse>
				<verse number="44">Den som vil være den første, han må være slave for alle.</verse>
				<verse number="45">Følg mitt eksempel. Jeg, Menneskesønnen, har ikke kommet for å bli betjent, men for å tjene andre. Jeg har kommet for å gi livet mitt og kjøpe menneskene fri fra deres slaveri under synden.”</verse>
				<verse number="46">På veien mot Jerusalem kom Jesus og disiplene til byen Jeriko. Da de igjen var på vei ut fra byen sammen med en stor folkemasse, satt en blind tigger ved kanten av veien. Han het Bartimeus og var sønn til Timaios.</verse>
				<verse number="47">Da Bartimeus fikk høre at det var Jesus fra Nasaret som kom, begynte han rope: ”Jesus, du som skal arve kong Davids trone, ha medfølelse med meg!”</verse>
				<verse number="48">Folk forsøkte å få ham til å holde munn, men han ropte bare enda høyere: ”Du som skal arve kong Davids trone, ha medfølelse med meg!”</verse>
				<verse number="49">Da Jesus hørte dette, stanset han og sa: ”Be ham komme hit!” De ropte da på den blinde mannen og sa: ”Ro deg ned. Reis deg og kom, Jesus vil møte deg.”</verse>
				<verse number="50">Bartimeus kastet kappen av seg, spratt opp og kom fram til Jesus.</verse>
				<verse number="51">”Hva vil du at jeg skal gjøre for deg?” spurte Jesus. ”Mester”, sa Bartimeus, ”jeg vil så inderlig gjerne se igjen!”</verse>
				<verse number="52">Da sa Jesus til ham: ”Gå! Din tro har helbredet deg.” Og straks kunne mannen se! Etterpå fulgte han Jesus på veien.</verse>
			</chapter>
			<chapter number="11">
				<verse number="1">Da de nærmet seg Jerusalem og kom til byene Betfage og Betania, som ligger ved Oljeberget, sendte Jesus to av disiplene i forveien og</verse>
				<verse number="2">sa: ”Gå inn i byen som ligger rett foran dere. Der skal dere straks finne et ungt esel som står bundet, et dyr som ingen har ridd på ennå. Ta eselet og kom hit med det.</verse>
				<verse number="3">Dersom noen spør hva dere holder på med, så skal dere bare si: ’Herren har bruk for det, men han sender snart eselet tilbake.’ ”</verse>
				<verse number="4">De to disiplene la i vei og fant det unge eselet som sto bundet ved porten til et hus i bygaten. Mens de holdt på å løse det,</verse>
				<verse number="5">sa noen som sto der: ”Hva holder dere på med? Vil dere ta eselet?”</verse>
				<verse number="6">Disiplene svarte som Jesus hadde sagt, og da fikk de ta det.</verse>
				<verse number="7">De førte eselet til Jesus. Disiplene la kappene sine på det og Jesus satte seg opp og red av sted mot byen.</verse>
				<verse number="8">Mange mennesker bredte kappene sine ut som en løper foran ham, andre strødde grønne kvister fra trærne på veien.</verse>
				<verse number="9">Både de som gikk foran Jesus, og de som kom etter, ropte: ” Vi hyller deg! Vi ærer deg som er sendt av Herren!</verse>
				<verse number="10">Vi ærer deg som skal regjere som vår stamfar David gjorde! Alle i himmelen hyller deg!”</verse>
				<verse number="11">Jesus red inn i Jerusalem og gikk opp til tempelplassen. Der gikk han rundt og så nøye på alt. Etter som det alt var seint på ettermiddagen, gikk han snart tilbake til Betania sammen med disiplene.</verse>
				<verse number="12">Neste morgen, da de var på vei fra Betania, ble Jesus sulten.</verse>
				<verse number="13">Han fikk se at det litt lenger framme sto et fikentre med grønt løv og gikk dit for å se om han kunne plukke fiken. Men det var bare blader, etter som det var alt for tidlig på året til å være frukttid.</verse>
				<verse number="14">Da sa Jesus til treet: ”Aldri mer skal noen spise frukt fra deg!” Disiplene hørte det han sa.</verse>
				<verse number="15">Da de kom fram til Jerusalem, gikk Jesus inn på tempelplassen og drev ut kjøpmennene og kundene deres. Han veltet bordene til dem som vekslet penger og raserte benkene til dem som solgte duer.</verse>
				<verse number="16">Han stoppet dem som forsøkte å bære handelsvarer over tempelplassen.</verse>
				<verse number="17">Jesus underviste og sa: ”Har ikke Gud sagt i Skriften: ’Mitt hus skal være et sted der alle folk kan be?’ Men dere har latt det bli ’et oppholdssted for tyver og kjeltringer’.”</verse>
				<verse number="18">Da øversteprestene og de skriftlærde fikk høre det han hadde gjort, begynte de å legge planer for hvordan de kunne bli kvitt ham. Men de var redde for ham, etter som hele folket var mektig imponert over undervisningen hans.</verse>
				<verse number="19">På kvelden dro Jesus og disiplene fra byen.</verse>
				<verse number="20">Da de neste morgen gikk forbi fikentreet igjen, så disiplene at det hadde visnet fra roten av.</verse>
				<verse number="21">Peter kom plutselig til å huske på det Jesus hadde sagt til treet dagen før, og han utbrøt: ”Mester, har du sett på maken? Fikentreet som du forbannet, har visnet!”</verse>
				<verse number="22">Da sa Jesus til disiplene: ”Dere må stole fullt og helt på Gud.</verse>
				<verse number="23">Jeg forsikrer dere, om dere virkelig tror av et helt hjerte og ikke tviler, da kan dere si til dette fjellet: ’Løft deg opp og kast deg i havet’, og det kommer til å bli slik.</verse>
				<verse number="24">Ja, jeg forsikrer dere, om dere bare tror, da kan dere be om hva som helst, og dere skal få det!</verse>
				<verse number="25">Men når dere ber til Gud, da skal dere først tilgi dem som dere er sinte på. Når dere gjør det, skal dere selv få tilgivelse for syndene av vår Far i himmelen. ”</verse>
				<verse number="27">De kom nå tilbake til Jerusalem. Mens Jesus gikk omkring på tempelplassen, kom øversteprestene, de skriftlærde og folkets ledere bort til ham.</verse>
				<verse number="28">De forlangte å få vite hvilken rett han hadde til å gjøre alt det han gjorde, og hvem som hadde gitt ham dette oppdraget.</verse>
				<verse number="29">”Det skal jeg snart fortelle dere”, sa Jesus, ”dersom bare dere først svarer meg på et annen spørsmål:</verse>
				<verse number="30">Da døperen Johannes døpte, var det på Guds befaling eller ikke? Svar meg på det!”</verse>
				<verse number="31">De begynte straks å diskutere med hverandre og sa: ”Om vi sier at det var på Guds befaling, da kommer han til å spørre hvorfor vi ikke trodde på han.</verse>
				<verse number="32">Kanskje vi kunne forsøke å argumentere for at Gud ikke hadde sendt ham?” Nei, det våger vi ikke, for da kan folket bli brysomme. Alle var jo overbeviste om at Johannes hadde vært en profet som bar fram Guds budskap.</verse>
				<verse number="33">Derfor svarte de til slutt: ”Vi vet ikke.” Da sa Jesus: ”I så tilfelle sier heller ikke jeg hvem som har gitt meg i oppdrag å gjøre det jeg gjør.”</verse>
			</chapter>
			<chapter number="12">
				<verse number="1">Litt etter begynte Jesus å tale til folket ved å bruke bilder. Han sa: ”En mann plantet en vingård. Han bygget en mur rundt den og gravde en grop i bakken der han kunne presse druene. Han bygget også et vakttårn. Senere forpaktet han vingården bort til noen som dyrket vin mens han selv reiste ut av landet.</verse>
				<verse number="2">Da det ble tid for å høste avlingen, sendte mannen en av tjenerne sine til de som dyrket vinen for å hente den delen av årets høst som var hans.</verse>
				<verse number="3">Men forpakterne gikk løs på tjeneren, mishandlet ham og sendte ham tomhendt tilbake.</verse>
				<verse number="4">Eieren sendte da en annen av tjenerne sine, men det samme skjedde på nytt. De slo ham i hodet og forulempet ham.</verse>
				<verse number="5">Neste tjener som han sendte drepte de. Ja, alle utsendingene som eieren sendte, mishandlet de eller slo i hjel.</verse>
				<verse number="6">Til slutt var det bare en eneste igjen å sende. Det var eierens egen elskede sønn. Som den siste muligheten sendte han sønnen sin, for han tenkte: ’Han vil de vel i alle fall ha respekt for.’</verse>
				<verse number="7">Men forpakterne sa til hverandre: ’Her kommer han som skal arve hele vingården. Kom så dreper vi ham og tar vingården selv!’</verse>
				<verse number="8">Så gikk de løs på sønnen, drepte ham og kastet kroppen hans utenfor vingården.”</verse>
				<verse number="9">”Hva tror dere eieren gjør når han får greie på det som har skjedd?” spurte Jesus. ”Jo, han møter selv opp og dreper de onde forpakterne og gir etterpå vingården til andre.</verse>
				<verse number="10">Har dere ikke lest følgende sted i Skriften: ’Den steinen som ikke var brukbar for bygningsmennene, har blitt gjort til selve hjørnesteinen.</verse>
				<verse number="11">Herren har valgt den ut, og den er praktfull å se på!’  ”</verse>
				<verse number="12">De religiøse lederne ville arrestere Jesus straks, etter som de forsto at det var dem han siktet til i sin fortelling, men de var redde for folket. Derfor dro de seg unna og forsvant.</verse>
				<verse number="13">De religiøse lederne sendte nå noen fariseere og tilhengere av kong Herodes for å lure Jesus til å si noe som de kunne sette ham fast for.</verse>
				<verse number="14">De kom og sa: ”Mester, vi vet at du alltid er ærlig. Du spør ikke etter hva folk mener og tenker, men sier oss rett ut det som er Guds vilje. Si oss nå om det er rett eller galt å betale skatt til den romerske keiseren. Skal vi gjøre det eller skal vi ikke?”</verse>
				<verse number="15">Jesus forsto at de bare lot som om de ville lyde Gud, og sa: ”Hvorfor forsøker dere å lure meg? Kom hit med en romersk mynt så jeg får se på den.”</verse>
				<verse number="16">De ga ham en mynt, og han spurte: ”Hvem sitt bilde er dette, og hvem sin signatur står under bildet?” ”Keiseren sitt”, svarte de.</verse>
				<verse number="17">”Da så”, sa han, ”gi keiseren det som er hans. Men det som tilhører Gud, det må dere gi til Gud.” De ble helt forundret over svaret hans.</verse>
				<verse number="18">Noen sadukeere kom til Jesus. Sadukeerne påstår at de døde ikke kan stå opp igjen, og derfor spurte de:</verse>
				<verse number="19">”Mester, i Moseloven står det at om en mann dør og etterlater seg kona si som enke og har ingen barn, da skal hans bror gifte seg med enken og passe på at den døde får en sønn som kan føre arven videre.</verse>
				<verse number="20">Nå var det en familie med sju brødre. Den eldste giftet seg, men døde uten å etterlate seg noe barn.</verse>
				<verse number="23">Når de står opp fra de døde, hvem sin kone blir hun da? Alle sju har jo vært gift med henne!”</verse>
				<verse number="24">Jesus svarte: ”Dere forstår verken Skriften eller Guds kraft. Det er derfor dere tar så skammelig feil.</verse>
				<verse number="25">Når de døde står opp igjen, kommer de ikke til å gifte seg, men de blir som englene i himmelen.</verse>
				<verse number="26">Men når det gjelder de dødes oppstandelse, har dere aldri lest i Mosebøkene om den brennende tornebusken der Gud sier til Moses: ’Jeg er Abrahams, Isaks og Jakobs Gud.’</verse>
				<verse number="27">Gud er ikke en gud for døde, men for de levende. Dere tar fullstendig feil.”</verse>
				<verse number="28">En av de skriftlærde som sto og lyttet til diskusjonen, var mektig imponert over svaret Jesus hadde gitt, og spurte derfor: ”Hvilket er det viktigste av alle budene?”</verse>
				<verse number="29">Jesus svarte: ”Det viktigste budet er: ’Lytt, Israel! Herren vår Gud, Herren er en.</verse>
				<verse number="30">Du skal elske Herren, din Gud, av hele ditt hjerte, av hele din sjel, av hele din forstand og av hele din kraft.’</verse>
				<verse number="31">Det nest viktigste budet er: ’Du skal elske dine medmennesker som deg selv!’ Ikke noe bud er viktigere enn disse to.”</verse>
				<verse number="32">Den skriftlærde svarte: ”Mester, du har rett. Det er sant at det bare finnes en Gud og ingen annen.</verse>
				<verse number="33">Og jeg vet at vi skal elske Gud av hele vårt hjerte, av hele vår forstand og av hele vår kraft, og at vi skal elske våre medmennesker like høyt som oss selv. Dette er viktigere enn å ofre brennoffer på alteret i templet, og viktigere enn andre slags offer som Moseloven krever.”</verse>
				<verse number="34">Da Jesus hørte hvor klokt mannen svarte, sa han: ”Du er ganske nære på å bli frelst og få tilhøre Guds eget folk. ” Etter dette våget ingen å komme med flere spørsmål.</verse>
				<verse number="35">Da Jesus seinere underviste folket på tempelplassen, spurte han: ”Hvorfor påstår de skriftlærde at Messias, den lovede kongen, er en etterkommer av kong David?</verse>
				<verse number="36">David har jo selv sagt under inspirasjon av Guds Hellige Ånd: ’Gud sa til min Herre: Kom og sett deg på min høyre side for å regjere, til jeg har lagt dine fiender under føttene dine.’</verse>
				<verse number="37">Mener dere virkelig at David skulle kalle en av sine etterkommere for Herre?” Måten Jesus argumentere på, tiltalte folket, og de lyttet gjerne til ham.</verse>
				<verse number="38">Han fortsatte sin undervisning, og sa: ”Ta dere i være for de skriftlærde som elsker å gå omkring i side kapper og gjerne vil bli hilst med respekt på torget.</verse>
				<verse number="39">Ved gudstjenestene tar de plassene på fremste benk, og de elsker å sitte på hedersplassene under festene.</verse>
				<verse number="40">Men i sin griskhet unnslår de seg ikke for å bedra hjelpeløse enker for eiendelene deres, mens de later som om de leve etter Guds vilje ved å be lange bønner når andre hører på. Derfor kommer Gud til å straffe dem desto hardere.”</verse>
				<verse number="41">Jesus gikk og satte seg rett mot offerkisten i templet. Han fulgte med når folk kom og la sine penger i den. Mange som var rike la store beløp.</verse>
				<verse number="42">Men så kom det en fattig enke og la to koppermynter som nesten ikke var verd noen ting.</verse>
				<verse number="43">Da kalte Jesus til seg disiplene og sa: ”Tro meg, denne fattige enken la mer i offerkisten enn alle de andre.</verse>
				<verse number="44">De ga bare en liten del av sin overflod, men hun som er så fattig, la alt det hun eide, i offerkisten, alt hun hadde å leve av.”</verse>
			</chapter>
			<chapter number="13">
				<verse number="1">Da Jesus noe seinere dro fra templet, sa en av disiplene: ”Mester, se disse fantastiske bygningene! Se, hvilke enorme steiner de er bygget av!”</verse>
				<verse number="2">Jesus svarte: ”Alle disse bygningene som dere nå ser i sin prakt, kommer til å bli jevnet med jorden, ikke en stein skal bli tilbake på stein.”</verse>
				<verse number="5">Da sa Jesus: ”Vær på vakt så ingen lurer dere.</verse>
				<verse number="6">Mange skal komme i mitt navn og påstå at de er Messias, den lovede kongen, og de skal lede mange vill.</verse>
				<verse number="7">Når dere får høre om krig eller trussel om krig, la dere ikke da skremme. Det må bli krig, men det betyr ikke at slutten er kommet.</verse>
				<verse number="8">Folk og land vil reise seg mot hverandre. Det blir jordskjelv på det ene stedet etter det andre, og det blir sultekatastrofer. Dette er bare begynnelsen på de veene som skal komme.</verse>
				<verse number="9">Vær på vakt! De vil arrestere dere og trekke dere for domstolene, og dere vil bli mishandlet i synagogene. For min skyld vil dere bli anklaget for konger og makthavere og få anledning til å fortelle om det dere har hørt og sett.</verse>
				<verse number="10">Det glade budskapet om meg må bli spredd til alle folk før tiden er slutt.</verse>
				<verse number="11">Når dere blir trukket for domstolene, skal dere ikke være bekymret for hva dere skal si. Si bare det som er naturlig for dere, for dere skal få de rette ordene når tiden er inne, og dere må forklare dere. Det er ikke dere som snakker, men Guds Hellige Ånd.</verse>
				<verse number="12">Søsken vil forråde hverandre og bli årsak til drap. Foreldre vil forråde sine egne barn. Barn vil gjøre opprør mot foreldrene sine og ta livet av dem.</verse>
				<verse number="13">Alle vil hate dere fordi dere tilhører meg. Men den som holder ut til slutten, skal bli frelst.</verse>
				<verse number="14">Når dere ser ’det motbydelige avgudsbildet’ stå i templet, den som leser dette skal nøye legge merke til hvert ord, da må de som er i Judea, rømme opp i fjellene.</verse>
				<verse number="15">Den som er oppe på taket, må ikke gå inn i huset for å pakke.</verse>
				<verse number="16">Den som er ute på åkeren, må ikke løpe hjem for å hente klærne sine.</verse>
				<verse number="17">Stakkars de kvinnene som er gravide når denne tiden kommer, og stakkars de mødrene som ammer barna sine!</verse>
				<verse number="18">Be om at dere ikke trenger rømme om vinteren.</verse>
				<verse number="19">Denne prøvelsens tid vil bli så hard at ikke noe tilsvarende har skjedd fra den dagen da Gud skapte verden og til nå. Det vil heller ikke komme noe lignende seinere.</verse>
				<verse number="20">Ja, om Herren ikke hadde grepet inn og forkortet denne tiden, da ville ikke et eneste menneske ha overlevd. Men nå har Gud forkortet tiden, etter som han vil skåne dem som takker ja til innbydelsen om å tilhøre ham.</verse>
				<verse number="21">Dersom noen da sier til dere: ’Nå er Messias, den lovede kongen, kommet. Her er han’, eller: ’Der er han’, da må dere ikke tro ham!</verse>
				<verse number="22">Mange vil komme og påstå at de kan frelse verden, og mange vil holde fram falske budskap om Gud, og de vil gjøre merkelige mirakler og tegn for om mulig å bedra dem som tilhører Gud.</verse>
				<verse number="23">Vær på vakt! Husk på at jeg har advart dere i forveien!</verse>
				<verse number="24">Når denne lidelsens tid er over, kommer solen til å bli formørket og månen vil slutte å lyse.</verse>
				<verse number="25">Stjernene skal bli slynget ut av sine baner, og universets krefter blir rokket.</verse>
				<verse number="26">Da skal de få se meg, Menneskesønnen, komme i skyene med stor makt og herlighet.</verse>
				<verse number="27">Jeg skal sende ut mine engler til alle verdenshjørner, nært og fjernt over hele jorden, og samle inn hver og en som har takket ja til Guds innbydelse om å tilhøre ham.”</verse>
				<verse number="28">Jesus fortsatte med å undervise ved å fortelle et bilde. Han sa: ”Lær av fikentreet. Når sevjen stiger i grenene og løvet begynner å springe ut, da vet dere at sommeren snart er her.</verse>
				<verse number="29">På samme måten kan dere vite at jeg ganske snart vil komme igjen når dere ser alt dette skje.</verse>
				<verse number="30">Jeg forsikrer dere, denne slekten skal ikke gå under før alt dette skjer.</verse>
				<verse number="31">Himmel og jord skal forsvinne, men mine ord skal aldri i evighet bli borte.</verse>
				<verse number="32">Ingen vet hvilken dag eller time slutten kommer, ikke en gang englene eller Guds sønn. Bare Far i himmelen vet det.</verse>
				<verse number="33">Vær derfor beredt og hold dere våkne, etter som dere ikke kjenner tiden som Gud har bestemt.</verse>
				<verse number="34">Når jeg kommer tilbake, blir det som når en mann har reist til utlandet. Før han reiser overlater han ansvaret for huset til tjenerne sine. Hver og en får oppgavene sine, og portvakten har fått befaling om å holde seg våken og være beredt.</verse>
				<verse number="35">Vær altså beredt og hold dere våkne, for dere vet ikke når husets herre kommer tilbake! Kanskje blir det på kvelden, eller ved midnatt, eller like før morgendemringen, eller tidlig på morgenen.</verse>
				<verse number="36">La han ikke komme helt uforberedt over dere og finne dere sovende.</verse>
				<verse number="37">Det jeg sier til dere gjelder for alle mennesker: Vær beredt på at jeg kommer igjen!”</verse>
			</chapter>
			<chapter number="14">
				<verse number="1">Nå var det bare to dager igjen til påskehøytiden skulle begynne. Øversteprestene og de skriftlærde søkte fortsatt etter en anledning til i all hemmelighet å arrestere Jesus og drepe ham.</verse>
				<verse number="2">”Men”, sa de til hverandre, ”ikke under selv påskehøytiden, for da kan det føre til opprør.”</verse>
				<verse number="3">Da Jesus var i Betania, stakk han innom Simon, en mann som før hadde vært spedalsk. Mens de spiste sammen, kom en kvinne fram med en flaske aromatisk, kostbar olje. Kvinnen brøt toppen av flasken og hellet hele innholdet over hodet på Jesus.</verse>
				<verse number="4">Dette irriterte noen av gjestene. ”Har du sett en slik sløsing med oljen”, sa de til hverandre.</verse>
				<verse number="5">”Denne oljen var jo verdt nesten en årslønn. Tenk om hun heller hadde solgt den og gitt pengene til de fattige!” De begynte å skjelle henne ut.</verse>
				<verse number="6">Jesus sa: ”La henne være i fred! Hvorfor kritiserer dere henne på denne måten? Hun har gjort en god gjerning mot meg.</verse>
				<verse number="7">De fattige vil dere alltid ha iblant dere, og dere kan hjelpe dem så ofte og mye dere bare vil, men meg kommer dere ikke til å ha særlig lenge til hos dere.</verse>
				<verse number="8">Denne kvinnen har gjort alt det hun kunne, og har som en forberedelse salvet meg med olje til begravelsen min.</verse>
				<verse number="9">Faktum er at over alt i verden der budskapet om meg blir spredd, vil også historien om det hun gjorde mot meg, bli husket.”</verse>
				<verse number="10">Etter denne begivenheten gikk Judas Iskariot, en av de tolv disiplene, til øversteprestene for å forråde Jesus.</verse>
				<verse number="11">Øversteprestene ble svært glade og lovet ham penger for angiveriet. Judas begynte straks å lete etter en passende anledning til å forråde Jesus.</verse>
				<verse number="12">På den første dagen i påskehøytiden, den dagen da påskelammet ble slaktet, spurte disiplene Jesus: ”Hvor vil du at vi skal gå for å ordne med påskemåltidet for deg?”</verse>
				<verse number="13">Jesus sendte da to disipler av sted og forklarte: ”Gå inn i Jerusalem. Der vil dere møte en mann som bærer en vannkrukke på hodet. Følg etter ham.</verse>
				<verse number="14">Si til eieren av huset der mannen går inn: ’Vår Mester spør etter rommet der han kan spise påskemåltidet sammen med disiplene sine?’</verse>
				<verse number="15">Huseieren vil da ta dere med en trapp opp til et stort rom der det allerede er dekket på bordet. Gjør i stand måltidet vårt der.”</verse>
				<verse number="16">De to disiplene gikk av sted til byen og fant alt slik Jesus hadde sagt, og de ordnet med påskemåltidet.</verse>
				<verse number="17">På kvelden kom Jesus med sine tolv disipler til stedet.</verse>
				<verse number="18">Mens de spiste, sa han: ”Jeg skal si dere som sant er: En av dere kommer til å forråde meg. En av dere som nå spiser ved samme bordet som meg, vil gjøre det. ”</verse>
				<verse number="19">Da ble de bedrøvet, og en etter en spurte de Jesus: ”Det er vel ikke meg?”</verse>
				<verse number="20">Han svarte: ”Det er en av dere tolv, han som dypper brødet i fatet sammen med meg.$1</verse>
				<verse number="21">For jeg, Menneskesønnen, må dø, akkurat slik som Gud har forutsagt i Skriften, men ulykken vil ramme det mennesket som forråder meg! Det hadde vært bedre for den personen om han aldri var født!”</verse>
				<verse number="22">Mens de spiste, tok Jesus et brød, takket Gud for maten, brøt det i biter, ga til hver og en og sa: ”Ta dette, for dette er kroppen min.”</verse>
				<verse number="23">Etterpå tok han et beger vin, takket Gud og ga det til hver og en. Alle drakk av vinen.</verse>
				<verse number="24">Han sa: ”Dette er blodet mitt som bekrefter den nye pakten mellom Gud og menneskene, blodet som blir ofret for alle.</verse>
				<verse number="25">Jeg forsikrer dere at fra nå av skal jeg ikke drikke jordisk vin igjen før den dagen Gud regjerer, og jeg drikker den nye vinen i hans kommende verden. ”</verse>
				<verse number="26">Da de til slutt hadde sunget lovsangen sammen, gikk de ut til Oljeberget.</verse>
				<verse number="27">Der sa Jesus: ”Dere kommer alle til å forlate meg, for Gud sier i Skriften: ’Jeg skal drepe gjeteren, og sauene vil bli spredd.’</verse>
				<verse number="28">Men når jeg har stått opp fra de døde, skal jeg gå i forveien for dere til Galilea og treffe dere der.”</verse>
				<verse number="29">Da sa Peter: ”Selv om alle de andre forlater deg, så skal ikke jeg gjøre det!”</verse>
				<verse number="30">Jesus sa til ham: ”Jeg forsikrer deg, allerede før hanen rekker å gale to ganger i morgen tidlig, vil du tre ganger ha nektet for at du kjenner meg.”</verse>
				<verse number="31">Peter ga seg ikke, men forsikret på nytt: ”Om jeg så må dø med deg, vil jeg aldri fornekte deg!” Det samme sa alle de andre.</verse>
				<verse number="32">De kom nå til det stedet som ble kalt Getsemane. Der sa Jesus til disiplene: ”Sett dere her mens jeg går bort og ber”.</verse>
				<verse number="33">Han tok bare med seg Peter, Jakob og Johannes. Jesus ble grepet av frykt og angst.</verse>
				<verse number="34">Han sa til de tre: ”Jeg er nær ved å bryte sammen av fortvilelse. Bli her og våk sammen med meg.”</verse>
				<verse number="35">Så gikk han litt lenger bort og falt ned på jorden. Han ba til sin Far i himmelen om å få slippe den fryktelige stunden som ventet ham, om det var mulig.</verse>
				<verse number="36">”Far, Far i himmelen”, sa han, ”alt er mulig for deg. La meg slippe denne lidelsen som venter. La det likevel bli som du vil, ikke som jeg vil.”</verse>
				<verse number="37">Etter en tid kom han tilbake til de tre disiplene sine og fant dem sovende. ”Simon”, sa han til Peter, ”sover du? Klarte du ikke å holde deg våken en eneste time?</verse>
				<verse number="38">Våk og be så ikke fristelsen vinner seier over dere. Dere vil så gjerne, men menneskelig begrensning gjør det vanskelig for dere.”</verse>
				<verse number="39">Så gikk han på nytt bort og ba med de samme ordene.</verse>
				<verse number="40">Da han kom tilbake til de tre disiplene, så han at de igjen hadde sovnet. Det var umulig for dem å holde øynene åpne, og de visste ikke hva de skulle svare ham.</verse>
				<verse number="41">Da han for tredje gangen kom tilbake, sa han: ”Ja, dere sover og hviler fortsatt. Men nå er det nok! Nå har tidspunktet kommet som Gud har bestemt at jeg, Menneskesønnen, skal bli utlevert til onde mennesker.</verse>
				<verse number="42">Reis dere, stå opp, nå går vi herfra! Han som skal forråde meg kommer.”</verse>
				<verse number="43">Mens Jesus ennå snakket, kom Judas som var en av hans tolv disipler, sammen med en gjeng mennesker som var bevæpnet med sverd og køller. De var sendt ut av øversteprestene, de skriftlærde og folkets ledere.</verse>
				<verse number="44">Forræderen hadde blitt enig med dem om et avtalt tegn og sagt: ”Den mannen som jeg hilser med et kyss, han er det. Ham skal dere fange og føre bort under vakthold.”</verse>
				<verse number="45">Så snart Judas hadde kommet dit, gikk han bort til Jesus. ”Mester”, sa han, og ga ham et velkomstkyss.</verse>
				<verse number="46">Da grep folkene Jesus og holdt ham fast.</verse>
				<verse number="47">Men en av disiplene dro sverdet sitt og hogg øret av øverstepresten sin tjener.</verse>
				<verse number="48">Jesus spurte dem: ”Er jeg en så farlig forbryter at dere var nødt til å bevæpne dere med sverd og køller for å fange meg?</verse>
				<verse number="49">Hvorfor arresterte dere meg ikke på tempelplassen? Hver dag har jeg vært sammen med dere og undervist uten at dere har grepet meg. Alt dette har skjedd for at det som Gud hadde forutsagt om meg i Skriften, skulle bli virkelighet.”</verse>
				<verse number="50">I dette øyeblikket ga alle disiplene opp og flyktet fra Jesus.</verse>
				<verse number="51">En ung mann, som bare hadde et linklede rundt seg, fulgte etter Jesus. De forsøkte da å fange ham,</verse>
				<verse number="52">men han gjorde seg fri fra linkledet og flyktet naken bort.</verse>
				<verse number="53">De førte Jesus til øverstepresten sitt hus. Innen kort tid var alle øversteprestene, folkets ledere og de skriftlærde samlet.</verse>
				<verse number="54">Peter fulgte etter på avstand og klarte å ta seg helt inn på gårdsplassen. Der slo han seg ned blant tjenerne og varmet seg ved bålet som var tent opp.</verse>
				<verse number="55">Inne i huset forsøkte øversteprestene og hele Det jødiske rådet å finne vitneforklaringer som kunne felle Jesus og være nok til å få ham dømt til døden. Men de fant ingen.</verse>
				<verse number="56">Mange vitnet falskt, men vitnene snakket hele tiden mot hverandre.</verse>
				<verse number="57">Til sist kom noen fram med denne falske påstanden:</verse>
				<verse number="58">”Vi har hørt ham si: ’Jeg skal rive ned templet som er bygget av mennesker, og på tre dager skal jeg bygge opp et annet uten menneskelig hjelp!’ ”</verse>
				<verse number="59">Heller ikke på dette punktet stemte vitnemålene deres over ens.</verse>
				<verse number="60">Øverstepresten sto nå opp foran rådet og sa til Jesus: ”Hvorfor svarer du ikke? Har du sagt dette eller ikke?”</verse>
				<verse number="61">Men Jesus tidde og svarte ham ikke med ett eneste ord. Da stilte øverstepresten enda et spørsmål: ”Er du Messias, den lovede kongen, Guds sønn?”</verse>
				<verse number="62">”Ja, det er jeg”, svarte Jesus, ”og dere skal få se meg, Menneskesønnen, sitte ved Guds høyre hånd og regjere, og dere skal få se meg komme på himmelens skyer. ”</verse>
				<verse number="65">Senere begynte noen å spytte på ham, og de satte bind for øyne hans og slo ham i ansiktet med knyttnevene. ”Vis at du er en profet som kan avsløre hemmeligheter ved Guds hjelp ”, ironiserte de. Og vaktene ga ham ørefiker.</verse>
				<verse number="68">Men Peter protesterte og sa: ”Jeg vet ikke en gang hva du prater om!” Litt etter gikk Peter ut i den ytre gården. Akkurat i det øyeblikket gol hanen.</verse>
				<verse number="69">Etter en stund fikk den samme tjenestejenta øye på Peter og sa på nytt til dem som sto rundt: ”Han er også en av dem!”</verse>
				<verse number="70">Men Peter nektet også denne gangen. Litt seinere sa de som sto der til Peter: ”Jo, visst, du er en av dem. Du kommer også fra Galilea.”</verse>
				<verse number="71">Peter bannet og lovet dyrt og hellig: ”Jeg kjenner ikke denne mannen som dere prater om!”</verse>
				<verse number="72">I samme øyeblikk gol hanen for andre gangen. Plutselig kom Peter til å huske på det Jesus hadde sagt til ham: ”Før hanen galer to ganger, skal du ha fornektet meg tre ganger.” Og han begynte å gråte.</verse>
			</chapter>
			<chapter number="15">
				<verse number="1">Tidlig neste morgen samlet øversteprestene, folkets ledere og de skriftlærde, hele Det jødiske rådet seg for å drøfte saken videre om Jesus. De bandt Jesus, førte ham bort og overlot ham til Pilatus, som var den romerske landshøvdingen på den tiden.</verse>
				<verse number="2">Pilatus spurte Jesus: ”Er du jødenes konge?” Han svarte: ”Det er du selv som kaller meg dette.”</verse>
				<verse number="5">Til Pilatus sin store forbauselse svarte ikke Jesus med ett eneste ord.</verse>
				<verse number="6">Ved påskehøytiden brukte alltid Pilatus å frigi en fange etter ønske fra folket, samme hvem jødene ville ha fri.</verse>
				<verse number="7">Nettopp nå satt det en mann fengslet som het Barabbas. Han hadde sammen med noen andre blitt dømt for drap under et politisk opprør.</verse>
				<verse number="8">Folket begynte å samle seg rundt Pilatus for å be ham gjøre som han alltid pleide.</verse>
				<verse number="9">”Er det jødenes konge dere vil at jeg skal slippe fri?” spurte Pilatus.</verse>
				<verse number="10">Han visste mer enn godt at øversteprestene bare hadde overlatt Jesus til ham fordi de var misunnelige på ham.</verse>
				<verse number="11">Øversteprestene hisset nå opp folket og fikk dem til å kreve at Barabbas skulle bli satt fri i stedet for Jesus.</verse>
				<verse number="12">Pilatus spurte på nytt: ”Hva skal jeg da gjøre med denne mannen som dere kaller jødenes konge?”</verse>
				<verse number="13">”La ham bli spikret fast på et kors!” ropte de tilbake.</verse>
				<verse number="14">”Men hva ondt har han gjort?” spurte Pilatus. Da skrek de enda høyere: ”La ham bli spikret fast på et kors!”</verse>
				<verse number="15">Til slutt ga Pilatus etter og løslot Barabbas, etter som han ville gjøre folket til lags. Dette innebar at Jesus ble overlatt til å bli pisket og etterpå utlevert til soldatene for at de skulle føre ham bort og spikre ham til korset.</verse>
				<verse number="16">De romerske soldatene førte først Jesus inn på gårdsplassen utenfor huset til landshøvdingen. Der var hele vaktstyrken blitt kalt sammen.</verse>
				<verse number="17">De kledde på han en rød kappe og laget en krone av torner som de presset ned rundt hodet hans.</verse>
				<verse number="20">Til slutt når de hadde blitt lei av å håne han, tok de av han den røde kappen og kledde han i hans egne klær og førte Jesus bort for å spikre han fast på korset.</verse>
				<verse number="21">På veien til stedet der henrettelsen skulle skje, støtte soldatene på Simon fra Kyréne, han var far til Aleksander og Rufus. Tilfeldigvis var han på vei fra landsbygda inn til Jerusalem, og de tvang ham til å bære korset for Jesus.</verse>
				<verse number="22">Soldatene førte Jesus til det stedet som ble kalt Golgata og som betyr Hodeskallen.</verse>
				<verse number="23">Der ga de ham vin blandet med myrra, men han nektet å drikke det.</verse>
				<verse number="24">Etter hvert spikret de Jesus fast på korset og delte klærne hans mellom seg ved å kaste lodd om plaggene.</verse>
				<verse number="25">Klokken var omkring ni på morgenen da de spikret ham til korset.</verse>
				<verse number="26">Over ham hadde de satt opp en plakat med teksten: ”Jødenes konge”, for å vise hva han var anklaget for.</verse>
				<verse number="27">Samtidig med Jesus ble også to forbrytere spikret fast, hver på sitt kors. En på hver side av Jesus.</verse>
				<verse number="29">De som gikk forbi stedet der henrettelsen hadde skjedd, hånte Jesus, ristet på hodet og sa: ”Var det ikke du som kunne rive ned templet og bygge det opp igjen på tre dager?</verse>
				<verse number="30">Hjelp deg selv nå og stig ned fra korset.”</verse>
				<verse number="31">Til og med øversteprestene og de skriftlærde gjorde seg lystige på hans bekostning og fleipte til hverandre. ”Han var jo så veldig god til å hjelpe andre”, sa de, ”men seg selv han kan ikke hjelpe!</verse>
				<verse number="32">Skulle han liksom være Messias, Israels lovede konge? Ja, om han nå stiger ned fra korset, da skal vi nok tro ham!” Også de som hadde blitt spikret fast på sine kors sammen med Jesus, hånte ham.</verse>
				<verse number="33">Da klokka var tolv, ble det plutselig mørkt over hele landet. Mørket varte helt fram til klokka tre.</verse>
				<verse number="34">Da klokka var rundt tre ropte Jesus med kraftig stemme: ”Eloi, Eloi, lama sabaktani?” som betyr: ”Min Gud, min Gud, hvorfor har du forlatt meg?”</verse>
				<verse number="35">Noen av de som sto i nærheten, misforsto det han sa og trodde at han ropte på Elia.</verse>
				<verse number="36">En av dem sprang bort og fylte en svamp med sur vin og satte den på en stang og holdt den opp så han kunne få drikke. ”La oss se om Elia kommer og tar ham ned”, sa han.</verse>
				<verse number="37">Men Jesus ropte høyt og sluttet å puste.</verse>
				<verse number="38">I samme øyeblikk revnet forhenget som henger foran Det aller helligste rommet i templet i to deler, fra toppen og helt ned.</verse>
				<verse number="39">Da den romerske offiseren som sto nær korset, så på hvilken måte Jesus døde, ropte han: ”Denne mannen var virkelig Guds sønn!”</verse>
				<verse number="40">Noen kvinner sto litt lenger unna fra stedet der henrettelsen skjedde og så alt som forgikk. Blant dem var Maria Magdalena, Maria, hun som var mor til Jakob den yngre og Joses og Salome.</verse>
				<verse number="41">De hadde fulgt Jesus og hjulpet han mens ham var i Galilea. Nå sto de der sammen med mange andre kvinner som var kommet i følge med Jesus opp til Jerusalem.</verse>
				<verse number="42">Alt dette skjedde på fredagen, forberedelsesdagen, altså dagen før hviledagen. Da kvelden nærmet seg,</verse>
				<verse number="43">var Josef fra Arimatea modig nok så han gikk til Pilatus for å be om å få ta hånd om kroppen til Jesus. Josef var et respektert medlem av Det jødiske rådet, en mann som med iver ventet på at Gud skulle begynne å regjere blant menneskene.</verse>
				<verse number="44">Pilatus hadde vanskelig for å tro at Jesus allerede var død. Derfor kalte han til seg den romerske offiseren for å spørre ham om det var tilfelle.</verse>
				<verse number="45">Da offiseren bekreftet at Jesus virkelig var død, fikk Josef tillatelse til å ta hånd om kroppen hans.</verse>
				<verse number="46">Josef gikk straks av sted og kjøpte lintøy. Etterpå tok han Jesus ned fra korset, svøpte han i tøyet og la ham i en grav som var hogget ut i fjellet. Etter dette rullet han den store steinen på plass foran inngangen til graven.</verse>
				<verse number="47">Både Maria Magdalena og Maria, Joses mor, så hvor han la Jesus.</verse>
			</chapter>
			<chapter number="16">
				<verse number="1">På lørdagskvelden, etter at hviledagen var over, kjøpte Maria Magdalena, Salome og Maria som var Jakob sin mor, aromatiske oljer for å gå og salve kroppen til Jesus.</verse>
				<verse number="2">Tidlig søndags morgen, like før solen sto opp, gikk de ut til graven.</verse>
				<verse number="3">Underveis spurte de seg: ”Hvem skal rulle bort steinen fra inngangen for oss?”</verse>
				<verse number="4">Men da de kom fram, så de at steinen, som var svært tung, allerede var rullet bort.</verse>
				<verse number="5">De gikk inn i den åpne graven, og på høyre siden satt en ung mann kledd i en lang hvit drakt. Kvinnene ble svært forskrekket.</verse>
				<verse number="6">Den unge mannen sa: ”Vær ikke redde. Dere leter etter Jesus fra Nasaret, han som ble henrettet på et kors. Han har stått opp og er blitt levende igjen. Han er ikke her. Se, dette er stedet der kroppen hans ble lagt.</verse>
				<verse number="7">Gå nå og si til disiplene, og spesielt til Peter, at Jesus skal gå i forveien for dem til Galilea. Der skal de få se ham, akkurat som han sa før han døde.”</verse>
				<verse number="8">Kvinnene sprang skjelvende bort fra graven. De var så sjokkerte at de ikke våget å fortelle til noen om det de hadde vært vitne til. Etter dette fortalte de helt kort om alt det de hadde fått befaling om til Peter og de andre som var med ham. Senere sendte Jesus disiplene ut fra øst til vest med budskapet. Dette er det Hellige og udødelige budskapet om frelse og evig liv. Ja, dette er sant!</verse>
				<verse number="9">Det var tidlig søndag morgen, dagen etter hviledagen, da Jesus sto opp fra de døde. Den første personen han viste seg for, var Maria Magdalena. Hun var den kvinnen som han hadde satt fri fra sju onde ånder.</verse>
				<verse number="10">Maria gikk og fortalte det til dem som hadde fulgt Jesus og som nå sørget og gråt.</verse>
				<verse number="11">Da de fikk høre at han levde og hadde vist seg for henne, trodde de ikke på det.</verse>
				<verse number="12">Senere viste Jesus seg for to av disiplene mens de var på veien fra Jerusalem og ut på landsbygden. Først kjente de ham ikke igjen, etter som utseendet hans var forandret.</verse>
				<verse number="13">Da de litt etter forsto hvem han var, skyndte de seg av sted og fortalte det til de andre. Ingen trodde på dem!</verse>
				<verse number="14">Litt seinere viste han seg for sine elleve disipler mens de spiste sammen. Han spurte hvorfor de hadde så vanskelig for å tro, og hvorfor de så hardnakket nektet å stole på dem som hadde sett ham etter at han hadde stått opp fra de døde?</verse>
				<verse number="15">Han sa: ”Gå ut i hele verden og spre budskapet om meg til alle menneskene.</verse>
				<verse number="16">Den som tror og blir døpt, skal bli frelst, men den som nekter å tro, skal bli dømt.</verse>
				<verse number="17">Og jeg skal gi kraft til dem som tror, slik at de kan gjøre mirakler og tegn. De skal drive ut onde ånder i navnet mitt, og de skal få evne til å snakke nye språk.</verse>
				<verse number="18">De skal uten risiko kunne hanskes med slanger, de skal ikke bli skadet selv om de drikker noe giftig og de skal legge hendene på de syke og gjøre dem friske.”</verse>
				<verse number="19">Da Herren Jesus hadde sagt dette, ble han tatt opp til himmelen og satte seg ved Guds høyre hånd for å regjere.</verse>
				<verse number="20">Disiplene gikk ut over alt og forkynte for menneskene, og Herren var med og bekreftet budskapet gjennom de miraklene som fulgte med virksomheten.</verse>
			</chapter>
		</book>
		<book number="42">
			<chapter number="1">
				<verse number="3">Nå vil også jeg skrive ned alt i sin sammenheng for deg. Jeg har gått nøye gjennom alle fakta helt fra begynnelsen av.</verse>
				<verse number="4">Det har jeg gjort for at du skal forstå at du kan stole på alle opplysningene du har fått. Her er fortellingen min:</verse>
				<verse number="5">Da Herodes var konge i Judea, var det en prest der som het Sakarja. Han tilhørte Abia sin avdeling blant prestene. Kona hans Elisabet var en slektning av Aron, han som var stamfar til alle prester blant Israels folk.</verse>
				<verse number="6">Sakarja og Elisabet var begge nøye med å være lydige mot Herren Gud og følge alle hans bud og forskrifter.</verse>
				<verse number="7">Dessverre hadde de ingen barn, for Elisabet kunne ikke få barn. Begge hadde nå blitt gamle.</verse>
				<verse number="10">Mens ofringen pågikk sto folket utenfor på tempelplassen og ba.</verse>
				<verse number="13">Men engelen sa: ”Vær ikke redd, Sakarja! Jeg har kommet for å fortelle deg at Herren vil svare på bønnene dine. Du og din kone Elisabet skal få en sønn. Du skal kalle ham Johannes.</verse>
				<verse number="14">Hans fødsel vil gjøre dere svært glade og lykkelige. Mange andre skal også glede seg over hans fødsel.</verse>
				<verse number="15">Han skal bli en av Herrens store tjenere. Vin eller sterke drikker skal han aldri smake, og han skal bli fylt med Guds Hellige Ånd før han er født.</verse>
				<verse number="16">Han skal få mange blant Israels folk til å vende om til Herren, deres Gud.</verse>
				<verse number="17">Han vil bli en mann av samme kraftfulle natur og Ånd som Elia var, og han skal bli en forløper til Messias, den lovede kongen, og forberede folket på ankomsten hans. Han skal lære fedrene å elske barna sine, og hjelpe de opprørske til å gjøre som Herren vil.”</verse>
				<verse number="18">Sakarja sa til engelen: ”Hvordan kan jeg være sikker på at dette virkelig kommer til å skje? Jeg er jo en gammel mann, og Elisabet kan ikke lenger få barn.”</verse>
				<verse number="19">Da sa engelen: ”Jeg er Gabriel, og jeg står foran Guds trone. Det er han som har sendt meg til deg med denne glade nyheten.</verse>
				<verse number="20">Men etter som du ikke trodde på meg, skal du bli stum og ikke kunne snakke før barnet er født. For det jeg har sagt, skal bli virkelighet på den tiden Gud har bestemt.”</verse>
				<verse number="21">Utenfor sto folket og ventet på at Sakarja skulle komme ut, og de begynte å lure på hvorfor han drøyde så lenge.</verse>
				<verse number="22">Da han endelig kom ut, kunne han ikke snakke, men de forsto av faktene han laget, at han måtte ha sett et syn der inne.</verse>
				<verse number="23">Da Sakarja hadde avsluttet sin tjeneste i templet dro han hjem igjen.</verse>
				<verse number="24">Like etterpå ble kona hans, Elisabet, gravid og holdt seg borte fra folk i fem måneder.</verse>
				<verse number="25">”Tenk så god Herren er”, jublet hun. ”Han har latt meg bli gravid, slik at jeg slipper å gå skamfull over å ikke ha fått noe barn.”</verse>
				<verse number="26">Da Elisabet var gravid i sin sjette måned, sendte Gud engelen Gabriel til en ung jente i byen Nasaret i Galilea.</verse>
				<verse number="27">Navnet hennes var Maria, og hun var trolovet med en mann som het Josef, som tilhørte etterkommerne av kong David.</verse>
				<verse number="28">Engelen Gabriel viste seg nå for henne og sa: ”Jeg hilser deg, Maria! Herren fryder seg over deg, og han er med deg!”</verse>
				<verse number="29">Maria ble virkelig forskrekket og undret seg på hva engelen kunne mene.</verse>
				<verse number="30">Men engelen sa: ”Vær ikke redd, Maria! Gud har noe godt i vente for deg.</verse>
				<verse number="31">Du skal bli gravid og føde en sønn, og du skal kalle ham Jesus.</verse>
				<verse number="32">Han skal være stor og bli kalt Guds sønn. Herren Gud skal gjøre ham til konge, for han skal arve sin stamfar Davids trone.</verse>
				<verse number="33">Han skal regjere over Israels folk for evig, og hans kongsmakt skal aldri ta slutt.”</verse>
				<verse number="34">Da spurte Maria engelen: ”Men hvordan skal jeg kunne bli gravid? Jeg har jo ikke vært sammen med noen mann.”</verse>
				<verse number="35">Engelen svarte: ”Guds Hellige Ånd skal komme over deg, og Guds kraft skal omslutte deg. Derfor skal det barnet som du føder være hellig og bli kalt Guds sønn.</verse>
				<verse number="36">Din slektning Elisabet venter også barn, og det til tross for sin høye alder. Hun, som de sa var steril, er nå i sin sjette måned!</verse>
				<verse number="37">Ingen ting er umulig for Gud!”</verse>
				<verse number="38">Maria sa: ”Jeg vil være lydig mot Herren Gud og tjene ham. La det bli som du har sagt.” Etter dette forsvant engelen.</verse>
				<verse number="41">Da Elisabet hørte Maria sin hilsen, sparket barnet i magen hennes, og hun ble fylt av Guds Hellige Ånd.</verse>
				<verse number="42">Høyt ropte hun til Maria: ”Gud har gitt deg det mest vidunderlige en kvinne kan få, og all velsignelse har han gitt til barnet ditt.</verse>
				<verse number="43">Vilken ære det er at moren til min Herre kommer på besøk.</verse>
				<verse number="44">I samme øyeblikk som du hilste på meg, og jeg hørte stemmen din, sparket barnet av glede i magen min.</verse>
				<verse number="45">Du kan være lykkelig som stolte på Herren Gud, for han skal innfri løftet sitt til deg.”</verse>
				<verse number="46">Maria svarte: ”Jeg vil hylle Herren av hele hjertet mitt!</verse>
				<verse number="47">Jeg jubler over Gud, han som frelste meg!</verse>
				<verse number="48">Han har vendt sin oppmerksomhet mot meg, og lar en svak kvinne få tjene ham. Fra denne stund skal menneskene i alle tider fortelle om min lykke.</verse>
				<verse number="49">Han, den hellige og mektige, har gjort fantastiske ting for meg.</verse>
				<verse number="50">Han viser evig medfølelse med alle dem som tilber ham.</verse>
				<verse number="51">Hans makt er stor, han er full av kraft! De stolte og selvsikre bøyer han.</verse>
				<verse number="52">Herskere styrter han ned fra tronen deres, men de ydmyke opphøyer han.</verse>
				<verse number="53">Han metter de sultne med sine gaver, men de rike driver han bort med tomme hender.</verse>
				<verse number="54">Han hjelper folket sitt Israel! Han glemmer ikke det løfte han ga til forfedrene våre,</verse>
				<verse number="55">for han lovet vår stamfar Abraham og etterkommerne hans alltid å være god mot dem.”</verse>
				<verse number="56">Maria ble værende hos Elisabet omkring tre måneder og vendte da tilbake til hjemmet sitt.</verse>
				<verse number="57">Ventetiden for Elisabet var nå slutt, og tiden for å føde var kommet. Hun fikk en gutt.</verse>
				<verse number="58">Nyheten om hvordan Herren Gud hadde vært god mot henne spredde seg raskt blant naboer og slektninger, og alle gledet seg på hennes vegne.</verse>
				<verse number="59">Da gutten var åtte dager gammel, samlet alle slektningene og vennene seg for å være med i seremonien da de omskar gutten. Alle trodde at han skulle få navnet Sakarja etter faren sin.</verse>
				<verse number="60">Men Elisabet sa: ”Nei, han skal hete Johannes.”</verse>
				<verse number="61">”Hvorfor det?” spurte de. ”Det finnes jo ingen annen i slekten din som heter det.”</verse>
				<verse number="62">De vendte seg mot faren og forsøkte ved hjelp av tegn og fakter å spørre ham hva han mente om navnet.</verse>
				<verse number="63">Da ba ham om noe å skrive på, og til alles forbauselse skrev han: ”Han skal hete Johannes.”</verse>
				<verse number="64">I samme øyeblikk kunne Sakarja snakke igjen, og han begynte å hylle og tilbe Gud.</verse>
				<verse number="65">Alle som bodde i nærheten, ble helt forskrekket, og nyheten om hva som hadde skjedd, spredde seg i fjellbygdene i Judea.</verse>
				<verse number="66">De som hørte om det som hadde skjedd husket det godt og spurte seg etter som tiden gikk: ”Hva kommer det til å bli av dette barnet når han vokser opp? Herren Gud er med ham på en spesiell måte.”</verse>
				<verse number="67">Og Sakarja, som var far til barnet, ble fylt av Guds Hellige Ånd og bar fram et budskap fra Gud med disse ordene:</verse>
				<verse number="68">”La oss hylle Herren, Israels Gud, for han kommer til folket sitt og setter det fri.</verse>
				<verse number="69">Han sender oss en mektig frelser fra sin tjener kong Davids slekt,</verse>
				<verse number="70">nøyaktig som han for lenge siden lovet ved profetene sine,</verse>
				<verse number="71">en som kan frelse oss fra våre fiender, ja, frelse oss fra alle som hater oss.</verse>
				<verse number="74">At vi skal bli satt fri fra våre fiender og få tjene Gud uten frykt,</verse>
				<verse number="75">og at vi skal få tilhøre Gud og være skyldfri innfor ham for evig.</verse>
				<verse number="76">Og du, min lille sønn, du skal bli kalt en Guds profet, for du skal holde fram Guds budskap fra Herren og rydde vei for ham.</verse>
				<verse number="77">Du skal vise hans folk at frelsen er kommet, og at de kan få tilgivelse for syndene sine.</verse>
				<verse number="80">Johannes vokste opp og ble åndelig sterk. Han holdt til ute i ødemarken til den dagen da han skulle begynne å forkynne for folket i Israel.</verse>
			</chapter>
			<chapter number="2">
				<verse number="1">På denne tiden hadde den romerske keiseren ved navn Augustus gitt befaling om at alle innbyggerne i Romerriket skulle registreres i manntallet for å betale skatt.</verse>
				<verse number="2">Det var den første skatteregistreringen, og den ble gjort da Kvirinius var landshøvding i Syria.</verse>
				<verse number="3">Hver og en måtte reise til hjembyen sin for å registrere seg der.</verse>
				<verse number="4">Etter som Josef tilhørte slekten til kong David, måtte han reise fra byen Nasaret i Galilea til Betlehem i Judea, som var kong Davids by.</verse>
				<verse number="5">Han tok med seg Maria, som han var trolovet med, og som nå ventet barn.</verse>
				<verse number="6">Mens de var i Betlehem, kom tiden da hun skulle føde,</verse>
				<verse number="7">og hun fødte sitt første barn, en gutt. Hun svøpte han i myke remser av tøy og la ham i krybben som var beregnet på dyrene, for det var det ikke plass for dem inne i vertshuset.</verse>
				<verse number="8">Samme natten var noen gjetere ute og voktet sauene sine på beitemarkene utenfor byen.</verse>
				<verse number="9">Da sto det plutselig en engel fra Herren Gud foran dem, og Herrens herlighet lyste omkring dem. De ble fryktelig redde,</verse>
				<verse number="10">men engelen beroliget alle og sa: ”Vær ikke redde! Jeg kommer til dere med en stor glede som gjelder hele folket, og som skal gjøre alle glade!</verse>
				<verse number="11">I natt er han som skal frelse dere, blitt født i Betlehem. Han er Messias, den lovede kongen, Herren.</verse>
				<verse number="12">Dere skal kjenne ham igjen på det at han er svøpt i remser av tøy og ligger i en krybbe.”</verse>
				<verse number="13">Plutselig var engelen omgitt av et mektig kor av engler fra himmelen som hyllet Herren Gud og sang:</verse>
				<verse number="14">”Ære til Gud i himmelen, og fred på jorden til dem som gjør Gud glad.”</verse>
				<verse number="15">Da englene hadde dratt tilbake til himmelen, sa gjeterne til hverandre: ”Kom! Vi må gå til Betlehem og se det fantastiske som har skjedd, og som Herren har latt oss få vite om!”</verse>
				<verse number="16">Så sprang de inn til byen, og fant Maria og Josef og det nyfødte barnet som lå i krybben.</verse>
				<verse number="17">Da de hadde sett barnet, fortalte de til alle det engelen hadde sagt om den nyfødte.</verse>
				<verse number="18">Alle som hørte dette, undret seg over fortellingen til gjeterne.</verse>
				<verse number="19">Maria la hvert ord på sitt minne og tenkte ofte på det.</verse>
				<verse number="20">Gjeterne dro tilbake til beitemarkene og hyllet og æret Gud for alt det de hadde fått se og høre. Fra begynnelse til slutt var det nøyaktig som engelen hadde fortalt.</verse>
				<verse number="21">Åtte dager seinere, da gutten skulle bli omskåret, fikk han navnet Jesus. Det var dette navnet engelen hadde gitt ham før moren var blitt gravid.</verse>
				<verse number="22">Da tiden kom for at foreldrene i tråd med Moseloven, skulle foreta det vanlige renselsesoffer, tok de Jesus med til templet i Jerusalem for å bære ham fram for Herren Gud.</verse>
				<verse number="23">Herren har jo sagt i sin lov at dersom kvinnens første barn er en gutt, da skal han tilhøre Herren.</verse>
				<verse number="24">Samtidig bar foreldrene fram offeret, som i tråd med loven skulle være et par turtelduer eller to unge duer.</verse>
				<verse number="25">På denne tiden bodde det en mann som het Simeon, i Jerusalem, en god mann som levde etter Guds vilje og var fylt av Guds Hellige Ånd. Med iver ventet han på at Israels redningsmann skulle komme.</verse>
				<verse number="26">Guds Hellige Ånd hadde gjort det klart for ham at han ikke skulle dø før han hadde sett Messias, den kongen som Herren Gud hadde lovet å sende.</verse>
				<verse number="27">Akkurat denne dagen hadde Guds Ånd minnet Simeon om å gå til templet. Da Maria og Josef kom for å bære fram Jesus for Herren Gud på den måten som loven forlangte,</verse>
				<verse number="28">var Simeon allerede på plass. Han tok barnet i armene sine, takket Gud og sa:</verse>
				<verse number="29">”Herre, nå kan jeg dø i fred, slik som du har lovet!</verse>
				<verse number="32">Han er det lys som skal gjøre deg synlig for alle folk og gi ære til folket ditt Israel.”</verse>
				<verse number="33">Josef og Maria var grepet av det han sa om Jesus.</verse>
				<verse number="34">Simeon ba Gud om å gi familien alt godt og sa til Maria: ”Mange i Israel kommer til å støte bort dette barnet, og det vil bli deres ulykke. Men for mange skal han bli til stor glede. Han skal være et tegn som folket strides om.</verse>
				<verse number="35">Ja, også du skal få lide, du skal kjenne det som om noen har stukket deg i hjertet. Men alt dette vil avsløre det som virkelig skjuler seg i det indre hos menneskene.”</verse>
				<verse number="38">Nettopp da Simeon snakket med Maria og Josef, kom Hanna dit og begynte å takke og hylle Gud. Hun fortalte om Jesus for alle som ventet på at Jerusalem skulle bli satt fri.</verse>
				<verse number="39">Da foreldrene hadde gjort alt det som Herren Gud krever i loven, vendte de tilbake til hjembyen sin Nasaret i Galilea.</verse>
				<verse number="40">Der vokste den lille gutten opp og ble sterk. Han var uvanlig klok for sin alder, og Gud var med ham.</verse>
				<verse number="41">Foreldrene til Jesus brukte hvert år å reise til Jerusalem for å delta i påskehøytiden.</verse>
				<verse number="42">Da Jesus var tolv år, dro de dit som vanlig.</verse>
				<verse number="43">Etter at festen var over og de skulle reise hjem, stoppet Jesus alene i Jerusalem, uten at foreldrene visste om det.</verse>
				<verse number="44">Foreldrerne gikk en hel dag uten å savne ham, for de trodde at han var sammen med sine venner i reisefølget. Fram mot kvelden begynte de å spørre etter ham blant slektninger og venner.</verse>
				<verse number="45">Da de ikke kunne finne ham noe sted, vendte de tilbake til Jerusalem for å lete etter ham der.</verse>
				<verse number="48">Foreldrene hans visste ikke hva de skulle tro, og Maria sa: ”Men Jesus, hvordan kunne du gjøre dette mot oss? Din far og jeg har vært så redde, og vi har lett etter deg over alt!”</verse>
				<verse number="49">”Hvorfor har dere lett etter meg?” svarte han. ”Visste dere ikke at jeg måtte være i min Fars hus, i templet?”</verse>
				<verse number="50">Men de forsto ikke hva han mente.</verse>
				<verse number="51">Senere fulgte han med hjem til Nasaret og var lydig mot foreldrene. Moren hans tenkte ofte på det som hadde skjedd.</verse>
				<verse number="52">Jesus ble eldre og klokere for hver dag og var elsket av både Gud og mennesker.</verse>
			</chapter>
			<chapter number="3">
				<verse number="1">Tiden var kommet til det femtende regjeringsåret for den romerske keiseren Tiberius. Pontius Pilatus var landshøvding i Judea, Herodes var landsfyrste over Galilea, hans bror Filip var landsfyrste i Iturea og Trakonitis, og Lysanias hersket over Abilene.</verse>
				<verse number="2">Annas og Kaifas var øversteprester. På denne tiden kom det et budskap fra Gud til Johannes, sønnen til Sakarja, som levde ute i ødemarken.</verse>
				<verse number="3">Johannes dro til distriktet nær elven Jordan. Over alt underviste han folket om at de kunne få syndene sine tilgitt dersom de tok avstand fra synden, vendte seg om til Gud og lot seg døpe.</verse>
				<verse number="4">Dette hadde Gud forutsagt i det profeten Jesaja skrev i sin bok: ”En stemme roper i ødemarkent: ’Rydd vei for Herren! Gjør stiene rette for ham!</verse>
				<verse number="5">Fyll dalene, senk alle fjell og høyder! Rett ut svingene og jevn ut de grunne og steinete veiene!</verse>
				<verse number="6">Da skal alle mennesker få se Guds frelse.’ ”</verse>
				<verse number="7">Mennesker i stort antall kom nå til Johannes for å bli døpt. Han talte strengt til dem og sa: ”Ormeyngel! Tror dere at dere kan unnslippe Guds kommende dom?</verse>
				<verse number="8">Nei, først må dere bevise at dere virkelig har vendt dere bort fra synden ved å gjøre det som er rett og riktig. Innbill dere ikke at dere kan slippe bort ved å tenke: ’Vi er trygge, for vi er jøder, og Abraham er vår stamfar.’ Jeg forsikrer dere at det ikke hjelper. Gud kan forvandle disse steinene her til jøder!</verse>
				<verse number="9">Dommen henger over hodet på dere, øksen har allerede begynt å hugge i trestammen. Hvert tre som ikke bærer god frukt skal bli hogget ned og kastet på ilden!”</verse>
				<verse number="10">Da spurte folket: ”Hva vil du at vi skal gjøre?”</verse>
				<verse number="11">Han svarte: ”Den som har to skjorter, skal gi bort den ene til den som ingen har. Og den av dere som har mat, skal gi til dem som er sultne.”</verse>
				<verse number="12">Til og med tollere kom for å bli døpt, og de spurte: ”Hvordan kan vi vise at vi har sluttet å synde?”</verse>
				<verse number="13">”Gjennom det å være ærlige”, svarte han. ”Krev ikke mer i skatt enn det som de romerske myndighetene har gitt befaling om.”</verse>
				<verse number="14">”Og vi da, hva skal vi gjøre?” spurte noen soldater. Johannes svarte: ”Tving ikke til dere penger ved å bruke trusler og vold, men vær fornøyd med den lønnen dere har.”</verse>
				<verse number="15">Hele folket ventet på at Messias, den lovede kongen, snart skulle komme. Nå spurte de seg om det kunne være Johannes som var oppfyllelsen på det gamle løftet?</verse>
				<verse number="16">Men Johannes svarte alle: ”Jeg døper dere med vann, men snart kommer en som er større enn meg. Han er så mektig at jeg ikke en gang er verdig til å løse opp remmene på sandalene hans. Han skal døpe dere med Guds Hellige Ånd og ild.</verse>
				<verse number="17">Det er han som skal dømme verden. Han står ferdig til å skille de onde fra dem som følger Guds vilje, på samme måten som bonden når han skiller agnene fra hveten. Etter at han har renset opp på plassen der de tresker kornet, skal han samle hveten i laden, men agnene skal han brenne opp i en ild som aldri slokner.”</verse>
				<verse number="18">På mange forskjellige måter formante Johannes folket gjennom budskapet han bar fram.</verse>
				<verse number="19">Johannes rettet også sterk kritikk mot Herodes, herskeren i Galilea. Særlig for hans forhold til Herodias, som var kona til broren hans, og for alt det andre onde han gjorde.</verse>
				<verse number="20">Derfor fikk Herodes seinere satt Johannes i fengsel. På denne måten fikk han lagt enda en ny ond gjerning til den lange listen av misgjerninger han fra før av hadde pådratt seg.</verse>
				<verse number="21">Mye folk kom nå til Johannes for å bli døpt. Jesus kom også og lot seg døpe. Da Jesus etter dåpen sto der og ba, åpnet himmelen seg.</verse>
				<verse number="22">Synlig senket Guds Hellige Ånd seg ned over ham i form av en due, og en stemme fra himmelen sa: ”Du er min elskede Sønn, du er min glede.”</verse>
			</chapter>
			<chapter number="4">
				<verse number="1">Da Jesus kom tilbake fra elven Jordan, var han fylt av Guds Hellige Ånd. Ånden førte ham ut i ødemarken.</verse>
				<verse number="2">Der ble han fristet av djevelen i 40 dager. I hele denne tiden spiste han ingenting, og ble til slutt sulten.</verse>
				<verse number="3">Da sa djevelen til ham: ”Skap brød av disse steinene, dersom du nå er Guds sønn!”</verse>
				<verse number="4">Jesus svarte: ”Nei! Det står i Skriften: ’Menneskene lever ikke av brød alene.’ ”</verse>
				<verse number="5">Da førte djevelen ham opp på et høyt fjell og lot han i et øyeblikk skue ut over alle land i verden.</verse>
				<verse number="6">Han sa: ”Jeg skal gi deg makten i verden og overdra all herligheten som finnes i den til deg. Alt dette er mitt, og jeg kan gi det til hvem jeg vil.</verse>
				<verse number="7">Dersom du bare faller ned og tilber meg, skal det bli ditt.”</verse>
				<verse number="8">Jesus svarte: ”Det står i Skriften: ’Det er Herren, din Gud, du skal tilbe, og bare ham du skal tjene. ’ ”</verse>
				<verse number="9">Da tok djevelen ham med til Jerusalem og stilte han øverst oppe på tempelmuren og sa: ”Hopp ned, dersom du virkelig er Guds sønn!</verse>
				<verse number="10">Det står i Skriften: ’Gud skal befale sine engler å beskytte deg.</verse>
				<verse number="11">De skal bære deg på hendene, slik at du ikke skader deg mot noen stein. ’ ”</verse>
				<verse number="12">Jesus svarte: ”Det står også i Skriften: ’Du skal ikke sette Herren, din Gud, på prøve. ’ ”</verse>
				<verse number="13">Da djevelen hadde fristet ham på alle måter, holdt han seg borte fra ham for en tid.</verse>
				<verse number="14">Etter dette vendte Jesus tilbake til Galilea, fylt av Guds Ånd og kraft, og snart snakket folk om ham over alt.</verse>
				<verse number="15">Han underviste i synagogene, og alle hyllet ham.</verse>
				<verse number="16">Da han kom til Nasaret, byen der han hadde vokst opp, gikk han som vanlig til synagogen$1 på hviledagen. Han reiste seg for å lese fra Skriften.</verse>
				<verse number="17">De rakte ham profeten Jesaja sin bok. Han åpnet den og fant det stedet der det står:</verse>
				<verse number="18">”Herrens Ånd er over meg, for han har valgt meg ut for å bringe et gledens budskap til de fattige. Han har sendt meg å proklamere frihet for dem som er fanget, for å gi de blinde synet sitt, for å sette fri de diskriminerte</verse>
				<verse number="19">og rope ut en frelsens tid fra Herren.”</verse>
				<verse number="20">Så rullet han sammen skriftrullen og leverte den til tjeneren og satte seg ned for å undervise. Alle i synagogen hadde øynene sine vendt mot ham og ventet med spenning på hva han ville si.</verse>
				<verse number="21">Da forklarte han: ”I dag er dette stedet i Skriften blitt virkelighet, rett for øynene på dere.”</verse>
				<verse number="22">Alle som lyttet, snakket vel om ham og undret seg over de vidunderlige ordene han bar fram. ”Hvordan kan dette ha seg?” sa de til hverandre. ”Han er jo bare sønnen til Josef.”</verse>
				<verse number="23">Da sa han: ”Dere vil sikkert minne meg på ordspråket: ’Lege, leg deg selv!’ og sier til meg: ’Gjør de samme miraklene her i hjembyen din som vi har hørt at du gjorde i Kapernaum.’ ”</verse>
				<verse number="24">Han fortsatte: ”Jeg vet godt at ingen profet som bærer fram Guds budskap, blir akseptert i sin egen hjemby.</verse>
				<verse number="25">Tenk på profeten Elia. Jeg forsikrer dere at det var mange jødiske enker som trengte hjelp på hans tid, for det hadde ikke regnet på tre og et halvt år, og det var en fryktelig sultekatastrofe i landet.</verse>
				<verse number="26">Men Elia ble ikke sendt til noen av dem, men fikk hjelpe en enke i Sarepta nær Sidon.</verse>
				<verse number="27">Tenk også på profeten Elisja, som helbredet syreren Na`aman, til tross for at det var mange jødiske spedalske som trengte hjelp. ”</verse>
				<verse number="28">Folket i synagogen ble rasende da de hørte dette.</verse>
				<verse number="29">De stormet opp og drev Jesus ut av byen, helt til kanten av det fjellet som byen var bygget på. De ville dytte ham utfor stupet.</verse>
				<verse number="30">Men han gikk tvers gjennom folkemassen og dro bort.</verse>
				<verse number="31">Noe seinere kom Jesus til Kapernaum i Galilea. Der underviste han folket i synagogen på hviledagen.</verse>
				<verse number="32">De var forbløffet over undervisningen hans, for han talte med makt og myndighet.</verse>
				<verse number="33">I synagogen var det denne dagen en mann som var besatt av en ond Ånd. Han begynte å rope:</verse>
				<verse number="34">”Hva har du med oss å gjøre, Jesus fra Nasaret? Har du kommet for å ta knekken på oss? Jeg vet hvem du er, du Guds Hellige tjener!”</verse>
				<verse number="35">Men Jesus sa strengt til den onde ånden: ”Ti stille! Far ut av ham!” den onde ånden kastet mannen i gulvet foran øyne på alle og for så ut av ham uten å skade ham.</verse>
				<verse number="36">Folket i synagogen ble forskrekket og begynte å diskutere seg i mellom: ”Hva er det med ordene til denne mannen? For en makt og myndighet de har! Han befaler de onde åndene å forlate sine offer, og straks farer de ut.”</verse>
				<verse number="37">Og ryktet om ham spredde seg som en løpeild i hele distriktet.</verse>
				<verse number="38">Så dro Jesus fra synagogen og gikk hjem til Simon. Svigermoren til Simon lå syk i høy feber, og alle ba at Jesus måtte helbrede henne.</verse>
				<verse number="39">Da gikk han fram, bøyde seg ned over henne og ga befaling om at feberen skulle forlate henne. Straks ble hun fri feberen. Hun sto opp og begynte å lage mat til gjestene.</verse>
				<verse number="40">På kvelden, da solen holdt på å gå ned, kom alle i byen med sine syke til Jesus. Han la hendene på hver og en og helbredet de ulike sykdommene.</verse>
				<verse number="41">Mange ble også satt fri fra onde ånder, og da åndene for ut, ropte de: ”Du er Guds sønn!” Men han snakket strengt og forbød at de skulle si hvem han var, etter som de visste at han var Messias, den lovede kongen.</verse>
				<verse number="42">Tidlig neste morgen gikk Jesus videre, bort til et øde sted. Folket begynte å lete etter ham over alt. Da de til slutt fant ham, gjorde de alt de kunne, for å overtale ham til å stanse lenger i Kapernaum.</verse>
				<verse number="43">Men han sa: ”Jeg må også gå til de andre byene for å spre det glade budskapet om at Gud vil frelse menneskene og gjøre alle til sitt eget folk. Det er derfor jeg har blitt sendt ut.”</verse>
				<verse number="44">Han fortsatte med å tale til folket i synagogene i Judea.</verse>
			</chapter>
			<chapter number="5">
				<verse number="1">En dag da Jesus sto ved Genesaretsjøen, presset folket på for å høre Guds budskap.</verse>
				<verse number="2">Han fikk da se to tomme båter som noen fiskere hadde forlatt ved stranden mens de skyllet garna sine.</verse>
				<verse number="3">Han steg om bord i en av båtene og ba Simon, han som eide den, å ro litt ut fra land. Mens han satt i båten, talte han til folket på land.</verse>
				<verse number="4">Da han hadde sluttet å tale, sa han til Simon: ”Ro ut på dypt vann og kast ut noten, slik at dere får den fisken dere trenger!”</verse>
				<verse number="5">”Herre”, sa Simon, ”vi har arbeidet hardt i hele natt og har likevel ikke fått noe. Men etter som det er du som sier dette, skal vi forsøke på nytt.”</verse>
				<verse number="6">Da de gjorde det, fikk de så mye fisk at noten holdt på å revne!</verse>
				<verse number="7">Da vinket de på hjelp fra sine kamerater for å få dem ut med den andre båten, og snart var begge båtene så fulle med fisk at de holdt på å synke.</verse>
				<verse number="8">Da Simon til slutt fattet hva som hadde skjedd, falt han på kne for Jesus og sa: ”Herre, gå fra meg! Jeg er en synder. Jeg kan ikke være i din nærhet.”</verse>
				<verse number="9">Både han og de andre i båten hadde blitt helt forskrekket da de så hvor mye fisk de hadde fått.</verse>
				<verse number="10">Kompanjongene hans, som het Jakob og Johannes og var sønnene til Sebedeus, var like forskrekket. Jesus sa til Simon: ”Vær ikke redd! Fra nå av skal du fange mennesker i stedet!”</verse>
				<verse number="11">Da de hadde rodd båtene i land, gikk de fra alt for å følge Jesus.</verse>
				<verse number="12">En annen gang, da Jesus besøkte en by, møtte han en mann som var alvorlig angrepet av spedalskhet. Da mannen fikk se Jesus kastet han seg til jorden foran han og ba: ”Herre, om du vil, da kan du gjøre meg frisk.”</verse>
				<verse number="13">Jesus rakte ut hånden og rørte ved ham og sa: ”Det vil jeg. Du er frisk!” Straks forsvant spedalskheten.</verse>
				<verse number="14">Jesus forbød mannen å fortelle til noen det som hadde skjedd. Han sa: ”Gå i stedet til presten og la ham undersøke deg. Ta også med det offeret som Moses har bestemt at spedalske skal gi når de er blitt friske. Da kommer alle til å forstå at Gud har helbredet deg.”</verse>
				<verse number="15">Ryktet om Jesus spredde seg bare raskere og raskere. Et stort antall mennesker kom for å høre på ham og bli helbredet fra sykdommene sine.</verse>
				<verse number="16">Derfor trakk han seg ofte bort til øde steder for å be.</verse>
				<verse number="17">En dag Jesus underviste, satt noen av fariseerne og de skriftlærde blant dem som lyttet. De hadde kommet fra byene i hele Galilea og Judea, og også fra Jerusalem. Guds kraft var over Jesus slik at han kunne helbrede.</verse>
				<verse number="20">Da Jesus så hvor stor tro de hadde, sa han til den lamme: ”Min sønn, jeg har tilgitt syndene dine.”</verse>
				<verse number="21">”Hva er dette for en fyr som spotter Gud på dette viset?” tenkte fariseerne og de skriftlærde. ”Det er jo bare Gud som kan tilgi synder.”</verse>
				<verse number="22">Jesus forsto hva de tenkte og sa: ”Hvorfor tenker dere at dette er å spotte Gud?</verse>
				<verse number="23">Er det ikke like umulig for et menneske å si til den lamme: ’Reis deg opp og gå’ som det er å si ’Jeg tilgir deg syndene dine?’ ”</verse>
				<verse number="24">Så vendte han seg til den lamme og sa: ”For å bevise at jeg, Menneskesønnen, har makt til å tilgi synder her på jorden, sier jeg deg: ’Reis deg opp, ta båren din og gå hjem!’ ”</verse>
				<verse number="27">Da Jesus seinere dro fra byen, fikk han se en toller som het Levi sitte utenfor tollboden. ”Kom og bli min disippel”, sa Jesus til ham.</verse>
				<verse number="28">Uten å nøle reiste Levi seg, dro fra alt og fulgte Jesus.</verse>
				<verse number="29">Levi ordnet seinere til en fest for Jesus i huset sitt. Da de spiste sammen, deltok mange av kollegene til Levi som jobbet i tolletaten blant gjestene. Det var også mange andre gjester.</verse>
				<verse number="30">Fariseerne, og spesielt de skriftlærde blant dem, ble svært sinte og sa til disiplene: ”Hvordan kan dere synke så dypt at dere spiser sammen med tollere og syndere?”</verse>
				<verse number="31">Jesus svarte: ”Det er ikke de friske som trenger lege, men de som er syke.</verse>
				<verse number="32">Min oppgave her på jorden er å føre syndere tilbake til Gud, ikke å ta hånd om dem som allerede følger hans vilje.”</verse>
				<verse number="33">De religiøse lederne anklaget også Jesus for en annen sak. De sa: ”Disiplene til døperen Johannes faster og ber regelmessig, og det gjør også disiplene til fariseerne. Men dine, de spiser og drikker og nyter livet i fulle drag!”</verse>
				<verse number="34">Da svarte Jesus: ”Dere vil vel ikke pålegge bryllupsgjestene å gå fastende og sultne mens brudgommen er hos dem?</verse>
				<verse number="35">Men en dag vil han bli tatt fra dem, og i tiden etter den dagen vil de nok faste. Det finnes tid og sted for alt.”</verse>
				<verse number="36">Jesus fortalte to eksempler som illustrerte dette: Han sa: ”Ingen river løs en bit tøy fra et nytt plagg som enda ikke er krympet, for å sy den på et gammelt plagg. Da blir jo først det nye plagget ødelagt, og for øvrig vil lappen krympe og dermed rive i stykker plagget som er gammelt.</verse>
				<verse number="37">Og ingen heller ny vin i gamle skinnsekker, for når vinen gjærer, blir sekkene sprengt og ødelagt, og vinen renner ut.</verse>
				<verse number="38">Nei, ny vin må fylles i nye sekker.</verse>
				<verse number="39">Men ingen som har drukket av den gamle vinen, har særlig lyst på den nye. Den gamle gylne årgangen er best, sier de.”</verse>
			</chapter>
			<chapter number="6">
				<verse number="1">En hviledag, da Jesus og disiplene gikk langs noen kornåkrer, nappet disiplene av noen aks og gned mellom hendene for å kunne spise kornet.</verse>
				<verse number="2">Men noen av fariseerne sa: ”Hvorfor gjør dere dette? Det er jo forbudt i Moseloven å høste på hviledagen.”</verse>
				<verse number="3">Da svarte Jesus: ”Har dere aldri lest hva kong David gjorde da han og mennene hans ble sultne?</verse>
				<verse number="4">Han gikk inn i Guds hus og spiste av det spesielle brødet som bare prestene har lov til å spise av og delte også ut til de andre. Dette var jo også et brudd på loven.”</verse>
				<verse number="5">Videre sa Jesus til fariseerne: ”Jeg, Menneskesønnen, har rett til å avgjøre hva som er tillatt på hviledagen.”</verse>
				<verse number="6">En annen hviledag underviste Jesus i synagogen. Der satt det en mann som var handikappet i sin høyre hånd.</verse>
				<verse number="7">De skriftlærde og fariseerne holdt skarpt oppsyn med Jesus. Ville han våge å helbrede hånden til mannen på hviledagen? I så tilfelle ville de få noe å anklage ham for.</verse>
				<verse number="8">Jesus forsto godt hva de tenkte. Derfor sa han til mannen med den handikappede hånden: ”Reis deg og kom fram så alle kan se deg.” Mannen gjorde som Jesus sa.</verse>
				<verse number="9">Så vendte Jesus seg til fariseerne og de skriftlærde og sa: ”La meg få spørre dere om en ting: Hva er tillatt å gjøre på hviledagen i følge Moseloven? Skal vi gjøre godt eller skal vi gjøre ondt? Skal vi redde liv eller skal vi drepe noen?”</verse>
				<verse number="10">Etter tur satte han øynene i en etter en av tilskuerne, og sa til mannen: ”Rekk hånden din fram.” Da mannen gjorde det, ble hånden normal igjen!</verse>
				<verse number="11">Motstanderne av Jesus ble rasende og begynte å prate med hverandre om hvordan de kunne få ryddet ham av veien.</verse>
				<verse number="12">Noen dager seinere gikk Jesus opp på et fjell for å be. Han ba hele natten.</verse>
				<verse number="13">Da det lysnet av dag, kalte han sammen disiplene og valgte ut tolv til å bli hans nærmeste disipler.</verse>
				<verse number="14">Det var: Simon, som han ga navnet Peter, Simon sin bror Andreas, Jakob, Johannes, Filip, Bartolomeus,</verse>
				<verse number="15">Matteus, Tomas, sønnen til Alfeus som het Jakob, Simon, som ble kalt ”den ivrige”,</verse>
				<verse number="16">Jakob sønnen sin Judas og Judas Iskariot, han som seinere forrådte Jesus.</verse>
				<verse number="17">Da Jesus hadde kommet ned fra fjellet sammen med sine tolv utvalgte disipler, stanset de på en stor slette. Der hadde mange av disiplene fra den videre kretsen samlet seg. En stor folkemasse fra hele Judea og Jerusalem og fra kysten nær Tyrus og Sidon</verse>
				<verse number="18">hadde kommet for å høre ham og for å bli helbredet fra sykdommene sine. Jesus drev ut mange onde ånder.</verse>
				<verse number="19">Alle forsøkte å røre ved ham, etter som det gikk ut en kraft fra ham som gjorde folk friske.</verse>
				<verse number="20">Han vendte seg til disiplene og sa: ”Lykkelige er dere som innser at dere er fattige, for dere skal få være Guds eget folk!</verse>
				<verse number="21">Lykkelige er dere som nå sulter, for dere skal bli mettet. Lykkelige er dere som nå gråter, for dere skal få smile og le.</verse>
				<verse number="22">Ja, dere er lykkelige når de hater dere, tar avstand fra dere, håner dere og taler dårlig om dere fordi dere er disipler av meg, Menneskesønnen.</verse>
				<verse number="23">Gled dere når dette skjer! Ja, dans av glede, for Gud skal lønne dere. Husk på at profetene som før i tiden bar fram Guds budskap, ble like dårlig behandlet av forfedrene.</verse>
				<verse number="24">Men ulykken vil ramme dere som er rike, for dere har allerede tatt ut gledene deres.</verse>
				<verse number="25">Ulykken vil ramme dere som nå er mette, dere vil måtte gå sultne. Ulykken vil ramme dere som nå ler, for dere vil måtte sørge og gråte.</verse>
				<verse number="26">Ja, ulykken vil ramme dere som det nå blir snakket godt om. Husk på at de profetene som før i tiden opptrådte med falske budskap om Gud, ble populære og behandlet godt av forfedrene.</verse>
				<verse number="27">Men til dere som vil høre på det jeg sier, har jeg dette å fortelle: Elsk fiendene deres. Gjør godt mot dem som hater dere.</verse>
				<verse number="28">Be om at Gud skal gi alt godt til dem som forbanner dere, og be om at han skal hjelpe dem som håner dere.</verse>
				<verse number="29">Slår noen deg på det ene kinnet, da vend også det andre til! Vil noen ta ditt yterplagg, da la ham også få skjorten.</verse>
				<verse number="30">Gi til alle som ber deg, og om noen tar det som er ditt, da krev det ikke tilbake.</verse>
				<verse number="31">Dere skal behandle andre slik som dere vil at de skal behandle dere.</verse>
				<verse number="32">Dersom dere bare elsker dem som elsker dere, er dere da verd noe ekstra ros og ære for det? Selv onde mennesker elsker jo dem som gir kjærlighet tilbake.</verse>
				<verse number="33">Dersom dere gjør godt mot dem som gjør godt mot dere, er det noe så ekstra med det? Det gjør jo de onde menneskene også!</verse>
				<verse number="34">Dersom dere låner ut penger til dem som kan betale tilbake, er det noe som dere bør takkes så veldig ydmykt for? Selv onde mennesker låner jo ut til sine venner om de bare får pengene sine igjen.</verse>
				<verse number="35">Nei, elsk fiendene deres og gjør godt mot dem. Lån ut pengene deres uten å bekymre dere for om dere får de tilbake. Da vil Gud lønne dere. Dere handler da som ekte barn av Gud, for han er selv god også mot dem som er utakknemlige og onde.</verse>
				<verse number="36">Vis samme medfølelse mot dine medmennesker som deres Far i himmelen gjør, han som har medfølelse med alle.</verse>
				<verse number="37">Døm ikke andre. Da skal dere ikke selv bli dømt. Erklær ingen skyldige. Da skal ikke Gud erklære dere som skyldige. Vær beredt å tilgi. Da skal dere selv få tilgivelse.</verse>
				<verse number="38">Dersom dere gir, kommer dere til å få. Ja, dere kommer til å få tilbake mer enn dere ga, et breddfullt mål, godt presset og ristet, slik at mye får plass. For det målet dere bruker på andre, det kommer Gud til å bruke på dere.”</verse>
				<verse number="39">Jesus illustrerte hva han mente ved å fortelle to bilder. Han sa: ”Hvilken mening er det i at en blind leder en annen blind? Begge kommer til å falle i samme grøften.</verse>
				<verse number="40">Og en disippel står ikke over sin mester, men når han er fullt utlært, kan han bli like dyktig som sin mester.</verse>
				<verse number="41">Hvorfor henger du deg opp i de små svakhetene som du ser hos andre, når du ikke erkjenner dine egne feil som er mye større?</verse>
				<verse number="42">Hvorfor sier du til andre: ’Kom hit så skal jeg åpne øynene på deg slik at du kan se feilene dine’, når du samtidig er blind for dine egne synder? Du falske menneske som bare later som om du er lydig mot Gud! Rett først dine egne feil! Etterpå kan du se klart og forsøke å hjelpe dine medmennesker.</verse>
				<verse number="43">Et godt tre kan aldri bære dårlig frukt, og et dårlig tre kan aldri bære god frukt.</verse>
				<verse number="44">Vi kjenner treet igjen på den frukten det bærer. Ingen finner fiken på tistler eller druer på tornebusker.</verse>
				<verse number="45">På samme måten viser ordene fra et godt menneske den godhet som finnes i hjertet, mens ordene fra et ondt menneske avslører den ondskap som finnes i dette menneske. Munnen sier det hjertet er fullt av.</verse>
				<verse number="46">Hvorfor kaller dere meg ’Herre’, når dere likevel ikke er lydige mot meg?</verse>
				<verse number="47">Den som kommer til meg og hører undervisningen min og handler etter den, hvem han er lik skal jeg kort og klart fortelle dere.</verse>
				<verse number="48">Han ligner en mann som vil bygge seg hus. Han graver så dypt at han kan legge grunnmuren på fast fjell. Når elven flommer over og vannet kaster seg mot huset, da står det fast, etter som det er bygget på sikker grunn.</verse>
				<verse number="49">Men den som hører og ikke handler, han ligner en mann som bygger huset sitt direkte på jorden uten å grave noe fundament. Og når elven kaster seg mot huset, faller det straks sammen med en kjempesmell.”</verse>
			</chapter>
			<chapter number="7">
				<verse number="1">Da Jesus hadde sluttet å tale til folket, gikk han inn i byen Kapernaum.</verse>
				<verse number="2">Der var det en romersk offiser som hadde en tjener han syntes svært godt om. Nå var tjeneren syk og lå for døden.</verse>
				<verse number="3">Da offiseren fikk høre snakk om Jesus, sendte han noen av lederne blant jødene til ham for å be ham komme og helbrede tjeneren.</verse>
				<verse number="4">De kom fram til Jesus og ba med iver at han måtte følge med og hjelpe mannen. ”Om noen fortjener din hjelp, så er det han”, sa de.</verse>
				<verse number="5">”Han elsker vårt folk og har til og med bygget synagogen til oss!”</verse>
				<verse number="6">Da fulgte Jesus med. Før han kom fram til huset, sendte offiseren noen venner for å si til ham: ”Herre, stans der du er, jeg er ikke verdig til at du går inn i hjemmet mitt.</verse>
				<verse number="7">Derfor våget jeg heller ikke selv å komme til deg. Men si bare et ord, så blir tjeneren min frisk.</verse>
				<verse number="8">Jeg vet det, for jeg har selv overordnede offiserer som gir meg befaling. På den andre siden har jeg soldater som i rang er under meg igjen. Dersom jeg sier til en av dem: ’Gå’, så går han, og til en annen: ’Kom’, så kommer han. Og om jeg sier til tjenerne mine: ’Gjør dette, eller det der’, ja, så gjør de det.”</verse>
				<verse number="9">Jesus ble forbauset og vendte seg mot folket som fulgte med ham og sa: ”Jeg forsikrer dere at ikke en gang blant Israels folk har jeg sett en så sterk tro.”</verse>
				<verse number="10">Da offiseren sine venner kom tilbake til huset, så de at tjeneren var helt frisk.</verse>
				<verse number="11">Da Jesus og disiplene gikk inn i byen Nain, fulgte en stor mengde mennesker etter.</verse>
				<verse number="12">De nærmet seg byporten og møtte et gravfølge. Den døde var eneste sønnen og moren hans var enke. Mange sørgende fra byen deltok med henne i følget.</verse>
				<verse number="13">Da Herren Jesus så enken, ble han fylt av medfølelse og sa: ”Gråt ikke!”</verse>
				<verse number="14">Så gikk han fram til båren og la hånden på den, og de som bar den stanset. ”Unge mann”, sa Jesus, ”reis deg opp!”</verse>
				<verse number="15">Da satte den døde seg opp og begynte å snakke til dem som sto rundt båren. Jesus ga ham til hans mor.</verse>
				<verse number="16">Folket ble helt forskrekket over det de hadde sett, og de hyllet Gud og sa: ”En stor profet har vist seg blant oss og har båret fram Guds budskap”, og: ”Gud har kommet for å hjelpe folket sitt”.</verse>
				<verse number="17">Fortellingen om det Jesus hadde gjort, spredde seg over hele Judea og nådde til og med utenfor landets grenser.</verse>
				<verse number="18">Disiplene til døperen Johannes fikk snart høre snakk om alt det som Jesus gjorde. Da de fortalte det til Johannes,</verse>
				<verse number="19">sendte han to av disiplene sine til Herren Jesus for å spørre: ”Er du virkelig den som Gud har lovet å sende oss, eller skal vi vente på en annen?”</verse>
				<verse number="23">Si også til ham: ’Lykkelig er den som ikke tviler på meg.’ ”</verse>
				<verse number="24">Da utsendingene fra Johannes hadde gått, begynte Jesus å tale til folket om Johannes. Han sa: ”Da dere gikk ut til ham i ødemarken, hva var det dere ville oppnå å se? Ville dere se en svak mann, lik et gresstrå som svaier hit og dit for vinden?</verse>
				<verse number="25">Selvsagt ikke! Ville dere se en mann kledd i vakre klær? Nei, menn som går omkring i kostbare klær og lever i luksus finner vi i palassene.</verse>
				<verse number="26">Ville dere kanskje se en profet som bar fram Guds budskap? Ja, jeg sier dere at Johannes er mer enn en profet.</verse>
				<verse number="27">Han er den som Gud omtaler i Skriften når han sier: ’Lytt! Jeg sender min budbærer foran deg, og han skal forberede veien for deg.’</verse>
				<verse number="28">Jeg forsikrer dere at døperen Johannes har betydd mer enn noe annet menneske. Likevel kommer den minst betydningsfulle blant dem som får være Guds eget folk, til å bety mer enn det Johannes gjorde her på jorden.</verse>
				<verse number="29">Alle som hørte Johannes tale, var enige om at det Gud forlangte av dem var riktig, og de lot seg døpe av Johannes. Ja, til og med tollerne ble døpt.</verse>
				<verse number="30">Men fariseerne og de skriftlærde forkastet Guds plan og nektet å la Johannes døpe dem.</verse>
				<verse number="31">Ja, hva skal jeg si om denne slekten som ikke vil tro?” fortsatte Jesus. ”Hva skal jeg sammenligne den med?</verse>
				<verse number="32">De er som barn som leker på torget og roper til hverandre: ’Vi spilte bryllupsmelodier for dere, men dere ville ikke danse. Vi spilte sørgemusikk for dere, men dere ville ikke gråte.’</verse>
				<verse number="33">På samme måte reagerer dere når det gjelder døperen Johannes og meg. Johannes drikker ikke vin og spiser ikke brød, og da sier dere: ’Han er besatt av en ond Ånd.’</verse>
				<verse number="34">Men jeg, Menneskesønnen, spiser og drikker, og da beskylder dere meg for å fråtse i mat, drikke og leve sammen med de verste syndere!</verse>
				<verse number="35">Men den som er klok, innser at Gud i sin visdom alltid har rett. ”</verse>
				<verse number="36">En av fariseerne, som het Simon, innbød Jesus hjem til seg. Jesus takket ja til innbydelsen. Da de hadde slått seg ned for å spise,</verse>
				<verse number="37">fikk en prostituert høre at han var der. Hun gikk da dit med en flaske aromatisk olje.</verse>
				<verse number="38">Da hun kom inn i huset, stilte hun seg ved føttene til Jesus. Hun gråt til føttene var våte av tårene, så tørket hun føttene hans med håret sitt, kysset dem og salvet dem med olje.</verse>
				<verse number="39">Da verten, som var fariseer, så det som skjedde, tenkte han med seg selv: ”Dersom Jesus virkelig hadde vært en profet, da hadde han med Guds hjelp forstått hva slags kvinne dette er. Han ville ha avslørt at hun er en prostituert.”</verse>
				<verse number="40">Jesus visste hva han tenkte og sa: ”Simon, jeg har noe å si til deg.” Simon svarte: ”Si det, Mester.”</verse>
				<verse number="41">Jesus fortalte da et bilde: ”En mann lånte ut penger til to personer. Den ene fikk et større beløp som utgjorde mer enn en vanlig års lønn. Den andre lånte bare en månedslønn.</verse>
				<verse number="42">Ingen av dem kunne betale tilbake, så han gikk med på å avskrive gjelden.” Jesus spurte Simon: ”Hvem av de to tror du vil elske ham mest etter dette?”</verse>
				<verse number="43">”Jeg antar at det var han som skyldte ham mest”, svarte Simon. ”Ja, det er helt riktig”, sa Jesus.</verse>
				<verse number="44">Så vendte Jesus seg mot kvinnen og sa til Simon: ”Ser du denne kvinnen som står her? Da jeg kom inn i huset ditt, brydde du deg ikke om å gi meg vann slik at jeg kunne vaske støvet av føttene mine, men hun har vasket føttene mine med tårene og tørket dem med håret sitt.</verse>
				<verse number="45">Du ga meg ikke noe velkomstkyss da jeg kom, men hun har kysst føttene mine uten å holde opp helt siden hun kom inn.</verse>
				<verse number="46">Du salvet ikke hodet mitt med olje som vertskapet bruker å gjøre, men hun har salvet føttene mine med aromatisk olje.</verse>
				<verse number="47">Simon, min venn, alle syndene hennes er tilgitt. Det er derfor hun viser så stor kjærlighet. Men den som har fått lite tilgitt, viser lite kjærlighet.”</verse>
				<verse number="48">Jesus til kvinnen: ”Jeg tilgir deg syndene dine.”</verse>
				<verse number="49">Da sa mennene rundt bordet til hverandre: ”Hvem er denne mannen, som til og med tilgir synder?”</verse>
				<verse number="50">Jesus sa til kvinnen: ”Din tro har hjulpet deg. Gå i fred.”</verse>
			</chapter>
			<chapter number="8">
				<verse number="1">Etter dette ga Jesus seg ut på reise til forskjellige steder og byer i Galilea. Over alt fortalte han det glade budskapet om at Gud vil frelse menneskene og gjøre dem til sitt eget folk. Med på reisen hadde han sine tolv nærmeste disipler,</verse>
				<verse number="2">og noen kvinner som hadde blitt fri fra onde ånder og sykdommer. Disse kvinnene var: Maria Magdalena, som Jesus hadde satt fri fra sju onde ånder.</verse>
				<verse number="3">Videre var det Johanna, som var kona til forvalteren Kusas hos kong Herodes, Susanna, og mange andre som støttet Jesus og disiplene med sine egne penger.</verse>
				<verse number="4">En dag da mye folk hadde kommet til Jesus fra de forskjellige byene, fortalte han dette bildet:</verse>
				<verse number="5">”En bonde gikk ut på åkeren sin for å så. Da han sådde, falt noe av såkornet på veien langs åkeren. Folk trampet på det, og fuglene kom og spiste det opp.</verse>
				<verse number="6">Noe korn falt på den harde og steinete bakken. Det begynte å gro raskt, men visnet ganske fort etter som det ikke var nok fuktighet i jorden.</verse>
				<verse number="7">Noe falt blant tistlene. Etter som tistlene vokste opp samtidig, kvalte de kornplantene.</verse>
				<verse number="8">Men det meste av kornet falt i den fruktbare jorden. Det vokste opp og ga 100 ganger så mye korn som den mengden som hadde blitt sådd.” Jesus ropte ut til folket: ”Lytt nøye og forsøk å forstå!”</verse>
				<verse number="9">Disiplene spurte Jesus hva dette bilde betydde.</verse>
				<verse number="10">Han svarte: ”Dere har fått gaven til å forstå undervisningen min om hvordan Gud vil frelse menneskene og gjøre dem til sitt eget folk. De andre får bare høre disse bildene, for at ’de skal se hva jeg gjør, men likevel ikke se, og høre hva jeg sier, men likevel ikke forstå.’</verse>
				<verse number="11">Dette er forklaringen på bildet: Sæden som bonden sår, er Guds budskap.</verse>
				<verse number="12">Den harde veien, der noe av såkornet falt, ligner hjertet hos et menneske som hører budskapet, men ikke tar det på alvor. Snart kommer djevelen og tar bort såkornet fra hjertet og hindrer personen i å tro og bli frelst.</verse>
				<verse number="13">Den harde steinete bakken ligner hjertet hos et menneske som hører budskapet og tar imot det med ekte glede, men ikke har dyp jord i seg slik at røttene kan utvikle seg. Denne personen vet at det han hørte er sant, og tror en tid, men så fort han blir utsatt for prøvelser, gir han opp troen.</verse>
				<verse number="14">Jorden som var dekket av tistler, kan bli sammenlignet med en person som hører budskapet og tror på det, men som etter en tid lar det bli kvalt av livets bekymringer, eller av høy inntekt og stor nytelse, slik at budskapet slett ikke påvirker livsstilen.</verse>
				<verse number="15">Men den fruktbare jorden ligner et menneske som hører budskapet og gjemmer det i et godt og ærlig hjerte. Gjennom langvarig utholdenhet lar mennesket budskapet få påvirke hele livet.</verse>
				<verse number="16">Når noen tenner en lampe, gjemmer de den ikke under en eske eller setter den under en benk. Tvert imot så setter de lampen høyt og fritt, slik at alle som kommer inn, kan se lyset.</verse>
				<verse number="17">På samme måten skal alt som nå er skjult en dag bli ført fram i lyset og bli synlig for alle.</verse>
				<verse number="18">Vær derfor nøye med hvordan dere hører og pass på at det budskap dere får høre, utvikler seg til handling. For den som forstår det jeg sier, skal med tiden forstå enda mer. Og den som ikke forstår, skal til slutt miste også den lille innsikten han trodde han hadde.”</verse>
				<verse number="19">Mor til Jesus og brødrene hans kom en gang for å prate med ham, men de kunne ikke komme inn i huset der han underviste, etter som det var fullt av folk.</verse>
				<verse number="20">Noen sa da til ham: ”Din mor og brødrene dine står utenfor og vil treffe deg.”</verse>
				<verse number="21">Men han svarte: ”Min mor og søsknene mine, det er alle dem som hører Guds budskap og er lydige mot det.”</verse>
				<verse number="24">Da gikk disiplene fram og vekket ham og begynte å rope: ”Herre, Herre, vi synker!” Da Jesus våknet, ga han befaling om at vinden og bølgene skulle roe seg, og det ble blikk stille!</verse>
				<verse number="25">Jesus spurte disiplene: ”Hvordan står det egentlig til med troen hos dere?” Glade og forskrekket sa de til hverandre: ”Hvem er han, etter som til og med vinden og bølgene er lydige mot ham?”</verse>
				<verse number="26">Da de kom over til området rundt Gerasenerlandet, tvers over sjøen fra Galilea, la de til land.</verse>
				<verse number="27">En mann fra byen der kom mot Jesus da han steg ut av båten. Han hadde lenge vært besatt av onde ånder og levde hjemløs og naken blant gravhulene.</verse>
				<verse number="28">Så snart han fikk se Jesus, begynte han å skrike og kastet seg ned for ham og ropte høyt: ”Gå fra meg, Jesus, du som er den høyeste Guds sønn! Jeg ber deg, du må ikke plage meg!”</verse>
				<verse number="29">For Jesus hadde nettopp gitt befaling om at den onde ånden skulle fare ut av mannen. Den onde ånden hadde hatt mannen i sin makt i lang tid. Familie og venner hadde forsøkt å binde ham med kjettinger, satte lenker på føttene og forsøkt å låse ham inne. Han hadde slitt seg løs fra alt og blitt drevet ut i ødemarken av den onde ånden.</verse>
				<verse number="30">Jesus spurte nå: ”Hva heter du?” Mannen svarte: ”Legion ”, for han var besatt av mange onde ånder.</verse>
				<verse number="31">Åndene ba Jesus om ikke å sende dem ned i avgrunnen.</verse>
				<verse number="32">Samtidig som dette skjedde, gikk det en stor flokk griser og rotet etter mat på fjellet over sjøen. De onde åndene ba Jesus om å få fare inn i grisene, og Jesus tillot dem å gjøre det.</verse>
				<verse number="33">Da forlot de onde åndene mannen og for inn i grisene. Hele griseflokken rutsjet utfor fjellskrenten og ned i sjøen og druknet.</verse>
				<verse number="34">Da gjeterne som passet på grisene, så det som skjedde, sprang de først til den nærmeste byen og til flere byer i nærheten og fortalte alt sammen.</verse>
				<verse number="37">Men det som skjedde, hadde skremt opp innbyggerne i Gerasenerlandet, og de ba at Jesus måtte forlate deres distrikt. Derfor steg han i båten og dro tilbake til den andre siden av sjøen igjen.</verse>
				<verse number="38">Mannen som hadde vært besatt, ba om å få å følge med Jesus, men Jesus sendte ham fra seg og sa:</verse>
				<verse number="39">”Gå tilbake til din familie og fortell hvilket mirakel Gud har gjort for deg.” Da gikk mannen av sted og fortalte for alle i hele byen om det store miraklet som Jesus hadde gjort for ham.</verse>
				<verse number="40">Da Jesus kom tilbake, tok folket imot ham på stranden, for alle ventet på ham.</verse>
				<verse number="41">En mann som het Jairus, kom fram og kastet seg ned for Jesus. Han var forstander for synagogen på stedet, og nå ba han Jesus om å følge med ham hjem.</verse>
				<verse number="42">Hans eneste barn, en jente på tolv år, holdt på å dø. Jesus fulgte straks med Jairus, og på veien presset folket på fra alle kanter.</verse>
				<verse number="43">I folkemassen var det en kvinne som hadde lidd av blødninger i tolv år og ikke var blitt frisk, til tross for at hun hadde brukt opp alt hun eide på legehjelp.</verse>
				<verse number="44">Kvinnen nærmet seg nå Jesus bakfra og rørte ved dusken på kappen hans. Straks stanset blødningen!</verse>
				<verse number="45">”Hvem rørte ved meg?” spurte Jesus. Da alle tidde, sa Peter: ”Mester, det er jo så mange som dytter og presser fra alle kanter.”</verse>
				<verse number="46">Jesus sa til ham: ”Nei, det var noen som med vilje og vitende rørte ved meg, for jeg kjente at det gikk ut en kraft fra meg.”</verse>
				<verse number="47">Da kvinnen forsto at Jesus hadde lagt merke til det hun gjorde, kom hun skjelvende fram og falt ned for ham. Hun fortalte hvorfor hun hadde rørt ved ham og at hun straks hadde blitt frisk.</verse>
				<verse number="48">”Min datter”, sa han til henne, ”troen din har hjulpet deg. Gå i fred.”</verse>
				<verse number="49">Mens Jesus fortsatt snakket med kvinnen, kom det en utsending fra hjemmet til Jairus og meldte til faren: ”Jenta di er død. Det er ingen vits i at du bryr Mesteren lenger.”</verse>
				<verse number="50">Da Jesus hørte det som hadde skjedd, sa han til Jairus: ”Vær ikke redd! Bare tro, så skal hun bli bra igjen!”</verse>
				<verse number="51">Da de kom fram til huset, lot ikke Jesus andre følge med inn enn Peter, Jakob, Johannes og faren og moren til den lille jenta.</verse>
				<verse number="52">Innenfor var det fullt av mennesker som gråt og holdt klagesang over jenta. Jesus sa: ”Ikke gråt! Hun er ikke død, hun sover bare!”</verse>
				<verse number="53">Da begynte folket å hånle mot Jesus, for de visste jo at hun var død.</verse>
				<verse number="54">Jesus tok hånden hennes og sa høyt: ”Jente, stå opp!”</verse>
				<verse number="55">Straks vendte livet tilbake i henne, og hun reiste seg opp! Jesus sa at de skulle gi henne noe å spise.</verse>
				<verse number="56">Hennes foreldre ble overlykkelige, men Jesus forbød at de skulle fortelle til noen om det som hadde skjedd.</verse>
			</chapter>
			<chapter number="9">
				<verse number="1">En dag kalte Jesus sammen sine tolv disipler og ga dem makt til å drive ut alle slags onde ånder og kraft til å helbrede sykdommer.</verse>
				<verse number="2">Etterpå sendte han dem ut for å fortelle at Gud vil frelse menneskene og gjøre dem til sitt eget folk, og for å helbrede syke.</verse>
				<verse number="3">Han sa: ”Ta ikke med dere noe på veien, ingen vandringsstav eller veske, ikke mat eller penger, og ingen ekstra klær.</verse>
				<verse number="4">Når dere har blitt tilbudt å overnatte hos noen, stans da til dere vil fortsette til neste by.</verse>
				<verse number="5">Dersom innbyggerne i en by ikke vil ta imot dere eller vil høre på dere, gå da bare videre og vær ikke mer bekymret for dem. Rist støvet fra byen av føttene deres som et tegn på at de selv får ta ansvaret for det de har gjort.”</verse>
				<verse number="6">Disiplene begynte å gå fra by til by og spredde det glade budskapet og helbredet syke.</verse>
				<verse number="7">Da kong Herodes fikk høre snakk om alle miraklene som Jesus gjorde, ble han urolig og visste ikke hva han skulle tro. Noen sa at det var døperen Johannes som hadde stått opp fra de døde.</verse>
				<verse number="8">Noen mente at det var Elia som viste seg. Andre igjen sa at en eller annen av profetene, som før i tiden bar fram Guds budskap, hadde stått opp igjen.</verse>
				<verse number="9">Herodes sa: ”Jeg tillot å halshugge Johannes. Tenk om denne mannen som jeg hører så mye om viser seg å være Johannes?” Og han forsøkte å få møte Jesus.</verse>
				<verse number="10">De tolv disiplene som Jesus hadde sendt ut, kom nå tilbake fra reisen sin og rapporterte om alt de hadde gjort. Jesus, sammen med de andre, trakk seg bort til byen Betsaida.</verse>
				<verse number="11">Folket fikk greie på hvor han gikk og fulgte etter. På nytt tok han imot folket og talte til dem om at Gud vil frelse menneskene og gjøre dem til sitt eget folk. Han helbredet alle som trengte hjelp.</verse>
				<verse number="12">Da det begynte å bli kveld, kom de tolv disiplene og sa: ”Send folket av sted, slik at de kan gå til byene og gårdene her i nærheten, kjøpe seg mat og ordne et eller annet sted å sove. På dette øde stedet finnes det ingen mulighet.”</verse>
				<verse number="13">Jesus svarte: ”Dere kan selv gi dem mat!” ”Hvordan skal det gå til?” undret de. ”Alt vi har, er fem brød og to fisker. Mener du virkelig at vi skal gå og kjøpe mat nok så det rekker til alle disse folkene?”</verse>
				<verse number="14">Det var omkring 5 000 menn, og i tillegg kom kvinner og barn. ”Bare be dem om å slå seg ned i grupper på 50 personer”, svarte Jesus.</verse>
				<verse number="15">Disiplene gjorde som han sa og lot alle sette seg.</verse>
				<verse number="16">Så tok Jesus de fem brødene og de to fiskene, så opp mot himmelen og takket Gud for maten. Etterpå brøt han brødene og fiskene i biter og ga til disiplene for at de skulle gi videre til folket.</verse>
				<verse number="17">Alle spiste og ble mette. Da de til slutt samlet opp det som var til overs, ble det tolv fulle kurver.</verse>
				<verse number="18">En gang da Jesus hadde trukket seg tilbake for å be, og disiplene var med han, spurte han: ”Hvem sier folket at jeg er?”</verse>
				<verse number="19">”Noen sier at du er døperen Johannes”, svarte de, ”og noen at du er Elia. Andre sier at du er en eller annen av profetene, de som før i tiden bar fram Guds budskap og som nå har stått opp fra de døde.”</verse>
				<verse number="20">Da spurte han: ”Hvem tror dere at jeg er?” Peter svarte: ”Du er Messias, den kongen som Gud har lovet å sende.”</verse>
				<verse number="21">Jesus ga da streng befaling om at de ikke skulle snakke med noen om dette.</verse>
				<verse number="22">Han forklarte: ”Jeg, Menneskesønnen, må lide mye. Folkets ledere, øversteprestene og de skriftlærde kommer til å ta avstand fra meg og passe på at jeg blir drept, men på den tredje dagen skal jeg stå opp fra de døde.”</verse>
				<verse number="23">Så sa han til folket: ”Om noen vil bli disiplene mine, kan han ikke lenger tenke på seg selv, men han må følge mitt eksempel og alltid være beredt til å dø.</verse>
				<verse number="24">Ja, den som klamrer seg fast til livet, vil til sist miste det. Den som mister livet sitt for min skyld, han vil redde det.</verse>
				<verse number="25">Hva vinner et menneske om det blir gitt hele verden, dersom det samtidig mister det evige livet?</verse>
				<verse number="26">Den som skammer seg over meg og over de ordene jeg sier, han skal jeg, Menneskesønnen, være skamfull over den dagen jeg vender tilbake i min og min Fars herlighet sammen med englene hans.</verse>
				<verse number="27">Tro meg: Noen av dere som står her i dag, kommer ikke til å dø før dere har sett Gud i hans kongelige makt. ”</verse>
				<verse number="28">Omkring en uke seinere tok Jesus med seg Peter, Jakob og Johannes og gikk opp på et fjell for å be.</verse>
				<verse number="29">Mens han ba, forandret ansiktet hans seg, og klærne ble blendende hvite.</verse>
				<verse number="30">Så viste det seg to menn som sto og snakket med ham. Det var Moses og Elia.</verse>
				<verse number="31">Også de strålte av et himmelsk lys, og snakket om hvordan Jesus i tråd med Guds plan ville dø i Jerusalem.</verse>
				<verse number="32">Peter og de to andre hadde vært så trette at de sovnet mens Jesus ba. Nå våknet de og fikk se Jesus stå der omstrålet av lys sammen med de to mennene.</verse>
				<verse number="33">Da Moses og Elia gjorde seg klar til å forlate Jesus, sa Peter til Jesus: ”Mester, dette er et fantastisk sted å være på! La oss bygge tre hytter, en til deg og en til Moses og en til Elia!” Han var så forvirret at han ikke helt visste hva han sa.</verse>
				<verse number="34">Mens han snakket, ble de innhyllet i en sky som senket seg over dem. De ble helt forskrekket.</verse>
				<verse number="35">Så hørte de en stemme fra skyen som sa: ”Dette er min Sønn, min utvalgte. Lytt til ham.”</verse>
				<verse number="36">Da stemmen hadde stilnet, sto Jesus alene igjen. Disiplene holdt det de hadde sett for seg selv. De fortalte det ikke til noen før langt seinere.</verse>
				<verse number="37">Neste dag, da de kom ned fra fjellet, ble de møtt av en stor folkemasse.</verse>
				<verse number="38">En mann ropte til Jesus: ”Mester, hjelp sønnen min, han er mitt eneste barn.</verse>
				<verse number="39">Rett som det er blir han angrepet av en ond Ånd. Da skriker han og vrir seg i kramper så fråden står om munnen. Når anfallet endelig er over, har ånden nesten tatt knekken på ham.</verse>
				<verse number="40">Jeg ba disiplene dine om å drive ut den onde ånden, men de klarte det ikke!”</verse>
				<verse number="41">”Dere er håpløse mennesker som ikke vil tro!” utbrøt Jesus. ”Hvor lenge må jeg være blant dere og holde ut med dere? Kom hit med sønnen din.”</verse>
				<verse number="42">Mens gutten var på vei til Jesus, dyttet den onde ånden ham i bakken og slet og rykket voldsomt i ham. Jesus ga befaling om at ånden skulle forlate gutten. Han helbredet ham og ga ham til faren.</verse>
				<verse number="43">Alle som var til stede ble helt overveldet over Guds ubegrensede makt og veldige kraft. Mens folket fortsatt sto forundret og tenkte på alt han gjorde, sa Jesus til disiplene:</verse>
				<verse number="44">”Lytt nøye, og husk på det jeg nå sier: Jeg, Menneskesønnen, skal bli forrådt og overgitt i menneskers hender.”</verse>
				<verse number="45">Men disiplene forsto ikke det han snakket om. Den virkelige betydningen av det Jesus forutsa, var skjult for dem, og de våget ikke spørre hva han mente.</verse>
				<verse number="46">Disiplene begynte nå å diskutere med hverandre om hvem av dem som var den største.</verse>
				<verse number="47">Jesus forsto hva som rørte seg i tankene deres. Derfor tok han et barn og stilte det ved siden av seg.</verse>
				<verse number="48">Han sa: ”Den som tar imot dette barnet fordi det tilhører meg, han tar imot meg! Og den som tar imot meg, han tar imot Gud, etter som Gud har sendt meg. Den som sier at han selv er liten og ubetydelig, han er den største.”</verse>
				<verse number="49">Johannes, en av disiplene, sa: ”Mester, vi så en mann som drev ut onde ånder i ditt navn, men etter som han ikke var i følge med oss, forsøkte vi å stoppe ham.”</verse>
				<verse number="50">Da sa Jesus til Johannes: ”La ham holde på med sitt, for den som ikke er mot dere, han er for dere.”</verse>
				<verse number="51">Tiden hadde nå kommet da Gud bestemte at Jesus skulle vende tilbake til himmelen. Jesus besluttet derfor å begynne på veien mot Jerusalem.</verse>
				<verse number="52">En dag sendte han noen disipler i forveien for å ordne med overnatting i en samaritansk by.</verse>
				<verse number="53">Men etter som Jesus var på vei mot Jerusalem, ville de ikke ha noe med ham å gjøre.</verse>
				<verse number="54">Da begge disiplene, som var Jakob og Johannes, fikk greie på det som hadde skjedd, ble de opprørte og sa: ”Herre, skal vi befale at ild må falle ned fra himmelen og brenne opp byen?”</verse>
				<verse number="55">Jesus vendte seg om og irettesatte dem.</verse>
				<verse number="56">Så gikk de videre til en annen by.</verse>
				<verse number="57">Mens de gikk langs veien, sa en mann til Jesus: ”Jeg vil følge deg hvor du enn går.”</verse>
				<verse number="58">Jesus svarte: ”Du må forstå en ting, revene har hi og fuglene har reir, men jeg, Menneskesønnen, har ingen stedet der jeg kan hvile ut.”</verse>
				<verse number="59">Til en annen mann de møtte, sa Jesus: ”Kom og bli min disippel!” Men han svarte: ”La meg først få gå hjem og begrave min far.”</verse>
				<verse number="60">Da sa Jesus: ”La de som er åndelig døde, begrave sine døde. Din oppgave er å spre budskapet om at Gud vil frelse menneskene og gjøre dem til sitt eget folk. ”</verse>
				<verse number="61">En annen sa: ”Ja, Herre, jeg skal komme, men la meg først få ta avskjed med dem der hjemme.”</verse>
				<verse number="62">Da sa Jesus til ham: ”Den som gjør seg klar for å arbeide, men etterpå lar seg lokke bort fra arbeidet av andre, han kan ikke tjene Gud. ”</verse>
			</chapter>
			<chapter number="10">
				<verse number="1">Herren Jesus valgte seg nå ut 72 disipler. Han sendte dem i forveien, to og to, til alle de stedene og byene som han seinere planla å besøke.</verse>
				<verse number="2">Før de ga seg av sted, sa han: ”Høsten er stor, men arbeiderne er få. Be derfor om at den som har ansvaret for å høste inn avlingen, må sende ut flere arbeidere på feltet.</verse>
				<verse number="3">Gå nå, og husk at jeg sender dere som lam inn blant ulver.</verse>
				<verse number="4">Ta ikke med dere noen penger, ingen veske og ingen ekstra sko. Ta vel vare på tiden og ikke stans underveis for å prate.</verse>
				<verse number="5">Når dere kommer inn i et hus, så skal dere først ønske familien fred fra Gud.</verse>
				<verse number="6">Om de da fortjener å få del i Guds fred, da vil Gud gi av sin fred. Dersom de ikke fortjener det, da får dere selv beholde den freden dere ønsket dem.</verse>
				<verse number="7">Bli værende i dette hjemmet og la dem by dere på mat. Dere skal ikke nøle når noen viser dere gjestfrihet, for arbeideren er verd lønnen sin. Ikke flytt fra hus til hus.</verse>
				<verse number="8">Når dere kommer inn i en by og folket hilser dere velkommen, skal dere takke ja når de byr dere på mat.</verse>
				<verse number="9">Helbred de syke og si til folket: ’Gud har kommet for å frelse menneskene og gjøre dem til sitt eget folk. ’</verse>
				<verse number="10">Dersom dere kommer til en by der de ikke vil ta imot dere, da gå ut på gatene og si:</verse>
				<verse number="11">’Dere har dømt dere selv. Til og med støvet fra gatene deres vil vi riste av føttene våre. En sak skal dere ha klart for dere, og det er at Gud har kommet for å gjøre menneskene til sitt eget folk.’ ”</verse>
				<verse number="12">”Jeg forsikrer dere”, fortsatte Jesus, ”at til og med byen Sodoma skal slippe billigere unna på dommens dag enn disse stedene som ikke vil hilse dere velkommen.</verse>
				<verse number="13">Ja, hvor fryktelig skal det ikke bli for dem som bor i Korasin og Betsaida! For dersom de miraklene som jeg har gjort hos dere, hadde blitt gjort i Tyrus og Sidon, da hadde menneskene der angret syndene sine og vendt om til Gud for lenge siden.</verse>
				<verse number="14">Jeg forsikrer dere at på dommens dag skal både Tyrus og Sidon få en mildere straff enn dere!</verse>
				<verse number="15">Og dere, innbyggerne i Kapernaum, tror dere at dere skal bli opphøyd til himmelen? Nei, ned til helvete skal dere bli styrtet.”</verse>
				<verse number="16">Så sa han til disiplene: ”Den som hører på dere, han hører på meg, og den som avviser dere, han avviser meg. Men den som avviser meg, han avviser Gud, etter som Gud har sendt meg.”</verse>
				<verse number="17">Da de 72 disiplene seinere kom tilbake, kunne de med glede fortelle: ”Herre, til og med de onde åndene var lydige mot oss når vi drev dem ut i ditt navn.”</verse>
				<verse number="18">”Ja”, sa han til dem, ”jeg så Satan falle ned fra himmelen som en lyn!</verse>
				<verse number="19">Og jeg har gitt dere makt til å trampe på slanger og skorpioner for å knuse dem, og makt over alle fiendens krefter. Ikke noe skal kunne skade dere.</verse>
				<verse number="20">Men det viktigste er ikke at de onde åndene er lydige mot dere, man at navnene deres er skrevet opp i himmelen. ”</verse>
				<verse number="21">I samme øyeblikk ble Jesus fylt av glede gjennom Guds Hellige Ånd og sa: ”Jeg takker deg Far, du som er Herre over himmelen og jorden, for at du skjuler sannheten for dem som tror seg å være så lærde og kloke, men viser den heller for dem som er som barn. Ja, Far i himmelen, slik har du selv ordnet den saken.”</verse>
				<verse number="22">Jesus fortsatte: ”Min Far i himmelen har overlatt alt til meg. Ingen vet hvem Sønnen er, med unntak av Far i himmelen, og ingen vet hvem Far i himmelen er, med unntak av Sønnen og de menneskene som Sønnen vil vise ham for.”</verse>
				<verse number="23">Så vendte han seg spesielt mot sine tolv nærmeste disipler og sa: ”Dere kan være lykkelige som har fått se og oppleve alt dette.</verse>
				<verse number="24">Jeg sier dere at mange profeter som bar fram Guds budskap, og mange konger, har ønsket å se og høre det som dere nå får være med om, men de fikk aldri oppleve det.”</verse>
				<verse number="25">En dag kom en skriftlærd for å teste Jesus ved å stille spørsmål. Han sa: ”Mester, hva skal et menneske gjøre for å få evig liv?”</verse>
				<verse number="26">Jesus svarte: ”Hva sier Moseloven om dette? Hva lærer budene?”</verse>
				<verse number="27">Mannen svarte: ” ’Du skal elske Herren, din Gud, av hele ditt hjerte, av hele din sjel, av hele din kraft og av hele din forstand’, og: ’Du skal elske dine medmennesker som deg selv.’ ”</verse>
				<verse number="28">”Det er riktig!” sa Jesus. ”Gjør det så skal du få leve!”</verse>
				<verse number="29">Men mannen, som gjerne ville vise hvor nøye han var med å følge Guds vilje, spurte Jesus: ”Hvem skal egentlig bli regnet som mine medmennesker?”</verse>
				<verse number="30">Da svarte Jesus med en fortelling. Han sa: ”En jøde, som var på vei fra Jerusalem til Jeriko, ble overfalt av ransmenn. De slet av han klærne, mishandlet ham og dro fra ham halvdød.</verse>
				<verse number="31">Tilfeldigvis kom en prest forbi. Da han så mannen ligge der, gikk han bare videre uten å hjelpe.</verse>
				<verse number="32">Etter en stund kom en tempeltjener til åstedet. Han gjorde akkurat det samme som presten. Til tross for at han så mannen ligge der, gikk han bare videre uten å hjelpe.</verse>
				<verse number="33">Da kom en samaritan. Han var også på reise, og da han så mannen som var mishandlet, ble han fylt av medfølelse.</verse>
				<verse number="34">Samaritanen gikk fram til den skadde, slo olje og vin over sårene og forbandt skadene. Så løftet han mannen opp på sitt esel og førte ham til en vertshus der han våket over ham hele natten.</verse>
				<verse number="35">Neste dag, da han måtte reise videre fra vertshuset, betalte han verten et beløp som tilsvarer lønn for to dager, og sa: ’Vær så snill og ta hånd om mannen, og om regningen blir større enn dette, skal jeg betale resten når jeg kommer tilbake.’ ”</verse>
				<verse number="36">Jesus spurte den skriftlærde: ”Hvem av disse tre mener du oppførte seg som et sant medmenneske mot mannen som var blitt mishandlet?”</verse>
				<verse number="37">”Den som viste medfølelse naturligvis”, svarte den skriftlærde. Da sa Jesus: ”Nettopp! Gå av sted og gjør det samme, du også.”</verse>
				<verse number="38">Da Jesus og disiplene fortsatte reisen sin mot Jerusalem, kom de til en by der de ble invitert hjem til en kvinne som het Marta.</verse>
				<verse number="39">Marta hadde en søster som het Maria, og hun slo seg straks ned på gulvet og lyttet til det Herren Jesus hadde å si.</verse>
				<verse number="40">Marta var stresset og tenkte mest på det hun skulle servere gjestene. Derfor gikk hun fram til Jesus og sa: ”Herre, er det ikke urettferdig at min søster bare setter seg ned og hører mens jeg må gjøre alt arbeidet selv? Si til henne at hun skal komme og hjelpe meg.”</verse>
				<verse number="41">Men Herren sa til henne: ”Kjære Marta, du har så mange og store bekymringer for alt mulig!</verse>
				<verse number="42">Men egentlig finnes det bare en sak som virkelig er viktig, og Maria har oppdaget hva dette gjelder. Den delen har jeg ikke tenkt å ta fra henne.”</verse>
			</chapter>
			<chapter number="11">
				<verse number="1">En gang stanset Jesus på et sted for å be. Da han var ferdig, kom en av disiplene til ham og sa: ”Herre, lær oss å be, slik som døperen Johannes lærte disiplene sine å be.”</verse>
				<verse number="2">Da sa Jesus: ”Slik kan dere formulere bønnen: Far i himmelen! La ditt navn holdes hellig. La ditt rike komme. La din vilje skje på jorden Som i himmelen.</verse>
				<verse number="3">Gi oss hver dag vårt daglige bråd.</verse>
				<verse number="4">Tilgi oss våre synder, for også vi tilgir hver den som har syndet mot oss. Og led oss ikke inn i fristelse.”</verse>
				<verse number="7">Kanskje vennen da svarer inne fra huset: ’Ikke forstyrr meg! Døren er allerede låst, og vi har gått og lagt oss. Barna kan våkne om jeg står opp. Jeg kan ikke hjelpe deg denne gangen.’</verse>
				<verse number="8">Men om du likevel fortsetter å banke, så forsikrer jeg deg at han kommer til å stå opp og gi deg alt du trenger. Kanskje gjør han det ikke fordi du er vennen hans, men heller fordi han skal slippe å skjemme seg ut.</verse>
				<verse number="9">Det er det samme med bønnen: Be, så skal dere få. Let, så skal dere finne. Bank på, og døren skal bli åpnet.</verse>
				<verse number="10">For alle som ber, de får, og alle som leter, de finner. Og for hver den som banker på, skal døren bli åpnet.</verse>
				<verse number="13">Dersom nå dere som er onde og hardhjertet, har forstand til å gi gode gaver til barna deres, skulle da ikke deres Far i himmelen gi sin Hellige Ånd til dem som ber ham om det?”</verse>
				<verse number="14">En annen gang satte Jesus fri en mann fra en ond Ånd som hadde gjort ham stum. Da den onde ånden for ut, begynte mannen å snakke. Folk ble helt forundret.</verse>
				<verse number="15">Noen sa: ”Han driver ut de onde åndene ved hjelp av Satan, som er de onde åndene sin øverste leder!”</verse>
				<verse number="16">Andre forlangte at han skulle gi dem et tegn fra Gud som bevis på at hans virksomhet ble drevet i Guds kraft.</verse>
				<verse number="17">Jesus forsto hva de var ute etter, og sa derfor: ”Dere vet jo at et rike der innbyggerne kommer i innbyrdes strid med hverandre snart vil gå under og bli lagt øde.</verse>
				<verse number="18">Om det nå skulle være slik som dere sier, at Satan gir meg kraft til å drive ut de onde åndene, da kjemper han jo mot seg selv. Hvordan skal han da kunne fortsette å styre riktet sitt?</verse>
				<verse number="19">Dersom jeg driver ut de onde åndene ved hjelp av Satan, hvilken kraft er det da deres egne tilhengere bruker når de driver ut åndene? Kanskje de heller skal svare på disse anklagene?</verse>
				<verse number="20">Dersom det er med Guds kraft jeg driver ut de onde åndene, da har jo Gud begynt å regjere blant dere.</verse>
				<verse number="21">På denne måten er det: Satan er som en sterk mann som vokter huset sitt med våpen. Da kan ingen stjele noe fra ham.</verse>
				<verse number="22">Det er først når en som er sterkere dukker opp og beseirer ham som vokter huset og tar våpene fra ham, at noen kan røve eiendelene hans.</verse>
				<verse number="23">Den som ikke er med meg, er imot meg, og den som ikke hjelper meg i mitt arbeid, han motarbeider meg.”</verse>
				<verse number="24">Så forklarte Jesus: ”Når en ond Ånd blir drevet ut av et menneske, da flakker den urolig omkring i ørkenen og leter etter et nytt offer. Finner den ingen, sier den: ’Jeg vender heller tilbake til det mennesket jeg kom fra.’</verse>
				<verse number="25">Og når den gjør det, finner ånden et hjerte som er rent og velstelt.</verse>
				<verse number="26">Da leter den opp sju ånder til som er enda verre enn den selv. Sammen tar de kontrollen over mennesket, og det får det langt verre enn det hadde før.”</verse>
				<verse number="27">Mens han talte, ropte en kvinne i folkemassen: ”Lykkelig er den kvinnen som har født og ammet deg.”</verse>
				<verse number="28">Han svarte: ”Si i stedet: Lykkelige er de som får høre Guds budskap og som tar være på det.”</verse>
				<verse number="29">Fra alle kanter presset nå folket seg på, og Jesus talte til dem og sa: ”Denne slekten er en ond slekt som ikke vil tro. De krever tegn. Det eneste tegnet som de skal få, er det som skjedde med Jona.</verse>
				<verse number="30">Det Jona fikk være med på, beviste for innbyggerne i Ninive at Gud hadde sendt ham. På samme måten skal det som jeg, Menneskesønnen, må gå gjennom, bevise for denne slekten at Gud har sendt meg.</verse>
				<verse number="31">Dronningen fra landet i sør skal på dommens dag stige fram som vitne mot denne slekten og dømme den, for hun kom fra et fjernt land for å lytte til visdommen Salomo hadde. Men her finnes en som er større enn Salomo, og dere nekter å tro på ham.</verse>
				<verse number="32">Også innbyggerne i Ninive skal på dommens dag stå opp fra de døde sammen med dere og dømme dere, for de ga opp sitt onde liv og vendte seg til Gud da de hørte Jona preke Guds budskap. Men her finnes en som er større enn Jona, og dere nekter å tro på ham.</verse>
				<verse number="33">Når dere tenner en lampe, skjuler dere den ikke i et hjørne av rommet eller dekker over den. Dere setter den slik at alle som kommer inn, kan se lyset.</verse>
				<verse number="34">Ditt øye er kroppens lampe. Dersom øye ditt er friskt, slipper det inn lyset. Men dersom øye ditt er ødelagt, stenger det lyset ute, slik at det blir mørkt i ditt indre.</verse>
				<verse number="35">Se derfor til at det lyset som du tror du har, i virkeligheten ikke er mørke.</verse>
				<verse number="36">Dersom alt i deg er lys og ingen del ligger i mørke, da vil ditt indre bade i lys som når en lampe lar stråleglansen flomme.”</verse>
				<verse number="39">Da vendte Herren Jesus seg til ham og sa: ”På utsiden er dere fariseere like blankpusset som beger og fat som dere vasker så nøye før dere drikker og spiser av dem. Men innvendig er dere fulle av griskhet og ondskap.</verse>
				<verse number="40">Forstår dere ikke at Gud har skapt både utsiden og innsiden?</verse>
				<verse number="41">Nei, ta det som er i begrene deres og på fatene og gi det til de fattige, så vil også det indre hos dere bli rent for Gud.</verse>
				<verse number="42">Ulykken vil ramme dere fariseere! Dere gir Gud en tiendedel av den minste lille krydderplante, som mynte og karve og av alle grønsaker, men bryr dere ikke om å elske Gud og være rettferdige mot andre. Visst skal dere gi Gud en tiendedel av alt, men glem ikke det som er det aller viktigste.</verse>
				<verse number="43">Ulykken vil ramme dere fariseere, som elsker å sitte på de fremste plassene under gudstjenestene og bli hilst med respekt på torget!</verse>
				<verse number="44">Ulykken vil ramme dere, for dere er som gjengrodde graver som folk tramper på uten å legge merke til noe. Uten å vite om det kommer mennesker i kontakt med ondskapen deres.”</verse>
				<verse number="45">”Mester”, sa en mann i forsamlingen, en av de skriftlærde, ”når du taler på denne måten, krenker du også oss.”</verse>
				<verse number="46">”Ja, ulykken vil ramme dere skriftlærde også”, sa Jesus, ”for dere stiller umulige krav til folket, men gjør ikke noe for å hjelpe dem til å oppfylle det dere krever.</verse>
				<verse number="47">Ulykken vil ramme dere som reiser gravmonumenter over de profetene som bar fram Guds budskap, og som forfedrene deres myrdet!</verse>
				<verse number="48">Dere identifiserer dere med forfedrene og synes de gjorde rett, og dere ville selv ha gjort det samme. De drepte profetene, og dere bygger gravmonumenter over dem.</verse>
				<verse number="49">Derfor har Gud i sin visdom sagt: ’Jeg skal sende profeter som bærer fram budskapet mitt, og andre som er disiplene mine. Noen vil de drepe, og andre vil de forfølge.’</verse>
				<verse number="50">Derfor skal også denne slekten stå til rette for drapene på alle de profetene som er drept siden verdens skapelse,</verse>
				<verse number="51">helt fra Abel til Sakarja, han som ble myrdet mellom alteret og templet. Ja, jeg sier dere at denne slekten som ikke vil tro, skal bli stilt til rette for alt sammen.</verse>
				<verse number="52">Ulykken vil ramme dere skriftlærde, som på grunn av undervisningen dere driver, stenger folket ute fra sannheten om Gud. Dere har ikke selv forstått den sannheten som kan frelse dere, og dere hindrer andre i å lære den å kjenne.”</verse>
				<verse number="53">Fariseerne og de skriftlærde ble rasende, og da han gikk derfra, begynte de å overøse ham med spissfindige spørsmål.</verse>
				<verse number="54">Hensikten var å få han til å si noe som de kunne arrestere ham for.</verse>
			</chapter>
			<chapter number="12">
				<verse number="1">I mens hadde folk samlet seg i tusentall, slik at de holdt på å trampe hverandre ned. Jesus vendte seg først til disiplene og advarte dem: ”Ta dere i vare for læren til fariseerne, den som sprer om seg som gjæren i en deig. De er falske mennesker som bare later som om de er lydige mot Gud.</verse>
				<verse number="2">En dag skal sannheten komme fram. Da skal det som er skjult, bli kjent for alle.</verse>
				<verse number="3">Det som er blitt planlagt i det skjulte, skal komme fram i lyse dagen. Det som er hvisket i ørene til noen, skal bli ropt ut fra taket på husene!</verse>
				<verse number="4">Til dere som er vennene mine, sier jeg: Vær ikke redd for dem som vil drepe dere, men som etterpå ikke kan gjøre mer skade.</verse>
				<verse number="5">Jeg forsikrer dere at det finnes bare en som har en slik makt at vi alle bør frykte ham, og det er Gud. Han har makt både til å drepe og etterpå kan han kaste i helvete.</verse>
				<verse number="6">Men ikke en eneste spurv, hvor lite den enn er verdt, er glemt av Gud.</verse>
				<verse number="7">På hver av dere er til og med hårstråene tellet. Dere skal altså ikke bekymre dere! Dere er mer verdt for Gud enn alle spurvene i hele verden.</verse>
				<verse number="8">Jeg forsikrer dere, om noen åpent bekjenner at han tilhører meg, Menneskesønnen, da skal jeg for Guds engler bekjenne at han tilhører meg.</verse>
				<verse number="9">Men den som åpent fornekter meg, han vil selv bli fornektet for Guds engler.</verse>
				<verse number="10">Det er slik at mennesker som sier noe imot meg, Menneskesønnen, kan få tilgivelse, men den som spotter Guds Hellige Ånd, kommer aldri til å bli tilgitt.</verse>
				<verse number="11">Når de trekker dere for domstolene i synagogene, og dere blir forhørt av makthavere og dommerne, da skal dere ikke være bekymret for hvordan dere skal forsvare dere eller for hva dere skal si.</verse>
				<verse number="12">Guds Hellige Ånd vil i samme øyeblikk la dere få vite nøyaktig hva dere skal si.”</verse>
				<verse number="13">Da ropte noen i folkemassen: ”Mester, si til min bror at han skal dele arven fra vår far med meg.”</verse>
				<verse number="14">Men Jesus svarte: ”Min venn, hvem har satt meg til dommer, slik at jeg skal avgjøre tvister mellom dere?”</verse>
				<verse number="15">Så sa han til alle: ”Ta dere i være for pengebegjæret! Om et menneske har aldri så mye penger, vil det aldri kunne kjøpe seg det evige livet.”</verse>
				<verse number="16">For å understreke hva han mente, fortalte han et bilde. Han sa: ”En rik bonde hadde fått en kjempeavling.</verse>
				<verse number="17">Lagrene var så overfylte at det ikke gikk å få inn mer, og han gikk derfor og spekulerte på hva han skulle gjøre.</verse>
				<verse number="18">Til slutt sa han: ’Nå vet jeg det, jeg river ned de gamle lagrene og bygger nytt og større. Da får jeg plass både til avlingen og alt det andre jeg eier.</verse>
				<verse number="19">Så kan jeg slå meg til ro og si til meg selv: Du har samlet så mye at det rekker i mange år. Nå kan du koble av! Spis, drikk og vær glad!’</verse>
				<verse number="20">Men Gud sa til mannen: ’Din dåre, allerede i natt skal du dø! Hvem skal da få alt det du har spart deg opp?’</verse>
				<verse number="21">Slik går det for den som samler seg rikdom på jorden, men er fattig i Guds øyne.”</verse>
				<verse number="22">Jesus vendte seg igjen til disiplene og sa: ”Derfor sier jeg dere: Bekymre dere ikke for hvordan dere skal klare livet, hvordan dere skal få mat å spise og klær å ha på dere.</verse>
				<verse number="23">Det finnes viktigere saker i livet enn mat og klær.</verse>
				<verse number="24">Se på ravnene! De bekymrer seg ikke for hva de skal spise. De verken sår, høster, eller skaffer seg forrådskammer og lagerplass, men Gud gir dem likevel mat. Er ikke dere mye mer verd for han enn det fuglene er?</verse>
				<verse number="25">Hva tjener det til å bekymre seg? Kan det forlenge livet med en eneste time? Naturligvis ikke!</verse>
				<verse number="26">Dersom dere nå ikke en gang kan klare å gjøre så lite med antall levedager, hvorfor bekymrer dere da for alt det andre?</verse>
				<verse number="27">Se på liljene hvordan de vokser. De arbeider ikke og skaper ingen klær. Likevel forsikrer jeg dere at ikke en gang kong Salomo i all sin prakt var så vakkert kledd som de.</verse>
				<verse number="28">Dersom nå Gud gir så vidunderlige klær til gresset, som står i dag på marken og i morgen blir kastet på bålet, skulle han ikke da ordne med klær til dere? Stoler dere fortsatt så lite på Gud?</verse>
				<verse number="29">Ikke driv å gruble på hva dere skal spise og drikke. Ikke vær bekymret for slikt.</verse>
				<verse number="30">Gjør ikke som folk i verden som ikke kjenner Gud. De jager etter alt dette og bekymrer seg hele tiden. Deres Far i himmelen vet allerede hva dere trenger.</verse>
				<verse number="31">Han vil gi dere alt dette med glede, dersom dere først og fremst ser til at han får regjere blant dere.</verse>
				<verse number="32">Vær altså ikke redde for framtiden, dere som er min lille flokk av disipler. Deres Far i himmelen har besluttet at dere skal få være hans eget folk.</verse>
				<verse number="33">Selg det dere eier og gi til de fattige. Dere samler dere da en skatt i himmelen, i en lommebok som aldri blir slitt ut. Der er skatten sikkert oppbevart. Ingen kan stjele den og den beholder alltid sin verdi.</verse>
				<verse number="34">Dersom skatten deres finnes i himmelen, vil også hjertet og tankene deres være der.</verse>
				<verse number="35">Vær alltid beredt og klar til å tjene.</verse>
				<verse number="36">Vær som tjenere som venter på at herren deres skal komme hjem fra en bryllupsfest. De holder seg våkne og beredt slik at de raskt kan åpne døren for sin herre når han banker på.</verse>
				<verse number="37">En ekstra belønning venter dem som er beredt når herren kommer. Ja, jeg forsikrer dere at han vil selv gjøre seg klar til å tjene, og han vil la dem som er beredt, få slå seg ned ved bordet for å spise mens han selv serverer dem.</verse>
				<verse number="38">Kanskje kommer han ikke før ved midnatt eller til og med like før morgendemringen. Men en ekstra belønning venter dem som er beredt.</verse>
				<verse number="39">La meg ta et annet eksempel: Dersom huseieren visste når tyven tenkte å forsøke seg på innbrudd, da ville han selvfølgelig hindre ham i å bryte seg inn.</verse>
				<verse number="40">Vær også dere beredt, for jeg, Menneskesønnen, kommer tilbake når dere minst av alt venter det.”</verse>
				<verse number="41">Peter spurte: ”Herre, snakker du nå bare til oss, eller gjelder dette også for alle?”</verse>
				<verse number="42">Jesus svarte med et bilde og sa: ”Jeg snakker til hver og en som er lik en klok og pålitelig tjener, og som av herren sin har fått i oppgave å passe på at de andre tjenerne får mat slik de skal ha.</verse>
				<verse number="43">Lykkelig er den tjeneren om herren kommer hjem og får se at han gjør det han skal.</verse>
				<verse number="44">Jeg lover dere at en slik trofast tjener vil få ansvaret for alt herren eier.</verse>
				<verse number="45">Men om tjeneren sier til seg selv: ’Min herre kommer sikkert ikke på en stund ennå’, og så begynner å mishandle de andre tjenerne, og selv lever han livets glade dager og drikker seg full.</verse>
				<verse number="46">En dag da han slett ikke venter det, kommer herren hans helt plutselig. Da vil herren hans henrette ham, og la ham dele straff med dem som nekter å være lydige mot Gud.</verse>
				<verse number="47">Den tjeneren som kjenner sin herres vilje og likevel ikke følger den eller bryr seg om det herren har gitt befaling om, han skal få strengere straff.</verse>
				<verse number="48">Men den som ikke er klar over at han handler galt, han vil få en mildere straff. Jo større oppgave en tjener har fått, desto mer kommer det til å bli krevd av ham, etter som ansvaret hans er større.</verse>
				<verse number="49">Jeg har kommet for å tenne en ild på jorden, og jeg ønsker at min oppgave var sluttført.</verse>
				<verse number="50">Men mye lidelse venter meg, og jeg er sterkt plaget før alt er over.</verse>
				<verse number="51">Tror dere at jeg har kommet for å skape fred på jorden? Nei, heller snarere strid og splittelse!</verse>
				<verse number="52">Dersom fem personer bor i et hjem, vil de i fortsettelsen komme til å leve i strid. Tre kommer til å ta parti for meg og to imot meg, eller kanskje tvert om.</verse>
				<verse number="53">Far og sønn, mor og datter, svigermor og svigerdatter vil alle være imot hverandre.”</verse>
				<verse number="54">Så vendte Jesus seg mot folket og sa: ”Når dere ser skyene tørne seg opp i vest, sier dere: ’Nå blir det regn.’ Og slik blir det.</verse>
				<verse number="55">Når det blåser vind fra sør, sier dere: ’I dag blir det fryktelig varmt!’ Og slik blir det.</verse>
				<verse number="56">Dere er falske mennesker som bare later som om dere er lydige mot Gud! Dere har så lett for å tyde de tegnene dere ser på himmelen og i naturen, men de tingene som utspiller seg rett for øynene på dere, kan dere ikke forstå.</verse>
				<verse number="57">Hvorfor avgjør dere ikke selv hva som er rett?</verse>
				<verse number="58">Om noen anklager deg for ikke å ha betalt tilbake en gjeld, og du er på veien med din motpart til domstolen, da forsøk å bli enig med ham før dere er nådd fram. Ellers vil han kanskje dra deg for dommeren, som etterpå lar sin betjent ta hånd om deg og sette deg i fengsel.</verse>
				<verse number="59">Jeg forsikrer deg at du må bli der til du har betalt alt det du er skyldig.”</verse>
			</chapter>
			<chapter number="13">
				<verse number="1">Samtidig kom noen og fortalte til Jesus at landshøvdingen Pilatus hadde drept flere jøder fra Galilea mens de ofret i templet i Jerusalem.</verse>
				<verse number="2">Jesus spurte: ”Tror dere at disse var større syndere enn andre folk i Galilea? Var det derfor de måtte lide?</verse>
				<verse number="3">Nei! Men jeg forsikrer dere at dersom dere ikke slutter å synde og vender om til Gud, vil også dere miste livet.</verse>
				<verse number="4">Og hvordan var det med de 18 ofrene som døde da tårnet i Siloa raste ned over dem? Var de større syndere enn alle andre i Jerusalem?</verse>
				<verse number="5">Nei! Men jeg forsikrer dere at dersom dere ikke slutter å synde og vender om til Gud, vil også dere miste livet.”</verse>
				<verse number="6">Så fortalte Jesus et bilde for å illustrere det han hadde sagt: ”En mann plantet et fikentre i hagen sin. Med jevne mellomrom kom han for å se om det var noe frukt på treet, men han ble alltid like skuffet.</verse>
				<verse number="7">Til sist ba han gartneren sin om å hugge det ned. ’Jeg har ventet i tre år, og det har ennå ikke blitt en eneste fiken på det!’ sa han. ’Det er bedre at jeg planter andre trær i stedet.’</verse>
				<verse number="8">Men gartneren ba: ’Herre, gi det en sjanse til. La det stå dette året også, så skal jeg stelle det og gi det skikkelig med gjødsel.</verse>
				<verse number="9">Kanske blir det fiken på det neste år. Om ikke, så hugger jeg det ned.’ ”</verse>
				<verse number="10">En hviledag da Jesus underviste i synagogen,</verse>
				<verse number="11">var det en kvinne der som var handikappet på grunn av en ond Ånd. Hun hadde gått med krum rygg i 18 år og kunne ikke rette seg opp.</verse>
				<verse number="12">Da Jesus fikk se henne, kalte han på henne og sa: ”Kvinne, du er fri fra din sykdom!”</verse>
				<verse number="13">Så la han hendene på henne, og straks rettet hun opp ryggen og begynte å hylle Gud.</verse>
				<verse number="14">Men lederen for synagogen ble sint over at Jesus helbredet henne på hviledagen. ”Det finnes seks dager i uken da alle kan arbeide”, sa han til folket. ”Dere kan komme og bli helbredet på hverdagene, men ikke på hviledagen!”</verse>
				<verse number="15">Da svarte Jesus: ”Nå er dere falske og bare later som om dere er lydige mot Gud! Finnes det en eneste av dere som ikke arbeider på hviledagen? Dere løser jo oksene og eslene deres fra krybben og leier dem ut så de får vann?</verse>
				<verse number="16">Men her har vi en jødisk kvinne som Satan har holdt bundet i 18 år, og så vil dere hindre henne fra å bli løst fra sin pine bare fordi det er hviledag!”</verse>
				<verse number="17">Det fikk fiendene hans til å gå skamfull bort, men folket gledet seg over de store miraklene som han gjorde.</verse>
				<verse number="18">Jesus sa: ”Hvordan er det når Gud regjerer? Hvordan skal jeg beskrive det?</verse>
				<verse number="19">Jo, det er som når en mann sår et lite sennepsfrø i hagen sin. Det vokser og blir til et tre, og fuglene bygger reir mellom grenene.</verse>
				<verse number="22">På vei mot Jerusalem gikk Jesus innom flere bygder og byer og underviste.</verse>
				<verse number="23">Noen spurte ham: ”Herre, er det bare noen få som blir frelst?” Jesus sa til folket:</verse>
				<verse number="24">”Den som vil bli frelst, må gå inn gjennom den trange porten. Gjør alt dere kan for å komme inn gjennom den. Sannheten er at mange skal forsøke, men ikke lykkes.</verse>
				<verse number="25">Når husets herre har reist seg og låst porten, er det for seint. Dersom dere da står utenfor og banker og roper: ’Herre, åpne for oss!’ da skal han svare: ’Jeg kjenner dere ikke.’</verse>
				<verse number="26">Kanske sier dere da: ’Men vi har jo spist og drukket sammen med deg. Og du gikk rundt på våre gater og underviste!’</verse>
				<verse number="27">Men han skal svare: ’Har jeg ikke allerede sagt at jeg ikke kjenner dere eller vet hvor dere kommer fra! Forsvinn herfra, dere som er onde mennesker!’</verse>
				<verse number="28">Ja, dere skal gråte av angst og fortvilelse når dere blir stengt ute fra Guds nye verden, og ser Abraham, Isak og Jakob innenfor sammen med alle profetene som bar fram Guds budskap.</verse>
				<verse number="29">Folkene fra alle jordens land skal komme og være med på festen i Guds nye verden.</verse>
				<verse number="30">Da skal de som i dag har lav status, være blant de fremste, mens andre som i dag blir regnet å være betydningsfulle, må holde seg i bakgrunnen.”</verse>
				<verse number="31">Nå kom noen fariseere til ham og sa: ”Røm straks bort herfra, for Herodes har planer om å drepe deg!”</verse>
				<verse number="32">Jesus svarte: ”Hils til den reven og si at jeg driver ut onde ånder og helbreder syke i dag og i morgen, og at jeg på den tredje dagen når målet mitt.</verse>
				<verse number="33">Ja, i dag, i morgen og i overmorgen skal jeg fortsette min reise, for en profet som bærer fram Guds budskap, kan ikke bli drept noe annet sted enn i Jerusalem.</verse>
				<verse number="34">Åh, dere innbyggere i Jerusalem, som dreper profetene og steiner andre som Gud sender til dere med budskapet sitt. Hvor ofte har jeg ikke ønsket å samle dere på samme måte som når en høne samler kyllingene sine under vingene, men dere lot meg ikke gjøre det.</verse>
				<verse number="35">Nå får dere selv ta hånd om templet deres. Ja, jeg sier at dere vil ikke få se meg igjen før dere sier: ’Vi ærer deg som er sendt av Herren. ’ ”</verse>
			</chapter>
			<chapter number="14">
				<verse number="1">En hviledag var Jesus bedt hjem på mat til en fariseer som var medlem i Det jødiske rådet. De fulgte nøye med ham.</verse>
				<verse number="2">Det var nemlig en mann der som led av alvorlig hevelse i kroppen. Plutselig stilte mannen seg foran Jesus.</verse>
				<verse number="3">Jesus vendte seg da til fariseerne og de skriftlærde og spurte: ”Tillater Moseloven å helbrede noen på hviledagen?”</verse>
				<verse number="4">Men de nektet å svare. Da rørte Jesus ved den syke mannen og helbredet ham og lot ham gå.</verse>
				<verse number="5">Så sa han: ”Hva gjør dere selv på hviledagen? Dersom noen av dere har et barn eller kanskje en okse som ramler i en brønn, drar dere ikke da straks opp den som falt i brønnen? Ja, selv om det skulle være på en hviledag!”</verse>
				<verse number="6">Dette kunne de ikke svare noe på.</verse>
				<verse number="7">Da Jesus så at gjestene forsøkte å sikre seg plassene nærmest vertskapet mens de tok plass ved bordet, ga han dette rådet:</verse>
				<verse number="8">”Dersom du blir invitert til bryllup, bør du ikke streve etter å få de fremste plassene. Det kan jo komme noen som er mer ansett enn du,</verse>
				<verse number="9">og da vil verten si: ’Kan du være så snill og overlate plassen din til denne gjesten.’ Da må du sjenert lete opp en plass lengst nede ved festbordet.</verse>
				<verse number="10">Gjør i stedet slik som dette. Velg en plass lengst nede. Når da verten kommer og ser deg, vil han kanskje si: ’Min venn, det finnes en bedre plass her framme til deg!’ Da kommer du til å bli æret i alle gjestenes påsyn.</verse>
				<verse number="11">For den som opphøyer seg selv, vil bli ydmyket. Den som derimot ydmyker seg selv, vil bli opphøyd.”</verse>
				<verse number="12">Så vendte Jesus seg til fariseeren som hadde invitert ham, og sa: ”Når du innbyr til fest, skal du ikke bare be vennene dine eller søsken eller slektninger eller rike naboer, for da blir din eneste belønning at de inviterer deg tilbake.</verse>
				<verse number="13">Nei, invitere i stedet dem som er fattige og handikappet, lamme og blinde.</verse>
				<verse number="14">Etter som de ikke kan invitere deg tilbake, vil Gud lønne deg for det du gjorde, den dagen han vekker opp de døde og belønner dem som fulgte hans vilje.”</verse>
				<verse number="15">En mann som satt ved bordet og hørte dette, sa: ”Lykkelig er den som får komme til festen i Guds nye verden.”</verse>
				<verse number="16">Jesus svarte med en fortelling. Han sa: ”En mann ordnet en stor fest og innbød mange gjester.</verse>
				<verse number="17">Da tiden for festen var inne, sendte han av sted tjenerne sine til dem som var innbudt, for å si: ’Alt er klart, velkommen til festen.’</verse>
				<verse number="18">Men alle kom med unnskyldninger. En sa: ’Jeg har nettopp kjøpt en gård og må gå for å inspisere den. Tilgi at jeg ikke kan komme!’</verse>
				<verse number="19">En annen sa: ’Det går dessverre ikke. Jeg har nettopp kjøpt fem par okser og vil gjerne se hva de duger til.’</verse>
				<verse number="20">En tredje ba om unnskyldning og sa: ’Jeg har nettopp giftet meg. Du forstår sikkert at jeg ikke kan komme.’</verse>
				<verse number="21">Da tjenerne etter en stund kom tilbake og fortalte det de hadde sagt, ble herren hans sint og ga befaling om at han straks skulle gå ut på alle gatene og smugene i hele byen og hente dem som var fattige og handikappet, blinde og lamme.</verse>
				<verse number="22">Tjenerne kom tilbake og sa: ’Herre, vi har gjort som du ga befaling om, men fortsatt finnes det plasser igjen.’</verse>
				<verse number="23">Da sa mannen til tjenerne sine: ’Gå ut over alt på veiene og stiene der dere oppfordrer alle til å komme, slik at huset mitt kan bli fullt.</verse>
				<verse number="24">Jeg sier er at ingen av dem som jeg første gangen innbød, skal få være med på festen.’ ”</verse>
				<verse number="25">Jesus var omgitt av et stort antall mennesker, og han vendte seg mot dem og sa:</verse>
				<verse number="26">”Den som kommer til meg, må elske meg mer enn noen andre, mer enn foreldre, kone eller mann, barn og søsken, ja, til og med mer enn selve livet, ellers kan han ikke være disippelen min.</verse>
				<verse number="27">Den som ikke følger mitt eksempel og er beredt til å dø, kan ikke være disippelen min.</verse>
				<verse number="28">Dere må kalkulere hva det koster. La meg forklare dette med et bilde: Om noen av dere vil bygge et tårn, vil han ikke da først sette seg ned og regne ut om han har nok penger til å fullføre bygget?</verse>
				<verse number="29">Jo, selvfølgelig, ellers vil han kanskje ikke komme lenger enn til grunnmuren, og da blir han ledd ut av alle.</verse>
				<verse number="30">’Se på denne mannen’, vil folk si med et hånflir: ’Han begynte å bygge, men pengene tok slutt før han var ferdig!’</verse>
				<verse number="31">Tenk også på dette bilde: En konge planla å dra ut i krig mot en annen konge. Setter han seg ikke først ned og overveier om hæren hans på 10 000 mann er sterk nok til å beseire den fienden som kommer imot ham med 20 000 mann?</verse>
				<verse number="32">Viser det seg å være umulig, sender han i stedet ut forhandlere for å be om fred, mens fiendens hær fortsatt er langt unna.</verse>
				<verse number="33">Ingen kan altså bli disiplene mine, dersom de ikke er beredt til å gi opp alt de eier, for min skyld.</verse>
				<verse number="34">Den som er beredt til å følge meg, samme hva det enn vil koste, han blir som saltet som bevarer verden fra forråtnelse. Men til hvilken nytte er salt dersom det mister sin kraft? Kan da noen få det til å bli salt igjen?</verse>
				<verse number="35">Nei, det duger ikke verken til forbedring av jorden eller til å bli kastet på gjødselhaugen. Det må fjernes helt. Lytt nøye og forsøk å forstå!”</verse>
			</chapter>
			<chapter number="15">
				<verse number="1">Tollere og andre syndere som var beryktet, kom ofte for å høre på når Jesus talte.</verse>
				<verse number="2">Dette irriterte fariseerne og de skriftlærde som kritiserte Jesus for at han hadde omgang med så tvilsomme mennesker. Ja, han til og med spiste sammen med dem.</verse>
				<verse number="3">Da forklarte Jesus sine motiver ved å fortelle et bilde. Han sa:</verse>
				<verse number="4">”Om noen av dere har 100 sauer og plutselig oppdager at han mangler en av dem, vil han ikke da forlate de 99 andre i ødemarken og lete etter den som er forsvunnet til han finner den?</verse>
				<verse number="5">Jo, og når han finner den, blir han glad og bærer sauen hjem på skuldrene sine.</verse>
				<verse number="6">Etterpå samler han vennene og naboene sine for at de også kan glede seg over at han har funnet igjen sauen han hadde mistet.</verse>
				<verse number="7">Jeg forsikrer dere at på samme måten kommer de til å glede seg mer i himmelen over en eneste synder som vender om til Gud, enn over 99 som allerede følger Guds vilje og ikke trenger å vende tilbake til Gud.”</verse>
				<verse number="8">Jesus brukte også et annet eksempel: ”Om en kvinne har ti verdifulle sølvmynter og mister en av dem, vil hun ikke da tenne en lampe og feie gulvene i hele huset og lete i hver krik og krok til hun finner den?</verse>
				<verse number="9">Etterpå samler hun sine venner og naboer for at de skal glede seg med henne?</verse>
				<verse number="10">På samme måten gleder Guds engler seg over hver eneste synder som vender om til Gud.”</verse>
				<verse number="11">Jesus fortalte videre et tredje bilde. Han sa: ”En mann hadde to sønner.</verse>
				<verse number="12">Den yngste sa til faren: ’Jeg vil ha min del av arven nå i stedet for å vente til du dør.’ Faren gikk med på å dele sin eiendom mellom sønnene.</verse>
				<verse number="13">Noen dager seinere hadde den yngste sønnen solgt alt han eide, og så ga han seg på vei til et fremmed land. Der levde han et vilt og umoralsk liv og gjorde snart slutt på alle pengene sine.</verse>
				<verse number="14">En alvorlig sultekatastrofe rammet landet, og han begynte å lide nød.</verse>
				<verse number="15">I sin fortvilelse ba han en bonde om å få jobb, og mannen sendte ham ut for å holde vakt over grisene sine.</verse>
				<verse number="16">Til slutt var han så sulten at han bare lengtet etter å få spise av maten til grisene, men ingen ga ham noe.</verse>
				<verse number="17">Endelig innså han hvor dum han hadde vært og sa til seg selv: ’Hjemme hos far har de ansatte mat i overflod, og her holder jeg på å sulte i hjel!</verse>
				<verse number="18">Jeg går hjem til far og sier: Far, jeg har syndet både mot Gud og deg.</verse>
				<verse number="19">Jeg er ikke verd å bli kalt din sønn lenger, men la meg i det minste få arbeide som en av dine tjenere.’</verse>
				<verse number="20">Og så gikk han veien hjem til sin far. Mens sønnen ennå var langt borte, så faren ham og ble fylt av kjærlighet og medfølelse. Han sprang imot sønnen sin og kastet seg om halsen på han og kysset ham.</verse>
				<verse number="21">Sønnen utbrøt: ’Far, jeg har syndet både mot Gud og deg. Jeg er ikke lenger verd til å bli kalt din sønn.’</verse>
				<verse number="22">Men faren sa til tjenerne: ’Skynd dere! Ta fram mine fineste klær og ha dem på ham. Sett en ring på fingeren hans og sko på føttene!</verse>
				<verse number="23">Hent gjøkalven og slakt den, for nå skal vi spise og ha en kjempefest.</verse>
				<verse number="24">Sønnen min var død, men er blitt levende igjen. Han var tapt, men er kommet tilbake til meg igjen.’ Så begynte festen og gleden.</verse>
				<verse number="25">Imens hadde den eldre sønnen vært ute på åkeren. Da han nå nærmet seg huset, hørte han på lang avstand lyden av musikk og dans.</verse>
				<verse number="26">Forskrekket spurte han en av tjenerne hva det var de feiret.</verse>
				<verse number="27">Tjeneren svarte: ’Broren din har kommet tilbake, og faren din har slaktet gjøkalven og ordnet med en fest for å feire at han har kommet hjem i god behold.’</verse>
				<verse number="28">Da ble den eldre sønnen rasende og ville ikke gå inn i huset. Faren gikk ut og forsøkte å overtale ham til å komme inn,</verse>
				<verse number="29">men han svarte: ’I alle disse årene har jeg arbeidet hardt og aldri noen gang har jeg nektet å gjøre det du har bedt meg om. Likevel har du ikke gitt meg et eneste kje for at jeg kunne ha fest sammen med vennene mine.</verse>
				<verse number="30">Men nå kommer denne døgenikten hjem, han som har gjort slutt på pengene dine sammen med prostituerte, og da feirer du det med å slakte gjøkalven!’</verse>
				<verse number="31">’Ro deg ned, sønnen min,’ sa faren til ham. ’Du og jeg er alltid sammen, og alt jeg eier er ditt.</verse>
				<verse number="32">Men nå må vi være glade og feire det som har skjedd, for broren din var død, men er blitt levende igjen. Han var tapt, men er kommet tilbake til meg igjen.’ ”</verse>
			</chapter>
			<chapter number="16">
				<verse number="1">Jesus fortalte også et annet bilde, men denne gangen bare for disiplene. Han sa: ”En rik mann hadde en forvalter som drev forretningene hans, men ryktet begynte å gå om at mannen satte pengene hans over styr.</verse>
				<verse number="2">Arbeidsgiveren kalte derfor mannen til seg og sa: ’Hva er det jeg hører om deg! Legg fram regnskapet, for jeg tenker å gi deg oppsigelse i jobben.’</verse>
				<verse number="3">Forvalteren tenkte da med seg selv: ’Hva skal jeg nå gjøre dersom jeg må slutte som forvalter? Grave grøfter orker jeg ikke og å tigge skammer jeg meg over.</verse>
				<verse number="4">Men jeg har en idé som kan gi meg mange venner den dagen jeg må forlate jobben min.’</verse>
				<verse number="7">Så spurte han neste mann: ’Og hvor mye skylder du?’ ’100 tønner hvete’, svarte han. ’Her’, sa forvalteren, ’ta gjeldsbrevet ditt og skriv 80 tønner i stedet!’</verse>
				<verse number="8">Den rike mannen var nødt til å innrømme at den uærlige forvalteren hans hadde vært smart. Og det er faktisk slik at denne verdens mennesker er mer smarte mot hverandre, enn de som tilhører Gud.</verse>
				<verse number="9">Ja, det rådet skal jeg gi dere, at det å bruke pengene sine til å hjelpe andre kan føre til at dere blir hilst velkommen til Guds evighet den dagen pengene her har mistet sin verdi.</verse>
				<verse number="10">Bare den som er ærlig i de daglige forhold, vil være ærlige når det gjelder større bestemmelser. Fusker noen i det lille, vil de også fuske i stort.</verse>
				<verse number="11">Dersom dere er upålitelige i spørsmål om penger, hvem vil da la dere ta hånd om de virkelige verdiene?</verse>
				<verse number="12">Dersom dere ikke er til å stole på når det gjelder pengene til andre, hvem vil da betro dere sine egne penger å forvalte?</verse>
				<verse number="13">Ingen kan tjene to herrer samtidig. Enten vil han hate den første og elske den andre, eller elske den første og hate den andre. Dere må altså velge. Dere kan ikke tjene Gud samtidig som dere elsker pengene. ”</verse>
				<verse number="14">Da fariseerne hørte dette, kritiserte de Jesus, for de var svært glade i penger.</verse>
				<verse number="15">Jesus sa: ”Dere gjør alt for at folket skal tro at dere følger Guds vilje, men Gud vet hvor onde dere er. Og det som gjør inntrykk på folket, er gjerne slikt som Gud hater.”</verse>
				<verse number="16">Jesus sa også: ”Fram til den dagen da døperen Johannes begynte å tale til folket, var det ordene som er skrevet ned i Moseloven og profetene som var folkets veivisere. Etter denne tiden blir nå det glade budskapet spredd om at Gud vil frelse menneskene og gjøre dem til sitt eget folk. Alle presser på for å få være med.</verse>
				<verse number="17">Men det betyr ikke at loven har sluttet å gjelde. Nei, så lenge himmelen og jorden består, vil hvert ord i loven være gyldig.</verse>
				<verse number="18">Fortsatt gjelder det at den mannen som skiller seg fra kona si og gifter seg på nytt med en annen, han er utro. Og den som gifter seg med en kvinne som er skilt, gjør at hun er utro.”</verse>
				<verse number="19">Jesus fortalte: ”Det var en gang en rik mann som var flott kledd og hver dag levde i luksus og overflod.</verse>
				<verse number="20">På samme tiden lå en tigger som het Lasarus, ved porten hans full av sår.</verse>
				<verse number="21">Lasarus håpet å få noen matrester fra bordet til den rike mannen, og hundene kom og slikket sårene hans.</verse>
				<verse number="22">Til slutt døde tiggeren og ble ført av englene til Abraham, til det stedet der ingen lidelse finnes. Den rike mannen døde også og ble begravd.</verse>
				<verse number="23">Da han slo opp øynene sine, var han i helvete, der han ble uhyggelig plaget. Langt borte fikk han se Abraham, og Lasarus som satt ved siden av ham.</verse>
				<verse number="24">’Far Abraham’, ropte han. ’Ha medfølelse med meg! Send Lasarus hit for å dyppe fingeren i vann for å leske tungen min. Jeg blir så fryktelig plaget i disse flammene.’</verse>
				<verse number="25">Men Abraham sa til ham: ’Min sønn, husk på at du i din tid på jorden hadde alt du ønsket deg, mens Lasarus ikke hadde noe. Nå er han her for å bli trøstet, mens du blir plaget.</verse>
				<verse number="26">Dessuten finnes det en stor avgrunn som skiller mellom oss. Ingen kan komme herfra og ta seg over til dere. Heller ikke kan noen komme over fra dere til oss.’</verse>
				<verse number="27">Da sa den rike mannen: ’Far Abraham, send ham i det minste</verse>
				<verse number="28">til mine fem brødre for å advare dem mot dette stedet med så mye pine, slik at de slipper å komme hit når de dør.’</verse>
				<verse number="29">Abraham sa: ’De kan høre på det Gud har sagt i Moseloven og ved profetene.’</verse>
				<verse number="30">Den rike mannen svarte: ’Nei, far Abraham, det bryr de seg ikke om. Men om noen kommer til dem fra de døde, da vender de om til Gud!’</verse>
				<verse number="31">Men Abraham sa: ’Dersom de ikke vil høre på det som Gud har sagt i Moseloven og profetene, vil de heller ikke bli overbevist selv om noen står opp fra de døde.’ ”</verse>
			</chapter>
			<chapter number="17">
				<verse number="1">En dag advarte Jesus disiplene og sa: ”Det vil alltid finnes noe som frister menneskene til å synde. Men ulykken vil ramme den som frister andre.</verse>
				<verse number="2">Ja, det ville være bedre for ham å bli kastet i havet med en tung kvernstein bundet til halsen, enn at han skal leve videre og få mulighet til å føre noen vill av disse som med et barns tillit tror på meg.</verse>
				<verse number="3">Jeg advarer dere! Dersom noen har handlet galt, skal du vise til rette den det gjelder, og tilgi personen dersom han angrer seg.</verse>
				<verse number="4">Ja, selv om noen handler galt mot deg sju ganger samme dagen, og så sju ganger angrer seg og ber om tilgivelse, skal du tilgi.”</verse>
				<verse number="5">En dag sa disiplene til Herren Jesus: ”Vi skulle gjerne hatt større tro. Fortell oss hvordan vi kan få det.”</verse>
				<verse number="6">”Mer tro?”, svarte Herren. ”Om troen deres bare var så stor som et sennepsfrø, da ville dere kunne si til morbærtreet der borte: ’Rykk deg av egen kraft opp med røttene og kast deg i havet!’ Og det ville være lydig mot det dere sier.”</verse>
				<verse number="7">Jesus sa også: ”Tenk dere at dere har en tjener som kommer hjem etter å ha pløyd på åkeren eller passet sauene. Da sier dere ikke til ham: ’Slå deg først ned ved bordet og spis.’</verse>
				<verse number="8">Nei, dere sier: ’Gjør i stand kveldsmaten til meg og varte meg opp mens jeg spiser. Etterpå kan du selv spise og drikke.’</verse>
				<verse number="9">Dere ville heller ikke takke tjeneren, for han har jo bare gjort det han fikk beskjed om.</verse>
				<verse number="10">Det samme gjelder dere. Når dere har gjort alt dere har fått beskjed om, da skal dere si: ’Vi er vanlige, enkle tjenere, vi har bare gjort plikten vår.’ ”</verse>
				<verse number="11">På sin videre reise mot Jerusalem kom Jesus til grensen mellom Galilea og Samaria.</verse>
				<verse number="12">Der gikk han inn i en by, og plutselig kom ti spedalske imot han. De stanset et stykke borte</verse>
				<verse number="13">og ropte: ”Herre Jesus, ha medfølelse med oss!”</verse>
				<verse number="14">Da iakttok han dem og sa: ”Gå til prestene og la de undersøke dere!” Og mens de var på vei dit, ble de friske!</verse>
				<verse number="15">En av dem kom tilbake til Jesus da han så at han var blitt frisk, og han ropte høyt og hyllet Gud.</verse>
				<verse number="16">Så kastet han seg ned for Jesus med ansiktet mot jorden og takket ham. Denne mannen var fra Samaria.</verse>
				<verse number="17">Jesus spurte da: ”Var det ikke ti i alt som ble friske? Hvor er de andre ni?</verse>
				<verse number="18">Er det bare denne fremmede som har kommet tilbake for å takke Gud?”</verse>
				<verse number="19">Han sa til mannen: ”Reis deg opp og gå. Din tro har hjulpet deg.”</verse>
				<verse number="20">En dag spurte fariseerne Jesus om når Gud ville gi dem en konge som kunne regjere. Jesus svarte: ”Gud selv regjerer allerede blant menneskene, men ikke på en slik måte at noen kan se det med sine fysiske øyne.</verse>
				<verse number="21">Ingen kan si: ’Her er kongen vår’, eller: ’Der er kongen vår’. Nei! Gud regjerer i dere. ”</verse>
				<verse number="22">Litt etter forklarte han dette nærmere for disiplene og sa: ”Det skal komme en tid da dere lengter etter å få oppleve en eneste dag sammen med meg, Menneskesønnen, i Guds nye verden, men dere skal ikke få det.</verse>
				<verse number="23">Noen vil si til dere: ’Han har kommet igjen. Der er han’, eller: ’Her er han’. Men ikke tro på det og ikke gå dit.</verse>
				<verse number="24">For når jeg, Menneskesønnen, virkelig kommer igjen, blir det like tydelig som når lynet flerrer over himmelen og lyser opp hele horisonten.</verse>
				<verse number="25">Men før dette hender, må jeg lide mye og bli avvist av denne slekten som ikke vil tro.</verse>
				<verse number="26">Når jeg, Menneskesønnen, kommer igjen, vil verden være like sorgløs som på den tiden da Noah levde.</verse>
				<verse number="27">Da spiste, drakk og giftet de seg. Alt var akkurat som til vanlig, helt til den dagen da Noah gikk inn i arken, og den voldsomme oversvømmelsen kom og druknet alle sammen.</verse>
				<verse number="28">På samme måten var det på tiden da Lot levde. Menneskene holdt på med sine daglige sysler. De spiste, drakk, kjøpte, solgte, plantet og bygget.</verse>
				<verse number="29">Alt var normalt helt til den morgenen da Lot dro fra Sodoma. Da regnet det ild og svovel fra himmelen og drepte alle sammen.</verse>
				<verse number="30">Akkurat på samme måten blir det når jeg, Menneskesønnen, kommer igjen.</verse>
				<verse number="31">Den dagen må den som er oppe på taket og har sine eiendeler inne i huset, ikke gå innfor å pakke. Den som er ute på åkeren, må ikke ta omveien hjem.</verse>
				<verse number="32">Husk på det som skjedde med kona til Lot!</verse>
				<verse number="33">Den som klamrer seg fast til livet, vil miste det, men den som mister livet for Guds skyld, skal redde det.</verse>
				<verse number="34">Ja, den natten skal to personer sove i samme seng. Den ene bli tatt med, den andre bli latt tilbake.</verse>
				<verse number="35">To kvinner skal male mel på samme kvernen. Den ene blir tatt med, den andre bli latt tilbake. ”</verse>
				<verse number="37">Da spurte disiplene: ”Herre, når kommer dette til å skje?” Jesus svarte: ”Det skal være like tydelig som når gribbene kretser over den døde kroppen.”</verse>
			</chapter>
			<chapter number="18">
				<verse number="1">En gang, da Jesus ville vise disiplene hvor viktig det alltid er å be og ikke gi opp, fortalte han dette bildet for dem:</verse>
				<verse number="2">”I en by var det en dommer, en ond mann som ikke viste respekt verken for Gud eller mennesker.</verse>
				<verse number="3">I samme byen var det også en enke som titt og ofte kom til ham og sa: ’Hjelp meg til å få det jeg skal ha av min motpart.’</verse>
				<verse number="6">Så sa Herren Jesus: ”Når til og med en så ond og urettferdig mann som denne dommerne kan gi seg,</verse>
				<verse number="7">tror dere ikke da at Gud mye mer vil gi retten til dem som tilhører ham, når de ber dag og natt?</verse>
				<verse number="8">Jo, jeg forsikrer dere at han ikke vil la dem vente. Men spørsmålet er: Kommer jeg, Menneskesønnen, til å finne noen som tror, den dagen jeg kommer igjen?”</verse>
				<verse number="9">En annen gang vendte Jesus seg til noen som skrøt av at de alltid fulgte Guds vilje og som så ned på andre folk. Jesus fortalte et bilde for dem, og sa:</verse>
				<verse number="10">”To menn gikk til templet for å be. En av dem var fariseer, den andre var toller.</verse>
				<verse number="11">Fariseeren sto for seg selv og ba: ’Takk Gud for at jeg ikke er en synder som alle andre, og spesielt ikke som tolleren der borte! Jeg bedrar ikke noen, jeg stjeler ikke fra andre, jeg er ikke utro i ekteskapet mitt,</verse>
				<verse number="12">jeg faster to ganger i uken, og jeg gir en tiendedel til Gud av alt jeg tjener.’</verse>
				<verse number="13">Men tolleren sto på lang avstand og våget ikke en gang å løfte blikket mot himmelen, men slo hendene for brystet i fortvilelse og ropte: ’Gud, tilgi meg, jeg er en synder!’</verse>
				<verse number="14">Jeg sier dere,” fortsatte Jesus, ”at det var han, og ikke fariseeren, som gikk hjem skyldfri innfor Gud! For den som opphøyer seg selv, skal bli ydmyket, men den som ydmyker seg selv, skal bli opphøyet.”</verse>
				<verse number="15">Noen foreldre kom bort til Jesus med sine små barn for at han skulle røre ved dem og be for dem. Men disiplene fikk se det og jaget dem bort.</verse>
				<verse number="16">Da kalte Jesus til seg barna og sa til disiplene: ”Ikke jag dem bort. La barna komme til meg, for alle som vil tilhøre Guds eget folk, må bli som dem.</verse>
				<verse number="17">Ja, jeg forsikrer dere at den som ikke blir som et lite barn, kommer slett ikke til å få tilhøre Guds eget folk.”</verse>
				<verse number="18">En betydningsfull mann, medlem i jødenes råd, spurte Jesus: ”Gode mester, hva skal jeg gjøre for å få evig liv?”</verse>
				<verse number="19">”Hvorfor kaller du meg god?” spurte Jesus. ”Det finnes bare en som er god, og det er Gud.</verse>
				<verse number="20">Og budene hans kan du allerede: ’Du skal ikke være utro i ekteskapet. Du skal ikke drepe. Du skal ikke stjele. Du skal ikke lyve eller vitne falskt. Vis respekt for foreldrene dine. ’ ”</verse>
				<verse number="21">Mannen svarte: ”Alle disse budene har jeg holdt helt siden jeg var ung.”</verse>
				<verse number="22">Da sa Jesus til ham: ”Det er bare en ting til du må gjøre: Selge alt du eier og gi pengene til de fattige. Da skal du få en skatt i himmelen. Kom etterpå og følg meg.”</verse>
				<verse number="23">Da mannen hørte dette, gikk han bedrøvet bort, for han var svært rik.</verse>
				<verse number="24">Jesus fulgte ham med øynene da han gikk og sa til disiplene: ”Hvor vanskelig er det ikke for den som har mye penger, å få tilhøre Guds eget folk!</verse>
				<verse number="25">Det er lettere for en kamel å komme seg gjennom et nåløye enn for en som er rik, til å underordne seg Gud, slik at han får tilhøre Guds eget folk.”</verse>
				<verse number="26">De som hørte dette, utbrøt: ”Hvem i all verden kan da bli frelst?”</verse>
				<verse number="27">Jesus svarte: ”Ingen, menneskelig sett. Men for Gud er alle ting mulig!”</verse>
				<verse number="28">Da sa Peter: ”Vi har forlatt alt det vi eide, for å følge deg.”</verse>
				<verse number="29">”Ja”, svarte Jesus, ”og jeg forsikrer dere at hver og en som forlater hus, kone eller mann, søsken, foreldre og barn for å få tilhøre Guds eget folk,</verse>
				<verse number="30">han skal få mangedobbelt igjen allerede her i tiden, og evig liv i den kommende verden.”</verse>
				<verse number="31">Jesus samlet sine disipler omkring seg og sa: ”Vi er nå på vei til Jerusalem, og der skal alt det som Gud har latt profetene skrive om meg, Menneskesønnen, bli til virkelighet.</verse>
				<verse number="32">Jeg vil bli forrådt og utlevert til de romerske myndighetene og kommer til å bli hånet og mishandlet. De vil spytte på meg,</verse>
				<verse number="33">piske meg og til slutt drepe meg. På den tredje dagen skal jeg igjen stå opp fra de døde.”</verse>
				<verse number="34">Men disiplene fattet ingenting. Den reelle betydningen i det Jesus forutsa, var skjult for dem. Derfor skjønte de ingenting.</verse>
				<verse number="37">Da han fikk høre at det var Jesus fra Nasaret som kom,</verse>
				<verse number="38">begynte han å rope: ”Jesus, du som skal arve kong Davids trone, ha medfølelse med meg!”</verse>
				<verse number="39">Folket som gikk foran Jesus, forsøkte å få ham til tie stille, men han ropte bare enda høyere: ”Du som skal arve kong Davids trone, ha medfølelse med meg!”</verse>
				<verse number="40">Jesus hørte dette og stanset. Han sa til folket at de skulle lede mannen fram til ham. Og han spurte ham:</verse>
				<verse number="41">”Hva vil du at jeg skal gjøre for deg?” ”Herre”, ba mannen, ”jeg vil så gjerne se igjen!”</verse>
				<verse number="42">Da sa Jesus til ham: ”Du skal se igjen! Din tro har helbredet deg.”</verse>
				<verse number="43">Og straks kunne mannen se! Så fulgte han etter Jesus og hyllet Gud, og alle som så det, æret Gud.</verse>
			</chapter>
			<chapter number="19">
				<verse number="1">Jesus kom litt etter inn i Jeriko og gikk gjennom byen.</verse>
				<verse number="2">Der bodde det en mann som het Sakkeus. Han var sjef for tollerne ved den romerske tollstasjonen, og en svært rik mann.</verse>
				<verse number="3">Sakkeus ville gjerne få et glimt av Jesus, men han var for kort til å se over folkemassen.</verse>
				<verse number="4">Derfor sprang han i forveien og klatret opp i et morbærtre nær veien for å kunne se Jesus bedre.</verse>
				<verse number="5">Da Jesus etter en stund kom fram til treet, så han opp mot Sakkeus og ropte: ”Sakkeus! Skynd deg ned, i dag vil jeg bli bedt med hjem til deg!”</verse>
				<verse number="6">Da skyndte Sakkeus seg ned og overlykkelig tok han imot Jesus.</verse>
				<verse number="7">Dette irriterte folket, og de mumlet forarget: ”Hvorfor skal han gå hjem til en slik ond og uærlig mann?”</verse>
				<verse number="8">Men Sakkeus sto fram og forklarte for Jesus: ”Herre, jeg skal gi halvdelen av det jeg eier til de fattige. Og om jeg har presset for mye toll av noen, skal jeg betale det tilbake med fire ganger så mye!”</verse>
				<verse number="9">Jesus sa til ham: ”I dag har frelsen kommet til deg og din familie, og du har blitt et ekte barn av Abraham.</verse>
				<verse number="10">For jeg, Menneskesønnen, har kommet for å lete opp og frelse det som var fortapt.”</verse>
				<verse number="11">De som sto rundt, lyttet nøye på det Jesus sa. Etter som de nå var ganske nær Jerusalem, passet han på å korrigere misforståelsen som var utbredd i folket, om at han skulle begynne å regjere som konge så snart han kom til Jerusalem. Han fortalte et nytt bilde for dem:</verse>
				<verse number="12">”En mann av kongelig slekt ga seg av sted på en lang reise for å bli kronet til konge og etterpå vende tilbake.</verse>
				<verse number="13">Før han reiste, kalte han til seg ti av tjenerne sine og betrodde hver av dem en sum penger som de skulle forvalte. Han sa: ’Dere skal satse disse pengene på noe som gir meg inntekter. Jeg er snart tilbake.’</verse>
				<verse number="14">Men landsmennene hans hatet ham, og i protest sendte de en delegasjon etter ham for å fortelle at de ikke ville ha han til konge.</verse>
				<verse number="15">Til tross for motstanden ble han noe seinere kronet til konge og kom tilbake til landet sitt. Da kalte han til seg de ti tjenere som han hadde gitt pengene og ville ha greie på hvor mye de hadde tjent på sine forretninger.</verse>
				<verse number="16">Den første mannen kom og rapporterte om en enorm fortjeneste. ’Herre, de pengene jeg fikk å forvalte, har tidoblet’ seg, sa han.</verse>
				<verse number="17">’Bra!’, utbrøt kongen. ’Du er en pålitelig tjener. Du har vist at du kan ta ansvar for lite. Derfor vil du nå få ansvaret over ti byer.’</verse>
				<verse number="18">Neste mann kunne også gi rapport om fortjeneste, fem ganger så stor som den opprinnelige summen.</verse>
				<verse number="19">Da sa herren hans til ham: ’Du skal få ansvar over fem byer.’</verse>
				<verse number="20">Men en av tjenerne leverte bare tilbake den summen han hadde fått fra begynnelsen, og forklarte: ’Jeg har oppbevart pengene uten å ta noen risiko, innpakket i et stykke tøy.</verse>
				<verse number="21">Jeg var redd for deg, herre, etter som du er en streng mann som tar ut det som ikke er ditt og som høster det du ikke har sådd.’</verse>
				<verse number="22">Da svarte kongen: ’Dine ord avslører deg. Du er en lat tjener! Om du visste at jeg var så streng, og at jeg tenkte å kreve tilbake mer enn du hadde fått,</verse>
				<verse number="23">hvorfor satte du ikke da pengene mine i banken, for da hadde jeg i det minste fått rente?’</verse>
				<verse number="24">Så vendte han seg til de andre som sto der: ’Ta pengene fra ham og gi dem til den mannen som tidoblet summen han fikk.’</verse>
				<verse number="25">’Men herre’, sa de, ’han har jo allerede nok!’</verse>
				<verse number="26">’Det stemmer’, sa kongen. ’Men jeg forsikrer dere at den som forvalter rett det han har fått, han skal få mer, mens den ansvarsløse skal bli tatt ifra også det lille han har.</verse>
				<verse number="27">Og fiendene mine, de som ikke ville ha meg til konge, de skal dere føre bort og henrette for meg.’ ”</verse>
				<verse number="28">Da Jesus hadde avsluttet denne fortellingen, ledet han reisefølget videre mot Jerusalem.</verse>
				<verse number="29">De kom nær byene Betfage og Betania ved Oljeberget, og han sendte av sted to av disiplene</verse>
				<verse number="30">og sa: ”Gå til byen som ligger rett framfor dere. Vel inne i byen vil dere finne et ungt esel som står bundet, et dyr som ingen har ridd på ennå. Løs eselet og lei det hit.</verse>
				<verse number="31">Dersom noen spør hvorfor dere tar eselet, skal dere bare si: ’Herren har bruk for det.’ ”</verse>
				<verse number="32">De to disiplene gikk da av sted og fant eselet stå på plassen akkurat som Jesus hadde sagt.</verse>
				<verse number="33">Da de holdt på å løse det, kom eierne og spurte: ”Hva gjør dere? Hvorfor tar dere eselet?”</verse>
				<verse number="34">De svarte: ”Herren har bruk for det.”</verse>
				<verse number="35">De tok eselet og førte det til Jesus. Kappene sine la de på ryggen til eselet og hjalp Jesus opp.</verse>
				<verse number="36">Da han kom ridende, bredde folket ut kappene sine som en løper foran ham.</verse>
				<verse number="37">De nærmet seg det stedet der skråningen ned fra Oljeberget begynner, satte alle i gang med å rope, synge og hylle Gud for alle de uforklarlige miraklene Jesus hadde gjort.</verse>
				<verse number="38">”Leve kongen! Vi ærer deg som er sendt av Herren! ”, jublet de. ”Gud har sluttet fred med oss! Ære til Gud i det høye!”</verse>
				<verse number="39">Men noen fariseere i folkemassen sa til ham: ”Mester, si til disiplene dine at de ikke skal rope på denne måten.”</verse>
				<verse number="40">Da svarte han: ”Jeg forsikrer dere at dersom disse tier, vil steinene rope i stedet!”</verse>
				<verse number="41">Da de kom nærmere Jerusalem, og byens skjønnhet strålte fram rett foran ham, brast Jesus i gråt.</verse>
				<verse number="42">”Tenk om du i dag hadde forstått hvordan du kunne få fred”, sa han. ”Men nå er det for seint, freden er utenfor rekkevidde.</verse>
				<verse number="43">Det skal komme en tid da fiendene dine beleirer deg, omringer deg og angriper deg fra alle hold.</verse>
				<verse number="44">De skal jevne deg med jorden, og innbyggerne blir drept. Ja, det skal ikke bli stein tilbake på stein, fordi du ikke tok imot den anledningen som Gud ga deg.”</verse>
				<verse number="45">Inne i byen gikk Jesus opp på tempelplassen og drev bort kjøpmennene som holdt til der.</verse>
				<verse number="46">Han ropte til dem: ”Gud har sagt i Skriften: ’Mitt hus skal være et sted der folket kan be.’ Men dere har gjort det til ’et oppholdssted for tyver og kjeltringer’.”</verse>
				<verse number="47">Etter dette underviste han hver dag på tempelplassen. Øversteprestene, de skriftlærde og alle folkets ledere forsøkte å finne en måte å rydde ham av veien på.</verse>
				<verse number="48">De visste ikke hvordan de skulle gå fram, for han var avholdt av hele folket, og alle ville høre på ham.</verse>
			</chapter>
			<chapter number="20">
				<verse number="1">En dag da Jesus underviste folket på tempelplassen og talte til dem om det glade budskapet fra Gud, kom øversteprestene, de skriftlærde og folkets ledere bort til ham.</verse>
				<verse number="2">De forlangte å få vite hvilken rett han hadde til å gjøre alt det han gjorde, og hvem som hadde gitt ham dette oppdraget.</verse>
				<verse number="3">”Det skal jeg snart si dere”, sa Jesus, ”dersom bare dere først svarer meg på et annet spørsmål.</verse>
				<verse number="4">Hva mener dere om dette: Var døperen Johannes sin dåp fra Gud eller ikke?”</verse>
				<verse number="5">De begynte straks å diskutere med hverandre og sa: ”Dersom vi sier at det var på Guds befaling, da kommer han til å spørre hvorfor vi ikke trodde på ham.</verse>
				<verse number="6">Men om vi sier at Gud ikke hadde sendt ham, da kommer folket til å steine oss. De er jo helt overbevist om at Johannes var en profet som bar fram Guds budskap.”</verse>
				<verse number="7">Derfor svarte de til slutt: ”Vi vet ikke.”</verse>
				<verse number="8">Da sa Jesus: ”I så tilfelle sier heller ikke jeg hvem som har gitt meg i oppdrag å gjøre det jeg gjør.”</verse>
				<verse number="9">Jesus vendte seg til folket og fortalte et bilde for dem. Han sa: ”En mann plantet en vingård og forpaktet den ut til noen som dyrket druer mens han selv reiste til utlandet og var borte i mange år.</verse>
				<verse number="10">Da tiden for å høste var inne, sendte han en av tjenerne sine til forpakterne for å hente den delen av avlingen som var hans. Men de overfalt tjeneren og sendte ham tomhendt tilbake.</verse>
				<verse number="11">Eieren sendte da en annen tjener, det samme gjentok seg med ham. Han ble mishandlet, forulempet og ble sendt bort uten å ha fått noe.</verse>
				<verse number="12">Også en tredje tjener ble sendt, men også ham skamslo de og jaget bort.</verse>
				<verse number="13">’Hva skal jeg gjøre?’ sa eieren. ’Jo, nå vet jeg det! Jeg sender min egen elskede sønn. Han må de vel ha respekt for.’</verse>
				<verse number="14">Men da forpakterne fikk se sønnen, sa de til hverandre: ’Her kommer han som skal arve hele vingården. Kom så dreper vi ham og legger selv beslag på den!’</verse>
				<verse number="15">De dro sønnen ut av vingården og drepte ham.” ”Hva tror dere eieren gjør med disse forpakterne?” spurte Jesus.</verse>
				<verse number="16">”Jo, han vil selv komme dit, og da henretter han de kriminelle bøllene og gir vingården til andre.” Da folket hørte dette, protesterte de høylytt: ”Nei! Det kommer aldri til å skje!”</verse>
				<verse number="17">Men Jesus møtte blikket deres og sa: ”Hva betyr det som står i Skriften: ’Den steinen som ikke var brukbar for bygningsmennene, den har blitt til selve hjørnesteinen.’</verse>
				<verse number="18">Den som snubler på denne steinen, blir skadet, og den som denne steinen faller på, blir fullstendig knust. ”</verse>
				<verse number="19">Øversteprestene og de skriftlærde ville arrestere Jesus direkte, etter som de forsto at det var dem han siktet til i sin fortelling, men de var redde for folket.</verse>
				<verse number="20">Mens myndighetene holdt Jesus under oppsikt og ventet på sin anledning, sendte de noen menn som skulle late som om de var nøye med å følge Guds vilje, men i virkeligheten var de ute etter å ta Jesus for noe de kunne arrestere ham for. De ville etterpå overgi ham til de romerske myndighetene.</verse>
				<verse number="21">”Mester”, sa de til ham. ”Vi vet hvor ærlig du er når du underviser. Du gir ikke etter for det andre mener og tenker, men sier rett ut det som er Guds vilje.</verse>
				<verse number="22">Fortell oss nå om det er rett eller galt å betale skatt til den romerske keiseren?”</verse>
				<verse number="23">Jesus gjennomskuet den listige falskheten deres og sa:</verse>
				<verse number="24">”Vis meg en romersk mynt. Hvem sitt bilde er det på den, og hvem sin signatur står under?” ”Keiseren”, svarte de.</verse>
				<verse number="25">”Da så”, sa han, ”gi keiseren det som er hans. Men det som tilhører Gud, det skal dere gi til Gud.”</verse>
				<verse number="26">De klarte altså ikke å sette ham fast for noe av det han sa mens folket hørte på. Tvert imot var de så overrasket over svarene hans, at de ble helt tause.</verse>
				<verse number="27">Noen saddukeere oppsøkte ham. Det er de som påstår at de døde ikke skal stå opp igjen, og derfor spurte de:</verse>
				<verse number="28">”Mester, i Moseloven står det at om en mann dør barnløs, da skal broren hans gifte seg med enken og passe på at den døde får en sønn som kan gi ham etterkommere.</verse>
				<verse number="29">Nå var det en familie med sju brødre. Den eldste giftet seg og døde barnløs.</verse>
				<verse number="30">Da giftet bror nummer to seg med enken, men heller ikke han fikk noen barn.</verse>
				<verse number="31">På samme måten gikk det med den tredje, og så fortsatte det til alle sju hadde vært gift med henne og var døde uten å etterlate seg noen barn.</verse>
				<verse number="32">Til slutt døde også kvinnen.</verse>
				<verse number="33">Hva skal skje med henne når de døde står opp igjen? Hvem sin kone blir hun da? Alle sju har jo vært gift med henne!”</verse>
				<verse number="36">De skal heller ikke dø, men blir som englene. De er Guds barn, for de har stått opp fra de døde til et nytt liv.</verse>
				<verse number="37">At de døde står opp beviser Moses når han forteller om hvordan Gud viste seg for ham i den brennende tornebusken. Han kaller Gud for Abrahams, Isaks og Jakobs Gud.</verse>
				<verse number="38">Gud er altså ikke en gud for døde, men for levende. Alle mennesker er levende for ham. ”</verse>
				<verse number="39">”Det var bra svart, Mester”, sa noen av de skriftlærde som sto der.</verse>
				<verse number="40">Og nå våget ingen å stille flere spørsmål til ham.</verse>
				<verse number="41">Jesus spurte: ”Hvordan kan dere påstå at Messias, den lovede kongen, er etterkommer av kong David?</verse>
				<verse number="42">David selv skrev jo i Salmenes bok: ’Gud sa til min Herre: Kom og sitt på min høyre side for å regjere,</verse>
				<verse number="43">til jeg har lagt dine fiender som en skammel under føttene dine.’</verse>
				<verse number="44">Mener dere virkelig at David ville kalle en av sine etterkommere for Herre?”</verse>
				<verse number="45">Mens folket lyttet, vendte Jesus seg mot disiplene og sa:</verse>
				<verse number="46">”Ta dere i vare for de skriftlærde, som elsker å gå omkring i lange kapper og gjerne vil bli hilst med respekt på torget. Ved gudstjenestene tar de plassene på fremste rekke, og de elsker å sitte på hedersplassene under festene.</verse>
				<verse number="47">I sin griskhet bedrar de hjelpeløse enker og tar alt de eier, mens de later som om de lever etter Guds vilje ved å be lange bønner når andre kan høre på. Derfor kommer Gud til å straffe dem desto hardere.”</verse>
			</chapter>
			<chapter number="21">
				<verse number="1">Mens Jesus sto i templet, så han de rike som la gavene sine i offerkisten.</verse>
				<verse number="2">Da kom det en fattig enke fram og la ned to koppermynter.</verse>
				<verse number="3">Da sa han: ”Tro meg, denne fattige enken ga mer enn alle de andre.</verse>
				<verse number="4">De tok bare litt av sin overflod og la i offerkisten. Hun derimot, som er så fattig, la alt det hun hadde å leve av i kisten.”</verse>
				<verse number="5">Noen av disiplene begynte nå å snakke om templet med alle sine vakre steiner og kostbare gaver som folket hadde gitt.</verse>
				<verse number="6">Jesus sa: ”Det drøyer ikke lenge før alt det dere her ser, skal bli jevnet med jorden, stein skal ikke bli tilbake på stein.”</verse>
				<verse number="7">”Mester, når skal dette skje?” spurte de forskrekket. ”Hva blir tegnet som viser at det begynner å skje?”</verse>
				<verse number="8">Han svarte: ”Vær på vakt så ingen lurer dere! Mange vil komme i mitt navn og påstå at de er Messias, den lovede kongen. De vil si: ’Slutten er nær.’ Ikke tro på det de sier!</verse>
				<verse number="9">Og når dere får høre om krig og uroligheter, skal dere ikke bli grepet av panikk. Det må først bli krig, det betyr ikke at slutten er kommet.</verse>
				<verse number="10">Folk og land vil reise seg mot hverandre.</verse>
				<verse number="11">Det blir kraftige jordskjelv, epidemier og sultekatastrofer på det ene stedet etter det andre. Fryktelige ting skal skje, og store tegn vil vise seg på himmelen.</verse>
				<verse number="12">Men før alt dette skjer, vil myndighetene ta dere til fange og forfølge dere. Dere vil bli stilt for domstolene i synagogene og kastet i fengsel. Dere vil bli stilt fram for makthavere og konger fordi dere tilhører meg.</verse>
				<verse number="13">Dette gir dere samtidig en sjanse til å fortelle om den troen dere har fått.</verse>
				<verse number="14">Planlegg derfor ikke i forveien hva dere skal si når de anklager dere.</verse>
				<verse number="15">Jeg skal gi dere de rette ordene, ja, dere skal få visdom og klarsyn, slik at ingen av motstanderne kan svare tilbake.</verse>
				<verse number="16">Dere vil til og med bli angitt av dem som står dere nærmest, av foreldrene, søsken, slektninger og venner, og noen av dere kommer til å bli drept.</verse>
				<verse number="17">Alle vil hate dere fordi dere tilhører meg.</verse>
				<verse number="18">Men Gud skal beskyttet dere. Ikke et hårstrå på hodet skal gå tapt.</verse>
				<verse number="19">Stå fast og hold ut, så skal dere vinne det evige livet.</verse>
				<verse number="20">Den dagen dere ser Jerusalem omringet av armeer, da vet dere at ødeleggelsen av byen er nær.</verse>
				<verse number="21">Da må de som er i Judea, rømme opp i fjellene. De som er i Jerusalem, må forlate byen så fort som mulig, og ingen som er utenfor byen, må gå inn i den.</verse>
				<verse number="22">Da har tiden kommet for Guds dom. Alt det som Gud har forutsagt i Skriften vil bli virkelighet.</verse>
				<verse number="23">Stakkers de kvinnene som er gravide når denne tiden kommer, og stakkars de mødrene som ammer barna sine! Det vil bli stor nød i landet, og Guds sinne vil ramme folket.</verse>
				<verse number="24">Mange vil bli brutalt drept, og resten vil bli ført bort som fanger til all verdens land. Jerusalem skal bli okkupert av fremmede folk, som vil ha kontroll over byen til Gud gjør slutt på deres regjeringstid.</verse>
				<verse number="25">Merkelige tegn vil vise seg i solen, månen og stjernene. På jorden vil folkene bli grepet av angst og uro når hav og flodbølger drønner.</verse>
				<verse number="26">Menneskene vil gå under av redsel og skrekk for det som vil ramme verden, for universets krefter vil bli rokket.</verse>
				<verse number="27">Da skal de få se meg, Menneskesønnen, komme på skyene med makt og stor herlighet.</verse>
				<verse number="28">Men når dere ser alt dette skje, da rett dere opp og fatt mot, for da er befrielsen nær.”</verse>
				<verse number="29">Jesus fortsatte å forklare det han mente ved å bruke et nytt bilde. Han sa: ”Legg merke til fikentreet, eller hvilken som helst annen sort tre.</verse>
				<verse number="30">Når bladene begynner å springe ut, vet dere at sommeren snart er her.</verse>
				<verse number="31">På samme måten kan dere vite at Guds nye verden snart er her, når dere ser tegnene skje.</verse>
				<verse number="32">Jeg forsikrer dere at denne slekten skal ikke gå under før alt dette skjer.</verse>
				<verse number="33">Himmelen og jorden skal forsvinne, men mine ord skal gjelde for evig tid.</verse>
				<verse number="36">Vær alltid beredt. Be om at dere må få kraft til å styre unna de vanskelighetene som venter, slik at dere kan møte meg, Menneskesønnen, uten frykt.”</verse>
			</chapter>
			<chapter number="22">
				<verse number="1">Nå nærmet påskehøytiden seg.</verse>
				<verse number="2">Øversteprestene og de skriftlærde søkte fortsatt etter en måte å bli kvitt Jesus på. Men de ville drepe han i all hemmelighet, etter som de var redde for reaksjonen fra folket.</verse>
				<verse number="3">Da for Satan inn i Judas Iskariot, han som var en av Jesu tolv disipler.</verse>
				<verse number="4">Judas gikk til øversteprestene og offiserene ved tempelvakten for å diskutere hvordan han kunne overgi Jesus til dem.</verse>
				<verse number="5">De ble svært glade og tilbød ham en sum penger,</verse>
				<verse number="6">noe han straks aksepterte. Fra det øyeblikket av søkte han etter en anledning til å forråde Jesus.</verse>
				<verse number="7">Så kom den første dagen i påskehøytiden, den dagen da påskelammet skulle bli slaktet.</verse>
				<verse number="8">Jesus sendte to av disiplene, Peter og Johannes, av sted og sa: ”Gå og gjør i stand påskemåltidet, slik at vi kan spise det sammen.”</verse>
				<verse number="9">”Hvor vil du at vi skal ordne det til?” spurte de.</verse>
				<verse number="10">Han svarte: ”Når dere kommer inn i Jerusalem, vil dere straks støte på en mann som bærer en vannkrukke på hodet. Følg etter ham til det huset der han går inn i.</verse>
				<verse number="11">Si til mannen som eier huset: ’Vår Mester undrer seg på hvor det rommet er der han kan spise påskemåltidet sammen med disiplene sine.’</verse>
				<verse number="12">Da vil mannen ta dere med opp en trapp til et stort rom der det allerede er dekket. Gjør i stand måltidet der.”</verse>
				<verse number="13">De gikk av sted og fant at alt var akkurat slik som Jesus hadde sagt, og de ordnet med påskemåltidet.</verse>
				<verse number="14">Da det seinere var tid for å spise påskemåltidet, slo Jesus og hans tolv disipler seg ned ved bordet.</verse>
				<verse number="15">Han sa: ”Jeg har lengtet så inderlig etter å få spise dette påskemåltidet med dere før mine lidelser begynner.</verse>
				<verse number="16">For jeg sier dere at nå kommer jeg ikke til å spise det før vi skal feire den fullkomne påsken i Guds nye verden. ”</verse>
				<verse number="17">Han tok et beger vin, og da han hadde takket Gud for vinen, sa han: ”Ta dette og del det mellom dere.</verse>
				<verse number="18">Jeg forsikrer dere at fra og med nå skal jeg ikke drikke vin igjen, før Gud regjerer i sin nye verden. ”</verse>
				<verse number="19">Etter dette tok han et brød, og da han hadde takket Gud for det, brøt han det i biter og ga det til disiplene og sa: ”Dette er kroppen min som skal bli ofret for dere. Dette måltid skal feires til minne om min lidelse og død.”</verse>
				<verse number="20">Etter måltidet tok han på samme måten begeret med vinen og sa: ”Dette beger er den nye pakten mellom Gud og menneskene, en pakt som blir inngått ved at blodet mitt blir ofret for dere.</verse>
				<verse number="21">Men her ved bordet finnes en mann som kommer til å forråde meg, og det til tross for at han spiser sammen med meg.</verse>
				<verse number="22">For jeg, Menneskesønnen, må dø. Det er en del av Guds plan. Men ulykken vil ramme det mennesket som forråder meg!”</verse>
				<verse number="23">Da begynte disiplene å spørre hverandre om hvem i all verden som kunne finne på noe slikt.</verse>
				<verse number="24">Etter en stund gikk disiplene i stedet over til å diskutere hvem av dem som var å anse som den største.</verse>
				<verse number="25">Da sa Jesus: ”I denne verden opptrer konger og makthavere som tyranner, og vil på toppen av det hele bli hyllet som ’folkets beskytter’!</verse>
				<verse number="26">Men slik må det ikke være blant dere. Den av dere som vil være den største, skal være minst av alle. Den som vil være leder, skal være de andre sin tjener.</verse>
				<verse number="27">I denne verden blir den som spiser ved bordet, regnet som større enn den som tjener ved bordet. Men følg mitt eksempel. Jeg er som en tjener blant dere.</verse>
				<verse number="30">Da skal dere få spise og drikke ved mitt bord i den nye verden. Dere skal få sitte på troner og dømme Israels tolv stammer.</verse>
				<verse number="31">Simon, min venn, Satan har krevd å få teste dere for å se om troen er ekte hos dere.</verse>
				<verse number="32">Jeg har bedt for deg at du ikke fullstendig skal miste troen. Når du har angret og vendt om til meg igjen, da skal du styrke troen hos brødrene dine.”</verse>
				<verse number="33">Simon Peter svarte: ”Herre, jeg er beredt til både å gå i fengsel og å dø for deg.”</verse>
				<verse number="34">Jesus sa: ”Peter, jeg sier deg, før hanen rekker å gale i morgen tidlig, kommer du tre ganger til å fornekte at du kjenner meg.”</verse>
				<verse number="35">Jesus spurte: ”Da jeg sendte dere ut og dere verken hadde penger, bagasje eller ekstra klær med dere, manglet dere da noe?” ”Nei, ingenting”, svarte de.</verse>
				<verse number="36">”Men nå”, sa han, ”skal dere ta med dere både penger og bagasje. Dersom dere ikke har noe sverd, da må dere selge klærne og kjøp et.</verse>
				<verse number="37">For jeg forsikrer dere at disse ordene i Skriften vil bli virkelighet ved det som skjer med meg: ’Han ble regnet som en forbryter’. Ja, alt som Gud har forutsagt om meg, vil nå bli sluttført.”</verse>
				<verse number="38">”Herre”, svarte de, ”vi har to sverd.” ”Det rekker”, sa Jesus.</verse>
				<verse number="39">Jesus dro fra byen sammen med disiplene og gikk som vanlig til Oljeberget.</verse>
				<verse number="40">Der sa han til dem: ”Be til Far i himmelen slik at fristelsene ikke vinner seier over dere.”</verse>
				<verse number="41">Selv gikk han et lite stykke lenger bort og falt på kne og ba:</verse>
				<verse number="42">”Far i himmelen, om det er mulig, da la meg slippe de lidelsene som venter, men la det bli som du vil, ikke som jeg vil.”</verse>
				<verse number="43">En engel fra himmelen viste seg og ga ham ny kraft.</verse>
				<verse number="44">Angsten tiltok, og han ba så intensivt at svetten hans falt tung til jorden som dråper av blod.</verse>
				<verse number="45">Til slutt reiste han seg og gikk tilbake til disiplene og oppdaget at de hadde sovnet utmattet av sorg.</verse>
				<verse number="46">Da sa han: ”Hvordan kan dere sove nå! Reis dere og be om at fristelsene ikke må vinne seier over dere.”</verse>
				<verse number="47">Mens Jesus fortsatt, snakket kom en stor flokk menn ledet av Judas, en av de tolv nærmeste disiplene, for å lete etter Jesus. Judas gikk fram til Jesus for å gi ham et velkomstkyss.</verse>
				<verse number="48">Men Jesus sa: ”Judas, hvordan kan du forråde meg, Menneskesønnen, med et kyss?”</verse>
				<verse number="49">Da de andre disiplene forsto hva som holdt på å skje, spurte de: ”Herre, skal vi forsvare oss? Vi har jo våre sverd!”</verse>
				<verse number="50">Og en av dem slo til mot øverstepresten sin tjener og hogg det høyre øret av ham.</verse>
				<verse number="51">Men Jesus sa: ”Ikke noe mer vold!” Så rørte han ved øret til mannen og leget ham.</verse>
				<verse number="52">Jesus vendte seg til øversteprestene, offiserene ved tempelvakten og folkets ledere som hadde kommet dit for å fange ham, og sa: ”Er jeg en så farlig forbryter at dere var tvunget til å bevæpne dere med sverd og køller for å fange meg?</verse>
				<verse number="53">Hvorfor arresterte dere meg ikke på tempelplassen? Dag etter dag var jeg sammen med dere der uten at dere rørte meg. Nå er det tid for dere til å handle, nå har mørkets makter fått fritt spillerom.”</verse>
				<verse number="54">Da grep de Jesus og førte ham til øverstepresten sitt hus. Peter fulgte med på avstand.</verse>
				<verse number="55">Inne på gårdsplassen gjorde de opp en ild for å varme seg og satte seg rundt den. Peter slo seg ned midt iblant de andre.</verse>
				<verse number="56">En tjenestejente la merke til ham i lysskinnet og begynte å se nærmere på ham. Til slutt sa hun: ”Denne mannen var også sammen med Jesus!”</verse>
				<verse number="57">Peter protesterte og sa: ”Nei, jeg kjenner ikke den mannen.”</verse>
				<verse number="58">Etter en stund fikk en annen øye på ham og sa: ”Du er jo også en av dem!” ”Nei, det er jeg ikke”, svarte Peter.</verse>
				<verse number="59">Omtrent en time seinere var det en tredje som påsto: ”Jeg er sikker på at denne fyren er en av disiplene til Jesus, han er jo fra Galilea.”</verse>
				<verse number="60">Men Peter sa: ”Hva prater du om? Jeg forstår ikke hva du mener.” Akkurat som han sa dette, gol hanen.</verse>
				<verse number="61">I samme øyeblikk vendte Herren Jesus seg om og så på Peter. Plutselig kom Peter til å huske hva Herren hadde sagt til ham: ”Før hanen galer i morgen tidlig, skal du fornekte meg tre ganger.”</verse>
				<verse number="62">Han gikk ut fra gårdsplassen og gråt i dyp fortvilelse.</verse>
				<verse number="65">De forulempet ham på det verste.</verse>
				<verse number="66">Tidlig neste morgen samlet Det jødiske rådet seg, det vil si folkets ledere, øversteprestene og de skriftlærde. De hentet Jesus og stilte ham for rådet,</verse>
				<verse number="67">og spurte ham: ”Er du Messias, den lovede kongen? Si oss som det er!” Han svarte: ”Dersom jeg sier ja, da vil dere ikke tro meg.</verse>
				<verse number="68">Og om jeg begynner å spørre dere om noe, da vil dere ikke svare meg.</verse>
				<verse number="69">Men fra nå av kommer jeg, Menneskesønnen, til å sitte på Guds høyre side og regjere sammen med ham som har all makt. ”</verse>
				<verse number="70">Opprørt skrek alle sammen: ”Påstår du altså at du er Guds sønn?” Jesus svarte: ”Det er dere selv som kaller meg det.”</verse>
				<verse number="71">Da skrek de igjen: ”Vi trenger så visst ingen flere vitner. Nå har vi hørt ham selv si det.”</verse>
			</chapter>
			<chapter number="23">
				<verse number="1">Hele Det jødiske rådet brøt opp og førte Jesus til Pilatus, som var den romerske landshøvdingen.</verse>
				<verse number="2">Der begynte de straks å anklage ham og si: ”Denne mannen leder folket vårt vill. Han påstår at vi ikke skal betale skatt til den romerske keiseren, og han gir seg ut for å være Messias, den lovede kongen.”</verse>
				<verse number="3">Da spurte Pilatus ham: ”Er du jødenes konge?” Jesus svarte: ”Det er du selv som kaller meg dette.”</verse>
				<verse number="4">Pilatus vendte seg da til øversteprestene og folket og sa: ”Jeg kan ikke finne at denne mannen er skyldig i noen forbrytelse.”</verse>
				<verse number="5">Men de forsterket anklagen og sa: ”Han egger opp folket til opprør mot staten med den undervisningen han driver over hele landet, fra Galilea og helt hit til Jerusalem.”</verse>
				<verse number="6">Da Pilatus hørte dette, spurte han: ”Er mannen fra Galilea?”</verse>
				<verse number="7">Da han fikk greie på at dette stemte, sendte han Jesus til Herodes, kongen over Galilea, som akkurat da befant seg i Jerusalem.</verse>
				<verse number="8">Herodes ble svært glad over å få treffe Jesus. Han hadde hørt mye om ham og håpet å få se at han gjorde et mirakel.</verse>
				<verse number="9">Herodes stilte spørsmål på spørsmål til Jesus, men Jesus svarte ham ikke.</verse>
				<verse number="10">I mens sto øversteprestene og de skriftlærde der og fortsatte med sine grove anklager.</verse>
				<verse number="11">Til slutt begynte Herodes og soldatene hans å håne og gjøre narr av Jesus. De satte på ham en kongelig kappe og sendte ham tilbake til Pilatus.</verse>
				<verse number="12">Fra den dagen av ble Herodes og Pilatus venner med hverandre. Før hadde de vært fiender.</verse>
				<verse number="13">Nå kalte Pilatus sammen øversteprestene, medlemmene i Det jødiske rådet og folket.</verse>
				<verse number="14">Han sa: ”Dere har ført denne mannen til meg og anklaget ham for å lede et opprør mot den romerske staten. Jeg har nøye forhørt ham om disse tingene i deres egen nærhet og finner ham ikke skyldig i anklagene dere fører mot ham.</verse>
				<verse number="15">Herodes har kommet til det samme resultat og har derfor sendt ham tilbake hit. Ingenting som denne mannen har gjort, gir meg noen anledning til å dømme ham til døden.</verse>
				<verse number="16">Derfor vil jeg bare la ham piske og etterpå slippe ham fri.”</verse>
				<verse number="18">Da begynte hele folkemassen å skrike: ”Drep han, og slipp i stedet Barabbas fri!”</verse>
				<verse number="19">Barabbas satt i fengsel for mord og for å ha ledet et opprør i Jerusalem.</verse>
				<verse number="20">Enda en gang forsøkte Pilatus å diskutere med dem for han ville gjerne slippe Jesus fri.</verse>
				<verse number="21">Men de ropte uten stans: ”Spikre ham fast på et kors, spikre ham fast på et kors!”</verse>
				<verse number="22">For tredje gangen spurte Pilatus: ”Hva ondt har han gjort? Jeg har ikke funnet noen grunn til å dømme ham til døden. Jeg kommer bare til å piske ham og siden la ham gå.”</verse>
				<verse number="25">Han gjorde som folket forlangte og satte Barabbas fri, han som var anklaget for opprør og mord. Men Jesus overlot han til soldatene sine, slik at folket kunne få viljen sin med ham.</verse>
				<verse number="26">På veien til stedet der henrettelsen skulle skje, grep soldatene fatt i en mann fra Kyréne som het Simon. Han var på vei til Jerusalem fra landsbygden, og de tvang ham til å ta korset på seg og bære det etter Jesus.</verse>
				<verse number="27">En stor folkemasse fulgte etter Jesus. Blant de andre var mange sørgende og gråtende kvinner.</verse>
				<verse number="28">Jesus vendte seg til dem og sa: ”Jerusalems døtre! Gråt ikke over meg, men gråt over dere selv og barna deres.</verse>
				<verse number="29">Det kommer en tid, da de skal si: ’Lykkelige er de barnløse, de kvinnene som aldri har født barn eller diet noen.’</verse>
				<verse number="30">Da skal menneskene si til fjellene og høydene: ’Fall over oss og skjul oss.’</verse>
				<verse number="31">For om de gjør på denne måten mot meg som er det grønne treet, hva vil ikke da skje med dere som er det tørre treet?”</verse>
				<verse number="34">Han ba med disse ordene: ”Far i himmelen, forlat disse menneskene, for de vet ikke hva de gjør.” Soldatene kastet terning om klærne hans og delte dem mellom seg.</verse>
				<verse number="35">Folkemassen sto og så på, og medlemmene i Det jødiske rådet flirte av ham og hånte ham. ”Han var litt av en mester til å hjelpe andre”, sa de. ”Nå kan han vel hjelpe seg selv, dersom han da virkelig er Messias, den utvalgte kongen som Gud har lovet å sende.”</verse>
				<verse number="36">Også soldatene hånte ham. De rakte sur vin til ham for at han kunne drikke</verse>
				<verse number="37">og ropte til ham: ”Dersom du nå er jødenes konge, da hjelp deg selv!”</verse>
				<verse number="38">Det var nemlig satt opp en plakat over Jesus der det sto: ”Dette er jødenes konge”.</verse>
				<verse number="39">En av forbryterne som hang ved siden av Jesus, hånte ham også og sa: ”Er det ikke du som er Messias, den lovede kongen? Bevis det nå ved å redde både deg selv og oss!”</verse>
				<verse number="42">Så sa han: ”Jesus, husk på meg den dagen du regjerer i Guds nye verden. ”</verse>
				<verse number="43">Jesus svarte: ”Jeg forsikrer deg at du allerede i dag skal være med meg i paradiset.”</verse>
				<verse number="44">Klokken var nå rundt tolv på dagen. Da ble det plutselig mørkt i hele landet, helt fram til klokka tre.</verse>
				<verse number="45">Solen ble fullstendig formørket, og forhenget foran Det aller helligste rommet i templet, revnet i to deler.</verse>
				<verse number="46">Samtidig ropte Jesus med kraftig stemme: ”Far i himmelen, i dine hender overgir jeg min Ånd”. Med disse ordene sluttet han å puste.</verse>
				<verse number="47">Den romerske offiseren, som så det som skjedde, hyllet Gud og sa: ”Han må virkelig ha vært en mann som levde etter Guds vilje.”</verse>
				<verse number="48">Da folket, som hadde samlet for å se på henrettelsen, så det som skjedde, slo de seg for brystet i sorg og forferdelse og gikk hjem.</verse>
				<verse number="49">Men alle vennene hans, også de kvinnene som hadde fulgt med ham fra Galilea, sto på avstand og så alt sammen.</verse>
				<verse number="50">Nå var det en mann som het Josef og var medlem i Det jødiske rådet. Han var en god mann som levde etter Guds vilje,</verse>
				<verse number="51">og han hadde ikke støttet de andre religiøse lederne sin beslutning og handling. Han var fra byen Arimatea i Judea og ventet med iver på at Gud skulle begynne å regjere blant menneskene.</verse>
				<verse number="52">Denne Josef gikk til Pilatus og ba om å få ta hånd om kroppen til Jesus.</verse>
				<verse number="53">Han tok seinere ned kroppen fra korset og svøpte den i lintøy og la den i en ny, ubrukt grav, som var hogget ut i fjellet.</verse>
				<verse number="54">Alt dette skjedde seint på fredagen, like før hviledagen skulle begynne.</verse>
				<verse number="55">Kvinnene som hadde fulgt med Jesus fra Galilea, gikk etter Josef og så hvor han la kroppen i graven.</verse>
				<verse number="56">Senere gikk de hjem og gjorde i stand en salve av urter og oljer for å kunne stelle kroppen til Jesus. Men da solen gikk ned og det ble hviledag, holdt de seg i ro, slik som det er bestemt i Moseloven.</verse>
			</chapter>
			<chapter number="24">
				<verse number="1">Tidlig på søndag morgenen, mens solen var i ferd med å gå opp, gikk kvinnene til graven med salven de hadde gjort i stand.</verse>
				<verse number="2">Der fikk de se at steinen som hadde dekket åpningen, var blitt rullet til siden.</verse>
				<verse number="3">Da de gikk inn i graven, kunne de ikke finne kroppen til Herren Jesus.</verse>
				<verse number="4">Kvinnene sto helt forvirret og visste ikke hva de skulle tro. Plutselig viste det seg to menn i skinnende hvite klær.</verse>
				<verse number="5">Kvinnene ble forskrekket og bøyde seg med ansiktet mot jorden. Mennene spurte: ”Hvorfor leter dere blant de døde etter han som er levende?</verse>
				<verse number="6">Han er ikke her. Han er blitt levende igjen. Husker dere ikke det han sa til dere da han ennå var i Galilea?</verse>
				<verse number="7">At han, Menneskesønnen, vil bli utlevert til onde mennesker og bli henrettet på et kors, men at han på den tredje dagen skulle stå opp igjen fra de døde?”</verse>
				<verse number="8">Da husket de på at Jesus hadde sagt dette.</verse>
				<verse number="9">De skyndte seg av sted for å fortelle disiplene og alle de andre det som hadde skjedd.</verse>
				<verse number="10">Kvinnene som hadde gått til graven, var Maria Magdalena, Johanna, og Maria, som var mor til Jakob, og flere andre. Alle fortalte den samme fantastiske historien til de elleve som Jesus hadde valgt seg ut til disipler.</verse>
				<verse number="11">Mennene syntes det hørtes ut som tomt snakk og trodde ikke på det.</verse>
				<verse number="12">Peter tok seg likevel det bryet og sprang av sted til graven for å se etter. Da han bøyde seg ned og så inn i gravkammeret, så han ikke noe annet enn lintøyet som lå der. Forundret over det som hadde skjedd, gikk han fra graven.</verse>
				<verse number="13">Samme dagen var to av disiplene på vei til byen Emmaus, som ligger drøyt en mil fra Jerusalem.</verse>
				<verse number="14">De gikk og samtalte med hverandre om alt det som hadde skjedd de siste dagene.</verse>
				<verse number="15">Plutselig, mens de gikk der og snakket, kom Jesus selv og slo følge med dem.</verse>
				<verse number="16">Selv om de så ham, var det et eller annet som hindret dem fra å kjenne ham igjen.</verse>
				<verse number="17">”Hva er det dere går her og diskuterer så ivrig?” undret han. Da stanset de brått opp og så på ham med sorg i blikket.</verse>
				<verse number="18">En av mennene, han som het Kleopas, svarte: ”Du må være den eneste som har vært i Jerusalem og ikke har hørt om det som har skjedd der de siste dagene.”</verse>
				<verse number="19">”Hva er det som har skjedd?” fortsatte Jesus. ”Dette med Jesus fra Nasaret”, sa de. ”Han var en profet som var helt fantastisk til å gjøre tydelig Guds budskap for alle. Og han gjorde store mirakler ved Guds kraft og var høyt elsket av både Gud og mennesker.</verse>
				<verse number="20">Men øversteprestene og medlemmene i Det jødiske rådet arresterte ham og utleverte ham til romerne, som dømte ham til døden og spikret ham fast på et kors.</verse>
				<verse number="21">Vi håpet så inderlig at han skulle være den som kunne sette fri Israel! I dag er det tredje dagen siden alt dette skjedde.</verse>
				<verse number="22">Nå er vi helt i sjokk, for noen av kvinnene i vår gruppe gikk nemlig ut til graven tidlig på morgenen i dag.</verse>
				<verse number="23">Da de kom tilbake fortalte de at kroppen til Jesus ikke lenger var å finne der. De hadde sett engler som sa at han var levende!</verse>
				<verse number="24">Noen i gruppen vår løp derfor dit for å se etter, og faktum er at kroppen var borte. Akkurat som kvinnene hadde sagt, men Jesus så de ikke noe til.”</verse>
				<verse number="25">Da sa Jesus: ”Tenk så lite dere skjønner! Hvor vanskelig dere har for å tro på det som Gud har forutsagt ved profetene sine.</verse>
				<verse number="26">Har han ikke gjort kjent at Messias, den lovede kongen, måtte gå gjennom disse lidelsene og etterpå bli æret og opphøyd?”</verse>
				<verse number="27">Så siterte han avsnitt for avsnitt av det som Moses og alle profetene hadde skrevet. Han forklarte hva Gud hadde sagt om Messias i alle bøkene som er samlet i Skriften.</verse>
				<verse number="28">På dette tidspunktet var de nesten kommet fram til byen Emmaus, og det så ut som om Jesus hadde tenkt å gå videre.</verse>
				<verse number="29">De stoppet ham og ba innstendig: ”Stans over natten hos oss. Det begynner jo allerede å bli mørkt.” Da fulgte Jesus med dem hjem.</verse>
				<verse number="30">Da de hadde slått seg ned ved bordet for å spise, tok han brødet og takket Gud for maten, brøt brødet i biter og rakte det til de andre.</verse>
				<verse number="31">Plutselig ble øynene deres åpnet, og de kjente ham igjen. Men i samme øyeblikk var han borte.</verse>
				<verse number="32">De sa til hverandre: ”Ja visst, kjente vi det ikke som ild som brant i oss, da han snakket til oss på veien og forklarte Skriften for oss?”</verse>
				<verse number="33">Uten å miste et sekund skyndte de seg tilbake til Jerusalem der disiplene og de andre som fulgte Jesus, var samlet.</verse>
				<verse number="34">Disse tok imot mennene med ordene: ”Herren har virkelig stått opp! Han har vist seg for Peter!”</verse>
				<verse number="35">Da fortalte de to disiplene som kom fra Emmaus, om hvordan Jesus hadde vist seg for dem på veien, og hvordan de hadde kjent ham igjen da han brøt brødet.</verse>
				<verse number="36">Mens de fortsatt holdt på å fortelle, sto Jesus plutselig midt iblant dem og sa: ”Fred være med dere alle.”</verse>
				<verse number="37">Men de ble fryktelig redde og trodde at det var et spøkelse.</verse>
				<verse number="38">”Hvorfor er dere redde?” spurte Jesus. ”Hvorfor tviler dere på at det er jeg?</verse>
				<verse number="39">Se på hendene mine og føttene mine! Dere kan selv se at det er jeg. Kjenn på meg! Dersom jeg var en Ånd, da ville jeg jo ikke ha noen kropp.”</verse>
				<verse number="40">Mens han snakket, viste han hendene og føttene sine.</verse>
				<verse number="41">Fortsatt var de tvilende og fylt av en blanding av glede og forbauselse. Da spurte han: ”Har dere noe å spise?”</verse>
				<verse number="42">De ga ham en bit stekt fisk.</verse>
				<verse number="43">Den spiste han mens de så på.</verse>
				<verse number="44">Han sa til disiplene: ”Kan dere ikke huske at jeg forklarte, mens jeg ennå var hos dere, at alt som Gud hadde forutsagt om meg i Skriften, både i Moseloven, hos profetene og i salmene, måtte bli til virkelighet?”</verse>
				<verse number="47">Og ved at han tar på seg straffen menneskene hadde fortjent, skal hver og en som angrer syndene sine og tror på ham, få tilgivelse. Dette tilbudet skal bli spredd til alle folk, og har altså sin begynnelse i Jerusalem.’</verse>
				<verse number="48">Alt dette skal dere fortelle videre til andre.</verse>
				<verse number="49">Jeg skal sende Guds Ånd til dere, akkurat som min Far i himmelen har lovet. Dere skal bli her i Jerusalem til Ånden er kommet og har fylt dere med kraft fra Gud.”</verse>
				<verse number="50">Senere tok Jesus med seg disiplene ut av byen og gikk et stykke mot Betania. Der løftet han hendene mot himmelen og ba Gud om å gi dem alt godt.</verse>
				<verse number="51">Mens han ba for alle sine, dro han fra dem og ble tatt opp til himmelen.</verse>
				<verse number="52">Disiplene falt på kne og tilba ham og vendte så tilbake til Jerusalem fylt av en enorm glede.</verse>
				<verse number="53">De var stadig i templet og hyllet Gud.</verse>
			</chapter>
		</book>
		<book number="43">
			<chapter number="1">
				<verse number="1">Ved tidenes begynnelse var allerede Ordet. Ordet var hos Gud, og Ordet var Gud.</verse>
				<verse number="2">Han var hos Gud allerede ved tidenes begynnelse.</verse>
				<verse number="3">Gud lot ham skape alt som finnes til. Det finnes ikke noe som ikke har blitt skapt av ham.</verse>
				<verse number="4">Alt liv kommer fra ham, og livet hans er lyset for menneskene.</verse>
				<verse number="5">Hans lys skinner i mørket, og mørket kan aldri slokke det.</verse>
				<verse number="6">Gud sendte døperen Johannes</verse>
				<verse number="7">for å fortelle om lyset, slik at alle kunne begynne å tro på grunn av budskapet hans.</verse>
				<verse number="8">Johannes var ikke lyset. Han var bare den som skulle gjøre lyset kjent.</verse>
				<verse number="9">Det sanne lyset, han som er hele menneskehetens lys, skulle nå komme inn i verden.</verse>
				<verse number="10">Men til tross for at Gud hadde betrodd ham å skape verden, så kjente ikke verden ham igjen da han kom.</verse>
				<verse number="11">Ikke en gang i hans eget land og blant hans eget folk tok de imot ham.</verse>
				<verse number="12">Men alle de som tok imot ham, ga han retten til å bli Guds barn. Ja, alle som tror på ham, får den samme retten.</verse>
				<verse number="13">De blir født på nytt, men ikke gjennom noen fysisk fødsel som et resultat av menneskelige følelser og handlinger. Nei, de blir født av Gud selv.</verse>
				<verse number="14">Og Ordet ble menneske og levde blant oss her på jorden. Vi så hans herlighet, den herlighet som den eneste Sønnen har fått fra sin Far i himmelen. Gjennom Sønnen har vi lært å kjenne Far i himmelen og hans kjærlighet og tilgivelse.</verse>
				<verse number="15">Døperen Johannes talte om Sønnen og ropte til folket: ”Det var ham jeg talte om da jeg sa: ’Han som kommer etter meg, betyr mer enn jeg, for han var til før jeg ble til. ’ ”</verse>
				<verse number="16">Ja, han var fylt av kjærlighet og tilgivelse, og gang på gang har vi fått oppleve hans godhet mot oss.</verse>
				<verse number="17">Moses ga oss loven. Det er ved Jesus Kristus, den lovede kongen, som vi har lært å kjenne Gud og hans kjærlighet og tilgivelse.</verse>
				<verse number="18">Ingen har noen gang sett Gud, men hans eneste Sønn, som selv er Gud og er nær Far i himmelen, han har vist oss hvem han er.</verse>
				<verse number="21">”Hvem er du da?” spurte de. ”Er du Elia?” ”Nei”, svarte han. ”Er du profeten som skulle komme og holde fram Guds budskap?” ”Nei”, svarte han.</verse>
				<verse number="22">Da sa de: ”Fortell oss hvem du er! Noe svar må vi kunne gi til dem som har sendt oss. Hva sier du om deg selv?”</verse>
				<verse number="23">Johannes svarte ved å sitere det Gud har sagt om ham ved profeten Jesaja. Han sa: ”Jeg er en stemme som roper i ørkenen: ’Gjør veien rett for Herren! ’ ”</verse>
				<verse number="24">De som var blitt sendt ut av fariseerne,</verse>
				<verse number="25">spurte ham: ”Hvorfor døper du folk dersom du verken er Messias eller Elia eller den profeten som Gud skulle sende?”</verse>
				<verse number="26">Johannes svarte: ”Jeg døper dere med vann, men midt iblant dere står en som dere ikke kjenner.</verse>
				<verse number="27">Han er den som kommer etter meg, og han er så mektig at jeg ikke en gang er verdig til å knytte opp remmene på sandalene hans.”</verse>
				<verse number="28">Dette skjedde i Betania, en by på den andre siden av elven Jordan der Johannes døpte.</verse>
				<verse number="29">Neste dag fikk døperen Johannes se Jesus komme mot seg, og han sa: ”Der er Guds lam, han som tar bort synden hos menneskene.</verse>
				<verse number="30">Det var om ham jeg talte da jeg sa: ’Etter meg kommer en som betyr mer enn jeg, for han var til før jeg ble til.’</verse>
				<verse number="31">Jeg visste ikke på forhånd hvem han var, men jeg er kommet for å døpe med vann, slik at Israels folk skal se hvem han er.”</verse>
				<verse number="32">Johannes fortalte: ”Jeg så Guds Ånd komme ned fra himmelen som en due og bli over han.</verse>
				<verse number="33">Jeg visste ikke på forhånd hvem han var, men da Gud sendte meg for å døpe med vann, sa han til meg: ’Når du ser Ånden komme ned og bli over en person, da vet du at han er den som døper med min Hellige Ånd.’</verse>
				<verse number="34">Jeg så at dette skjedde, og derfor kan jeg vitne om at han er Guds sønn.”</verse>
				<verse number="35">Dagen etter sto døperen Johannes der igjen med to av disiplene.</verse>
				<verse number="36">Da Jesus kom gående forbi så Johannes på han og sa: ”Der er Guds lam!”</verse>
				<verse number="37">De to disiplene til Johannes hørte dette og begynte å følge etter Jesus.</verse>
				<verse number="38">Jesus vendte seg om og så at de fulgte etter ham, og han spurte: ”Er det noe dere vil?” De svarte: ”Rabbi, som betyr mester, hvor bor du?”</verse>
				<verse number="39">Jesus sa: ”Kom, bli med meg og se.” De gikk med ham til det stedet der han bodde. Klokken var rundt fire på ettermiddagen da de fulgte med, og de ble hos ham til kvelden.</verse>
				<verse number="40">Den ene av de to som hadde hørt det Johannes sa, og seinere fulgt etter Jesus, var Andreas, Simon Peter sin bror.</verse>
				<verse number="41">Det første Andreas etterpå gjorde var å lete opp sin bror Simon. Da han fant ham, sa han: ”Vi har funnet Messias, den lovede kongen”. Messias betyr den som er salvet.</verse>
				<verse number="42">Han tok med seg broren til Jesus. Jesus så på Simon og sa: ”Du er Simon, sønn av Johannes. Du skal få navnet Peter, som betyr klippen. ”</verse>
				<verse number="43">Dagen etterpå tenkte Jesus å gå til Galilea. Da møtte han Filip og sa til han: ”Kom og bli min disippel.”</verse>
				<verse number="44">Filip var fra Betsaida, som var Andreas og Peter sin hjemby.</verse>
				<verse number="45">Filip gikk for å lete opp Natanael og sa til ham: ”Vi har funnet den mannen som Moseloven og profetene skriver om. Han heter Jesus og er sønn til Josef fra Nasaret.”</verse>
				<verse number="46">”Nasaret!” utbrøt Natanael. ”Kan det komme noe godt fra Nasaret?” ”Kom og undersøk selv”, svarte Filip.</verse>
				<verse number="47">Da Jesus så Natanael nærme seg, sa han: ”Se der, her kommer en ærlig og oppriktig mann, en ekte israelitt.”</verse>
				<verse number="48">”Hvordan kan du kjenne meg?” undret Natanael. Jesus svarte: ”Jeg så deg under fikentreet før Filip fant deg.”</verse>
				<verse number="49">Da utbrøt Natanael: ”Mester, du er Guds sønn, Israels konge!”</verse>
				<verse number="50">Jesus sa til ham: ”Tror du dette bare fordi jeg sa at jeg så deg under fikentreet? Du kommer til å få større bevis enn som så.</verse>
				<verse number="51">Jeg forsikrer at dere skal få se himmelen åpen og Guds engler stige ned og stige opp over meg, Menneskesønnen.”</verse>
			</chapter>
			<chapter number="2">
				<verse number="1">To dager seinere ble det holdt et bryllup i byen Kana i Galilea. Maria, mor til Jesus, var der.</verse>
				<verse number="2">Jesus og disiplene var også innbudt.</verse>
				<verse number="3">Midt under bryllupsfesten tok vinen slutt. Maria gikk da til Jesus og fortalte ham dette.</verse>
				<verse number="4">”La meg være i fred, mor”, svarte han. ”Den tiden som Gud har bestemt til å gjøre kjent hvorfor jeg er kommet, er ennå ikke inne.”</verse>
				<verse number="5">Mor hans sa til tjenerne: ”Gjør nøyaktig det han sier til dere.”</verse>
				<verse number="6">I huset var det seks store krukker hogget i stein. De ble brukt ved de jødiske seremoniene for renselse og rommet omkring 100 liter hver.</verse>
				<verse number="9">Verten smakte på vannet, som nå hadde blitt forandret til vin. Etter som han ikke visste hvor det kom fra, bare tjenerne kjente til det, kalte han på brudgommen og sa:</verse>
				<verse number="10">”Dette er en utsøkt vin. Du gjør virkelig ikke som alle andre og venter med den dårlige vinen til gjestene begynner bli påvirket. Du har spart den beste vinen til slutt.”</verse>
				<verse number="11">Gjennom dette miraklet i Kana i Galilea viste Jesus for første gang offentlig sin guddommelige makt, og disiplene ble overbevist om at han var sendt av Gud.</verse>
				<verse number="12">Etter bryllupet gikk Jesus til Kapernaum sammen med sin mor, sine brødre og disiplene. De stanset der noen dager.</verse>
				<verse number="13">Da den jødiske påskehøytiden nærmet seg, gikk Jesus til Jerusalem.</verse>
				<verse number="14">På tempelplassen fikk han se kjøpmennene som solgte okser, sauer og duer, og de som satt og vekslet penger.</verse>
				<verse number="15">Jesus surret seg en pisk av tau og drev alle selgerne ut fra tempelplassen sammen med sauene og oksene. Han raste pengestablene til vekslerne og veltet bordene deres,</verse>
				<verse number="16">Så gikk han bort til mennene som solgte duer og sa: ”Ta med alt dere har dratt inn og forsvinn herfra! Gjør ikke huset til min Far i himmelen om til en markedsplass!”</verse>
				<verse number="17">Da kom disiplene til å huske at det står i Skriften: ”Omsorgen for ditt hus skal brenne som en ild i meg.”</verse>
				<verse number="18">De religiøse lederne sa til Jesus: ”Om Gud virkelig har gitt deg i oppdrag å gjøre dette, da må du bevise det ved å gjøre et mirakel.”</verse>
				<verse number="19">”Det skal jeg gjøre”, svarte Jesus. ”Riv ned dette templet, og jeg skal bygg det opp igjen på tre dager.”</verse>
				<verse number="20">”Hva!” ropte de. ”Det tok 46 år å bygge dette templet, og du påstår at du kan gjenreise det på tre dager.”</verse>
				<verse number="21">Men det templet som Jesus snakket om, var hans egen kropp.</verse>
				<verse number="22">Da han seinere sto opp fra de døde, kom disiplene til å huske på at han hadde sagt dette, og de trodde på det som Gud hadde forutsagt i Skriften og på det budskapet de hadde hørt fra Jesus selv.</verse>
				<verse number="23">Takket være de miraklene han gjorde i Jerusalem i påskehøytiden, begynte mange å tro at han virkelig var sendt av Gud.</verse>
			</chapter>
			<chapter number="3">
				<verse number="3">Jesus svarte: ”Jeg forsikrer deg at den som ikke blir født på nytt, får aldri oppleve hva det betyr å tilhøre Guds eget folk.”</verse>
				<verse number="4">”Bli født på nytt!” utbrøt Nikodemus. ”Hva mener du? En voksen person kan vel ikke en gang til komme inn i sin mors mage og bli født på nytt?”</verse>
				<verse number="5">Jesus svarte: ”Jeg forsikrer deg at den som ikke blir født av vann og Ånd, får slett ikke tilhøre Guds eget folk.</verse>
				<verse number="6">Mennesker kan føde fram fysisk liv, men Guds Ånd føder fram åndelig liv.</verse>
				<verse number="7">Ikke vær forundret over at jeg sier at menneskene må bli født på nytt.</verse>
				<verse number="8">Guds Ånd er som vinden. Ingen kan si hvor den kommer fra eller hvor den tar veien, men alle kan høre at den suser, og vi kan se virkningen den gjør. Slik er det også når et menneske blir født av Guds Ånd.”</verse>
				<verse number="9">”Men hvordan er dette mulig?” spurte Nikodemus.</verse>
				<verse number="10">Jesus svarte: ”Du er en jødisk lærer som blir både rost og æret og likevel forstår du ikke dette.</verse>
				<verse number="11">Jeg forsikrer deg at det vi sier, er slikt vi vet og har sett, og likevel tror dere oss ikke.</verse>
				<verse number="12">Men om dere ikke tror når jeg forteller om de ting som skjer her på jorden, hvordan skal dere da kunne tro når jeg sier noe om det som skjer i himmelen?</verse>
				<verse number="13">Ingen mennesker har vært i himmelen, bortsett fra jeg, Menneskesønnen, som har kommet derfra.</verse>
				<verse number="14">På samme måten som Moses hengte opp slangen som var laget av kopper i ørkenen, slik må jeg, Menneskesønnen, bli løftet opp,</verse>
				<verse number="15">for at alle som tror på meg, skal få evig liv.</verse>
				<verse number="16">Gud elsket jo menneskene så høyt at han ga sin eneste Sønn, for at alle som tror på ham, ikke skal gå fortapt, men ha evig liv.</verse>
				<verse number="17">Det var ikke for å dømme noen at Gud sendte sin sønn til verden, men Sønnen kom hit for å frelse hver enkelt.</verse>
				<verse number="18">Alle som tror på Sønnen, blir ikke dømt. Men de som ikke tror på ham, er allerede dømt, etter som de ikke tror på Guds eneste Sønn.</verse>
				<verse number="19">Grunnen til at de blir dømt er at da lyset fra himmelen kom ned til jorden, viste det seg at menneskene elsket mørket høyere enn lyset fordi handlingene deres var onde.</verse>
				<verse number="20">Den som gjør det som er ondt, han hater lyset. Han holder seg borte fra lyset, slik at syndene hans ikke skal bli avslørt.</verse>
				<verse number="21">Den derimot som gjør det som er rett, han trekkes mot lyset for at alle skal se at han gjør det som Gud vil.”</verse>
				<verse number="22">Jesus reiste fra Jerusalem sammen med disiplene, men de stanset en tid i Judea og døpte der.</verse>
				<verse number="23">Samtidig døpte også Johannes. Han holdt til ved Ainon, nær Salim. Der var det rikelig med vann. Mange mennesker kom til ham for å bli døpt.</verse>
				<verse number="24">Dette var før Johannes hadde blitt satt i fengsel.</verse>
				<verse number="25">En dag kom det en jødisk mann til disiplene av Johannes og begynte å diskutere om forskjellige seremonier for renselse.</verse>
				<verse number="26">Johannes sine disipler gikk da til han og sa: ”Mester, den mannen som var sammen med deg på den andre siden av elven Jordan, han som du fortalte om til folket, han døper også. Og nå går alle til ham i stedet for å komme til oss.”</verse>
				<verse number="27">Johannes svarte: ”Dersom alle går til ham, er det fordi at Gud lar det skje.</verse>
				<verse number="28">Dere vet selv at jeg klart og tydelig har sagt til dere at jeg ikke er Messias, den lovede kongen. Jeg er sendt ut for å forberede veien for ham. Det er hele min oppgave.</verse>
				<verse number="29">Folket blir dratt mot ham på samme måten som bruden blir dratt mot sin brudgom. Brudgommens venn blir glad av å stå og høre stemmen til brudgommen. Jeg er brudgommens venn, og nå er gleden min fullkommen.</verse>
				<verse number="30">Det er som det skal være at folket hører mer og mer på ham, og mindre og mindre på meg.</verse>
				<verse number="31">Han har kommet ned fra himmelen og er derfor større enn alle andre. Jeg er født her på jorden, og min forstand er begrenset til det jordiske.</verse>
				<verse number="32">Han har kommet ned fra himmelen og forteller om det han har sett og hørt, og likevel tror ingen på det han sier.</verse>
				<verse number="33">Den som tror på det han sier, han erkjenner at Gud taler sannhet.</verse>
				<verse number="34">Denne mannen, som er sendt av Gud, bringer Guds budskap. Gud har fylt ham med sin Ånd.</verse>
				<verse number="35">Far i himmelen elsker Sønnen og har gitt ham makt over alle ting.</verse>
				<verse number="36">Den som tror på Guds, sønn har evig liv. Den som nekter å være lydig mot Sønnen, han mister det evige livet, og blir fortsatt under Guds dom.”</verse>
			</chapter>
			<chapter number="4">
				<verse number="4">På veien dit ble han tvunget til å reise gjennom Samaria.</verse>
				<verse number="5">Etter en tid kom han til byen Sykar som ligger nær den jordteigen som Jakob ga sønnen sin Josef.</verse>
				<verse number="6">Der ligger også Jakobs brønn. Etter som det var mitt på dagen og Jesus var trøtt av den lange reisen, satte han seg ved brønnen.</verse>
				<verse number="7">Da kom en samaritansk kvinne for å hente vann. Jesus ba henne: ”Gi meg litt å drikke.”</verse>
				<verse number="8">Han var alene akkurat da, for disiplene hadde gått inn i byen for å kjøpe mat.</verse>
				<verse number="9">Kvinnen ble svært forbauset, for jødene ville ikke ha noe med samaritanene å gjøre. Hun sa: ”Du som er jøde, hvorfor spør du en samaritansk kvinne om vann?”</verse>
				<verse number="10">Jesus svarte: ”Dersom du visste hvilken fantastisk gave Gud har i bakhånd for deg, og dersom du forsto hvem jeg er, da ville du i stedet ha spurt meg, og jeg ville ha gitt deg levende vann.”</verse>
				<verse number="11">”Men, herre, du har jo verken tau eller bøtte”, sa hun, ”og brønnen er dyp. Hvor skal du få levende vann fra?</verse>
				<verse number="12">Du er vel ikke større enn vår stamfar Jakob som ga oss denne brønnen? Kan du gi meg bedre vann enn det som han, sønnene og husdyrene hans drakk av?”</verse>
				<verse number="13">Jesus svarte: ”Den som drikker av dette vannet, blir snart tørst igjen.</verse>
				<verse number="14">Men den som drikker av det vannet jeg gir, blir aldri tørst igjen, for mitt vann blir en uuttømmelig kilde i ham som sprudler fram og gir evig liv.”</verse>
				<verse number="15">”Herre”, sa kvinnen. ”Gi meg av det vannet, slik at jeg aldri mer blir tørst og kan slippe å gå ut hit for å hente vann.”</verse>
				<verse number="16">Jesus sa: ”Gå og hent mannen din.”</verse>
				<verse number="19">”Herre”, sa kvinnen. ”Du må være en profet, etter som du med Guds hjelp kan avsløre noe slikt.</verse>
				<verse number="20">Si meg hvorfor dere jøder påstår at Jerusalem er det eneste stedet der vi kan tilbe Gud, mens vi som er samaritaner, sier at vi skal tilbe på dette fjellet der forfedrene våre alltid har tilbedt?”</verse>
				<verse number="25">Kvinnen sa: ”Ja, jeg vet at Messias, den lovede kongen, en gang skal komme, og når han kommer, vil han forklare alt for oss.”</verse>
				<verse number="26">Jesus sa til henne: ”Det er jeg, han som du snakker med.”</verse>
				<verse number="27">I samme øyeblikk kom disiplene tilbake. De ble mer enn overrasket da de så at han snakket med en kvinne, men ingen spurte ham hvorfor han snakket med henne eller hva de pratet om.</verse>
				<verse number="28">Kvinnen satte igjen sin vannbøtte ved brønnen og gikk tilbake til byen og sa til alle:</verse>
				<verse number="29">”Kom så får dere treffe en mann som var i stand til å si meg alt det jeg har gjort! Jeg undrer meg på om han ikke må være Messias, den lovede kongen.”</verse>
				<verse number="30">Folket strømmet ut fra byen for å treffe Jesus.</verse>
				<verse number="31">Imens ville disiplene gi Jesus noe å spise.</verse>
				<verse number="32">Men han sa: ”Jeg har mat som dere ikke kjenner til.”</verse>
				<verse number="33">Disiplene sa da til hverandre: ”Kan noen ha kommet hit og gitt ham mat?”</verse>
				<verse number="34">Da forklarte Jesus: ”Min mat er å gjøre hans vilje som har sendt meg og å fullføre det oppdraget han har gitt meg.</verse>
				<verse number="35">Dere sier at kornet ikke er modent før om fire måneder. Men jeg sier: Se dere omkring. Åkrene har allerede lysnet i fargen og er modne for skuronnen.</verse>
				<verse number="36">De høstfolkene som fører mennesker til evig liv skal få god lønn. Tenk hvilken glede som venter både den som sår og den som høster!</verse>
				<verse number="37">For her gjelder ordspråket: En sår og en annen høster.</verse>
				<verse number="38">Jeg har sendt dere ut for å høste der dere ikke har sådd. Andre har utført arbeidet, og dere skal få lønn for strevet dere har hatt.”</verse>
				<verse number="39">Mange samaritaner fra byen Sykar hadde blitt overbeviste om at Jesus var sendt av Gud da de hørte kvinnen si: ”Han var i stand til å si meg alt det jeg har gjort.”</verse>
				<verse number="40">Da de kom ut til ham, ba de om at han måtte stanse i byen, og han ble der i to dager.</verse>
				<verse number="41">Da de fikk høre ordene fra hans egen munn, var det enda flere som begynte å tro på ham.</verse>
				<verse number="42">De sa til kvinnen: ”Nå er det ikke lenger det du fortalte oss som får oss til å tro. Nei, nå har vi selv hørt ham og forstått at han virkelig er den som skal frelse menneskene.”</verse>
				<verse number="43">Etter to dager fortsatte Jesus til Galilea.</verse>
				<verse number="44">Han hadde selv sagt at en profet som bringer Guds budskap blir respektert over alt, bortsett fra på sitt eget hjemsted.</verse>
				<verse number="45">Nå tok galileerne imot ham med åpne armer, etter som de hadde vært i Jerusalem under påskehøytiden og sett alle miraklene hans.</verse>
				<verse number="46">Mens han reiste rundt i Galilea, kom han også tilbake til byen Kana, der han en gang hadde forandret vann til vin. En mann i den kongelige tjenesten hadde på denne tiden en sønn som lå alvorlig syk i byen Kapernaum.</verse>
				<verse number="47">Da mannen fikk høre at Jesus hadde kommet fra Judea og var i Galilea, gikk han til Kana for å treffe Jesus. Han ba ham om å følge med til Kapernaum for å helbrede gutten hans som lå døende.</verse>
				<verse number="48">Jesus spurte: ”Kan dere virkelig ikke tro på meg dersom dere ikke til stadighet får se mirakler?”</verse>
				<verse number="49">Men mannen ba: ”Herre, kom før gutten min dør.”</verse>
				<verse number="50">Da sa Jesus til han: ”Gå hjem igjen. Sønnen din lever.” Og mannen trodde på det Jesus sa og gikk hjem.</verse>
				<verse number="51">Mens han fortsatt var på veien ble han møtt av tjenerne sine som meldte at gutten levde og var frisk.</verse>
				<verse number="52">Han spurte ved hvilken tid på dagen gutten hadde begynt bli bedre, og de svarte: ”I går ettermiddag rundt klokka ett forsvant plutselig feberen.”</verse>
				<verse number="53">Da forsto faren at det hadde skjedd i samme øyeblikk som Jesus hadde sagt til ham: ”Din sønn lever.” Og tjenestemannen og alle i huset hans begynte å tro på Jesus.</verse>
				<verse number="54">Dette var det andre miraklet Jesus gjorde, og han gjorde det mens han var på vei fra Judea til Galilea.</verse>
			</chapter>
			<chapter number="5">
				<verse number="1">Litt seinere gikk Jesus til Jerusalem for å delta i en av de jødiske høytidene.</verse>
				<verse number="2">Inne i byen, nær Saueporten, var det en dam som på arameisk blir kalt Betesda, og den har fem bueganger.</verse>
				<verse number="3">Mange lamme og blinde og andre som var handikappet lå i disse buegangene [og ventet på at vannet skulle komme i bevegelse.</verse>
				<verse number="4">En Herrens engel steg nemlig nå og da ned i dammen og rørte opp vannet. Den første som steg ned i dammen etter at vannet var blitt rørt opp, ble frisk, samme hvilken sykdom han enn led av.]</verse>
				<verse number="5">En av dem som lå der, var en mann som hadde vært lam i 38 år.</verse>
				<verse number="6">Da Jesus så han og fikk vite at han hadde vært syk så lenge, spurte han mannen: ”Vil du bli frisk?”</verse>
				<verse number="7">”Herre, det er nok umulig”, sa mannen. ”Jeg har ingen som kan hjelper meg ned i dammen når vannet kommer i bevegelse. Mens jeg ennå er på vei, rekker noen andre ut i vannet før meg.”</verse>
				<verse number="8">Da sa Jesus til ham: ”Reis deg opp, ta liggematten din og gå!”</verse>
				<verse number="9">Straks ble mannen frisk, og han rullet sammen liggematten og gikk av sted. Dette skjedde på hviledagen.</verse>
				<verse number="10">Derfor protesterte de religiøse lederne. De sa til mannen som var blitt helbredet: ”Du får ikke lov til å arbeide på hviledagen. Det er forbudt å bære liggematten din!”</verse>
				<verse number="11">Mannen svarte: ”Han som gjorde meg frisk sa til meg at jeg skulle ta liggematten og gå.”</verse>
				<verse number="12">Da spurte de: ”Hvem sa til deg at du skulle bære liggematten?”</verse>
				<verse number="13">Men han visste det ikke, for Jesus hadde forsvunnet fra stedet etter som det samlet seg mye folk.</verse>
				<verse number="14">Senere møtte Jesus mannen i templet og sa til ham: ”Nå er du frisk. Ikke synd mer, for at det ikke skal hende deg noe verre.”</verse>
				<verse number="15">Mannen gikk til de religiøse lederne og fortalte at det var Jesus som hadde gjort ham frisk.</verse>
				<verse number="16">Fra og med nå begynte de religiøse lederne å forfølge Jesus. De mente han hadde arbeidet på hviledagen$1 ved å helbrede en syk mann.</verse>
				<verse number="17">Jesus sa: ”Min Far i himmelen er uavbrutt i arbeid og derfor arbeider også jeg.”</verse>
				<verse number="18">Da ble de religiøse lederne enda mer ivrige etter å drepe ham. Ikke bare gjorde han ugyldig Guds befaling om å hvile på den sjuende dagen, men i tillegg snakket han om Gud som sin far. Gjennom dette hadde han jo gjort seg lik med Gud.</verse>
				<verse number="19">Jesus sa: ”Jeg forsikrer dere at Sønnen kan ikke gjøre noe av seg selv. Han gjør bare det som han ser sin Far i himmelen gjøre. Det Far i himmelen gjør, det gjør også Sønnen.</verse>
				<verse number="20">Far i himmelen elsker Sønnen og viser ham alt det han gjør. Han skal la Sønnen gjøre enda større mirakler, så store at alle blir forbløffet.</verse>
				<verse number="21">Sønnen skal gi evig liv til hvem han vil, på samme måten som Far i himmelen vekker opp døde og gir dem liv.</verse>
				<verse number="22">Far i himmelen har overlatt retten til å dømme til Sønnen.</verse>
				<verse number="23">Alle skal ære Sønnen på samme måten som de ærer Far i himmelen. Men om dere nekter å ære Sønnen, da ærer dere heller ikke Far i himmelen som har sendt ham.</verse>
				<verse number="24">Jeg forsikrer dere at den som hører budskapet mitt og tror på ham som har sendt meg, han har evig liv. Han kommer ikke til å bli dømt for syndene sine, men har allerede gått over fra døden til det evige livet.</verse>
				<verse number="25">Ja, jeg forsikrer dere at det kommer en dag, ja den er faktisk allerede her og nå, da de døde skal høre Guds sønns stemme. De som hører den, skal få liv.</verse>
				<verse number="26">Far i himmelen har liv i seg selv, og han har også gitt Sønnen liv i seg selv.</verse>
				<verse number="27">Han har gitt meg rett til å dømme alle mennesker, etter som jeg er Menneskesønnen.</verse>
				<verse number="28">Bli ikke forskrekket. Det kommer en dag da alle som ligger i sine graver, skal høre min stemme.</verse>
				<verse number="29">De skal stå opp fra de døde. De som har gjort det gode, skal få evig liv, og de som har gjort det onde, skal bli dømt.</verse>
				<verse number="30">Jeg kan ikke gjøre noe av meg selv. Jeg dømmer ikke før jeg har lyttet til min Far i himmelen. Dommen min er rettferdig, etter som jeg ikke dømmer etter min egen vilje, men etter hans vilje som har sendt meg.”</verse>
				<verse number="31">Jesus fortsatte: ”Om jeg sier hvem jeg er, uten at noen bekrefter det jeg sier, da beviser det ingenting.</verse>
				<verse number="32">Det finnes en som kan vitne om hvem jeg er, og det er døperen Johannes, og jeg kan forsikre at det han sier om meg, er sant.</verse>
				<verse number="33">Dere sendte selv folk til ham for å høre da han fortalte sannheten om meg.</verse>
				<verse number="34">Jeg har ikke noe behov for å høre det menneskene mener om meg, men jeg forteller dette for at dere skal tro på meg og bli frelst.</verse>
				<verse number="35">Johannes var et skinnende lys som lyste klart en tid, og dere kunne glede dere i hans lys.</verse>
				<verse number="36">Ja, Johannes fortalte hvem jeg er. Men det finnes et enda sterkere bevis på hvem jeg er. Det er undervisningen min og mine mirakler. De inngår i det oppdraget som min Far i himmelen ga meg å fullføre. De beviser at han har sendt meg.</verse>
				<verse number="37">Ja, min Far i himmelen har selv fortalt hvem jeg er, men dere har ikke hørt stemmen hans eller sett ansiktet hans.</verse>
				<verse number="38">Dere har ikke tatt imot budskapet hans, for dere tror ikke på meg, han som min Far i himmelen har sendt.</verse>
				<verse number="39">Dere studerer i Skriften, etter som dere tror at den gir dere evig liv. Men til tross for at det nettopp er i Skriften Gud forteller hvem jeg er,</verse>
				<verse number="40">så nekter dere å komme til meg for å få evig liv.</verse>
				<verse number="43">Jeg har blitt sendt hit av min Far i himmelen, og dere nekter å ta imot meg. Men om noen opptrer på egen hånd, da tar dere imot ham.</verse>
				<verse number="44">Det eneste dere er interessert i, er å bli æret av hverandre. Dere bryr dere ikke om dere blir godkjent av ham som er den eneste sanne. Gud. Synes dere det er noe rart at dere ikke kan tro!</verse>
				<verse number="45">Det er ikke jeg som en dag skal anklage dere for min Far i himmelen. Nei, det skal Moses gjøre! Dere tror at dere skal bli reddet ved å følge Moseloven.</verse>
				<verse number="46">Dersom dere virkelig trodde på det Moses har skrevet, da ville dere også tro på meg, for det er meg han har skrevet om.</verse>
				<verse number="47">Etter som dere ikke tror på det han har skrevet, tror dere heller ikke på det jeg sier.”</verse>
			</chapter>
			<chapter number="6">
				<verse number="1">Senere dro Jesus over til den andre siden av Genesaretsjøen, som også blir kalt Tiberiassjøen.</verse>
				<verse number="2">En stor folkemasse fulgte etter ham over alt der han gikk, for de hadde sett at Jesus helbredet de syke.</verse>
				<verse number="3">Jesus gikk nå opp på et fjell og satte seg der med disiplene.</verse>
				<verse number="4">Det var dagene før påske, som er jødene sin store høytid.</verse>
				<verse number="5">Da Jesus så seg omkring og merket at mange hadde fulgt etter ham, vendte han seg til Filip og sa: ”Filip, hvor kan vi kjøpe brød slik at alle disse menneskene får noe å spise?”</verse>
				<verse number="6">Dette sa han for å teste Filip. Selv var han helt klar over hva han ville gjøre.</verse>
				<verse number="7">Filip svarte: ”Det ville koste en formue og likevel vil ikke alle bli mette.”</verse>
				<verse number="8">En annen av disiplene, Andreas, som var bror til Simon Peter, sa:</verse>
				<verse number="9">”Det finnes en gutt her som har fem kornbrød og to fisker, men det forslår lite til så mange.”</verse>
				<verse number="10">Da sa Jesus: ”Si til alle at de skal sette seg.” Det vokste mye gress der, og alle slo seg ned. Det var omkring 5 000 menn. I tillegg kom kvinner og barn.</verse>
				<verse number="11">Jesus tok brødene, takket Gud og delte ut til folket. Etterpå ga han alle av fiskene, så mye de ville ha.</verse>
				<verse number="12">Da alle hadde spist seg mette, sa han til disiplene: ”Nå kan dere samle sammen det som er blitt til overs, slik at ikke noe går til spille.”</verse>
				<verse number="13">I utgangspunktet var det fem kornbrød, men etter at de hadde samlet opp restene som var til overs, ble det tolv fulle kurver!</verse>
				<verse number="14">Da det gikk opp for folket hvilket stort mirakel som hadde skjedd, ropte de: ”Han må være profeten som Gud skulle sende til verden med sitt budskap!”</verse>
				<verse number="15">Da Jesus forsto at folket tenkte å tvinge ham til å følge med for at de kunne gjøre ham til konge over Israel, trakk han seg unna. Han gikk høyere opp i fjellet og søkte ensomheten der.</verse>
				<verse number="16">Om kvelden gikk disiplene ned til sjøen og ventet på ham.</verse>
				<verse number="17">Da det ble helt mørkt og Jesus fortsatt ikke hadde kommet tilbake, steg de i en båt for å dra over til Kapernaum på den andre siden av sjøen.</verse>
				<verse number="18">Det drøyde ikke lenge før det begynte blåse kraftig. Bølgene gikk høyere og høyere.</verse>
				<verse number="19">Da de hadde rodd omkring en halv mil, fikk de plutselig se Jesus komme gående på vannet og nærme seg båten! De ble fryktelig redde.</verse>
				<verse number="20">Jesus ropte til dem og sa: ”Det er meg, vær ikke redde.”</verse>
				<verse number="21">Da lot de ham stige inn i båten. I samme øyeblikk var båten framme der de skulle.</verse>
				<verse number="22">Neste morgen oppdaget folket som var igjen på den andre siden av sjøen, at Jesus ikke var der lenger. De visste at det bare hadde vært en båt der og at Jesus ikke hadde fulgt med i den da disiplene dro fra stedet.</verse>
				<verse number="23">Snart kom flere mindre båter fra byen Tiberias og la til i nærheten av det stedet der Herren Jesus hadde bedt bordbønnen, og alle hadde spist seg mette.</verse>
				<verse number="24">Etter som folket så at verken Jesus eller disiplene var der, steg de i båtene og seilte over sjøen til Kapernaum for å lete etter ham.</verse>
				<verse number="25">Da de fant ham på den andre siden av sjøen, spurte de: ”Mester, når kom du hit?”</verse>
				<verse number="26">Jesus svarte: ”Jeg skal si som sant er: Dere kommer ikke til meg fordi dere så meg gjøre et mirakel, men fordi jeg ga dere mat så dere ble mette.</verse>
				<verse number="27">Strev ikke bare etter den daglige maten, men strev heller for å få del i den maten som kan gi dere evig liv. Det er den maten som jeg, Menneskesønnen, kan gi dere. For Gud, Far i himmelen, har sendt meg nettopp i den hensikt.”</verse>
				<verse number="28">Da spurte de: ”Hva vil Gud at vi skal gjøre?”</verse>
				<verse number="29">Jesus svarte dem: ”Gud vil at dere skal tro på ham som Gud har sendt til jorden.”</verse>
				<verse number="30">De svarte: ”Du må vise oss et tegn dersom du vil at vi skal tro at Gud har sendt deg. Hva kan du gjøre for tegn?</verse>
				<verse number="31">Ta Moses som eksempel, han ga forfedrene våre brød hver dag da de gikk i ørkenen. Det står i Skriften: ’Han ga dem brød fra himmelen. ’  ”</verse>
				<verse number="32">Men Jesus svarte: ”Jeg forsikrer dere at det ikke var Moses som ga folket brødet, men min Far i himmelen. Og nå tilbyr han det sanne brødet fra himmelen til dere.</verse>
				<verse number="33">Det sanne brødet fra Gud er det som har kommet ned fra himmelen og gir evig liv til menneskene.”</verse>
				<verse number="34">”Herre”, sa de, ”gi oss det brødet hver dag!”</verse>
				<verse number="35">Da svarte Jesus: ”Jeg er det brødet som gir evig liv. Den som kommer til meg, skal aldri mer bli sulten. Og den som tror på meg, skal aldri mer bli tørst.</verse>
				<verse number="36">Men som jeg allerede har sagt dere, så tror dere ikke på meg til tross for at dere har sett meg.</verse>
				<verse number="37">Alle de mennesker som min Far i himmelen gir meg, de kommer til meg, og jeg vil aldri vise noen bort.</verse>
				<verse number="38">Jeg har ikke kommet ned fra himmelen for å gjøre min egen vilje, men for å gjøre viljen til ham som har sendt meg.</verse>
				<verse number="39">Hans vilje er at jeg ikke skal miste en eneste av dem som han har gitt meg, men at jeg skal vekke dem opp til evig liv på den dagen Gud skal dømme alle mennesker.</verse>
				<verse number="40">Ja, det er min Fars vilje at alle som ser Sønnen og tror på ham, skal ha evig liv. Jeg skal vekke dem opp den dagen Gud skal dømme alle mennesker.”</verse>
				<verse number="41">Folket irriterte seg over at Jesus hadde sagt: ”Jeg er det brødet som har kommet ned fra himmelen.”</verse>
				<verse number="42">De sa: ”Dette er jo bare Jesus, sønnen til Josef. Vi kjenner foreldrene hans. Hvordan kan han da påstå at han har kommet ned fra himmelen?”</verse>
				<verse number="43">Men Jesus svarte: ”Det har ingen hensikt at dere irriterer dere over dette.</verse>
				<verse number="44">Ingen kan søke meg dersom ikke min Far i himmelen, han som har sendt meg, drar ham til meg. Men den som kommer til meg, vil jeg vekke opp til evig liv den dagen Gud skal dømme alle mennesker.</verse>
				<verse number="45">Gud lot profeten Jesaja skrive: ’De skal alle bli underviste av Gud.’ Den som hører til min Far i himmelen og lærer av ham han kommer til meg.</verse>
				<verse number="46">Men ingen har noen gang sett Far i himmelen. Det er bare jeg som har sett ham, etter som jeg har kommet fra Gud.</verse>
				<verse number="47">Jeg forsikrer dere at den som tror på meg, har evig liv!</verse>
				<verse number="48">Jeg er det brød som gir liv.</verse>
				<verse number="49">Deres forfedre spiste brød i ørkenen, og de døde som alle andre.</verse>
				<verse number="50">Det brødet som kommer ned fra himmelen, virker slik at den som spiser av det, ikke dør.</verse>
				<verse number="51">Jeg er det levende brødet som har kommet ned fra himmelen. Den som spiser av dette brødet, kommer til å leve i evighet. Brødet jeg skal gi dere, er kroppen min. Jeg gir den for at menneskene skal få evig liv.”</verse>
				<verse number="52">Folket begynte da å diskutere med hverandre og sa: ”Hvordan skal han kunne gi oss kroppen sin å spise?”</verse>
				<verse number="53">Jesus sa på nytt: ”Jeg forsikrer dere, om dere ikke spiser av min, Menneskesønnen sin, kropp og drikker av blodet mitt, da kan dere ikke få evig liv.</verse>
				<verse number="54">Den som spiser av kroppen min og drikker av blodet mitt, har evig liv, og jeg vil vekke ham opp den dagen Gud skal dømme alle mennesker.</verse>
				<verse number="55">For kroppen min er den sanne mat, og blodet mitt er den sanne drikke.</verse>
				<verse number="56">Den som spiser av kroppen min og drikker av blodet mitt, skal leve med meg og jeg med ham.</verse>
				<verse number="57">Min Far i himmelen har sendt meg, og jeg lever på grunn av hans livgivende kraft. På samme måten skal den som spiser av meg, få del i min livgivende kraft.</verse>
				<verse number="58">Jeg er det brødet som har kommet ned fra himmelen. Det er ikke likt det brødet som forfedrene spiste, for de døde som alle andre. Men den som spiser av meg, det sanne brødet, han skal leve i evighet.”</verse>
				<verse number="59">Dette sa Jesus da han underviste i synagogen i Kapernaum.</verse>
				<verse number="60">Til og med mange av disiplene som hørte ham, sa: ”Nå går han for langt! Hvem kan holde ut med å høre at han snakker på denne måten?”</verse>
				<verse number="61">Jesus visste godt at disiplene irriterte seg på det han hadde sagt. Derfor sa han: ”Får dette dere til å miste troen på meg?</verse>
				<verse number="62">Hvordan skal dere da reagere når dere får se meg, Menneskesønnen, vende tilbake til himmelen?</verse>
				<verse number="63">Det er bare Guds Ånd som kan gi evig liv. Ikke noe menneske kan få til noe slikt. Det jeg nylig sa, ble formidlet ved Guds Ånd, derfor gir det dere liv.</verse>
				<verse number="64">Men det er noen av dere som ikke tror på meg.” Jesus visste fra begynnelsen av hvem som ikke trodde og hvem den personen var som skulle forråde ham.</verse>
				<verse number="65">Han fortsatte: ”Det var derfor jeg sa at ingen kan komme til meg dersom ikke min Far i himmelen gir det som gave.”</verse>
				<verse number="66">Da Jesus hadde sagt dette, dro mange disipler seg unna ham og ville ikke lenger ha med ham å gjøre.</verse>
				<verse number="67">Da vendte Jesus seg til sine tolv nærmeste disipler og spurte: ”Vil også dere forlate meg?”</verse>
				<verse number="68">Simon Peter svarte: ”Herre, til hvem skulle vi gå? Bare du har det budskap som gir evig liv,</verse>
				<verse number="69">og vi tror og vet at du er Guds hellige tjener.”</verse>
				<verse number="70">Da sa Jesus: ”Jeg har selv valgt ut dere tolv, og likevel er en av dere en djevel.”</verse>
				<verse number="71">Den han siktet til, var Judas, sønn til Simon Iskariot, som seinere skulle forråde ham til tross for at han var en av de tolv nærmeste disiplene.</verse>
			</chapter>
			<chapter number="7">
				<verse number="1">Etter dette gikk Jesus fra by til by i Galilea. Han ville holde seg borte fra Judea, etter som de religiøse lederne der var ute etter å drepe ham.</verse>
				<verse number="2">Snart var det tid for løvhyttefesten.</verse>
				<verse number="3">Brødrene til Jesus oppfordret ham til å gå til Judea og delta i høytiden. De sa: ”Du burde forlate Galilea og gå til Judea, slik at tilhengerne dine får se alle miraklene du gjør.</verse>
				<verse number="4">Du kommer aldri til å bli berømt dersom du gjemmer deg i en avkrok på denne måten. Dersom du kan gjøre disse merkelige miraklene, da bør du vise det fram for all verden.”</verse>
				<verse number="5">For heller ikke brødrene hans trodde på ham.</verse>
				<verse number="6">Jesus svarte: ”Det rette tidspunktet for å reise er ikke ennå kommet for meg, men dere kan dra når som helst.</verse>
				<verse number="7">Ingen har grunn til å hate dere, men meg hater de på grunn av at jeg stadig minner lederne om deres synd og ondskap.</verse>
				<verse number="8">Gå dere av sted til Jerusalem. Det er ikke rette tiden for meg ennå å gå til denne høytiden, gjentok han.”</verse>
				<verse number="9">Så ble han alene tilbake i Galilea.</verse>
				<verse number="10">Da brødrene hadde gitt seg av sted til høytiden i Jerusalem, gikk Jesus etter i hemmelighet. Han unngikk å bli gjenkjent av folk.</verse>
				<verse number="11">De religiøse lederne forsøkte å få tak i ham under høytiden og spurte om noen hadde sett han.</verse>
				<verse number="12">Derfor snakket folket i smug om ham. Noen sa: ”Han er et godt menneske”, mens andre sa: ”Nei, han bedrar folket.”</verse>
				<verse number="13">Ingen hadde mot nok til å snakke åpent om ham. Alle var redde for de religiøse lederne.</verse>
				<verse number="14">Da halve høytiden allerede var over, gikk Jesus opp til templet og begynte å undervise.</verse>
				<verse number="15">De religiøse lederne ble forskrekket da de hørte visdommen hans. De sa: ”Hvordan kan han vite så mye til tross for at han aldri har vært elev hos noen av våre religiøse lærere?”</verse>
				<verse number="16">Da svarte Jesus: ”Det jeg lærer bort, er ikke mine egne tanker, men Guds, etter som det er han som har sendt meg.</verse>
				<verse number="17">Dersom noen virkelig vil gjøre Guds vilje, vil han forstå om læren min er fra Gud eller om det bare er mine egne tanker.</verse>
				<verse number="18">Den som framfører sine egne tanker, vil ha æren selv, men den som gir æren til den som har sendt ham, er en troverdig person som taler sannhet.</verse>
				<verse number="19">Dere har fått Moseloven. Hvorfor følger dere ikke da loven? Dere vil jo drepe meg!”</verse>
				<verse number="20">Folket svarte: ”Du er besatt av en ond Ånd! Det er vel ingen som vil drepe deg.”</verse>
				<verse number="24">Dere skal ikke dømme etter hvordan saker og ting ser ut på overflaten, men fell en rettferdig dom ut fra en dypere innsikt i saken.”</verse>
				<verse number="25">Noen blant dem som bodde i Jerusalem, sa til hverandre: ”Er det ikke denne mannen som våre ledere vil drepe?</verse>
				<verse number="26">Her står han helt åpent fram og underviser, og ingen sier noe til ham. Har kanskje medlemmene i Det jødiske rådet blitt overbevist om at han virkelig er Messias, den lovede kongen?</verse>
				<verse number="27">Men hvordan skulle han kunne være det? Vi vet jo hvor denne mannen ble født. Når Messias kommer, da skal ingen vite hvor han kommer fra.”</verse>
				<verse number="28">Jesus ropte med høy røst der han sto og underviste i templet: ”Ja, dere kjenner meg og vet hvor jeg kommer fra. Likevel var det ikke mitt eget påfunn å komme, men jeg kommer på oppdrag av en som er troverdig, en som dere ikke kjenner.</verse>
				<verse number="29">Men jeg kjenner ham, for jeg kommer fra han, og han har sendt meg.”</verse>
				<verse number="30">De religiøse lederne var klare til straks å fange Jesus, men ingen rørte ham. Tidspunktet var ennå ikke kommet som Gud hadde bestemt at han skulle bli tatt til fange.</verse>
				<verse number="31">Mange blant folket begynte å tro på ham og sa: ”Han må være Messias, den lovede kongen! Hvem ellers kan gjøre slike mirakler som han gjør!”</verse>
				<verse number="32">Da fariseerne fikk vite at folket snakket om Jesus i smug, sendte de øversteprestene og noen menn av tempelvakten ut for å fange ham.</verse>
				<verse number="33">Jesus talte til folket og sa: ”Jeg kommer bare til å bli hos dere en kort tid. Snart vil jeg vende tilbake til ham som har sendt meg.</verse>
				<verse number="34">Dere skal lete etter meg, men ikke finne meg. Der jeg er, dit kan dere ikke komme.”</verse>
				<verse number="35">De religiøse lederne ble forskrekket over denne påstanden og sa til hverandre: ”Hvor tenker han å ta veien, etter som vi ikke kan finne han? Vil han rømme landet og begynne å undervise blant jødene som bor i andre land, eller vil han undervise andre folk?</verse>
				<verse number="36">Hva mener han når han sier: ’Dere skal lete etter meg, men ikke finne meg, for der jeg er, dit kan dere ikke komme’?”</verse>
				<verse number="37">På den siste dagen, som var høydepunktet under løvhyttefesten, ropte Jesus til folket: ”Dersom noen er tørst, kom da til meg og drikk!</verse>
				<verse number="38">Gud har lovet i Skriften, at strømmer av levende vann skal flyte fram fra det innerste hos dem som tror på meg.”</verse>
				<verse number="39">Med levende vann mente han Guds Ånd, som alle de som trodde på ham, skulle få. Ånden hadde ikke kommet ennå, etter som Jesus ikke hadde vendt tilbake til sin herlighet i himmelen.</verse>
				<verse number="40">Da folket hørte ham si dette, sa noen: ”Han må være profeten som skal holde fram Guds budskap. ”</verse>
				<verse number="41">Andra sa: ”Han er Messias, den lovede kongen.” En tredje gruppe sa: ”Nei, det kan ikke være ham. Messias skal vel ikke komme fra Galilea!</verse>
				<verse number="42">Har ikke Gud sagt i Skriften at Messias skal tilhøre kong Davids slekt og komme fra Betlehem, byen der David bodde?”</verse>
				<verse number="43">Folket hadde altså delte meninger om ham.</verse>
				<verse number="44">Noen ville også arrestere ham, men ingen rørte ham.</verse>
				<verse number="45">Tempelvaktene, som hadde blitt sendt ut for å fange han, vendte nå tilbake til øversteprestene og fariseerne som spurte: ”Hvorfor tok dere ham ikke med hit?”</verse>
				<verse number="46">Vaktene svarte: ”Vi har aldri hørt noe menneske tale som ham!”</verse>
				<verse number="47">”Har dere også blitt villedet?” hånte fariseerne.</verse>
				<verse number="48">”Finnes det noen i Det jødiske rådet eller noen av fariseerne som tror at Gud har sendt ham?</verse>
				<verse number="49">At folkemassen gjør det, det er så sin sak, for de kjenner ikke loven, og er en forbannet hop.”</verse>
				<verse number="50">Da protesterte Nikodemus, det medlemmet i Det jødiske rådet som tidligere om natten hadde oppsøkt Jesus. Han sa:</verse>
				<verse number="51">”Er det lovlig å dømme et menneske skyldig før det er blitt holdt rettssak?”</verse>
				<verse number="52">De svarte: ”Er du også fra Galilea, etter som du forsvarer ham? Les i Skriften så får du se at ingen profet kommer fra Galilea.” [</verse>
				<verse number="53">Senere gikk alle hjem, hver og en til sitt.</verse>
			</chapter>
			<chapter number="8">
				<verse number="1">Jesus gikk ut til Oljeberget.</verse>
				<verse number="2">Tidlig neste morgen var han tilbake i templet, og snart samlet mye folk seg rundt ham. Han satte seg ned for å undervise.</verse>
				<verse number="3">Mens han snakket, kom de skriftlærde og fariseerne slepende med en kvinne som hadde blitt tatt på fersk gjerning da hun var utro mot mannen sin, og de stilte henne opp foran Jesus.</verse>
				<verse number="4">De sa: ”Mester, denne kvinnen ble avslørt mens hun var utro mot mannen sin.</verse>
				<verse number="5">Moseloven sier at hun skal bli steinet. Hva sier du?”</verse>
				<verse number="6">Det de egentlig var ute etter, var å få ham til å si noe de kunne anklage ham for, men Jesus bøyde seg bare ned og skrev i sanden med fingeren.</verse>
				<verse number="7">Da de fortsatte med å kreve et svar, så han til slutt opp og sa: ”Dersom dere tenker å steine henne, da vil jeg at den av dere som aldri har syndet, skal kaste den første steinen.”</verse>
				<verse number="8">Så bøyde han seg på nytt ned og fortsatte å skrive i sanden.</verse>
				<verse number="9">Da snek de religiøse lederne seg bort en etter en. De eldste forsvant først. Da det hadde gått en stund, var det bare kvinnen som alene sto igjen foran Jesus.</verse>
				<verse number="10">Jesus så opp og sa til henne: ”Hvor tok de som anklager deg veien? Var det ingen som dømte deg?”</verse>
				<verse number="11">”Nei, Herre”, svarte hun. Da sa Jesus: ”Jeg tenker heller ikke å dømme deg. Gå nå, men synd ikke mer.”]</verse>
				<verse number="12">Jesus talte til folket og sa: ”Jeg er lyset for menneskene. Den som blir min disippel, skal slippe å leve i åndelig mørke, for i ham finnes det lyset som leder til evig liv.”</verse>
				<verse number="13">Fariseerne sa da: ”Nå taler du igjen om deg selv uten at noen bekrefter det du sier. Slikt språk beviser ingenting!”</verse>
				<verse number="14">Jesus svarte: ”Selv om ingen bekrefter det jeg sier om meg selv, så snakker jeg sant. For jeg vet hvor jeg kommer fra og hvor jeg går hen. Men dere vet ikke hvor jeg kommer fra og hvor jeg går hen.</verse>
				<verse number="15">Dere dømmer på menneskelig vis, men jeg dømmer ingen.</verse>
				<verse number="16">Dersom jeg dømmer, da er min dom rettferdig, etter som jeg ikke står alene. Han som har sendt meg, er med meg.</verse>
				<verse number="17">I deres egen lov er det skrevet at dersom to vitner bekrefter de samme opplysningene, står de fast som bevis.</verse>
				<verse number="18">Jeg er det ene vitnet, og min Far i himmelen som har sendt meg, er det andre.”</verse>
				<verse number="19">”Hvor er far din?” spurte de. Jesus svarte: ”Dere vet ikke hvem jeg er, og derfor vet dere heller ikke hvem min Far i himmelen er. Dersom dere kjente meg, ville dere også kjenne ham.”</verse>
				<verse number="20">Dette sa Jesus da han underviste i templet, mens han oppholdt seg nær plassen der tempelkisten står. Ingen grep ham etter som tidspunktet som Gud hadde bestemt for at han skulle bli tatt til fange, ennå ikke var kommet.</verse>
				<verse number="21">Jesus sa seinere til de religiøse lederne: ”Jeg går bort, og dere kommer til å lete etter meg, men dere vil dø uten å få tilgivelse for syndene deres. Dit jeg går, kan dere ikke komme.”</verse>
				<verse number="22">De religiøse lederne sa: ”Vil han ta sitt eget liv etter som han sier: ’Dit jeg går, kan dere ikke komme’?”</verse>
				<verse number="23">Jesus sa: ”Dere kommer fra det jordiske, og jeg kommer fra det himmelske. Dere tilhører denne verden, jeg tilhører den ikke.</verse>
				<verse number="24">Det var derfor jeg sa at dere vil dø uten å få tilgivelse for syndene deres, for dersom dere ikke tror at jeg er den jeg er, da får dere ikke tilgivelse for syndene deres.”</verse>
				<verse number="25">”Hvem er du da”, spurte de. Han svarte: ”Jeg er den som jeg alltid har sagt at jeg er.</verse>
				<verse number="26">Jeg har mye å si om dere og mye å dømme dere for, men jeg gjør det ikke. Mitt oppdrag er å fortelle alle mennesker om det jeg har hørt av ham som har sendt meg, og han snakker sant.”</verse>
				<verse number="27">Fortsatt forsto de ikke at han snakket om sin Far i himmelen.</verse>
				<verse number="28">Da sa Jesus: ”Når dere har løftet meg opp, Menneskesønnen, kommer dere til å forstå at jeg er den jeg er og at jeg aldri gjør noe av meg selv, men bare sier det som min Far i himmelen har lært meg.</verse>
				<verse number="29">Han som har sendt meg, er med meg. Han har ikke latt meg bli alene, for jeg gjør alltid det han vil.”</verse>
				<verse number="30">Da Jesus sa dette, var det mange som begynte å tro at han var sendt av Gud.</verse>
				<verse number="31">Jesus sa til dem av folket som begynte å tro at han var kommet fra Gud: ”Dersom dere virkelig vil bli disiplene mine, må dere leve etter det jeg har lært dere.</verse>
				<verse number="32">Gjør dere det, kommer dere til å lære Gud å kjenne, og han vil sette dere fri.”</verse>
				<verse number="33">De sa: ”Vi stammer fra Abraham og har aldri vært slaver under noen. Hvorfor sier du da at Gud skal sette oss fri?”</verse>
				<verse number="34">Jesus svarte: ”Jeg forsikrer dere at dere er slaver under synden hver eneste en.</verse>
				<verse number="35">En slave får ikke bli i familien for alltid, men en som er sønn hører alltid til i familien.</verse>
				<verse number="36">Dersom jeg, Sønnen, får sette dere fri fra slaveriet deres, blir dere virkelig fri.</verse>
				<verse number="37">Jeg vet at dere stammer fra Abraham, men likevel forsøker noen av dere å drepe meg, etter som budskapet mitt ikke har nådd inn i hjertene deres.</verse>
				<verse number="38">Jeg forteller dere det jeg selv har sett hos min Far i himmelen, men dere følger de rådene dere har fått fra ham som er deres far.”</verse>
				<verse number="39">”Vi har Abraham til far”, forklarte de på nytt. ”Nei”, sa Jesus, ”for dersom dere var barn av Abraham, da ville dere gjøre de gjerningene som Abraham gjorde.</verse>
				<verse number="40">Nå forsøker dere i stedet å drepe meg, etter som jeg har fortalt det sanne budskapet som jeg har hørt fra Gud. Det ville aldri Abraham ha gjort.</verse>
				<verse number="41">Nei, dere handler på samme viset som han som er deres virkelige far.” De svarte: ”Vi er ikke født utenfor ekteskap. Vår virkelige far er Gud selv.”</verse>
				<verse number="42">Men Jesus sa: ”Dersom Gud var far deres, da ville dere elske meg, for jeg har kommet til dere fra Gud. Det var ikke mitt eget påfunn å komme, men Gud har gitt meg oppdraget mitt og har sendt meg hit.</verse>
				<verse number="43">Hvorfor forstår dere ikke det jeg sier? Jo, fordi dere nekter å høre på budskapet mitt.</verse>
				<verse number="44">Dere er barn til djevelen, og dere elsker å gjøre som han vil. Han var en morder fra begynnelsen av og har aldri sagt noe som er sant. Nei, han er tvers i gjennom falsk. Når han lyver, avslører han det som bor i ham, for han har alltid løyet, og han er den som er far til alle løgner.</verse>
				<verse number="45">Jeg sier sannheten, og derfor nekter dere å tro på meg.</verse>
				<verse number="46">Finnes det noen av dere som kan bevise at jeg har syndet? Hvorfor tror dere ikke på meg, til tross for at jeg sier sannheten?</verse>
				<verse number="47">Den som har Gud til sin far, tar imot Guds budskap. Når dere nå nekter å ta imot budskapet mitt, da beviser det at dere ikke har Gud til far.”</verse>
				<verse number="48">Folket som hørte dette, ropte i sinne til Jesus: ”Du er ikke noe annet enn en samaritan som er besatt av en ond Ånd!”</verse>
				<verse number="49">Jesus svarte: ”Nei, jeg er ikke besatt. Jeg ærer min Far i himmelen, men dere håner meg.</verse>
				<verse number="50">Jeg er ikke ute etter å bli æret, det finnes en som vil ære meg, og det er han som avgjør om jeg har rett eller ikke.</verse>
				<verse number="51">Jeg forsikrer dere at den som lever i tråd med min lære, skal aldri dø!”</verse>
				<verse number="52">Da sa folket: ”Nå vet vi at du er besatt av en ond Ånd. Til og med Abraham døde, og også profetene som bar fram Guds budskap. Og enda sier du at alle de som lever i tråd med din undervisning, skal ikke dø.</verse>
				<verse number="53">Du mener altså at du er større enn vår stamfar Abraham? Og større enn profetene, som også døde? Hvem tror du egentlig at du er?”</verse>
				<verse number="54">Da svarte Jesus: ”Dersom jeg opphøyer og ærer meg selv, da betyr mitt skryt ingenting. Men det er min Far i himmelen som opphøyer og ærer meg, han som dere påstår er deres Gud.</verse>
				<verse number="55">Likevel kjenner dere ham ikke, men jeg kjenner ham. Dersom jeg sa noe annet, ville jeg være en like stor løgner som dere er. Men det er sant at jeg kjenner ham og alltid er lydig mot ham.</verse>
				<verse number="56">Deres stamfar Abraham gledet seg til å få se meg komme. Og han fikk se meg og ble glad.”</verse>
				<verse number="57">Folket sa: ”Du er ikke en gang 50 år, hvordan kan du da ha sett Abraham?”</verse>
				<verse number="58">Jesus svarte: ”Jeg forsikrer dere at jeg er og var til før Abraham ennå var født!”</verse>
				<verse number="59">Da tok de opp steiner for å kaste på ham, men Jesus forsvant derfra og dro fra templet.</verse>
			</chapter>
			<chapter number="9">
				<verse number="1">Mens Jesus gikk langs veien, fikk han se en mann som var født blind.</verse>
				<verse number="2">Disiplene spurte: ”Mester, hvorfor ble denne mannen født blind? Kommer det av at han selv har syndet, eller av at hans foreldre har syndet?”</verse>
				<verse number="3">Jesus svarte dem: ”Han er slett ikke straffet på grunn av syndene sine. Men etter som han er født blind, kan Gud helbrede ham og vise sin kraft,</verse>
				<verse number="4">Derfor må vi skynde oss å gjøre det oppdraget vi har fått fra han som har sendt meg. Snart blir det natt, og da kan ingen arbeide.</verse>
				<verse number="5">Men så lenge jeg er hos menneskene, er jeg lyset deres.”</verse>
				<verse number="6">Jesus spyttet på jorden og gjorde en deig av leire som han strøk på øynene til den blinde mannen.</verse>
				<verse number="7">Jesus sa til mannen: ”Gå og vask deg i Siloadammen”. Siloa betyr sendt ut. Han gikk da av sted og vasket seg. Da han kom tilbake, kunne han se.</verse>
				<verse number="8">Naboene hans og andre som bare hadde sett han som tigger, spurte hverandre: ”Var det ikke han som før satt og tigget?”</verse>
				<verse number="9">”Jo, det er det”, sa noen, mens andre sa: ”Nei, det er ikke ham. Han er bare lik ham.” Tiggeren sa: ”Visst er det jeg.”</verse>
				<verse number="10">Da spurte de ham: ”Hva har skjedd? Hvordan kan det ha seg at du ser?”</verse>
				<verse number="11">Mannen svarte: ”Han som heter Jesus, gjorde en deig av leire og strøk den på øynene mine. Etterpå sa han at jeg skulle gå til Siloadammen og vaske meg. Da jeg hadde gjort det, kunne jeg se!”</verse>
				<verse number="12">De spurte ham: ”Hvor er Jesus nå?” ”Det vet jeg ikke,” svarte mannen.</verse>
				<verse number="13">Da tok folket med seg mannen som hadde vært blind, til fariseerne.</verse>
				<verse number="14">Etter som det var på en hviledag Jesus hadde laget deigen og gitt mannen synet, vakte det diskusjon. Da fariseerne spurte hvordan det kunne ha seg at han hadde fått synet,</verse>
				<verse number="15">fortalte han historien enn gang til: ”Han strøk en deig av leire på øynene mine, og da jeg vasket meg, kunne jeg se.”</verse>
				<verse number="16">Noen av fariseerne sa: ”Denne mannen kan ikke være sendt av Gud etter som han arbeider på hviledagen.” Andre sa: ”En synder kan vel ikke gjøre slike mirakler?” Så begynte de å diskutere med hverandre.</verse>
				<verse number="17">Etter en tid vendte fariseerne seg til mannen som hadde vært blind, og spurte: ”Hva sier du selv om ham? Det var jo du som fikk synet ditt.” Mannen svarte: ”Han må være en profet.”</verse>
				<verse number="18">Mange religiøse ledere tvilte på at mannen som var blitt helbredet, hadde vært blind i det hele tatt. De sendte bud på foreldrene hans</verse>
				<verse number="19">og spurte: ”Er dette sønnen deres? Ble han født blind? Dersom det er sant, hvordan kan det da ha seg at han nå ser?”</verse>
				<verse number="20">Foreldrene svarte: ”Det er sønnen vår, og vi vet at han ble født blind.</verse>
				<verse number="21">Men hvordan han nå kan se, det vet vi ikke, og heller ikke vet vi hvem som har helbredet ham. Spør ham selv. Han er gammel nok til å svare på spørsmålene dere måtte ha.”</verse>
				<verse number="24">For andre gangen kalte fariseerne til seg mannen som hadde vært blind, og sa til ham: ”Lov innfor Gud at du sier oss sannheten. Vi vet at denne Jesus er en synder.”</verse>
				<verse number="25">Han svarte: ”Om han er en synder eller ikke, det vet ikke jeg. Det eneste jeg vet er at jeg som før var blind nå kan se.”</verse>
				<verse number="26">De spurte ham enda en gang: ”Hva gjorde han med deg? Hvordan gikk han fram da du fikk synet ditt?”</verse>
				<verse number="27">Mannen svarte: ”Det har jeg jo allerede fortalt. Hvorfor hører dere ikke etter? Vil dere også bli disiplene hans etter som dere ønsker å høre historien en gang til?”</verse>
				<verse number="28">Da forbannet de ham og sa: ”Det er du som er disippelen hans. Vi er disiplene til Moses.</verse>
				<verse number="29">Vi vet at Gud har talt til Moses, men hvor i all verden denne fyren kommer fra, det vet ikke vi.”</verse>
				<verse number="30">”Dette er underlig”, svarte mannen. ”Han ga meg synet mitt, og enda vet ikke dere hvor han kommer fra.</verse>
				<verse number="31">Men at Gud ikke hører på syndere, det vet vi. Han hører på dem som tilber ham og gjør hans vilje.</verse>
				<verse number="32">Aldri før har vi hørt snakk om noen som har helbredet en som var født blind.</verse>
				<verse number="33">Om denne mannen ikke var sendt av Gud, da ville han ikke kunne gjøre noe slikt.”</verse>
				<verse number="34">”Du er en synder tvers igjennom!”, ropte de. ”I tillegg forsøker du å undervise oss.” Så ekskluderte de mannen fra menigheten.</verse>
				<verse number="35">Jesus fikk snart høre at de hadde ekskludert mannen fra Den jødiske menigheten. Da han møtte mannen igjen, spurte han: ”Tror du på Menneskesønnen som Gud skulle sende?”</verse>
				<verse number="36">Mannen svarte: ”Herre, si meg hvem han er, slik at jeg kan tro på ham.”</verse>
				<verse number="37">Jesus sa: ”Du har sett ham. Det er han som snakker med deg.”</verse>
				<verse number="38">Da falt mannen ned foran Jesus og sa: ”Jeg tror, Herre.”</verse>
				<verse number="39">Jesus sa: ”Jeg har kommet til verden for å avsløre syndene hos menneskene. De som innser at de er blinde, skal begynne å se, men de som mener om seg selv at de kan se, de skal bli avslørt som blinde.”</verse>
				<verse number="40">Noen fariseere som sto der, spurte da: ”Mener du at vi skulle være blinde?”</verse>
				<verse number="41">Jesus svarte: ”Om dere var blinde, ville dere være uten synd. Men dere påstår nå at dere kan se, og derfor er og blir dere skyldige.”</verse>
			</chapter>
			<chapter number="10">
				<verse number="1">Jesus fortsatte: ”Jeg forsikrer dere at den som ikke går inn gjennom porten til saueflokken, men i stedet sniker seg inn en annen vei, han er en tyv og forbryter.</verse>
				<verse number="2">Gjeteren går inn gjennom porten.</verse>
				<verse number="3">Portvakten åpner porten for ham, og sauene kjenner stemmen hans. Han vet navnet på hver sau og roper på den enkelte og leder alle ut på beite.</verse>
				<verse number="4">Når han har sluppet ut sauene, går han foran, og de følger etter fordi de kjenner stemmen hans igjen.</verse>
				<verse number="5">De ville aldri følge en fremmed, men flykte bort, etter som de ikke kjenner stemmen til den ukjente.”</verse>
				<verse number="6">De som hørte Jesus fortelle dette bildet, forsto ikke hva han mente.</verse>
				<verse number="7">Han forklarte derfor innholdet og sa: ”Jeg forsikrer dere at jeg er porten inn til sauene.</verse>
				<verse number="8">Alle som har kommet foran meg, er tyver og forbrytere, men sauene lyttet ikke til dem.</verse>
				<verse number="9">Jeg er porten. Den som går inn gjennom meg, han skal bli frelst. Han skal bli en av sauene mine og kan gå inn og ut og finne beite på grønne gressmarker.</verse>
				<verse number="10">Tyven kommer bare for å stjele, slakte og ødelegge. Men jeg har kommet for å gi liv, og liv i overflod.</verse>
				<verse number="11">Jeg er den gode gjeteren. Den gode gjeteren gir livet sitt for sauene.</verse>
				<verse number="12">Den som bare er innleid som tilfeldig avløser, rømmer sin vei når han ser ulven komme. Han forlater sauene, etter som han ikke er deres virkelige gjeter, og sauene ikke er hans. Så angriper ulven sauene og splitter flokken.</verse>
				<verse number="13">Den innleide avløseren har ingen omsorg for sauene.</verse>
				<verse number="14">Jeg er den gode gjeteren, og jeg kjenner sauene mine. De kjenner meg</verse>
				<verse number="15">på samme måten som min Far i himmelen kjenner meg, og jeg kjenner ham. Jeg gir livet mitt for sauene.</verse>
				<verse number="16">Jeg har også andre sauer, som ikke hører til denne flokken. Også de skal jeg lede, og de skal høre stemmen min. Da skal det bli en saueflokk og en gjeter.</verse>
				<verse number="17">Min Far i himmelen elsker meg, derfor gir jeg livet mitt for seinere å ta det tilbake.</verse>
				<verse number="18">Ingen kan ta livet mitt fra meg, men jeg gir det frivillig. Jeg har rett til å gi livet mitt når jeg vil, og jeg har makt til å ta det tilbake. Det er det oppdraget jeg har fått av min Far i himmelen.”</verse>
				<verse number="19">Da han sa dette, begynte folket mer enn noen gang å diskutere med hverandre.</verse>
				<verse number="20">Mange sa: ”Han er besatt av en ond Ånd og fullstendig sinnssyk. Hva tjener det til å høre mer på ham?”</verse>
				<verse number="21">Andre sa: ”Nei, slik taler ikke den som er besatt av en ond Ånd. Kan en ond Ånd virkelig helbrede dem som er blinde?”</verse>
				<verse number="22">På denne tiden startet festen som blir feiret til minne om innvielsen av templet i Jerusalem. Det var vinter.</verse>
				<verse number="23">Jesus spaserte rundt i den delen av templet som ble kalt Salomos buegang.</verse>
				<verse number="24">De religiøse lederne omringet ham og spurte: ”Hvor lenge til vil du holde oss i spenning? Dersom du er Messias, den lovede kongen, da si det åpent ut.”</verse>
				<verse number="25">Jesus svarte: ”Jeg har allerede snakket om dette med dere, men dere vil ikke tro det jeg sier. De miraklene min Far i himmelen har sendt meg for å gjøre, beviser hvem jeg er.</verse>
				<verse number="26">Dere tror meg ikke, etter som dere ikke hører til saueflokken min.</verse>
				<verse number="27">Mine sauer kjenner stemmen min, og jeg kjenner sauene, og de følger meg.</verse>
				<verse number="28">Jeg gir hver enkelt evig liv, og de skal aldri noen gang gå fortapt. Ingen skal ta dem fra meg.</verse>
				<verse number="29">Min Far i himmelen har gitt dem til meg. Han har større makt enn noen andre, derfor kan ingen ta dem fra meg.</verse>
				<verse number="30">Jeg og min Far i himmelen er ett.”</verse>
				<verse number="31">Da tok de religiøse lederne på nytt opp steiner for å kaste på ham.</verse>
				<verse number="32">Jesus sa: ”Dere har sett mange mirakler som min Far i himmelen har sagt at jeg skal gjøre. For hvilket av disse miraklene tenker dere å steine meg?”</verse>
				<verse number="33">De svarte: ”Det er ikke for noen mirakler vi vil steine deg, men fordi du spotter. Du, som er et vanlig menneske, påstår at du er Gud.”</verse>
				<verse number="34">Da sa Jesus: ”Står det ikke i deres egen lov at Gud sa: ’Jeg sier at dere er guder ’?</verse>
				<verse number="35">Skriften, som ikke kan bli satt ut av kraft, kaller menneskene som fikk ta imot Guds budskap, for guder.</verse>
				<verse number="36">Hvorfor kaller dere det da for spott når jeg sier: ’Jeg er Guds sønn’. Er jeg ikke den som min Far i himmelen har sendt til verden med en unik oppgave?</verse>
				<verse number="37">Dersom jeg ikke gjør de miraklene som min Far i himmelen vil at jeg skal gjøre, da trenger dere ikke å tro på meg.</verse>
				<verse number="38">Men dersom jeg gjør miraklene, da må dere i det minste tro på miraklene, selv om dere ikke vil tro på meg. Da vil dere snart bli overbevist om at min Far i himmelen er i meg og jeg i ham.”</verse>
				<verse number="39">Igjen forsøkte de å fange ham, men han klarte å komme seg unna.</verse>
				<verse number="40">Jesus gikk enda en gang av sted til plassen på den andre siden Jordan, der døperen Johannes først hadde døpt. Der oppholdt han seg en stund.</verse>
				<verse number="41">Det var mange mennesker som kom etter ham. De sa til hverandre: ”Johannes gjorde ingen mirakler, men alt han sa om Jesus var sant.”</verse>
				<verse number="42">Mange begynte å tro at Jesus var sendt av Gud.</verse>
			</chapter>
			<chapter number="11">
				<verse number="1">En mann som het Lasarus, lå syk. Han bodde i Betania sammen med sine søstrer Maria og Marta</verse>
				<verse number="2">Det var søsteren hans Maria, som hadde salvet Herren Jesus med aromatisk olje og tørket føttene hans med håret sitt.</verse>
				<verse number="3">De to søstrene sendte nå et nødrop til Jesus og sa: ”Herre, vennen din Lasarus er syk.”</verse>
				<verse number="4">Da Jesus hørte dette, sa han: ”Sykdommen hans vil ikke lede til døden, men den skal tvert om vise Guds herlighet, slik at jeg, Guds sønn, blir opphøyd og æret gjennom dette.”</verse>
				<verse number="5">Til tross for at Jesus var glad i Marta, Maria og Lasarus,</verse>
				<verse number="6">drøyde han ytterligere to dager der han var.</verse>
				<verse number="7">Først da sa han til disiplene: ”La oss gå tilbake til Judea.”</verse>
				<verse number="8">Disiplene protesterte: ”Mester, for bare noen dager siden forsøkte de religiøse lederne i Judea å steine deg. Vil du virkelig gå dit igjen?”</verse>
				<verse number="9">Jesus svarte: ”Det er dagslys tolv timer om dagen. De som nytter dagen til reisene sine, snubler ikke, for lyset skinner for alle.</verse>
				<verse number="10">De derimot som gjør reisene sine i mørke, de snubler etter som ikke lyset får slippe til.”</verse>
				<verse number="11">Han sa: ”Vår venn Lasarus sover, men nå vil jeg gå og vekke ham.”</verse>
				<verse number="14">Derfor sa Jesus rett ut: ”Lasarus er død.</verse>
				<verse number="15">Og for deres skyld er jeg glad at jeg ikke var der, for døden hans vil hjelpe dere å tro på meg. Nå må vi gå til ham.”</verse>
				<verse number="16">Tomas, som ble kalt Tvillingen, sa da til de andre disiplene: ”Kom, la oss følge med, så kan vi dø sammen med ham.”</verse>
				<verse number="17">Da Jesus kom fram til Betania, fortalte de til ham at Lasarus allerede hadde ligget fire dager i graven.</verse>
				<verse number="18">Betania lå bare noen kilometer fra Jerusalem.</verse>
				<verse number="19">Mange menneskene hadde kommet fra hovedstaden for å trøste Marta og Maria i sorgen deres.</verse>
				<verse number="20">Da Marta nå hørte at Jesus var på vei, gikk hun ut for å møte ham, mens Maria stanset hjemme.</verse>
				<verse number="21">Marta sa til Jesus: ”Herre, dersom du hadde vært her, da hadde ikke broren min behøvd å dø.</verse>
				<verse number="22">Likevel vet jeg at Gud vil gi deg hva du enn ber ham om.”</verse>
				<verse number="23">Jesus svarte: ”Din bror skal bli levende igjen.”</verse>
				<verse number="24">Marta sa: ”Ja, jeg vet at han skal bli levende igjen den dagen alle døde blir vekket opp til et nytt liv og Gud skal dømme menneskene.”</verse>
				<verse number="25">Jesus sa til henne: ”Jeg er den som vekker opp de døde og som gir dem livet på nytt. Den som tror på meg, skal leve, selv om han dør.</verse>
				<verse number="26">Han får evig liv fordi han tror på meg, og han skal aldri noen sinne dø. Tror du dette, Marta?”</verse>
				<verse number="27">”Ja, Herre”, svarte hun. ”Jeg tror at du er Messias, den lovede kongen og Guds sønn, som skulle komme til verden.”</verse>
				<verse number="28">Hun gikk fra Jesus og dro hjem igjen. Der tok hun Maria til siden og hvisket til henne: ”Jesus er her og vil treffe deg.”</verse>
				<verse number="29">Da Maria hørte det, reiste hun seg straks opp og gikk ut for å møte ham.</verse>
				<verse number="30">Jesus hadde stanset utenfor byen på den plassen der Marta hadde møtt ham.</verse>
				<verse number="31">Da alle som var i huset for å trøste Maria, så at hun skyndte seg ut, trodde de at hun ville gå til graven for å gråte der Lasarus lå. De fulgte etter henne.</verse>
				<verse number="32">Da Maria kom fram til Jesus, falt hun ned ved føttene hans og sa: ”Herre, dersom du hadde vært her, da hadde ikke broren min behøvd å dø.”</verse>
				<verse number="33">Da Jesus så hvordan hun gråt og sørget og hvordan de andre som fulgte med henne, også sørget og gråt, ble han heftig opprørt og skalv mens han spurte:</verse>
				<verse number="34">”Hvor har dere begravd ham?” De sa: ”Kom og se.”</verse>
				<verse number="35">Jesus begynte å gråte.</verse>
				<verse number="36">De som sto rundt, sa da: ”Se så høyt han elsket ham.”</verse>
				<verse number="37">Men noen sa: ”Han kunne helbrede en blind, hvorfor kunne han ikke også ha passet på at ikke Lasarus måtte å dø?”</verse>
				<verse number="38">Enda en gang ble Jesus opprørt. Han gikk til graven, som var en grotte med en stein foran åpningen.</verse>
				<verse number="39">Jesus sa: ”Rull bort steinen.” Men Marta, søsteren til den døde, protesterte: ”Lukten kommer til å være fryktelig, for han har vært død i fire dager.”</verse>
				<verse number="40">Jesus sa til henne: ”Sa jeg ikke til deg at dersom du tror på meg, skal du få se Guds herlighet?”</verse>
				<verse number="41">De rullet da steinen bort. Jesus så opp mot himmelen og sa: ”Far i himmelen, takk for at du har hørt meg.</verse>
				<verse number="42">Selv vet jeg at du alltid hører meg, men av hensyn til alle som står her, sier jeg det likevel, slik at de kan tro at du har sendt meg.”</verse>
				<verse number="43">Han ropte med kraftig stemme: ”Lasarus, kom ut!”</verse>
				<verse number="44">Lasarus kom ut inntullet i liksvøpet og med ansiktet dekket av et tørkle. Jesus sa: ”Ta av ham svøpet og la ham gå.”</verse>
				<verse number="45">Mange av dem som var sammen med Maria og hadde sett det Jesus gjorde, begynte nå å tro på ham.</verse>
				<verse number="46">Men noen gikk også til fariseerne og rapporterte det Jesus hadde gjort.</verse>
				<verse number="47">Da kalte øversteprestene og fariseerne sammen hele Det jødiske rådet for å diskutere situasjonen. De sa: ”Hva skal vi gjøre? Denne mannen gjør jo mange mirakler.</verse>
				<verse number="48">Dersom vi lar ham fortsette, begynner snart hele folket å tro på ham. Da kommer den romerske armeen til å ødelegge templet og utslette folket vårt.”</verse>
				<verse number="49">En av dem, Kaifas, som var øversteprest det året, sa da: ”Nå er dere desorientert og dumme!</verse>
				<verse number="50">Selvfølgelig kan vi ikke la hele folket gå til grunne. Det er bedre for alle at ett menneske dør for at hele folket kan bli reddet.”</verse>
				<verse number="51">Dette sa ikke Kaifas av seg selv. Nei, etter som han var øversteprest dette året, lot Gud ham forutsi at Jesus skulle dø for hele det jødiske folket,</verse>
				<verse number="52">Ja, ikke bare for det, men også for å samle og forene alle Guds barn som finnes spredt over hele verden.</verse>
				<verse number="53">Fra den stunden av var de religiøse lederne fast bestemt på å drepe Jesus.</verse>
				<verse number="54">Derfor gikk ikke Jesus lenger åpent omkring i Judea, men trakk seg bort til utkanten av ørkenen, til byen Efraim, der han oppholdt seg sammen med disiplene.</verse>
				<verse number="55">Den jødiske påskehøytiden nærmet seg. Mange tilreisende fra alle distriktene kom til Jerusalem flere dager i forveien for å gå gjennom seremoniene for renselse før påsken begynte.</verse>
				<verse number="56">De ville gjerne treffe Jesus, og mens de besøkte templet, spurte de hverandre: ”Hva tror dere? Har han ikke tenkt å komme til påskehøytiden?”</verse>
				<verse number="57">Øversteprestene og fariseerne hadde gitt befaling om at den som visste hvor Jesus holdt hus, straks måtte melde fra om det. De ville arrestere ham.</verse>
			</chapter>
			<chapter number="12">
				<verse number="1">Seks dager før påskefeiringen begynte, kom Jesus tilbake til Betania der Lasarus bodde. Lasarus var mannen som Jesus hadde vekket opp fra de døde.</verse>
				<verse number="2">Det ble ordnet med et festmåltid til ære for Jesus. Marta serverte, og Lasarus var en av dem som spiste sammen med Jesus ved bordet.</verse>
				<verse number="3">Da tok Maria en flaske aromatisk, kostbar nardusolje og salvet føttene til Jesus og tørket med håret sitt. Hele huset ble fylt av duften fra oljen.</verse>
				<verse number="4">Judas Iskariot, den av disiplene som seinere skulle forråde Jesus, sa da:</verse>
				<verse number="5">”Denne oljen var jo nesten verd like mye som lønnen for et helt år. Hvorfor solgte hun den heller ikke i stedet og ga pengene til de fattige?”</verse>
				<verse number="6">Dette sa han ikke fordi han brydde seg om de fattige, men fordi han var en tyv. Han var kasserer for den felles pengebeholdningen Jesus og disiplene hadde, og han brukte å underslå penger fra den.</verse>
				<verse number="7">Jesus svarte: ”La henne være i fred! Hun sparte denne oljen slik at den kunne bli brukt som forberedelse for begravelsen min.</verse>
				<verse number="8">De fattige vil dere alltid ha iblant dere, men meg kommer dere ikke til å ha iblant dere særlig lenge til.”</verse>
				<verse number="9">Da folket fikk høre at Jesus var der, kom de for å treffe ham. Noen kom også for å se Lasarus, mannen som han hadde vekt opp fra de døde.</verse>
				<verse number="10">Øversteprestene bestemte seg da for å drepe Lasarus også,</verse>
				<verse number="11">etter som flere og flere jøder tok avstand fra lederne og i stedet begynte å tro på Jesus.</verse>
				<verse number="12">Neste dag spredde nyheten seg over hele Jerusalem om at Jesus var på vei inn i byen. En stor folkemasse som var kommet for å feire påske,</verse>
				<verse number="13">tok palmegrener og gikk ut på veien for å møte ham. De ropte: outing, ”Vi hyller deg! Vi ærer deg som er sendt av Herren, du som er Israels konge!”</verse>
				<verse number="14">Jesus fant et ungt esel og satte seg på det og red av sted mot byen, akkurat som Gud hadde forutsagt i Skriften:</verse>
				<verse number="15">”Vær ikke redde, dere Jerusalems innbyggere. Se, deres konge kommer til dere, ridende på en eselfole.”</verse>
				<verse number="16">Disiplene forsto ikke i dette øyeblikket rekkevidden av det Gud hadde forutsagt om Jesus i Skriften, og at det ble virkelighet ved det som skjedde. Da Jesus hadde vendt tilbake til sin herlighet i himmelen, kom de til å huske hva Gud hadde forutsagt.</verse>
				<verse number="17">Alle som hadde vært med da Jesus vekte opp Lasarus fra de døde, hadde fortalt folket det Jesus hadde gjort.</verse>
				<verse number="18">Dette fantastiske miraklet var hovedårsaken til at så mange gikk ut for å møte ham.</verse>
				<verse number="19">Fariseerne sa til hverandre: ”Ingen ting hjelper! Hvert eneste menneske løper jo etter ham!”</verse>
				<verse number="20">Blant dem som hadde kommet til Jerusalem for å feire påske, var det også noen grekere.</verse>
				<verse number="21">De kom til Filip, han som var fra Betsaida i Galilea, og sa: ”Min herre, vi ville så gjerne treffe Jesus.”</verse>
				<verse number="22">Filip gikk da og snakket om dette med Andreas. Sammen gikk de og fortalte det til Jesus.</verse>
				<verse number="23">Jesus svarte: ”Den tiden er nå kommet som Gud har bestemt at jeg, Menneskesønnen, skal vende tilbake til den herligheten som var min i himmelen.</verse>
				<verse number="24">Sannheten er at jeg må dø på samme måte som et hvetekorn som faller i jorden og dør. Dersom hvetekornet ikke dør, blir det fortsatt bare det ene kornet. Om det derimot dør, da gir det en stor avling. På samme måten vil min død gi liv til mange.</verse>
				<verse number="25">Den som elsker livet sitt mer enn noe annet, vil miste det, men den som er villig til å miste livet sitt, skal redde det og få evig liv.</verse>
				<verse number="26">Dersom noen vil ha meg til Herre, da må han følge meg. Tjenerne mine må være der jeg er. Den som har meg til Herre, skal bli æret av min Far i himmelen.</verse>
				<verse number="27">I dette øyeblikket er jeg fylt av angst. Men jeg kan ikke be: ’Far i himmelen, redd meg fra den fryktelige timen som venter meg’. Det er jo for denne avgjørende stunden jeg er kommet.</verse>
				<verse number="28">Far i himmelen, pass på at du blir opphøyd og æret!” Da hørte de en stemme fra himmelen som sa: ”Gjennom dine mirakler er jeg allerede blitt opphøyd og æret, og jeg skal igjen bli det gjennom din død og oppstandelse.”</verse>
				<verse number="29">Da folket som sto rundt hørte stemmen, trodde de at det var torden, mens andre sa at det måtte være en engel som hadde snakket til ham.</verse>
				<verse number="30">Jesus sa: ”Stemmen ble hørt for deres skyld, ikke for min.</verse>
				<verse number="31">Tiden er nå kommet da denne verden skal bli dømt, for nå skal Satan, som er høvding i denne verden, bli overvunnet.</verse>
				<verse number="32">Når jeg har blitt løftet opp fra jorden, skal jeg dra alle til meg.”</verse>
				<verse number="33">Dette sa han for å gjøre det klart for alle hvordan han skulle dø.</verse>
				<verse number="34">”Skal du dø?” protesterte folket. ”Vi har lært at det står i Skriften at Messias, den lovede kongen, skal leve i evighet. Dersom du nå er Messias, Menneskesønnen som det står om i Skriften, hvorfor må du da bli løftet opp? Er det en annen Menneskesønn du snakker om?”</verse>
				<verse number="35">Jesus svarte: ”Mitt lys vil bare lyse for dere en kort tid til. Gå i mitt lys mens dere kan, slik at ikke mørket får makt over livet deres. Den som går i mørket, går seg vill.</verse>
				<verse number="36">Tro på meg som er lyset mens dere fortsatt har sjansen til det, da vil dere bli barn av lyset.” Da Jesus hadde sagt dette, gikk han bort og skjulte seg.</verse>
				<verse number="37">Til tross for alle miraklene Jesus hadde gjort, var det mange blant folket som ikke trodde at han var sendt av Gud.</verse>
				<verse number="38">Dette faktum bekreftet forutsigelsen som Gud lot profeten Jesaja uttale om Jesus: ”Herre, hvem trodde på det vi fikk høre, og for hvem har Herren vist makten sin til å frelse?”</verse>
				<verse number="39">Folket kunne helt enkelt ikke tro, for Jesaja hadde også fortalt:</verse>
				<verse number="40">”Gud har forblindet øynene deres, slik at de ikke kan se, og har gjort hjertene deres harde og likegyldige, slik at de ikke kan forstå. Derfor kan de ikke vende om til meg og bli helbredet.”</verse>
				<verse number="41">Dette kunne Jesaja si etter som Gud lot ham se den herlighet Jesus hadde i himmelen, og det var om Jesus han skrev.</verse>
				<verse number="42">Likevel var det mange, til og med i Det jødiske rådet, som trodde at Jesus var sendt av Gud. De våget bare ikke å bekjenne det åpent, etter som de var redde at fariseerne skulle ekskludere dem fra Den jødiske menigheten.</verse>
				<verse number="43">De ville heller bli akseptert av mennesker enn av Gud.</verse>
				<verse number="44">Jesus ropte til folket: ”Dersom dere tror på meg, da tror dere i virkeligheten på ham som har sendt meg.</verse>
				<verse number="45">Den som ser meg, han ser også ham som har sendt meg.</verse>
				<verse number="46">Jeg er kommet som et lys til verden, for at ingen som tror på meg, skal bli i mørket.</verse>
				<verse number="47">Om noen hører min lære og ikke vil å følge den, da dømmer ikke jeg ham. Jeg er ikke kommet for å dømme menneskene, men for å frelse.</verse>
				<verse number="48">Nei, den som nekter å tro på meg og ikke tar imot budskapet mitt, han skal bli dømt av de sannhetene jeg har undervist om når dagen kommer og Gud dømmer alle.</verse>
				<verse number="49">Det jeg taler, er ikke mine egne tanker, men kommer fra min Far i himmelen. Han som har sendt meg, har bestemt det jeg skal si til dere.</verse>
				<verse number="50">Jeg vet at budskapet hans gir evig liv. Derfor forteller jeg det han vil at jeg skal si dere.”</verse>
			</chapter>
			<chapter number="13">
				<verse number="1">Påskehøytiden skulle snart begynne. Jesus visste at den tiden som hans Far i himmelen hadde bestemt, nå var kommet. Han skulle forlate jorden og vende tilbake til sin Far i himmelen. Jesus ga derfor et siste bevis på hvor høyt han elsket disiplene.</verse>
				<verse number="2">Jesus og disiplene var samlet for å spise sammen. Djevelen hadde allerede gitt Judas, han som var sønn til Simon Iskariot, den tanken at han skulle forråde Jesus.</verse>
				<verse number="3">Jesus visste at Far i himmelen hadde gitt alt over i hans hånd, og at han selv var kommet fra Gud og skulle vende tilbake til Gud.</verse>
				<verse number="4">Jesus reiste seg fra bordet, tok av seg kappen og bandt et håndkle om livet.</verse>
				<verse number="5">Han helte vann i et fat og begynte å vaske disiplene sine føtter og tørke dem med håndkleet som han hadde bundet om seg.</verse>
				<verse number="6">Da han kom til Simon Peter, sa Simon til ham: ”Herre, du skal ikke vaske føttene mine.”</verse>
				<verse number="7">Da svarte Jesus: ”Akkurat nå forstår du ikke det jeg gjør, men det kommer en dag du skal skjønne meningen med det.”</verse>
				<verse number="8">”Nei”, protesterte Peter, ”aldri i livet om du skal vaske føttene mine!” Jesus sa til ham: ”Dersom jeg ikke gjør deg ren, kan du ikke tilhøre meg.”</verse>
				<verse number="9">Da ropte Peter: ”Herre, vask ikke bare føttene mine, men også hendene og hodet.”</verse>
				<verse number="10">Jesus sa til ham: ”Den som har badet, trenger bare få føttene vasket for å være ordentlig ren. Dere er rene, men det gjelder ikke alle.”</verse>
				<verse number="11">Jesus visste nemlig hvem som skulle forråde ham. Det var derfor han sa at ikke alle var rene.</verse>
				<verse number="12">Da Jesus hadde vasket føttene deres, tok han på seg kappen igjen og tok plass ved bordet. Han spurte dem: ”Forstår dere det jeg har gjort med dere?</verse>
				<verse number="13">Dere kaller meg Mester og Herre, og det gjør dere rett i, for det er nettopp det jeg er.</verse>
				<verse number="14">Dersom nå jeg, som er deres Herre og Mester, har vasket føttene deres, da er også dere skyldige i å vaske føttene til hverandre.</verse>
				<verse number="15">Jeg har gitt dere et eksempel til å følge: Gjør som jeg har gjort mot dere.</verse>
				<verse number="16">Jeg forsikrer dere at en tjener står ikke over sin herre, og en utsending står ikke over han som har sendt ham.</verse>
				<verse number="17">Når dere nå vet dette, da er dere lykkelige dersom dere også praktiserer det.”</verse>
				<verse number="18">Jesus fortsatte: ”Jeg snakker ikke om dere alle. Jeg kjenner dere som jeg har valgt ut til mine nærmeste disipler, men det må bli til virkelighet som Gud har forutsagt i Skriften: ’Den som spiste sammen med meg, han har vendt seg mot meg.’</verse>
				<verse number="19">Jeg sier det allerede nå, for at når det skjer, skal dere kunne tro at jeg er den jeg er.</verse>
				<verse number="20">Jeg forsikrer dere at den som tar imot dem som jeg sender, han tar imot meg. Og den som tar imot meg, han tar imot Gud, etter som Gud har sendt meg.”</verse>
				<verse number="21">Da Jesus hadde sagt dette, ble han opprørt i sitt innerste og utbrøt: ”Jeg skal si dere som sant er: En av dere kommer til å forråde meg! ”</verse>
				<verse number="22">Disiplene så på hverandre og undret seg over hvem han mente.</verse>
				<verse number="23">En av disiplene, han som Jesus elsket, satt nærmest Jesus ved bordet.</verse>
				<verse number="24">Simon Peter gjorde derfor tegn til ham om å spørre Jesus hvem han snakket om.</verse>
				<verse number="25">Disippelen bøyde seg da mot Jesus og spurte: ”Herre, hvem er det?”</verse>
				<verse number="26">Jesus svarte: ”Det er ham som får den biten brød som jeg nå dypper i fatet.” Han dyppet biten og ga det til Judas, som var sønn til Simon Iskariot.</verse>
				<verse number="27">I samme øyeblikk som Judas fikk brødet, for Satan inn i ham. Jesus sa: ”Skynd deg, gjør det du skal!”</verse>
				<verse number="28">Ingen av de andre ved bordet forsto hvorfor Jesus sa det på denne måten til Judas.</verse>
				<verse number="29">Noen trodde at han ba ham å gå ut og kjøpe det de trengte til påskehøytiden eller at han skulle gi noe til de fattige. Det var Judas som var kasserer for den felles pengebeholdningen de hadde.</verse>
				<verse number="30">Da Judas hadde fått brødet, reiste han seg straks og gikk ut. Og det var natt.</verse>
				<verse number="31">Så snart Judas hadde gått, sa Jesus: ”Jeg, Menneskesønnen, skal nå vende tilbake til herligheten min i himmelen, og Gud skal bli opphøyd og æret ved det som hender meg.</verse>
				<verse number="32">Ja, Gud skal ganske snart la meg vende tilbake til herligheten min.</verse>
				<verse number="33">Mine kjære barn, jeg skal bare være hos dere en kort tid til. Etterpå vil dere lete etter meg uten å finne meg, etter som jeg går til et sted der dere ikke kan komme. Det var det samme jeg sa til de religiøse lederne.</verse>
				<verse number="34">Jeg gir dere instruks om noe nytt: At dere skal elske hverandre. Ja, elske hverandre like mye som jeg har elsket dere.</verse>
				<verse number="35">Gjennom det at dere elsker hverandre skal menneskene skjønne at dere er disiplene mine.”</verse>
				<verse number="36">Simon Peter spurte Jesus: ”Herre, hvor går du?” Jesus svarte: ”Dit jeg går, kan du ikke følge med nå, men seinere skal du følge meg.”</verse>
				<verse number="37">Peter undret: ”Hvorfor kan jeg ikke følge med nå? Jeg er beredt til å dø for deg.”</verse>
				<verse number="38">Da svarte Jesus: ”Dø for meg, sier du? Jeg forsikrer deg at før hanen rekker å gale i morgen tidlig, har du nektet tre ganger på at du kjenner meg!”</verse>
			</chapter>
			<chapter number="14">
				<verse number="1">Jesus sa: ”Vær ikke urolige, men stol på Gud og stol på meg.</verse>
				<verse number="4">Nå vet dere hvor jeg går, og dere kjenner veien som fører dit.”</verse>
				<verse number="5">Tomas sa: ”Herre, vi har fortsatt ingen anelse om hvor du går. Hvordan kan vi da kjenne veien?”</verse>
				<verse number="6">Jesus svarte: ”Jeg er veien til Far i himmelen, og jeg har vist hvem han virkelig er. Jeg er den som gir liv. Ingen kan komme til Far i himmelen uten ved meg.</verse>
				<verse number="7">Dersom dere har lært å kjenne meg, da skal dere også lære å kjenne min Far i himmelen. Dere kjenner ham allerede og har sett ham.”</verse>
				<verse number="8">Filip sa: ”Herre, vis oss Far i himmelen, så skal vi være fornøyd.”</verse>
				<verse number="9">Jesus svarte: ”Vet du ikke hvem jeg er, Filip, og det til tross for at jeg har vært hos dere så lenge? Den som har sett meg, har sett Far i himmelen. Hvorfor ber du da om å få se ham?</verse>
				<verse number="10">Tror du ikke at jeg er i min Far i himmelen, og at min Far i himmelen er i meg? Når jeg snakker med dere, da er det ikke mine egne tanker jeg kommer med. Nei, det er min Far i himmelen som er i meg og handler gjennom meg.</verse>
				<verse number="11">Tro på meg når jeg sier at jeg er i min Far i himmelen, og at min Far i himmelen er i meg. Tro det i det minste på grunn av de miraklene dere har sett skje gjennom meg.</verse>
				<verse number="12">Jeg forsikrer dere at den som tror på meg, skal gjøre de samme miraklene som jeg har gjort. Ja, til og med enda større, for jeg går for å være hos min Far i himmelen.</verse>
				<verse number="13">Dere som tilhører meg, kan be om hva som helst, og jeg skal gjøre det, slik at Far i himmelen blir opphøyd og æret på grunn av det som Sønnen gjør for dere.</verse>
				<verse number="14">Ja, dersom dere ber om noe i navnet mitt, da skal jeg gjøre det.”</verse>
				<verse number="15">Jesus fortsatte: ”Dersom dere elsker meg, da er dere lydige mot det jeg har bedt dere om å gjøre.</verse>
				<verse number="16">Jeg skal be min Far i himmelen om å sende dere en annen Hjelper, en som for alltid skal være hos dere.</verse>
				<verse number="17">Dette er Guds egen Ånd som forklarer sannheten om ham. De som ikke tror på Gud, kan ikke ta imot ham, for de ser han ikke og kjenner han heller ikke. Men dere kjenner ham, etter som han er hos dere nå og kommer til å være i dere.</verse>
				<verse number="18">Nei, jeg skal ikke forlate dere som foreldreløse barn, men jeg vil komme til dere.</verse>
				<verse number="19">Om kort tid kan ingen her i verden se meg lenger, men dere skal se meg, for jeg skal bli levende igjen. Gjennom det skal dere også få liv.</verse>
				<verse number="20">Når jeg har stått opp fra de døde, skal dere forstå at jeg er i min Far i himmelen, og at dere er i meg, og jeg i dere.</verse>
				<verse number="21">Den som har hørt mine befalinger og er lydige mot det jeg sier, han elsker meg, og den som elsker meg, vil bli elsket av min Far i himmelen, og jeg vil elske han og vise meg for ham.”</verse>
				<verse number="22">Judas, ikke Judas Iskariot, men den andre disippelen med samme navn, sa da til ham: ”Herre, hvorfor vil du bare vise deg for oss og ikke for alle?”</verse>
				<verse number="23">Jesus svarte: ”Dersom noen elsker meg, da lever han i tråd med undervisningen min, og da vil min Far i himmelen elske ham, og min Far i himmelen og jeg vil komme til ham og bli hos ham.</verse>
				<verse number="24">Den som ikke elsker meg, lever ikke i tråd med undervisningen min. Husk på at budskapet dere har fått høre fra meg, er ikke mine egne tanker, men det kommer fra min Far i himmelen som har sendt meg.</verse>
				<verse number="25">Jeg sier dere dette mens jeg fortsatt er hos dere.</verse>
				<verse number="26">Men når min Far i himmelen har sendt dere Hjelperen, sin Hellige Ånd, som skal være hos dere i mitt sted, da skal Hjelperen lære dere alt og minne dere om alt som jeg har lært dere.</verse>
				<verse number="27">Jeg etterlater meg en gave, og det er fred. Dere skal få av min fred, den freden som ingen her i verden kan gi dere. Derfor skal dere ikke være urolige og redde.</verse>
				<verse number="28">Husk på at jeg sa til dere: ’Jeg går bort, men jeg skal komme tilbake til dere.’ Dersom dere virkelig elsker meg, vær da glade over at jeg kan gå til min Far i himmelen, for min Far i himmelen er større enn jeg.</verse>
				<verse number="29">Dette har jeg fortalt til dere før det skjer, slik at dere kan tro på meg når det om ikke lenge vil skje.</verse>
				<verse number="30">Jeg kan ikke snakke med dere så mye lenger, for Satan, høvdingen i denne verden, nærmer seg. Han har ingen makt over meg,</verse>
				<verse number="31">men jeg skal gjøre det som min Far i himmelen har bestemt skal skje med meg. Det skjer for at menneskene skal forstå at jeg elsker min Far i himmelen. Kom, nå går vi fra dette stedet.”</verse>
			</chapter>
			<chapter number="15">
				<verse number="1">Jesus sa: ”Jeg er den sanne vinstokken, og min Far i himmelen er gartneren.</verse>
				<verse number="2">Han skjærer bort hver gren på meg som ikke bærer frukt. De grenene som bærer frukt, beskjærer han, slik at de kan bære enda mer frukt.</verse>
				<verse number="3">Dere er allerede forandret gjennom det budskapet dere har fått høre fra meg.</verse>
				<verse number="4">Fortsett derfor å bli i meg, så skal jeg være i dere. En gren kan ikke bære frukt dersom den ikke har sitt feste i vinstokken. På samme måten kan ikke livet deres bære frukt om dere ikke blir i meg.</verse>
				<verse number="5">Ja, jeg er vinstokken, og dere er grenene. Dersom noen blir i meg og jeg i ham, da bærer han mye frukt, men uten meg kan dere ikke gjøre noe.</verse>
				<verse number="6">Den som ikke bli i meg, han blir kastet bort på samme måten som en vissen gren. Alle grenene som har visnet, blir kastet på bålet og brent opp.</verse>
				<verse number="7">Dersom dere blir i meg og budskapet mitt blir i dere, da kan dere be om hva dere vil, og dere skal få det.</verse>
				<verse number="8">De som virkelig er mine disipler bærer mye frukt, ved det blir min Far i himmelen opphøyd og æret.</verse>
				<verse number="9">Jeg har elsket dere på samme måten som min Far i himmelen har elsket meg. Bli derfor værende i min kjærlighet.</verse>
				<verse number="10">Dersom dere er lydige mot det jeg har gitt befaling om, blir dere i min kjærlighet. På samme måten blir jeg i kjærligheten til min Far i himmelen siden jeg gjør det han har gitt meg befaling om.</verse>
				<verse number="11">Dette har jeg sagt til dere for at min glede skal fylle dere, slik at gleden deres blir fullkommen.</verse>
				<verse number="12">Dette er min befaling: At dere skal elske hverandre på samme måten som jeg har elsket dere.</verse>
				<verse number="13">Det største beviset noen kan gi på sin kjærlighet, er at han ofrer livet for vennene sine.</verse>
				<verse number="14">Dere er vennene mine dersom dere gjør det jeg befaler dere.</verse>
				<verse number="15">Jeg kaller dere ikke lenger tjenere, for en tjener får ikke greie på det herren hans tenker å gjøre. Fra og med nå av er dere vennene mine, for jeg har sagt dere alt som min Far i himmelen har latt meg få vite.</verse>
				<verse number="16">Dere har ikke valgt å følge meg, men det er jeg som har valgt ut dere til en unik oppgave. Dere skal gå ut i verden og bære frukt som blir stående for evig. Da vil Far i himmelen gi dere alt dere ber ham om fordi dere tilhører meg.</verse>
				<verse number="17">Ja, dette er min befaling til dere: At dere skal elske hverandre.”</verse>
				<verse number="18">Jesus fortsatte: ”Når menneskene hater dere, skal dere huske på at de har hatet meg før de begynte å hate dere.</verse>
				<verse number="19">Dersom dere hadde tilhørt denne verden, ville menneskene elske dere, etter som dere da ville vært en av dem. Nå tilhører dere ikke denne verden, etter som jeg har innbudt dere til å være borgere av en annen verden. Derfor hater menneskene dere.</verse>
				<verse number="20">Husk på det jeg sa til dere: ’En tjener står ikke over sin herre.’ Dersom de har forfulgt meg, kommer de også til å forfølge dere. Men har de levd i tråd med undervisningen min, kommer de også til å rette seg etter det dere sier.</verse>
				<verse number="21">Menneskene vil forfølge dere fordi dere tilhører meg, og fordi de ikke kjenner Gud, han som har sendt meg.</verse>
				<verse number="22">Dersom jeg aldri hadde kommet og sagt sannheten, ville alle vært uskyldige. Nå har de ingen unnskyldning for syndene sine.</verse>
				<verse number="23">Den som hater meg hater også min Far i himmelen.</verse>
				<verse number="24">Dersom jeg ikke hadde utført større mirakler enn det som andre har gjort iblant dere, ville alle vært uskyldige. Nå hater de både meg og min Far i himmelen, og det til tross for at de har sett disse miraklene.</verse>
				<verse number="25">Gjennom dette blir det som står skrevet om meg i loven til virkelighet: ’De har hatet meg uten grunn.’</verse>
				<verse number="26">Jeg vil sende Hjelperen til dere, Guds Ånd, han som gjør sannheten om Gud synlig. Hjelperen vil komme til dere fra Gud, vår Far i himmelen, og når han kommer, skal han fortelle dere om meg.</verse>
				<verse number="27">Også dere må fortelle andre om meg, for dere har vært med meg fra begynnelsen.</verse>
			</chapter>
			<chapter number="16">
				<verse number="1">Dette har jeg sagt til dere for at dere ikke skal miste troen på meg.</verse>
				<verse number="2">Dere kommer til å bli ekskludert fra Den jødiske menigheten, ja, det skal gå så langt at de som dreper dere, tror at de tjener Gud ved handlingene sine.</verse>
				<verse number="3">Denne tragiske misforståelsen beror på at de aldri har lært å kjenne min Far i himmelen, og heller ikke meg.</verse>
				<verse number="4">Jeg sier dere dette nå, for at dere den dagen det skjer, skal huske at jeg advarte dere. Jeg har ikke sagt dette til dere tidligere siden jeg inntil nå har vært hos dere.”</verse>
				<verse number="5">Jesus fortsatte: ”Nå går jeg til ham som har sendt meg, og ingen av dere spør hvor jeg går.</verse>
				<verse number="6">Dere er altfor bedrøvet og fulle av sorg over det jeg har fortalt dere.</verse>
				<verse number="7">Sannheten er at det er best for dere at jeg går bort, for ellers kan ikke Hjelperen, Guds Ånd, komme til dere. Når jeg har gått bort, skal jeg sende ham til dere.</verse>
				<verse number="8">Når Guds Ånd kommer, skal han vise menneskene at de er syndere, at jeg er skyldfri innfor Gud og at Guds dom vil ramme.</verse>
				<verse number="9">Syndere er de fordi de ikke tror på meg.</verse>
				<verse number="10">At jeg er skyldfri innfor Gud viser seg ved at Far i himmelen opphøyer meg til å regjere med ham, slik at dere ikke kan se meg mer.</verse>
				<verse number="11">Guds dom rammer hver og en som gjør synd, det forstår vi når vi ser at Gud har dømt Satan, som er høvding i denne verden.</verse>
				<verse number="12">Det er mye jeg ennå ville si dere, men dere kan ikke forstå det nå.</verse>
				<verse number="13">Når Guds Ånd kommer, skal han vise dere hele sannheten om Gud. Han vil ikke holde fram sine egne tanker, men fortelle det han hører av meg. Han vil la dere få kjennskap til det som kommer til å skje i framtiden.</verse>
				<verse number="14">Videre vil han opphøye og ære meg, for alt han lar dere få vite, har han fått fra meg.</verse>
				<verse number="15">Alt som min Far i himmelen har, det tilhører meg. Derfor kan jeg si at alt Guds Ånd lar dere få vite, har han fått fra meg.</verse>
				<verse number="16">Snart ser dere meg ikke lenger. Like plutselig skal dere få se meg igjen.”</verse>
				<verse number="19">Jesus visste at de ville spørre ham, og sa: ”Dere undrer dere på hva jeg mente da jeg sa at dere ganske snart ikke skulle se meg lenger? Og at dere like snart skal få se meg igjen.</verse>
				<verse number="20">Ja, jeg forsikrer dere at dere kommer å gråte og klage over det som skal skje med meg, men mange skal bli glade. Dere skal sørge, men sorgen vil bli vendt til glede når dere ser meg igjen.</verse>
				<verse number="21">Det blir som når en kvinne føder sitt barn. Mens forløsningen står på, har hun det smertefullt. Men når hun har født sitt barn, glemmer hun smerten og gleder seg bare over at et lite menneske er blitt født til verden.</verse>
				<verse number="22">Dere har det også vanskelig nettopp nå, men jeg skal treffe dere igjen, og da skal dere bli glade. Ingen kan ta fra dere den gleden.</verse>
				<verse number="23">Den dagen trenger ingen å spørre meg om noe som helst. Jeg forsikrer dere at fra den dagen skal Far i himmelen gi dere alt dere ber om fordi dere tilhører meg.</verse>
				<verse number="24">Dere har bedt før, men aldri fordi dere tilhørte meg. Nå skal dere be i mitt navn, og dere skal få. Gleden deres skal bli full og hel.</verse>
				<verse number="25">Alt dette har jeg fortalt dere i bilder, men det kommer en tid da jeg vil snakke åpent og klart til dere uten bilder. Da skal dere få vite mer om min Far i himmelen.</verse>
				<verse number="26">Den dagen skal dere be til Far i himmelen, og han skal svare dere fordi dere tilhører meg. Jeg trenger ikke å be for dere.</verse>
				<verse number="27">Min Far i himmelen elsker dere, fordi dere har elsket meg og tror at jeg er kommet fra Gud.</verse>
				<verse number="28">Ja, jeg er kommet til verden fra min Far i himmelen, og jeg skal forlate verden for å vende tilbake til ham.”</verse>
				<verse number="29">Da sa disiplene: ”Endelig snakker du i klare meldinger, og ikke i bilder.</verse>
				<verse number="30">Nå forstår vi at du vet alt før noen har stilt et eneste spørsmål til deg. Derfor tror vi at du er kommet fra Gud.”</verse>
				<verse number="31">Jesus svarte: ”Nå endelig tror dere.</verse>
				<verse number="32">Den dagen kommer, ja, den er allerede her, da dere vil bli spredd og vende tilbake til hvert sitt og etterlate meg alene. Ikke en gang da vil jeg være alene, for min Far i himmelen er hos meg.</verse>
				<verse number="33">Dette har jeg fortalt dere for at dere skal ha fred på grunn av fellesskapet med meg. Her på jorden kommer dere til å møte mange sorger og skuffelser, men vær ikke urolige, jeg har overvunnet de onde kreftene i verden.”</verse>
			</chapter>
			<chapter number="17">
				<verse number="1">Da Jesus hadde sagt dette, så han opp mot himmelen og sa: ”Far i himmelen, den tiden har nå kommet som du har bestemt. La din Sønn vende tilbake til sin herlighet, slik at du blir opphøyd og æret.</verse>
				<verse number="2">Du har jo gitt ham makt over alle mennesker, slik at han kan gi evig liv til alle dem som du har gitt ham.</verse>
				<verse number="3">Evig liv betyr å lære deg å kjenne, den eneste sanne Gud som er virkelig, og meg, Jesus Kristus, som du har sendt til jorden.</verse>
				<verse number="4">Jeg har opphøyet og æret deg her på jorden ved å fullføre det oppdraget du har gitt meg.</verse>
				<verse number="5">La meg derfor, kjære Far i himmelen, bli opphøyd og æret ved at jeg får tilbake den herlighet jeg hadde hos deg før verden ble skapt.</verse>
				<verse number="6">Du har gitt meg noen til disipler fra denne verden, og jeg har vist dem hvem du er. De var dine hele tiden, men du ga dem til meg, og de har levd i tråd med læren min.</verse>
				<verse number="7">Nå vet de at alt som du har gitt til meg, er en gave fra deg.</verse>
				<verse number="8">Det budskapet jeg fikk fra deg, har jeg levert videre, og de har tatt imot det og har forstått at jeg er kommet ned til jorden fra deg. Ja, de er helt overbevist om at du har sendt meg.</verse>
				<verse number="9">Jeg ber ikke for alle verdens mennesker, men for dem som du har gitt meg, etter som de tilhører deg.</verse>
				<verse number="10">Ja, alle som du har gitt meg, tilhører deg. Dersom de tilhører deg, da tilhører de meg. Ved disse skal min herlighet bli synlig for menneskene.</verse>
				<verse number="11">Jeg forlater nå verden og kommer til deg, men de blir tilbake i verden. Far i himmelen, du som er hellig, bevar alle disse som du har gitt meg. La dem bli i ditt fellesskap, slik at de kan leve i fullkommen enhet, på samme måten som du og jeg er ett.</verse>
				<verse number="12">Mens jeg var hos de, bevarte jeg dem i ditt fellesskap. Jeg vernet alle, slik at ingen av dem gikk fortapt, bortsett fra den ene som var dømt til å gå evig fortapt, slik at det Gud hadde forutsagt i Skriften, skulle bli virkelighet.</verse>
				<verse number="13">Nå vender jeg tilbake til deg. Dette sier jeg mens jeg ennå er i verden, for at de skal kjenne min fullkomne glede.</verse>
				<verse number="14">Jeg har brakt budskapet ditt videre. Menneskene i verden har hatet dem, fordi de ikke tilhører denne verden, på samme måten som heller ikke jeg tilhører den.</verse>
				<verse number="15">Jeg ber ikke at du skal ta dem bort fra denne verden, men at du skal bevare dem fra det onde.</verse>
				<verse number="16">De tilhører ikke denne verden, liksom jeg ikke tilhører den.</verse>
				<verse number="17">Hjelp alle til å være lydig mot ditt sanne budskap, slik at de kan leve fullt og helt for deg.</verse>
				<verse number="18">På samme måten som du sendte meg til verden, sender jeg dem ut i verden.</verse>
				<verse number="19">For deres skyld overgir jeg livet mitt som et offer til deg, slik at de også kan overgi livene sine til deg, gjennom det å følge ditt sanne budskap.</verse>
				<verse number="20">Men jeg ber ikke bare for dem, men også for alle som i framtiden begynner å tro på meg på grunn av budskapet deres.</verse>
				<verse number="21">Far i himmelen, jeg ber om at de skal leve i fullkommen enhet, på samme måten som du og jeg er ett. La dem være i oss, på samme måten som du er i meg og jeg er i deg, slik at menneskene kan tro at du har sendt meg.</verse>
				<verse number="22">Den herligheten du ga til meg, har jeg gitt til dem, slik at de kan leve i fullkommen enhet på samme måte som du og jeg er ett.</verse>
				<verse number="23">Jeg skal være i dem og du i meg, slik at deres enhet blir total. Da skal verden forstå at du har sendt meg og at du elsker dem like mye som du elsker meg.</verse>
				<verse number="24">Far i himmelen, jeg vil at alle dem som du har gitt meg, skal være sammen med meg, slik at de kan se den herligheten du ga meg, etter som du elsket meg allerede før verden ble skapt.</verse>
				<verse number="25">Far i himmelen, du som alltid handler rett, menneskene i verden kjenner deg ikke, men jeg kjenner deg, og disiplene mine vet at du har sendt meg.</verse>
				<verse number="26">Jeg har hjulpet dem til å lære deg å kjenne. Jeg skal fortsette med å hjelpe dem, slik at de kan elske hverandre på samme måten som du har elsket meg, og slik at jeg kan være ett med dem.”</verse>
			</chapter>
			<chapter number="18">
				<verse number="1">Da Jesus hadde avsluttet sin bønn, gikk han ut sammen med disiplene til den andre siden av Kedrondalen. Der lå det en hage som de gikk inn i.</verse>
				<verse number="2">Judas, han som forrådt Jesus, kjente også til dette stedet, etter som Jesus ofte hadde vært der med disiplene.</verse>
				<verse number="3">Judas tok nå med seg en gruppe romerske soldater og en del av tempelvakten. De var sendt ut av øversteprestene og fariseerne og kom med brennende fakler, lykter og våpen til hagen.</verse>
				<verse number="6">Da Jesus sa: ”Det er jeg”, rygget alle tilbake og falt til jorden.</verse>
				<verse number="7">Han spurte på nytt: ”Hvem leter dere etter?” De svarte: ”Jesus fra Nasaret.”</verse>
				<verse number="8">Da sa Jesus: ”Jeg har jo allerede sagt dere at det er jeg. Dersom det er meg dere leter etter, så la de andre gå.”</verse>
				<verse number="9">Med disse ordene gikk det i oppfyllelse det som Jesus hadde sagt: ”Jeg har ikke mistet en eneste av dem som du har gitt meg.”</verse>
				<verse number="10">Simon Peter trakk det sverdet han hadde tatt med seg, og hogg høyre øre av tjeneren til øverstepresten. Navnet på tjeneren var Malkos.</verse>
				<verse number="11">Da sa Jesus til Peter: ”Sett sverdet tilbake i sliren. Skulle jeg snike meg unna de lidelsene som min Far i himmelen har bestemt at jeg må gå i gjennom?”</verse>
				<verse number="12">Den romerske offiseren, soldatene og de jødiske tempelvaktene fanget nå Jesus og bandt ham.</verse>
				<verse number="13">Først tok de ham med til Annas, han var svigerfar til Kaifas, som var øversteprest dette året.</verse>
				<verse number="14">Det var Kaifas som hadde sagt til de religiøse lederne at det var best om det ene menneske døde for at folket ellers kunne bli reddet.</verse>
				<verse number="15">Simon Peter fulgte etter sammen med en av de andre disiplene. Denne disippelen kjente øverstepresten og fikk på grunn av det tillatelse til å komme inn på gårdsplassen utenfor huset til øverstepresten. Samtidig førte de Jesus dit.</verse>
				<verse number="16">Peter sto igjen utenfor porten. Den disippelen som kjente øverstepresten, gikk ut og snakket med en tjenestejente som sto vakt ved porten, slik at Peter også fikk følge med inn.</verse>
				<verse number="17">Jenta i porten spurte da Peter: ”Er ikke du også en av disiplene til denne mannen?” Peter svarte: ”Nei, det er jeg ikke.”</verse>
				<verse number="18">Tjenstefolket og tempelvaktene sto rundt et bål som de hadde tent opp siden det var kjølig. Peter stilte seg der sammen med de andre og varmet seg.</verse>
				<verse number="19">Øverstepresten stilte nå spørsmål til Jesus om disiplene hans og om hva han lærte.</verse>
				<verse number="20">Jesus svarte: ”Alle kjenner til undervisningen min, for jeg har hele tiden snakket åpent i synagogene og i templet. Der samlet alle jødene seg. Jeg har ikke sagt noe i hemmelighet, alt har skjedd offentlig.</verse>
				<verse number="21">Hvorfor spør du meg om dette? Spør heller dem som har hørt meg undervise. De vet hva jeg har sagt!”</verse>
				<verse number="22">En blant tempelvaktene som sto der, ga Jesus en ørefik og sa: ”Svarer du øverstepresten på denne måten?”</verse>
				<verse number="23">Men Jesus sa: ”Har jeg sagt noe som ikke var riktig, så si meg hva det var. Eller slår du for at noen sier sannheten?”</verse>
				<verse number="24">Hannas sendte Jesus bundet til øverstepresten Kaifas.</verse>
				<verse number="25">Peter sto fortsatt ved bålet og varmet seg. Noen spurte ham: ”Er ikke du også en av disiplene?” Peter protesterte og sa: ”Nei, det er jeg ikke.”</verse>
				<verse number="26">Da sa en av tjenerne til øverstepresten, en slektning til den mannen som Peter hadde hugget øret av: ”Jo visst, jeg så deg der ute i hagen sammen med Jesus?”</verse>
				<verse number="27">Peter nektet enda en gang. I samme øyeblikket gol hanen.</verse>
				<verse number="28">Tidlig på morgenen ble Jesus ført fra øverstepresten Kaifas til huset der den romerske landshøvdingen holdt til. De religiøse lederne som hadde ført ham dit, gikk ikke selv inn i huset. De ville ikke bli uverdige i Guds øyne, for da kunne de ikke være med å spise påskemåltidet.</verse>
				<verse number="29">Pilatus, som var landshøvding, gikk derfor ut til dem og spurte: ”Hva er det dere anklager denne mannen for?”</verse>
				<verse number="30">De svarte: ”Vi ville aldri ha kommet med ham til deg om han ikke hadde vært en forbryter.”</verse>
				<verse number="31">Da sa Pilatus: ”Om han er en vanlig forbryter, kan dere dømme ham etter deres egen lov.” Men de religiøse lederne sa: ”Vi vil ha ham henrettet, og det har vi ikke fullmakt til å gjøre på egen hånd.”</verse>
				<verse number="32">Ved dette ble det som Jesus hadde sagt til virkelighet da han avslørte på hvilken måte han skulle dø.</verse>
				<verse number="33">Pilatus gikk nå inn i huset igjen og kalte til seg Jesus og spurte: ”Er du jødenes konge?”</verse>
				<verse number="34">Jesus svarte: ”Er det du selv som vil vite det, eller har andre fortalt dette om meg til deg?”</verse>
				<verse number="35">Pilatus sa: ”Jeg er vel ingen jøde! Ditt eget folk og øversteprestene har ført deg hit. Hva har du gjort?”</verse>
				<verse number="36">Da svarte Jesus: ”Jeg regjerer ikke i denne verden. Dersom jeg hadde gjort det, da hadde disiplene mine kjempet for at jeg ikke skulle bli tatt til fange av de religiøse lederne. Men nå regjerer jeg over et annet slags rike.”</verse>
				<verse number="37">Pilatus spurte igjen: ”Så du er altså en konge?” Jesus svarte: ”Det er du selv som kaller meg konge. Men jeg har blitt født og har kommet hit til verden for å fortelle om det som er sant. Alle som elsker sannheten, hører det jeg sier.”</verse>
				<verse number="38">Da sa Pilatus: ”Hva er sannhet?” Etterpå gikk han ut til folket igjen og sa: ”Jeg finner ham ikke skyldig i noe.</verse>
				<verse number="39">Men det er tradisjon for at jeg hver påske setter fri en fange til dere. Om dere vil, kan jeg derfor slippe jødenes konge fri.”</verse>
				<verse number="40">Men de ropte tilbake: ”Nei! Ikke ham, men Barabbas!” Barabbas var en forbryter.</verse>
			</chapter>
			<chapter number="19">
				<verse number="1">Da ga Pilatus befaling til at Jesus skulle bli pisket.</verse>
				<verse number="2">Soldatene laget en krone av tornekratt og satte den på hodet hans og kledde på ham en høyrød kappe.</verse>
				<verse number="3">De gikk fram til ham og sa: ”Leve jødenes konge”, og så slo de ham i ansiktet.</verse>
				<verse number="4">Senere gikk Pilatus igjen ut og sa til folket: ”Nå sender jeg ham ut til dere, slik at dere skal forstå at jeg ikke finner ham skyldig i noe.”</verse>
				<verse number="5">Da Jesus kom ut med tornekronen og den mørkerøde kappen på seg, sa Pilatus: ”Her er mannen!”</verse>
				<verse number="6">Da øversteprestene og tempelvaktene fikk se ha, begynte de å rope: ”La ham spikres fast på et kors, spikre ham fast på et kors!” Pilatus sa: ”Dere får selv ta ham og spikre ham fast. Jeg finner han ikke skyldig i noe.”</verse>
				<verse number="7">Men de religiøse lederne svarte: ”I følge vår lov skal han dø, for han har gitt seg ut for å være Guds sønn.”</verse>
				<verse number="8">Da Pilatus hørte dette, ble han virkelig redd.</verse>
				<verse number="9">Han førte Jesus inn i huset på nytt og spurte ham: ”Hvor kommer du fra?” Men Jesus svarte ham ikke.</verse>
				<verse number="10">”Vil du ikke svare meg?” spurte Pilatus. ”Vet du ikke at jeg har makt både til å gi deg fri og til å la deg blir spikret fast på et kors?”</verse>
				<verse number="11">Jesus svarte: ”Du ville ikke ha noen som helst makt over meg om du ikke hadde fått den av Gud. Derfor har de som overlot meg til deg, gjort seg skyldige i en større synd.”</verse>
				<verse number="12">Da forsøkte Pilatus å finne en måte å frigi Jesus på, men folket ropte: ”Dersom du setter han fri, er du ikke keiserens venn. Den som gjør seg til konge, gjør egentlig opprør mot keiseren.”</verse>
				<verse number="13">Da Pilatus hørte det de sa, førte han Jesus ut til dem på nytt og satte seg på dommersete på det stedet som ble kalt Steingården, og som på arameisk heter ”Gabbata”.</verse>
				<verse number="14">Klokken var nå rundt tolv på dagen, og det var fredag, som kalles forberedelsesdagen før påskehøytiden. Pilatus sa til jødene: ”Her har dere kongen deres.”</verse>
				<verse number="15">Folket skrek: ”Bort med ham. La ham spikres fast på et kors!” Da spurte Pilatus: ”Skal jeg virkelig henrette kongen deres på et kors?” Men øversteprestene svarte: ”Vi har ingen annen konge enn keiseren.”</verse>
				<verse number="16">Da resignerte Pilatus og overlot Jesus til soldatene for at de skulle føre ham bort og la ham spikres fast på et kors. Soldatene tok ham med seg.</verse>
				<verse number="17">Jesus ble tvunget til selv å bære korset sitt til det stedet som ble kalt Hodeskallen, som på arameisk heter ”Golgata”.</verse>
				<verse number="18">Der spikret de ham og to andre menn fast på hvert sitt kors. Jesus hengte de i midten og de to andre på hver sin side av ham.</verse>
				<verse number="19">Pilatus hadde fått skrevet en plakat som ble satt opp på korset. Der sto det: ”Jesus fra Nasaret, jødenes konge”.</verse>
				<verse number="20">Teksten var skrevet både på arameisk, latin og gresk. Etter som stedet der Jesus ble henrettet, lå nær byen, var det mange som leste plakaten.</verse>
				<verse number="21">Øversteprestene gikk da til Pilatus og forlangte: ”Få endret teksten fra dette med ’Jødenes konge’ til ’Han har sagt: Jeg er jødenes konge.’ ”</verse>
				<verse number="22">Men Pilatus svarte: ”Det jeg skrev, det skrev jeg! Ikke noe som helst skal bli endret.”</verse>
				<verse number="23">Da soldatene hadde spikret Jesus fast på korset, tok de klærne hans og delte i fire hauger, en for hver av vaktene. Men da de kom til kjortelen, viste det seg at den var vevd i et sammenhengende stykke uten sømmer.</verse>
				<verse number="24">Derfor sa de: ”Det er dumt å skjære den i stykker. Vi kaster heller lodd om hvem som skal få den.” Gjennom dette ble det som Gud hadde forutsagt i Skriften, til virkelighet: ”De delte mine klær mellom seg og kastet lodd om min klesdrakt.” Ja, det var nøyaktig det soldatene gjorde.</verse>
				<verse number="25">Nær korset der Jesus hang, sto moren hans. Tanten hans, som var gift med Klopas og het Maria, var også sammen med Maria Magdalena.</verse>
				<verse number="26">Da Jesus så moren sin stå der ved siden den disippelen som han elsket, sa han til henne: ”Mor, la ham være som sønnen din.”</verse>
				<verse number="27">Så sa han til disippelen: ”La henne være som moren din!” Fra den dagen av lot disippelen henne bo hjemme hos seg.</verse>
				<verse number="28">Jesus visste at oppdraget hans nå var sluttført. For at det som Gud hadde forutsagt i Skriften skulle bli virkelighet, sa han: ”Jeg er tørst.”</verse>
				<verse number="29">Noen dyppet da en svamp i en krukke fylt med sur vin som sto der. De festet den på en stilk fra isopplanten og rakte den opp til munnen hans.</verse>
				<verse number="30">Da Jesus hadde smakt på vinen, sa han: ”Det er fullbrakt.” Så bøyde han hodet og sluttet å puste.</verse>
				<verse number="31">Jødene ville ikke at de døde kroppene skulle henge på korset til neste dag som var hviledagen. Dessuten var det en spesiell merkedag siden det var påske. Derfor ba de Pilatus om å gi befaling til at de skulle knuse skjelettene på dem som var spikret fast på korsene. Da kunne kroppene bli tatt ned.</verse>
				<verse number="32">Soldatene kom og knuste skjelettet på de to mennene som hadde blitt spikret opp på sine kors samtidig som Jesus. Først den ene mannen sine bein, så den andre.</verse>
				<verse number="33">Men da de kom fram til Jesus, så de at han allerede var død. Derfor knuste de ikke noen ben i kroppen hans.</verse>
				<verse number="34">En av soldatene nøyde seg i stedet med å stikke et spyd opp i siden hans. Da rant det blod og vann ut.</verse>
				<verse number="35">Det finnes en som kan stå fram som vitne om dette, etter som han så det med egne øyne. Han vet at det han sier er sant, og han har fortalt dette for at dere skal tro.</verse>
				<verse number="36">Dette skjedde for at det som Gud hadde forutsagt i Skriften, skulle bli virkelighet: ”Ikke et eneste ben i kroppen hans skal bli knust.”</verse>
				<verse number="37">På et annet stedet har Gud sagt: ”De skal se opp til han som de har gjennomstukket”.</verse>
				<verse number="38">Josef fra Arimatea, en som av frykt for de religiøse lederne hadde vært en hemmelig disippel av Jesus, ba Pilatus om å få ta ned kroppen til Jesus. Pilatus lot ham få gjøre det, og Josef gikk da og tok kroppen ned.</verse>
				<verse number="39">Nikodemus, den mannen som først hadde kommet til Jesus om natten, var også med. Han hadde med seg en blanding av myrra og aloe som veide omkring 30 kilo.</verse>
				<verse number="40">De to mennene svøpte kroppen til Jesus inn i tøy av lin sammen med den aromatisk blandingen. Dette var slik som de brukte å gjøre ved jødiske begravelser.</verse>
				<verse number="41">Plassen der Jesus ble spikret fast på korset, lå nær en hage. Der var det en ny grav som aldri hadde vært brukt.</verse>
				<verse number="42">Etter som hviledagen snart skulle begynne, og graven lå så nær, la de Jesus i den.</verse>
			</chapter>
			<chapter number="20">
				<verse number="1">Tidlig på søndag morgenen, som er dagen etter hviledagen, mens det ennå var mørkt, kom Maria Magdalena til graven og oppdaget at steinen var rullet bort fra inngangen.</verse>
				<verse number="2">Hun sprang da straks fra stedet og begynte å lete etter Simon Peter og den disippelen som Jesus elsket og sa: ”De har flyttet Herren Jesus fra graven, og vi vet ikke hvor de har lagt ham.”</verse>
				<verse number="5">Han bøyde seg ned og så inn i graven. Der så han lintøyet ligge, men han gikk ikke inn.</verse>
				<verse number="6">Litt etter kom Simon Peter, og han gikk inn i graven. Han så også lintøyet som lå der.</verse>
				<verse number="7">I tillegg lå også det svøpet som hadde dekket hodet på den døde. Det var rullet sammen og lå for seg selv.</verse>
				<verse number="8">Da gikk også den andre disippelen inn, han som hadde kommet først til graven. Han så og trodde.</verse>
				<verse number="9">Før dette hadde de ikke skjønt det Gud hadde forutsagt i Skriften om at Jesus måtte dø og så bli levende igjen.</verse>
				<verse number="10">Etterpå gikk de to disiplene hjem.</verse>
				<verse number="11">Men Maria sto og gråt utenfor graven. Hun bøyde seg framover og så inn i graven.</verse>
				<verse number="12">Da fikk hun se to hvitkledde engler som satt der kroppen til Jesus hadde ligget. En ved hodeplassen og en ved fotenden.</verse>
				<verse number="13">Englene spurte henne: ”Hvorfor gråter du?” Hun svarte: ”De har tatt bort Herren min. Nå vet jeg ikke hvor de har lagt ham.”</verse>
				<verse number="14">Da hun hadde sagt dette, så hun seg om og fikk øye på en som sto der, men at det var Jesus skjønte hun ikke.</verse>
				<verse number="15">Jesus spurte henne: ”Hvorfor gråter du? Hvem leter du etter?” Hun trodde det var gartneren og svarte: ”Dersom det er du som har båret ham bort, da si meg hvor du har lagt ham, slik at jeg kan hente ham.”</verse>
				<verse number="16">Jesus sa til henne: ”Maria.” Straks vendte hun seg mot ham og utbrøt: ”Rabbuni!” Det er arameisk og betyr mester.</verse>
				<verse number="17">Jesus sa: ”Ikke rør meg, for jeg har ennå ikke vendt tilbake til min Far i himmelen. Men gå til brødrene mine og si at jeg skal vende tilbake til min Far i himmelen og deres Far i himmelen, til min Gud og deres Gud.”</verse>
				<verse number="18">Maria Magdalena gikk da til disiplene og fortalte at hun hadde sett Herren Jesus, og hun fortalte alt han hadde sagt.</verse>
				<verse number="19">Dette skjedde på søndagen, som er den første dagen i uken. Samme kvelden samlet disiplene seg bak låste dører av frykt for de religiøse lederne. Plutselig sto Jesus midt iblant dem og sa: ”Fred være med dere alle!”</verse>
				<verse number="20">Så viste han hendene sine og siden sin. Gleden gikk ut over alle grenser da disiplene fikk se Herren Jesus.</verse>
				<verse number="21">Jesus sa igjen: ”Fred være med dere! På samme måten som min Far i himmelen har sendt meg, sender jeg nå dere.”</verse>
				<verse number="22">Så pustet han på dem og sa: ”Ta imot Guds Hellige Ånd.</verse>
				<verse number="23">Jeg gir dere i oppdrag å fortelle alle mennesker at Gud har tilgitt syndene deres, men også å fortelle med dypt alvor at det går an å stelle seg slik at de ikke får noen tilgivelse. ”</verse>
				<verse number="24">En av disiplene, han som het Tomas og ble kalt Tvillingen, hadde ikke vært sammen med de andre da Jesus kom.</verse>
				<verse number="25">Disiplene sa til ham: ”Vi har sett Herren Jesus.” Men Tomas svarte: ”Dersom jeg ikke får se skaden etter spikrene i hendene hans og får ta på sårene med fingrene mine, og om jeg ikke får røre ved såret i siden hans med hendene mine, da kan jeg ikke tro.”</verse>
				<verse number="26">Neste søndag var disiplene igjen samlet. Denne gangen var Tomas sammen med de andre. Til tross for at dørene var låste, sto Jesus plutselig midt iblant dem og sa: ”Fred være med dere!”</verse>
				<verse number="27">Han sa til Tomas: ”Her er hendene mine. Ta på sårene med fingrene dine. Se, her er siden min. Ta på såret med hendene dine. Ikke tvil lenger, men tro!”</verse>
				<verse number="28">Da utbrøt Tomas: ”Min Herre og min Gud.”</verse>
				<verse number="29">Jesus sa til ham: ”Nå tror du fordi du har sett meg. Lykkelige er dem som ikke har sett meg, men likevel tror.”</verse>
				<verse number="30">Disiplene fikk se Jesus gjøre mange andre mirakler i tillegg til dem som er skrevet ned i denne boken.</verse>
				<verse number="31">De som står her, er skrevet ned for at dere skal tro at Jesus er Messias, den lovede kongen og Guds sønn, og for at dere skal få liv i ham ved å tro på ham.</verse>
			</chapter>
			<chapter number="21">
				<verse number="1">Senere viste Jesus seg igjen for disiplene ved Genesaretsjøen. Det skjedde på denne måten:</verse>
				<verse number="2">En gruppe som besto av Simon Peter, Tomas, han som ble kalt Tvillingen, Natanael fra Kana i Galilea, Jakob og Johannes, som var sønnene til Sebedeus, og to andre disipler var sammen ved sjøen.</verse>
				<verse number="3">Da sa Simon Peter til de andre: ”Jeg tar meg en tur ut og fisker”. De andre svarte: ”Vi blir også med.” De steg ombord i båten og dro ut på sjøen, men de fikk ikke en eneste fisk hele natten.</verse>
				<verse number="4">Da det ble morgen, sto Jesus på stranden, men de forsto ikke at det var ham.</verse>
				<verse number="5">Jesus ropte ut over sjøen: ”Går det bra, mine venner? Har dere fått noe fisk?” ”Nei”, svarte de.</verse>
				<verse number="6">Da sa han: ”Kast noten ut på høyre side av båten, da vil dere få fisk.” De fulgte rådet hans, og nå fikk de så mye fisk at de ikke maktet å dra inn noten!</verse>
				<verse number="7">Den disippelen som Jesus elsket, sa til Peter: ”Det er Herren Jesus.” Da Simon Peter hørte at det var Herren, knyttet han ytterklærne om seg, for han hadde nesten ikke noe på seg. Han hoppet i vannet og svømte i land.</verse>
				<verse number="8">De andre disiplene kom etter med båten som slepte noten med fiskene i. De var omkring 100 meter fra stranden.</verse>
				<verse number="9">Da de kom i land, så de at Jesus hadde gjort opp et bål og holdt på å grille fisk og steke brød over glørne.</verse>
				<verse number="10">Jesus sa: ”Hent noen av fiskene som dere nettopp har fått.”</verse>
				<verse number="11">Da hoppet Simon Peter ombord i båten og hjalp de andre med å dra noten i land. Det var 153 store fisker i noten. Til tross for at den var så full, hadde den ikke revnet.</verse>
				<verse number="12">Jesus sa til disiplene: ”Kom hit og spis.” Ingen av dem våget å spørre hvem han var, men alle skjønte at det måtte være Herren.</verse>
				<verse number="13">Jesus gikk fram og serverte dem av brødet og fisken.</verse>
				<verse number="14">Dette var tredje gangen som Jesus viste seg for disiplene etter at han hadde stått opp fra de døde.</verse>
				<verse number="15">Da de hadde spist, sa Jesus til Simon Peter: ”Simon, sønn av Johannes, elsker du meg mer enn de andre gjør?” ”Ja, Herre”, svarte Peter, ”du vet at jeg elsker deg.” ”Gi da mat til mine lam”, sa Jesus.</verse>
				<verse number="16">Jesus spurte for andre gangen: ”Simon, sønn av Johannes, elsker du meg?” ”Ja, Herre”, sa Peter, ”du vet at jeg elsker deg.” ”Vær da gjeter for mine sauer”, sa Jesus.</verse>
				<verse number="17">For tredje gangen spurte Jesus ham: ”Simon, sønn av Johannes, elsker du meg?” Peter ble lei seg over at Jesus på nytt måtte spørre om han elsket ham, men han svarte: ”Herre, du vet alt. Du vet at jeg elsker deg.” Da sa Jesus: ”Gi da mat til sauene mine.</verse>
				<verse number="18">Jeg skal si deg som sant er: Da du var ung, kunne du gjøre deg i stand og dra dit du selv ville. Men når du blir gammel, skal du strekke ut hendene dine, og andre vil gjøre deg i stand og føre deg dit du ikke vil. ”</verse>
				<verse number="19">Dette sa Jesus for å vise hva slags død Peter skulle opphøye og ære Gud med. Jesus sa til han: ”Følg meg.”</verse>
				<verse number="20">Peter vendte seg nå rundt og fikk se at den disippelen som Jesus elsket, fulgte etter ham. Det var han som under det siste måltidet med Jesus hadde lent seg inn mot Jesus og spurt hvem som skulle forråde ham.</verse>
				<verse number="21">Da Peter fikk se disippelen, spurte han Jesus: ”Hva kommer til å skje med ham?”</verse>
				<verse number="22">Men Jesus svarte: ”Dersom jeg vil at han skal leve til jeg kommer igjen, så påvirker ikke det din situasjon. Se bare til at du følger meg.”</verse>
				<verse number="23">På grunn av dette utsagnet spredde det seg et rykte blant de troende om at denne disippelen ikke skulle dø. Men Jesus sa aldri til Peter at disippelen ikke skulle dø. Han sa bare: ”Dersom jeg vil at han skal leve til jeg kommer igjen, så påvirker ikke det din situasjon.”</verse>
				<verse number="24">Det er denne disippelen som har sett alle tingene som skjedde, og som har skrevet det ned i denne boken. Vi vet at det han forteller, er sant.</verse>
				<verse number="25">Jesus gjorde også mye annet. Om alle de tingene som skjedde skulle bli skrevet ned, ja, da tror jeg ikke at hele verden ville romme det antall bøker som da måtte bli skrevet!</verse>
			</chapter>
		</book>
		<book number="44">
			<chapter number="1">
				<verse number="1">Kjære Teofilus! I min første bok fortalte jeg for deg om alt som Jesus gjorde og lærte</verse>
				<verse number="4">Ved en anledning, da han spiste sammen med sine utsendinger, sa han: ”Ikke reis fra Jerusalem før min Far i himmelen har sendt det han har lovet, det som jeg allerede har snakket med dere om.</verse>
				<verse number="5">Døperen Johannes døpte med vann, men om noen få dager skal dere bli døpt med Guds Hellige Ånd.”</verse>
				<verse number="6">En annen gang da de var samlet, spurte utsendingene Jesus: ”Herre, er det nå du vil sette fri Israel og la oss bli et mektig land igjen?”</verse>
				<verse number="7">Han svarte: ”Det tidspunktet bestemmer min Far i himmelen, det er ikke noe som dere får vite.</verse>
				<verse number="8">Men når Guds Hellige Ånd kommer over dere, skal dere få kraft, og dere skal fortelle for alle om meg, både i Jerusalem, i Judea, i Samaria og over hele jorden.”</verse>
				<verse number="9">Straks etter ble han løftet opp mot himmelen. Mens de sto og stirret etter ham forsvant han i en sky.</verse>
				<verse number="10">De forsøkte å få et siste glimt av ham, men plutselig sto to hvitkledde menn blant dem.</verse>
				<verse number="11">De sa: ”Dere menn fra Galilea, hvorfor står dere og ser opp mot himmelen? Jesus har blitt tatt opp fra dere og har vendt tilbake til himmelen, men en dag vil han komme tilbake på samme måten som han for opp!”</verse>
				<verse number="12">Da alt dette skjedde, oppholdt Jesu utsendinger seg på Oljeberget, som ligger en snau kilometer fra Jerusalem. Nå vendte de tilbake dem til byen.</verse>
				<verse number="13">De gikk opp på det rommet i andre etasjen der de brukte å treffe hverandre. Det var Peter, Johannes, Jakob, Andreas, Filip, Tomas, Bartolomeus, Matteus, Jakob, som var sønn til Alfeus, Simon, som også ble kalt seloten, og Judas, som var sønn til Jakob.</verse>
				<verse number="14">Alle disse ba titt og ofte sammen. Flere kvinner, blant andre Maria, moren til Jesus, brukte også å komme dit, det samme gjorde brødrene til Jesus.</verse>
				<verse number="15">Noen dager seinere var omkring 120 troende samlet. Peter reiste seg opp og sa:</verse>
				<verse number="16">”Kjære søsken, for lenge siden forutsa Guds Hellige Ånd ved kong David det som skulle skje med Judas, han som viste veien for dem som arresterte Jesus. Nå har det som var forutsagt i Skriften, blitt virkelighet.</verse>
				<verse number="17">Som dere vet var Judas en av oss. Han var valgt ut til å være en av de nære utsendingene for Jesus akkurat som oss.</verse>
				<verse number="18">Men han ble en forræder. For de pengene han fikk for sviket, kjøpte han en åker. Det endte med at han falt hodestups, slik at kroppen sprakk og innvollene hans veltet ut.</verse>
				<verse number="19">Nyheten om måten han døde på spredde seg raskt blant alle i Jerusalem. De kalte stedet for Hakeldama på arameisk, noe som betyr ’Blodåkeren’.</verse>
				<verse number="20">David skriver i Salmenes bok: ’La hjemmet hans bli øde, ingen skal bo der mer’, og: ’La hans oppgave bli overtatt av en annen.’</verse>
				<verse number="23">De foreslo da to menn: Josef Barsabbas, som også ble kalt Justus, og Mattias.</verse>
				<verse number="24">Hele gruppen samlet seg i bønn, og sa: ”Herre, du kjenner hjertene hos hvert menneske. Vis oss hvem av disse to du har valgt ut.</verse>
				<verse number="25">La ham bli din utsending i stedet for Judas som svek oppdraget sitt, og nå har gått til stedet der han hører hjemme.”</verse>
				<verse number="26">Så trakk de lodd. Loddet falt på Mattias, som ble valgt til Jesu utsending sammen med de andre elleve.</verse>
			</chapter>
			<chapter number="2">
				<verse number="1">Da dagen for pinse kom, sju uker etter at Jesus var stått opp fra de døde, var alle de troende samlet.</verse>
				<verse number="2">Plutselig hørte de et brus fra himmelen, som lyden av en veldig storm. Det fylte hele huset der de var samlet.</verse>
				<verse number="3">Noe som så ut som ild, viste seg. Det delte seg og satte seg på hver enkelt av dem.</verse>
				<verse number="4">Alle ble fylt av Guds Hellige Ånd og begynte å snakke i andre språk som Ånden ga dem.</verse>
				<verse number="5">Mange hengivne jøder fra ulike land bodde i Jerusalem.</verse>
				<verse number="6">Da de hørte lyden, kom de løpende for å se hva som sto på. Forskrekket fikk de høre sine egne språk bli snakket!</verse>
				<verse number="7">De var helt forundret og sa: ”Hvordan kan dette ha seg? Alle disse er jo fra Galilea?</verse>
				<verse number="8">Likevel hører vi dem snakke på våre egne språk.</verse>
				<verse number="9">Vi er partere, medere og elamitter, vi kommer fra Mesopotamia, Judea, Kappadokia, Pontos, provinsen Asia,</verse>
				<verse number="10">Frygia, Pamfylia, Egypt og fra distriktet rundt Kyréne i Libya. Vi er tilreisende fra Roma, både jøder og slike som har konvertert til jødedommen.</verse>
				<verse number="11">Vi er kretere og arabere. Likevel hører vi alle fortelle om Guds mektige mirakler på våre egne språk!”</verse>
				<verse number="12">De sto forvirret midt oppe i det hele og visste ikke hva de skulle tro. De spurte hverandre: ”Hva kan dette bety?”</verse>
				<verse number="13">Andre i folkemassen sa ironisk: ”Phø, de er vel bare blitt litt fulle!”</verse>
				<verse number="14">Da steg Peter fram sammen med de andre elleve utsendingene og begynte å tale høyt og tydelig til folket. Han sa: ”Hør på meg dere som er jøder, og alle som ellers bor i Jerusalem!</verse>
				<verse number="15">Noen av dere sier at disse mennene er fulle. Det er ikke sant. Folk drikker seg vel ikke fulle klokka ni på morgenen?</verse>
				<verse number="16">Nei, det dere nettopp har fått se, er det som ble forutsagt for lenge siden. Det Gud sa ved profeten Joel:</verse>
				<verse number="17">’I den siste tiden for denne verden vil jeg la min Ånd komme over alle mennesker. Sønnene og døtrene deres skal holde fram budskap fra meg, unge menn skal se syner og gamle skal ha drømmer.</verse>
				<verse number="18">Ja, min Ånd vil komme over alle tjenerne mine, både menn og kvinner. De vil holde fram budskap fra meg.</verse>
				<verse number="19">Jeg vil la merkelige tegn vise seg oppe på himmelen og nede på jorden: Blod og ild og røykskyer.</verse>
				<verse number="20">Solen skal bli mørk og månen blodrød før Herrens store og vidunderlige dag kommer.</verse>
				<verse number="21">Hver og en som tilber Herren skal bli frelst.’</verse>
				<verse number="22">Lytt til det jeg sier, alle dere israelitter! Ved å gi Jesus fra Nasaret kraft til å utføre de mest fantastiske mirakler og tegn viste Gud at det var han som hadde sendt ham til verden. Dette kjenner dere til.</verse>
				<verse number="23">På en måte gjennomførte dere selv den planen som Gud hadde lagt, da dere med hjelp fra fremmede som lever uten Moseloven, spikret Jesus fast på et kors og drepte ham.</verse>
				<verse number="24">Gud løste ham fra dødens veer og lot ham bli levende igjen, etter som det var umulig for døden å holde ham i sitt grep.</verse>
				<verse number="25">Kong David sa om Jesus: ’Jeg vet at Herren alltid er med meg. Jeg vakler ikke, for han står ved min side.</verse>
				<verse number="26">Derfor er hjertet mitt fylt av gled. Jeg roper ut hans pris, og kroppen min hviler i trygghet.</verse>
				<verse number="27">Du vil ikke forlate meg og la meg havne blant de døde, eller la din Hellige tjener gå til grunne.</verse>
				<verse number="28">Du viser meg veien til livet, og lar meg få oppleve gleden av å være i din nærhet.’</verse>
				<verse number="29">Kjære venner! Det var ikke om seg selv David sa dette. For dere vet like godt som jeg at David døde og ble begravd, og at graven hans fortsatt er iblant oss.</verse>
				<verse number="30">Han var en profet som bar fram Guds budskap. David visste at Gud hadde lovet at en av etterkommerne hans skulle være Messias, den lovede kongen, og få sitte på hans trone.</verse>
				<verse number="31">David kom med Guds forutsigelse om at Messias skulle stå opp fra de døde da han sa: ’Han vil ikke gå fra meg og la meg bli blant de døde. Han vil ikke la din Hellige tjener gå til grunne.’</verse>
				<verse number="32">Forutsigelsen handlet altså om Jesus. Alle vi som står her, har selv sett og kan vitne om at Gud virkelig vakte Jesus opp fra de døde.</verse>
				<verse number="33">Gud har opphøyet Jesus og satt ham på sin høyre side for at han skal regjere. Han har akkurat som Gud vår Far hadde lovet, fått ta imot Guds Hellige Ånd, den samme Ånd som nå har kommet over oss. Det er dette dere ser og hører i dag.</verse>
				<verse number="34">David for aldri opp til himmelen. Derfor snakket han ikke om seg selv da han sa: ’Gud sa til min Herre: Kom og sett deg på min høyre side for å regjere</verse>
				<verse number="35">til jeg har lagt dine fiender som en skammel for føttene dine!’</verse>
				<verse number="36">Hele Israel må klart forstå at Gud har gjort Jesus til Herre og konge, denne Jesus som dere henrettet på et kors.”</verse>
				<verse number="37">Da folket hørte Peter tale på denne måten, gikk det rett til hjertene på dem. De spurte Peter og de andre utsendingene: ”Brødre, hva skal vi gjøre?”</verse>
				<verse number="38">Peter svarte: ”Vend om fra synden og søk Gud! La dere alle bli døpt til fellesskap med Jesus Kristus, så skal dere få tilgivelse for syndene. Dere skal få Guds Hellige Ånd som gave.</verse>
				<verse number="39">Dette løfte fra Gud gjelder dere og etterkommerne deres. Ja, det gjelder alle over hele jorden som takker ja til Herren, vår Guds, innbydelse om å tilhøre ham.”</verse>
				<verse number="40">Peter fortsatte en lang stund med å tale, og han oppfordret alle: ”Pass på at dere slipper unna den straffen som venter dem som ikke vil tro.”</verse>
				<verse number="41">De som trodde på det Peter sa, lot seg kort tid etter døpe. Den dagen økte antallet troende med omkring tre tusen personer!</verse>
				<verse number="42">De troende samlet seg regelmessig for å bli undervist av Kristi utsendinger. De hadde fellesskap med hverandre brøt brødet og ba sammen.</verse>
				<verse number="43">Folket hadde dyp respekt for de troende, for utsendingene utførte mange mirakler.</verse>
				<verse number="44">Alle de troende var støtt og stadig samlet og hadde alt felles.</verse>
				<verse number="45">De solgte det de eide og delte med hverandre, alt etter som hver enkelt hadde behov.</verse>
				<verse number="46">Hver dag møtte de hverandre i templet. I hjemmene kom de sammen for å bryte brødet og spise i fellesskap. Deres glede og takknemlighet var grenseløs.</verse>
				<verse number="47">De hyllet Gud dag og natt. Hele folket holdt av de troende. Hver dag lot Herren Jesus gruppen vokse ved at flere og flere ble frelst.</verse>
			</chapter>
			<chapter number="3">
				<verse number="1">En ettermiddag gikk Peter og Johannes til templet for å delta i den daglige bønnen som var klokka tre.</verse>
				<verse number="2">Da fikk de se en mann som ble båret dit. Han hadde vært lam fra fødselen av. Hver dag plasserte de ham ved den tempelporten som gikk under navnet Fagerporten. Der kunne han tigge av dem som gikk inn i templet.</verse>
				<verse number="3">Da Peter og Johannes var på vei inn, ba han om penger.</verse>
				<verse number="4">Peter og Johannes stanset et øyeblikk og møtte blikket hans, og Peter sa bestemt: ”Se på oss!”</verse>
				<verse number="5">Da så mannen opp, etter som han trodde han skulle få noe.</verse>
				<verse number="6">Men Peter sa: ”Vi har ingen penger, men jeg har noe annet å gi deg! Gjennom kraften fra Jesus Kristus fra Nasaret, befaler jeg deg å stå opp og gå!”</verse>
				<verse number="7">Peter tok den lamme i høyre hånden og reiste ham opp. Da han gjorde det, ble mannen frisk i føttene og anklene.</verse>
				<verse number="8">Han reiste seg med et rykk og begynte å gå fram og tilbake! Så fulgte han med inn i templet. Der gikk og hoppet han om hverandre og hyllet Gud.</verse>
				<verse number="9">Alle som var i templet, så ham gå omkring og hylle Gud.</verse>
				<verse number="10">Da de oppdaget at det var den lamme tiggeren som brukte å sitte ved Fagerporten, ble de helt forskrekket.</verse>
				<verse number="11">Tiggeren holdt seg hele tiden nær Peter og Johannes. Alle i templet stimlet sammen i Salomos buegang. De tråkket nesten ned hverandre for å se mannen.</verse>
				<verse number="12">Peter så straks sin sjanse og begynte å tale til folkemassen. Han sa: ”Israelitter, hvorfor er dere så forskrekket over det som har skjedd? Hvorfor stirrer dere på oss? Tror dere at vi ved vår egen kraft og godhet har fått denne mannen på beina?</verse>
				<verse number="13">Nei, det er Abrahams, Isaks og Jakobs Gud, våre forfedres Gud, som har gjort dette for å opphøye og ære sin tjener Jesus. Det var han dere utleverte til landshøvdingen Pilatus og svek, og det til tross for at Pilatus gjerne ville ha satt ham fri.</verse>
				<verse number="14">Dere svek ham som var hellig og uten skyld, og forlangte i stedet at en morder skulle bli satt fri.</verse>
				<verse number="15">Dere drepte ham som gir menneskene liv, men Gud har vekket ham opp fra de døde. Dette har vi selv sett og kan vitne om.</verse>
				<verse number="16">Ved tro på den kraften som er i Jesus, har denne mannen nå blitt helbredet. Dere vet jo alle at han før var helt lam. Troen på Jesus har gjort ham fullstendig frisk, noe som alle kan se.</verse>
				<verse number="17">Kjære venner! Jeg vet godt at både dere og lederne deres utleverte Jesus fordi dere ikke forsto bedre.</verse>
				<verse number="18">Ved det som skjedde, har Gud latt det han forutsa hos profetene, bli virkelighet: At Messias, den kongen han lovet oss, måtte lide.</verse>
				<verse number="19">Derfor er det på tide å vende om til Gud, slik at dere får tilgivelse for syndene.</verse>
				<verse number="20">Da skal en fantastisk tid med hvile og lindring komme. Gud skal sende Jesus, kongen deres, tilbake til dere.</verse>
				<verse number="21">Han må bli i himmelen inntil alt som Gud fra tidenes begynnelse har snakket om ved sine egne profeter, har blitt virkelighet.</verse>
				<verse number="22">Moses sa for eksempel: ’Herren er Gud, han vil la en profet lik meg stå fram blant deres eget folk. Lytt nøye til ham.</verse>
				<verse number="23">Hver og en som ikke hører på denne profeten, skal bli utryddet av folket. ’</verse>
				<verse number="24">Etter dette har alle profetene, fra Samuel og framover, båret fram Guds budskap om det som skjer i dag.</verse>
				<verse number="25">Dere er etterkommere av disse profetene, og Guds løfter som ble gitt til forfedrene, gjelder også for dere. Gud inngikk en pakt med stamfaren deres Abraham, og sa: ’Gjennom dine etterkommere skal alle folk i verden få del i min godhet. ’</verse>
				<verse number="26">Gud lot altså sin Sønn komme til jorden. Han sendte ham først til dere som er israelitter, etter som Gud ville gi dere alt godt og få dere til å vende om fra ondskapen.”</verse>
			</chapter>
			<chapter number="4">
				<verse number="1">Mens Peter og Johannes fortsatt talte til folket, kom prestene og offiseren ved tempelvakten og noen av saddukeerne bort til dem.</verse>
				<verse number="2">De var i sterk affekt over at de lærte folket og påsto at Jesus var blitt levende igjen, og at menneskene kan stå opp fra de døde fordi Jesus har stått opp.</verse>
				<verse number="3">De grep Peter og Johannes og satte dem i fengsel over natten, etter som det alt hadde blitt kveld.</verse>
				<verse number="4">Mange som hadde lyttet til utsendingene, begynte å tro på budskapet. Antallet troende hadde nå økt til omkring 5 000 menn. I tillegg kom kvinner og barn.</verse>
				<verse number="5">Dagen etter samlet de øverste myndighetene seg i Jerusalem, sammen med folkets ledere og de skriftlærde.</verse>
				<verse number="6">Øverstepresten Annas deltok også. Det samme gjorde Kaifas, Johannes, Aleksander og alle de øvrige fra slektene til øversteprestene.</verse>
				<verse number="7">De hentet Peter og Johannes og spurte: ”Ved hvilken kraft og på hvem sitt oppdrag har dere gjort dette?”</verse>
				<verse number="8">Da ble Peter fylt av Guds Hellige Ånd og svarte: ”Ærede myndighet og ledere for folket!</verse>
				<verse number="9">Dere vil i dag spørre oss ut om en god gjerning mot en handikappet mann, og dere vil vite på hvilken måte han ble helbredet.</verse>
				<verse number="10">Derfor vil jeg uten omsvøp forklare, både for dere og alle i Israel, at det er i kraften fra Jesus Kristus fra Nasaret denne mannen står fullstendig frisk for øynene på dere. Dere spikret Jesus fast på et kors, men Gud vakte ham opp fra de døde.</verse>
				<verse number="11">Det er han Skriften forteller om når det står: ’Den steinen som ikke var brukbar for bygningsmennene, den har blitt selve hjørnesteinen. ’</verse>
				<verse number="12">Frelsen finnes hos ham! Ja, det finnes ingen andre i hele verden som kan frelse noen av oss.”</verse>
				<verse number="13">Da lederne så hvor frimodige Peter og Johannes var, og visste at de bare var vanlig enkle folk uten høyere utdannelse, ble de helt forskrekket. Det eneste lederne kjente til, var at de hadde vært sammen med Jesus.</verse>
				<verse number="14">Etter som mannen sto frisk ved siden av Peter og Johannes, kunne de ikke si imot.</verse>
				<verse number="15">Derfor ble de skysset ut av retten mens lederne begynte en intern diskusjon med hverandre.</verse>
				<verse number="16">De sa: ”Hva skal vi gjøre med disse personene? Vi kan jo ikke nekte for at de har gjort et stort mirakel. Alle i Jerusalem vet om det allerede.</verse>
				<verse number="17">Kanskje kan vi klare å hindre at de sprer ideene sine. Vi truer dem og sier at dersom de en gang til taler til folket om Jesus, da vil de virkelig ligge dårlig an.”</verse>
				<verse number="18">De kalte så Peter og Johannes inn igjen og ga befaling om at de aldri mer skulle tale eller undervise om Jesus.</verse>
				<verse number="19">Peter og Johannes svarte: ”Tenk selv i gjennom det dere kommer med. Tror dere at Gud vil at vi skal lyde dere mer enn ham?</verse>
				<verse number="20">Nei, vi kan ikke la være å fortelle om alt det fantastiske som vi har sett og hørt.”</verse>
				<verse number="21">Rådet truet da enda en gang, men til slutt var de nødt til å slippe dem. De visste ikke hvordan de kunne straffe dem uten at det ble uroligheter. Alle hyllet Gud for det miraklet som hadde skjedd.</verse>
				<verse number="22">Mannen som var blitt helbredet, hadde vært lam i over 40 år!</verse>
				<verse number="23">Så snart Peter og Johannes var frie, søkte de opp de andre troende og fortalte det øversteprestene og folkets ledere hadde sagt.</verse>
				<verse number="24">Da de hørte dette, begynte alle i fellesskap å rope høyt til Gud, og sa: ”Herre, du som har skapt himmelen, jorden, havet og alt som er til.</verse>
				<verse number="25">Du lot din Hellige Ånd tale ved vår stamfar kong David, din tjener, og sa: ’Hvorfor gjør folkene opprør? Hvorfor legger de planer som ikke fører fram?</verse>
				<verse number="26">Jordens konger gjør seg beredt til strid, makthaverne har sammensverget seg mot Herren og den han har gjort til konge.’</verse>
				<verse number="27">Ja, det er virkelig dette som har skjedd i denne byen. Kong Herodes og landshøvdingen Pontius Pilatus, romerne og hele Israels folk, alle har gått sammen mot din Hellige tjener Jesus, som du har gjort til konge.</verse>
				<verse number="28">De har gjort nøyaktig det som du i din makt planla for lenge siden.</verse>
				<verse number="29">Herre, du hører hvordan de truer oss. Hjelp nå alle som tror på deg, slik at de uten frykt kan fortsette å fortelle om deg.</verse>
				<verse number="30">Vis din makt og helbred de syke, la mirakler og tegn skje ved kraften fra din Hellige tjener Jesus.”</verse>
				<verse number="31">Da de sluttet å be, ristet huset der de var samlet. Alle ble fylt av Guds Hellige Ånd og fortsatte å spre Guds budskap uten frykt.</verse>
				<verse number="32">Alle de troende elsket hverandre og var enige om alt. Ingen gjorde krav på at det han eide, var hans eget, men alle delte med hverandre.</verse>
				<verse number="33">Apostlene talte med stor kraft om at Jesus hadde stått opp fra de døde. Gud var god mot de troende.</verse>
				<verse number="34">Ingen manglet noe. Alle som eide jord eller hus, solgte det.</verse>
				<verse number="35">De overlot pengene til utsendingene som delte ut til hver og en, alt etter de behov den enkelte hadde.</verse>
			</chapter>
			<chapter number="5">
				<verse number="1">En annen mann, som het Ananias, solgte en eiendom sammen med kona si Saffira.</verse>
				<verse number="2">Men han overlot bare en del av salgsbeløpet til utsendingene. Sammen hadde Saffira og Ananias blitt enige om å beholde resten av pengene for seg selv.</verse>
				<verse number="3">Da sa Peter: ”Ananias, hvorfor har du sluppet Satan inn i hjertet ditt? Hvordan kunne du finne på å påstå at dette var hele beløpet, når du visste at du hadde stukket unna en del? Du har løyet for Guds Hellige Ånd!</verse>
				<verse number="4">Jordstykket var jo ditt, og du kunne selge det eller beholde det alt etter som du ville. Når du nå hadde solgt, var det din sak å bestemme hvor mye du ville gi. Hvordan kunne du gjøre noe slikt? Det var ikke for oss du løy, men for Gud.”</verse>
				<verse number="5">Da Ananias hørte disse ordene, falt han død om på gulvet. Alle som hørte om det som skjedde, ble lamslått av redsel.</verse>
				<verse number="6">Noen yngre menn kom og svøpte ham inn og bar ham ut og begravde ham.</verse>
				<verse number="7">Omkring tre timer seinere kom kona til Ananias dit, uten å vite hva som hadde skjedd med mannen.</verse>
				<verse number="8">Peter spurte henne: ”Disse pengene som dere ga oss, var det hele beløpet dere fikk for jordstykket?” ”Ja”, svarte hun, ”det var det.”</verse>
				<verse number="9">Da sa Peter: ”Hvordan kunne du og mannen din bli enige om å gjøre noe slikt, tenk å forsøke å lyve for Guds Ånd? De skrittene du nettopp nå hører nærme seg utenfor døren, det er skrittene til de mennene som har begravd mannen din. Nå skal de også bære deg ut.”</verse>
				<verse number="10">I samme øyeblikk falt hun sammen foran Peter og døde. Da de unge mennene kom inn og fikk se at hun var død, bar de også henne ut og begravde henne ved siden mannen hennes.</verse>
				<verse number="11">Hele menigheten, og alle andre som hørte om dette, var rystet og sjokkert.</verse>
				<verse number="12">Utsendingene gjorde mange merkelige mirakler blant folket. De troende møtte hverandre regelmessig på det stedet i templet som ble kalt Salomos buegang.</verse>
				<verse number="13">Ingen andre våget å blande seg med dem, men folket hadde stor respekt for de troende.</verse>
				<verse number="14">Flere og flere begynte å tro på Herren Jesus, både menn og kvinner.</verse>
				<verse number="15">Da de hørte om miraklene som utsendingene gjorde, bar de ut syke på gatene og la dem på liggematter og bårer for at i det minste skyggen fra Peter kunne falle på dem når han gikk forbi.</verse>
				<verse number="16">Til og med fra byene og småstedene rundt Jerusalem kom det mange. De tok med seg syke og personer som var besatt av onde ånder, og alle ble helbredet.</verse>
				<verse number="17">Øverstepresten og tilhengerne hans, som var saddukeere, ble misunnelige da de så alt utsendingene gjorde.</verse>
				<verse number="18">Derfor fikk de arrestert og fengslet dem.</verse>
				<verse number="19">Men om natten kom en engel fra Herren og åpnet portene til fengslet og slapp dem ut, og han sa:</verse>
				<verse number="20">”Gå og still dere fram i templet og fortell alt om det nye livet for folket.”</verse>
				<verse number="21">Utsendingene var lydige mot oppfordringen. Tidlig på morgenen gikk de til templet og begynte å undervise. Imens kalte øverstepresten og hans nærmeste menn sammen Det jødiske rådet, det vil si alle de religiøse og politiske lederne i Israel. De sendte bud til fengslet for å hente utsendingene.</verse>
				<verse number="22">Men da tjenerne kom til fengslet, var ikke utsendingene der. Mannen vendte tilbake til rådet og rapporterte:</verse>
				<verse number="23">”Portene til fengslet var låste og vaktene sto utenfor, men da vi åpnet, var det ingen der.”</verse>
				<verse number="24">Da offiseren ved tempelvakten og øversteprestene hørte dette, ble de forskrekket og undret seg over hva som kunne ha skjedd.</verse>
				<verse number="25">På samme tid kom noen og fortalte at de mennene som de hadde fengslet, nå sto i templet og underviste folket.</verse>
				<verse number="26">Offiseren gikk dit sammen med vaktene og hentet utsendingene, men uten vold, for de var redde for å bli lynsjet av folket.</verse>
				<verse number="27">Da utsendingene ble stilt fram for Det jødiske rådet, begynte øverstepresten å forhøre dem og sa:</verse>
				<verse number="28">”Vi forbød dere strengt å tale eller undervise om denne mannen. Likevel har dere fylt hele Jerusalem med undervisningen deres. Dere anklager oss for å ha drept ham!”</verse>
				<verse number="29">Peter og de andre utsendingene svarte: ”Det er viktigere å være lydig mot Gud enn å være lydig mot mennesker.</verse>
				<verse number="30">Våre forfedres Gud vakte Jesus opp fra de døde, etter at dere hadde hengt ham på et kors og drept ham.</verse>
				<verse number="31">Ja, Gud har opphøyet ham og satt ham på sin høyre side for at han skal regjere. Han har gjort ham til en høvding som frelste oss ved å ta straffen for våre synder på seg, slik at Israels folk kan vende om til Gud og få tilgivelse.</verse>
				<verse number="32">Vi har selv sett dette skje og kan vitne om at det er sant. Det kan også Guds Hellige Ånd bekrefte, den Ånd han gir til alle som lyder ham.”</verse>
				<verse number="33">Da medlemmene i rådet hørte dette, ble de rasende og ville drepe utsendingene.</verse>
				<verse number="34">Da grep en av fariseerne i rådet inn, han het Gamaliel og var en skriftlærd som hele folket respekterte. Han reiste seg og ba om at utsendingene skulle bli ført ut av retten en stund.</verse>
				<verse number="35">Så vendte han seg til sine kolleger og sa: ”Israelitter, tenk dere nøye om før dere gjør noe med disse mennene!</verse>
				<verse number="36">Bråkmakere kommer og går. For et tid siden var det en tvilsom type ved navn Teudas, som ga seg ut for å være noe. Han hadde rundt regnet 400 mann som sluttet seg til ham. Men da han ble drept, spredde tilhengerne seg til alle kanter og bevegelsen døde ut.</verse>
				<verse number="37">På den tiden da skatteregistreringen fant sted, dukket Judas fra Galilea opp. Han fikk med seg mange tilhengere, men også han ble drept, og alle som fulgte ham ble spredd.</verse>
				<verse number="38">Derfor foreslår jeg at dere lar disse mennene være i fred og tillater at de går herfra. Dersom det de holder på med bare er menneskelige påfunn, da vil det hele snart renne ut i sanden.</verse>
				<verse number="39">Dersom bevegelsen derimot er fra Gud, da kan dere likevel ikke stoppe den. Vær på vakt at dere ikke kjemper mot selveste Gud!”</verse>
				<verse number="40">Medlemmene i rådet aksepterte forslaget hans. De kalte utsendingene inn og nøyde seg med å la dem bli pisket. Etterpå la de på nytt ned forbud mot at de skulle undervise om Jesus, og så fikk de gå.</verse>
				<verse number="41">Men utsendingene dro fra retten lykkelige over at Gud hadde vurdert at de var verdige til å bli vanæret på grunn av troen på Jesus.</verse>
				<verse number="42">Hver dag fortsatte de å undervise både i templet og i hjemmene. Til alle spredde de det glade budskapet om at Jesus er Messias, den lovede kongen.</verse>
			</chapter>
			<chapter number="6">
				<verse number="1">Antallet utsendinger økte raskt på denne tiden. Det oppsto en del misnøye blant de troende. De gresktalende jødene anklaget de innfødte jødene for å diskriminere enkene deres ved den daglige utdelingen av mat.</verse>
				<verse number="2">Utsendingene kalte derfor alle inn til et møte og sa: ”Vår hovedoppgave er å spre Guds budskap og ikke å skjøtte utdelingen av mat.</verse>
				<verse number="3">La oss derfor, kjære søsken, velge ut sju respekterte menn, som er fylte av Guds Ånd og som passer for denne oppgaven. Så kan de skjøtte utdelingen av mat og andre praktiske oppgaver.</verse>
				<verse number="4">Vi kan heller disponere tiden vår til bønn og spre budskapet fra Gud.”</verse>
				<verse number="5">Alle syntes dette var et fornuftig forslag. De valgte ut følgende personer: Stefanus, en mann som var fylt av tro og Guds Hellige Ånd, Filip, Prokorus, Nikanor, Timon, Parmenas og Nikolaus fra Antiokia, en mann som hadde konvertert til jødedommen og nå trodde på Jesus.</verse>
				<verse number="6">Disse sju ble ført fram for utsendingene, som innvieet dem til denne oppgaven ved å be og legge hendene på dem.</verse>
				<verse number="7">Budskapet om Jesus spredde seg nå til flere og flere. Antallet utsendinger i Jerusalem økte kraftig, og en mengde prester begynte også å tro.</verse>
				<verse number="8">Stefanus var fylt av Guds kjærlighet og kraft, og han gjorde merkelige mirakler og tegn blant folket.</verse>
				<verse number="9">En dag begynte noen menn fra den synagogen som ble kalt ”De frigitte”, å diskutere med Stefanus. Dette var jøder fra Kyréne og Alexandria og fra provinsene Kilikia og Asia.</verse>
				<verse number="10">Ingen av dem kunne hevde seg mot Stefanus som argumenterte med en visdom som var gitt ham av Guds Ånd.</verse>
				<verse number="11">De overtalte derfor noen menn i all hemmelighet til å lyve om Stefanus og påstå at de hadde hørt ham snakke nedsettende om Moses og Gud.</verse>
				<verse number="12">På det måten klarte de å de hisse opp både folket, lederne og de skriftlærde. De grep Stefanus og stilte ham fram for Det jødiske rådet.</verse>
				<verse number="13">Der fortsatte de falske vitnene med å si: ”Denne mannen snakker hele tiden negativt om templet, og han angriper Moseloven.</verse>
				<verse number="14">Vi har selv hørt ham si at denne Jesus fra Nasaret skal ødelegge templet og bryte ned de tradisjonene vi har fått fra Moses.”</verse>
				<verse number="15">Mens dette pågikk, så alle i retten skarpt på Stefanus. De merket at ansiktet hans fikk en glans som hos en engel.</verse>
			</chapter>
			<chapter number="7">
				<verse number="1">Øverstepresten spurte Stefanus: ”Er disse anklagene sanne?”</verse>
				<verse number="2">Stefanus svarte: ”Kjære brødre og ledere i folket vårt! Hør etter det jeg vil si! Vår mektige og vidunderlige Gud viste seg for vår stamfar Abraham, da han bodde i Mesopotamia før han hadde flyttet til Karan.</verse>
				<verse number="3">Gud sa til ham: ’Gå ut fra ditt land og dine slektninger og gå til det landet som jeg skal lede deg til.’</verse>
				<verse number="4">Derfor flyttet Abraham fra landet til kaldeerne og bosatte seg i Karan. Der bodde han til faren hans var død. Siden førte Gud ham videre til det landet der dere nå bor.</verse>
				<verse number="5">Gud ga ham ingen jord, ikke et eneste lite område, men han lovet at hele landet til slutt skulle tilhøre Abraham og etterkommerne hans. Dette til tross for at Abraham på den tiden ikke hadde noen barn.</verse>
				<verse number="6">Gud sa også til ham at etterkommerne hans skulle bo i et fremmed land og bli slaver og være undertrykket i 400 år.</verse>
				<verse number="7">’Men jeg skal straffe det folket som gjør dem til slaver’, sa Gud, ’og etter dette skal de forlate det fremmede landet og tilbe meg på dette stedet.’</verse>
				<verse number="8">Gud ga Abraham instruksjoner om at alle gutter i hver familie skulle bli omskåret. Det var et tegn på at de aksepterte den pakten Gud hadde inngått med Abraham. Da Abraham sin sønn som het Isak, var født, ble han omskåret på den åttende dagen. Isak ble seinere far til Jakob, og Jakob ble far til de tolv sønnene som bli regnet som våre stamfedre.</verse>
				<verse number="9">Disse stamfedrene, altså sønnene til Jakob, var misunnelige på broren sin som het Josef. De solgte Josef som slave til Egypt, men Gud var med ham.</verse>
				<verse number="10">Først reddet han Josef ut av alle vanskelighetene og lot ham bli en høyt aktet og mektig medarbeider hos farao som var konge i Egypt. Deretter ga Gud Josef en slik visdom at farao utnevnte ham til å styre hele Egypt og ta hånd om den kongelige forvaltningen.</verse>
				<verse number="11">Etter et tid ble det sultekatastrofer og store lidelser i Egypt og Kanaan, der forfedrene våre bodde. Folket vårt manglet mat.</verse>
				<verse number="12">Da fikk Jakob høre at det fortsatt var såkorn i Egypt. Derfor sendte han sine sønner dit for å kjøpe såkorn, først en gang og så en gang til.</verse>
				<verse number="13">På den andre reisen til Egypt avslørte Josef for dem hvem han var, og brødrene ble presentert for farao.</verse>
				<verse number="14">Noe seinere sendte Josef bud etter faren sin Jakob og hele slekten hans for at de skulle komme til Egypt. Til sammen var de 75 personer.</verse>
				<verse number="15">Så kom Jakob til Egypt og ble der til han døde, både han og sønnene hans.</verse>
				<verse number="16">Kroppene deres ble ført til Sikem og ble begravd i den graven som Abraham kjøpte av Hemors sønner.</verse>
				<verse number="17">Nå nærmet det seg den tiden da Gud skulle innfri løftet sitt til Abraham. Folket vårt hadde vokst kraftig og blitt et stort folk i Egypt.</verse>
				<verse number="18">Men på denne tiden fikk Egypt en ny konge, en som ikke kjente til Josef.</verse>
				<verse number="19">Denne kongen var grusom mot folket vårt og forsøkte ved list å kvitte seg med alle gjennom å tvinge forfedrene våre til å sette ut sine nyfødte barn, slik at de skulle dø.</verse>
				<verse number="20">I denne tiden ble Moses født. Han var et uvanlig vakkert barn. Foreldrene hans skjulte ham hjemme i tre måneder.</verse>
				<verse number="21">Til slutt ble han for stor til å gjemme bort. De ble tvunget til å sette ham ut. Da ble han funnet av datteren til farao. Hun adopterte gutten som sin egen sønn.</verse>
				<verse number="22">Moses fikk den beste utdannelsen noen kunne få i Egypt. Han var handlekraftig og snakket med stor myndighet.</verse>
				<verse number="23">Da Moses var 40 år, begynte han å gruble over sine røtter og ville lete opp sitt eget folk, israelittene, for å hjelpe dem.</verse>
				<verse number="24">Ved et besøk han gjorde blant sine, fikk han se en egypter som mishandlet en israelitt. Han skyndte seg og kom israelitten til hjelp og hevnet seg ved å drepe egypteren.</verse>
				<verse number="25">Moses trodde at folket skulle forstå at Gud hadde sendt ham for å sette alle fri, men det gjorde de ikke.</verse>
				<verse number="26">Neste dag fikk han øye på to israelitter som hadde røket opp i slagsmål. Han forsøkte å mekle mellom dem og sa: ’Dere er jo brødre! Hvorfor vil dere skade hverandre?’</verse>
				<verse number="27">Men de som hadde startet slagsmålet, dyttet Moses unna og spurte: ’Hvem har satt deg til leder og dommer over oss?</verse>
				<verse number="28">Tenker du å drepe meg som du drepte egypteren i går?’</verse>
				<verse number="29">Da Moses hørte at det han hadde gjort, var kjent, flyktet han fra Egypt og levde som fremmed i landet Midjan. Der ble han far til to sønner.</verse>
				<verse number="30">Da han 40 år seinere oppholdt seg i ørkenen, nær fjellet Sinai, viste en engel seg for ham i en brennende tornebusk.</verse>
				<verse number="31">Moses ble svært forbauset over det han så, og da han gikk nærmere for å undersøke hva det var, ropte Herren til ham:</verse>
				<verse number="32">’Jeg er dine forfedres Gud, Abrahams, Isaks og Jakobs Gud.’ Da skalv Moses av frykt og våget ikke å se opp.</verse>
				<verse number="33">Herren sa til ham: ’Ta av deg sandalene, for du står på hellig jord.</verse>
				<verse number="34">Jeg har sett lidelsene som mitt folk treller under i Egypt og hørt ropene deres. Nå har jeg kommet for å sette dem fri, og jeg sender deg tilbake til Egypt.’</verse>
				<verse number="35">Gud sendte altså tilbake den samme mannen, som folket før hadde avvist med ordene: ’Hvem har satt deg til leder og dommer over oss?’. Gjennom engelen som viste seg i tornebusken, ble han valgt ut til leder og redningsmann.</verse>
				<verse number="36">Moses fikk ved hjelp av mirakler og tegn lede folket ut av Egypt, gjennom Rødehavet og ørkenen i 40 år.</verse>
				<verse number="37">Det var Moses som bar fram Guds budskap til israelittene og sa: ’Gud skal la en profet lik meg stå opp for dere av deres eget folk.’</verse>
				<verse number="38">Det var også Moses som fikk snakke med en engel på fjellet Sinai og formidle engelen sitt budskap til folket da de var i ørkenen. Han fikk ta imot Guds lov, budskapet som gir liv, og overgi det til oss.</verse>
				<verse number="39">Men forfedrene våre satte seg opp mot Moses og ville vende tilbake til Egypt.</verse>
				<verse number="40">De sa til Aron, som var bror til Moses: ’Lag guder til oss som kan lede oss, for denne Moses som førte oss ut av Egypt, ser ut til å ha forsvunnet.’</verse>
				<verse number="41">Så laget de en avgud i form av en kalv og ofret til den, glade over det de selv hadde skapt i menneskelig klokskap.</verse>
				<verse number="42">Da ga Gud opp folket og lot dem tjene solen, månen og stjernene som sine guder! I profetene sin bok sier Gud: ’Var det meg dere ofret til i de 40 årene i ørkenen, dere Israels folk?</verse>
				<verse number="43">Nei, dere drasset omkring på avgudene deres, teltet til Molok og stjernen til Romfa, bilder som dere selv gjorde for å kunne tilbe. Derfor skal jeg fordrive dere til et land bortenfor Babylon.’</verse>
				<verse number="44">På reisen gjennom ørkenen hadde forfedrene våre med seg vitnesbyrdets telt. Teltet var laget nøyaktig etter det forbilde som Gud hadde vist Moses.</verse>
				<verse number="45">Det gikk siden i arv til forfedrene våre. Da Josva erobret landet fra folkene som Gud drev bort, tok de med seg teltet inn i det nye landet. Det ble siden brukt helt til kong Davids tid.</verse>
				<verse number="46">Gud hadde i sin godhet valgt ut David til å tjene ham, og David ba om å få bygge et tempel for Israels Gud,</verse>
				<verse number="47">Det ble sønnen hans Salomo som fikk gjøre det.</verse>
				<verse number="48">Likevel bor ikke den Høyeste i bygninger som menneskene har laget. Gud sier jo i profeten Jesaja:</verse>
				<verse number="49">’Himmelen er min trone, og jorden er min foteskammel. Kan du bygge et tempel til meg som er bedre enn dette? sier Herren. Kan du gi meg et sted der jeg kan bo?</verse>
				<verse number="50">Jeg har jo skapt både himmelen og jorden.’</verse>
				<verse number="51">Dere gjenstridige skapninger, som nekter å høre på det Gud sier. Dere er som de verste gudsfornektere! Alltid gjør dere motstand mot Guds Hellige Ånd, akkurat som forfedre deres gjorde.</verse>
				<verse number="52">Si meg navnet på en eneste profet som bar fram Guds budskap og ikke ble forfulgt av forfedrene deres. De drepte til og med dem som forutsa at den Rettferdige skulle komme, han som dere nå har forrådt og myrdet.</verse>
				<verse number="53">Dere var med vilje og vitende ulydige mot Moseloven, til tross for at dere fikk den overrakt fra englenes hender.”</verse>
				<verse number="54">Da de religiøse lederne hørte dette, ble de så rasende på Stefanus at de freste av sinne.</verse>
				<verse number="55">Stefanus, som var fylt av Guds Hellige Ånd, så opp mot himmelen og fikk se Guds herlighet og Jesus som sto ved Guds høyre hånd.</verse>
				<verse number="56">Stefanus sa: ”Jeg ser himmelen åpen og Jesus, Menneskesønnen, stå ved Guds høyre hånd!”</verse>
				<verse number="57">Da skrek de høyt og holdt seg for ørene. Så kastet de seg over Stefanus.</verse>
				<verse number="58">De slepte ham ut av byen for å steine ham. De som anklaget ham, vrengte av seg kappene sine og la dem foran føttene på en ung mann som het Saulus.</verse>
				<verse number="59">Mens steinene haglet over Stefanus, ba han: ”Herre Jesus, ta imot min Ånd.”</verse>
				<verse number="60">Så falt han på kne og ropte: ”Herre, du må ikke anklage dem for denne synden!” Med disse ordene hengende i luften drepe de ham.</verse>
			</chapter>
			<chapter number="8">
				<verse number="1">Også Saulus syntes det var rett at de drepte Stefanus. Samme dagen brøt det ut en alvorlig forfølgelse av de troende. Den rammet hele menigheten i Jerusalem. Alle bortsett fra utsendingene ble spredd over hele Judea og Samaria.</verse>
				<verse number="2">Noen troende menn i den dypeste sorg rakk å begrave Stefanus.</verse>
				<verse number="3">Saulus var mer enn grusom i sin forfølgelse av de troende. Han brøt seg inn i hus etter hus, slepte ut menn og kvinner og satte dem i fengsel.</verse>
				<verse number="4">De troende som hadde blitt spredd, reiste omkring og fortalte de glade nyhetene om Jesus over alt der de kom.</verse>
				<verse number="5">Filip, for eksempel, reiste til hovedstaden i Samaria og fortalte folket der at Jesus er Kristus, den lovede kongen.</verse>
				<verse number="6">Mange lyttet oppmerksomt på det han hadde å si når de så de store miraklene han gjorde.</verse>
				<verse number="7">Mange onde ånder ble drevet ut og forlot sine offer under høye skrik. Mange som hadde vært lamme, eller handikappet på andre måter, ble helbredet.</verse>
				<verse number="8">Dette utløste stor glede i byen.</verse>
				<verse number="9">I byen var det også en mann som het Simon. Han hadde drevet med trolldom i mange år og hadde stort innflytelse over folket i Samaria. Han påsto seg å være noe stort.</verse>
				<verse number="10">Alle, både rike og fattige, sa om ham: ”Han er en gud, det er Den store kraften som viser seg i ham.”</verse>
				<verse number="11">På grunn av trolldommen var alle tilhengere av ham.</verse>
				<verse number="12">Men nå begynte folket i stedet å tro på Filip og budskapet om Jesus Kristus, at Gud ville gjøre menneskene til sitt eget folk. Mange menn og kvinner lot seg døpe.</verse>
				<verse number="13">Også Simon kom til tro og ble døpt. Han fulgte Filip over alt der han gikk, og han var forbløffet over de tegn og mirakler som Filip gjorde.</verse>
				<verse number="14">Ryktet om at folket i Samaria hadde begynt tro på budskapet om Jesus, nådde også Jerusalem. Apostlene sendte derfor Peter og Johannes dit.</verse>
				<verse number="15">Straks begynte de å be for alle som nylig var kommet til tro, at de måtte få Guds Hellige Ånd.</verse>
				<verse number="16">For Guds Ånd hadde ennå ikke kommet og fylt noen av dem, men de var bare døpt i navnet til Herren Jesus.</verse>
				<verse number="17">Peter og Johannes la nå hendene på hver enkelt, og de fikk Guds Hellige Ånd.</verse>
				<verse number="18">Da Simon så at de fikk Guds Ånd ved at utsendingene la hendene på hodene deres, tilbød han utsendingene penger og sa:</verse>
				<verse number="19">”La meg også få denne makten, slik at mennesker får Guds Hellige Ånd når jeg legger hendene på dem.”</verse>
				<verse number="20">Peter svarte: ”Både du og pengene dine skal gå til grunne for alltid, dersom du tror at du kan kjøpe Guds gave for penger!</verse>
				<verse number="21">Du har ikke noe med dette å gjøre, for din innstilling til Gud er helt feil.</verse>
				<verse number="22">Vend om fra din ondskap og be til Herren Jesus, så kanskje han tilgir deg dine lumske planer.</verse>
				<verse number="23">Jeg ser at du fortsatt sitter fast i avgudsdyrkelse og ikke har forlatt din onde måte å tenke på.”</verse>
				<verse number="24">Da ropte Simon: ”Be for meg til Herren, slik at jeg ikke bli rammet av dette fryktelige!”</verse>
				<verse number="25">Etter at Peter og Johannes hadde spredd budskapet om Herren Jesus i hovedstaden i Samaria, og bekreftet for folket at de selv hadde sett og hørt alt det de fortalte, vendte de tilbake til Jerusalem. På veien stanset de i flere av byene i Samaria for å fortelle de glade nyhetene om Jesus også der.</verse>
				<verse number="26">En engel fra Herren viste seg nå for Filip og sa til ham: ”Gå sørover, langs veien i ørkenen som går mellom Jerusalem og Gaza”.</verse>
				<verse number="27">Filip var lydig og gikk straks av sted. På veien kom en høy embetsmann, som arbeide ved hoffet hos Kandake, den etiopiske dronningen. Han hadde ansvaret for skattkamrene hos dronningen, og hadde reist til Jerusalem for å tilbe i templet.</verse>
				<verse number="28">Nå var han på vei tilbake i vognen sin. Han satt og leste høyt fra profeten Jesaja.</verse>
				<verse number="29">Da sa Guds Ånd til Filip: ”Gå bort til vognen og hold deg nært den!”</verse>
				<verse number="30">Filip skyndte seg bort, og da han hørte mannen lese det Gud hadde forutsagt ved profeten Jesaja, spurte han: ”Forstår du det du leser?”</verse>
				<verse number="31">”Nei”, svarte mannen. ”Hvordan skulle jeg kunne det, når ingen forklarer det for meg?” Så ba han Filip stige opp i vognen og sette seg ved siden av ham.</verse>
				<verse number="32">Det stedet i Skriften han nettopp hadde lest, var dette: ”Slik som en sau blir ført bort for å slaktes, eller som et lam som står stille når det blir klippet, på samme vis åpnet han ikke sin munn.</verse>
				<verse number="33">Han ble sjikanert og dømt urettferdig. Hvem kan fortelle om etterkommerne hans, når livet hans blir rykket bort fra jorden?”</verse>
				<verse number="34">Mannen spurte Filip: ”Sa profeten Jesaja dette om seg selv eller om noen andre?”</verse>
				<verse number="35">Ut fra dette skriftstedet begynte Filip å forklare de glade nyhetene om Jesus.</verse>
				<verse number="36">Mens de reiste langs veien, kom de til et sted med vann. Da sa den etiopiske mannen: ”Se, her finnes vann! Kan jeg bli døpt?”</verse>
				<verse number="38">Så ga han befaling om å stanse vognen. Sammen steg de ned i vannet, og Filip døpte ham.</verse>
				<verse number="39">Da de kom opp av vannet, rykket Guds Ånd plutselig Filip bort, og mannen så ham ikke mer. Han fortsatte reisen sin glad og lykkelig.</verse>
				<verse number="40">Filip hadde blitt forflyttet til byen Asjdod, og han dro fra by til by og fortalte de glade nyhetene om Jesus på sin vei fram til Cæsarea.</verse>
			</chapter>
			<chapter number="9">
				<verse number="1">Saulus var fortsatt fylt av hat og mordlyst mot alle som var disiplene til Herren Jesus. En dag gikk han til øverstepresten i Jerusalem.</verse>
				<verse number="2">Der ba han om å få med seg dokumenter adressert til synagogene i Damaskus, for at han kunne få fullmakt til å arrestere alle i Damaskus som fulgte Jesusveien, både menn og kvinner. Han ville føre dem som fanger til Jerusalem.</verse>
				<verse number="3">Da han reiste av sted og nærmet seg Damaskus, ble han plutselig omsluttet av en sterk stråleglans fra himmelen.</verse>
				<verse number="4">Han falt til jorden og hørte en stemme som sa: ”Saulus! Saulus! Hvorfor forfølger du meg?”</verse>
				<verse number="5">Han spurte: ”Hvem er du, herre?” Stemmen svarte: ”Jeg er Jesus, han som du forfølger!</verse>
				<verse number="6">Reis deg opp og gå inn i byen og vent der, så vil du får vite hva du skal gjøre.”</verse>
				<verse number="7">Mennene som var sammen med Saulus, sto helt tause av overraskelse. De hørte lyden av stemmen, men så ingen.</verse>
				<verse number="8">Da Saulus litt etter litt reiste seg fra jorden, merket han at han ikke kunne se. De var nødt til å leie ham inn i Damaskus.</verse>
				<verse number="9">I tre dager var han helt blind, og verken spiste eller drakk i denne perioden.</verse>
				<verse number="10">I Damaskus bodde en disippel som het Ananias. Nå snakket Herren til ham i et syn og sa: ”Ananias!” ”Ja, Herre!” svarte han.</verse>
				<verse number="11">Da sa Herren: ”Gå bort til den gaten som har navnet: Den rette gaten. Finn huset til Judas og spør etter en mann som heter Saulus fra Tarsus. Han er i bønn til meg nettopp nå.</verse>
				<verse number="12">I et syn har jeg vist ham at en mann som heter Ananias, skal komme inn og legge hendene på ham, for at han kan få synet sitt igjen!”</verse>
				<verse number="13">”Men Herre!” utbrøt Ananias. ”Jeg har hørt om alt det onde denne mannen har gjort mot de troende i Jerusalem.</verse>
				<verse number="14">Vi vet at han har dokumenter med seg fra øversteprestene, som gir ham fullmakt til å arrestere alle her i Damaskus som tilber deg!”</verse>
				<verse number="15">Herren Jesus sa: ”Gå, og gjør som jeg sier, for jeg har valgt ut Saulus til å være mitt redskap. Han skal gjøre meg kjent for mange forskjellige folk og makthavere, og også for Israels folk.</verse>
				<verse number="16">Og jeg vil vise ham hvor mye han må lide for meg.”</verse>
				<verse number="17">Da gikk Ananias dit og fant Saulus. Han la hendene på ham og sa: ”Saulus, min bror, Herren selv, Jesus, han som viste seg for deg på veien, har sendt meg for at du skal få ditt syn tilbake og bli fylt av Guds Hellige Ånd.”</verse>
				<verse number="18">I samme øyeblikk var det som om tykke skjell falt fra øynene til Saulus, og han kunne se igjen! Straks reiste han seg opp og lot seg døpe.</verse>
				<verse number="19">Da han hadde spist, fikk han kreftene tilbake. Saulus stanset igjen noen dager hos utsendingene i Damaskus.</verse>
				<verse number="20">Straks begynte han å gå rundt i synagogene og undervise om at Jesus virkelig er Guds sønn.</verse>
				<verse number="21">Alle som hørte ham ble forskrekket og spurte: ”Var det ikke han som i Jerusalem forsøkte å drepe alle som tilber Jesus? Ryktet sa at han var på vei hit for å arrestere de troende og føre dem som fanger til øversteprestene?”</verse>
				<verse number="22">Saulus talte med stadig større kraft, og jødene i Damaskus hadde ingen argumenter å sette imot når han beviste at Jesus er Messias, den lovede kongen.</verse>
				<verse number="23">Etter en tid hadde de religiøse lederne fått nok og forsøkte å gjøre slutt på Saulus.</verse>
				<verse number="24">Saulus fikk greie på planene deres. De holdt vakt ved byens porter både dag og natt for å kunne drepe ham.</verse>
				<verse number="25">En natt tok noen av de troende og firte ham ned i en korg fra en åpning i bymuren.</verse>
				<verse number="26">Saulus vendte nå tilbake til Jerusalem, men da han forsøkte å slutte seg til disiplene der, var de reserverte mot ham. Ingen våget helt å stole på at han virkelig hadde blitt en disippel.</verse>
				<verse number="27">Barnabas tok ham med til utsendingene og fortalte for dem hvordan Saulus på veien hadde sett Herren Jesus og hvordan han hadde snakket til ham. Etterpå hadde Saulus med stort mot undervist om Jesus i Damaskus.</verse>
				<verse number="28">Etter dette aksepterte de Saulus, og han gikk ut og inn hos dem i Jerusalem. Han spredde budskapet om Herren Jesus uten den minste frykt.</verse>
				<verse number="29">Han talte også til de gresktalende jødene og diskuterte med dem. Det drøyde ikke lenge før de gjorde seg opp planer om å drepe ham.</verse>
				<verse number="30">Da de troende fikk greie på dette, tok de med seg Saulus til Cæsarea og sendte ham videre til hans hjemby som var Tarsus.</verse>
				<verse number="31">Menighetene fikk nå være i fred i hele Judea, Galilea og Samaria. Medlemmene ble stadig sterkere, og alle levde i lydighet og respekt for Herren. Gjennom Guds Hellige Ånds styrke og hjelp kom også mange nye mennesker til tro.</verse>
				<verse number="32">Peter reiste nå fra sted til sted for å besøke menighetene. På en av reisene sine kom han også til de troende i byen Lod.</verse>
				<verse number="33">Der møtte han en mann som het Æneas, som var lam og hadde vært nødt til å ligge på en liggematte i åtte år.</verse>
				<verse number="34">Peter sa til ham: ”Æneas! Jesus Kristus helbreder deg. Reis deg opp og rull liggematten din sammen!” I samme øyeblikk reiste Æneas seg opp.</verse>
				<verse number="35">Alle som bodde i Lod og på Saronsletten, så ham seinere gå frisk og sunn omkring, og de begynte å tro på Herren Jesus!</verse>
				<verse number="36">I byen Joppe bodde det blant disiplene en kvinne som het Tabita, på gresk blir navnet Dorkas. Hun hadde gjort mye godt mot andre mennesker og spesielt mot de fattige.</verse>
				<verse number="37">På denne tiden ble hun syk og døde. Vennene hennes stelte henne for begravelsen og la henne i et rom som var en trapp opp.</verse>
				<verse number="38">Da disiplene hørte at Peter var i Lod, som lå like i nærheten, sendte de av sted to menn for å be ham komme til Joppe så fort som mulig.</verse>
				<verse number="39">Peter fulgte straks med, og da han kom dit, tok de han med opp trappen der Tabita lå. Rommet var fylt av gråtende enker. De viste Peter de skjortene og kappene Tabita hadde sydd mens hun ennå levde.</verse>
				<verse number="40">Peter ba alle å forlate rommet. Så falt han på kne og ba, og etter en stund vendte han seg mot den døde og sa: ”Tabita, reis deg opp!” Da slo hun opp øynene sine, og da hun fikk se Peter, satte hun seg opp.</verse>
				<verse number="41">Peter rakte henne hånden og hjalp henne opp på føttene. Så ropte han på de troende og enkene og lot dem komme innfor å se henne stå der lys levende.</verse>
				<verse number="42">Nyheten om det som hadde skjedd, spredde seg i hele byen, og mange begynte å tro på Herren Jesus.</verse>
				<verse number="43">Peter stanset derfor et tid i Joppe og bodde hos Simon, en mann som arbeidet med å garve skinn.</verse>
			</chapter>
			<chapter number="10">
				<verse number="1">I Cæsarea bodde en romersk offiser som het Kornelius, og han var kaptein for Den italiske bataljonen.</verse>
				<verse number="2">Han, og alle i huset hans, tilba Israels Gud og var nøye med å være lydige mot ham. Kornelius ga store gaver til de fattige blant jødene og ba regelmessig til Gud.</verse>
				<verse number="3">En ettermiddag da han ba, klokka var omkring tre, fikk han i et syn se en Guds engel komme mot ham og si: ”Kornelius”.</verse>
				<verse number="4">Skrekkslagen stirret Kornelius på engelen og spurte: ”Hva vil du, herre?” Engelen svarte: ”Gud har hørt bønnene og sett gavene dine til de fattige.</verse>
				<verse number="5">Send nå av sted noen menn til Joppe og hent den mannen som heter Simon Peter.</verse>
				<verse number="6">Han bor i et hus nede ved havet hos en mann som arbeider med å garve skinn og heter Simon.”</verse>
				<verse number="7">Så snart engelen hadde forsvunnet, kalte Kornelius på to av tjenerne sine og en soldat, som også trodde på Gud.</verse>
				<verse number="8">Han fortalte alt som hadde skjedd og sendte dem av sted til Joppe.</verse>
				<verse number="9">Neste dag ved middagstiden nærmet mennene seg Joppe. Samtidig gikk Peter opp på takterrassen øverst på huset for å be.</verse>
				<verse number="10">Etter en stund ble han sulten og ba om å få noe å spise, men mens maten ble gjort i stand, fikk han se et syn.</verse>
				<verse number="11">Han så himmelen åpen, og noe som lignet en stor duk ble senket ned på jorden. Duken var festet i sine fire hjørner.</verse>
				<verse number="12">Den inneholdt alle slags dyr, både av den typen som flyr og slike som lever på land.</verse>
				<verse number="13">En stemme sa til ham: ”Reis deg opp, slakt og spis!”</verse>
				<verse number="14">”Nei, aldri, Herre”, svarte Peter. ”Jeg har aldri spist noe som Gud har forbudt i Moseloven.”</verse>
				<verse number="15">Igjen hørte han stemmen som sa: ”Dersom Gud har gjort noe tillatt, må ikke du behandle det som forbudt.”</verse>
				<verse number="16">Det samme synet ble gjentatt tre ganger, og så ble duken trukket opp til himmelen.</verse>
				<verse number="17">Peter var svært forvirret. Hva kunne synet bety? I samme øyeblikk kom mennene som Kornelius hadde sendt av sted. De hadde spurt seg fram til huset og sto nå utenfor porten.</verse>
				<verse number="18">De ropte: ”Er det her Simon Peter bor?”</verse>
				<verse number="19">Peter var fortsatt opptatt med å gruble over synet da Guds Ånd sa til ham: ”Tre menn har kommet hit for å treffe deg.</verse>
				<verse number="20">Gå ned og ta imot dem som er kommet og bli med dem. Vær ikke urolig, for det er jeg som har sendt dem.”</verse>
				<verse number="21">Da gikk Peter ned og møtte mennene og sa: ”Det er jeg som er Simon Peter. Er det noe spesielt dere vil meg?”</verse>
				<verse number="22">Da fortalte de: ”Vi er sendt hit av den romerske offiseren Kornelius. Han tilber Israels Gud og tar på alvor å være lydig mot ham. Han er avholdt av alle jødene. Nå har en engel fra Gud sagt til ham at han skulle sende bud etter deg, slik at han kan få greie på det du har å si.”</verse>
				<verse number="23">Peter bød dem da inn og lot dem bli der natten over. Neste dag tok han med seg noen troende fra Joppe og fulgte med mennene.</verse>
				<verse number="24">Dagen etterpå kom de fram til Cæsarea, der Kornelius ventet på ham. Han hadde samlet alle slektningene sine og nærmeste venner for at de skulle få treffe Peter.</verse>
				<verse number="25">Da Peter steg inn i huset, falt Kornelius på kne for ham og tilba ham.</verse>
				<verse number="26">Peter dro ham opp og sa: ”Reis deg opp! Jeg er et vanlig menneske akkurat som du!”</verse>
				<verse number="27">Så snakket de med hverandre og gikk sammen inn i det rommet der de andre var samlet.</verse>
				<verse number="28">Peter sa til alle: ”Som dere vet, er det forbudt for meg som jøde å ha omgang med noen fra et annet folk og besøke hjemmet deres på denne måten. Men Gud har vist meg at jeg aldri skal nedvurdere et annet menneske og anse det som uverdig i Guds øyne.</verse>
				<verse number="29">Derfor fulgte jeg med uten til å protestere da dere sendte bud etter meg. Si meg nå hva det er dere vil.”</verse>
				<verse number="30">Kornelius svarte: ”For tre dager siden, da jeg som vanlig ba her hjemme ved tretiden på ettermiddagen, sto plutselig en mann kledd i skinnende klær foran meg.</verse>
				<verse number="31">Han sa til meg: ’Kornelius, Gud har hørt bønnene og sett gavene dine til de fattige.</verse>
				<verse number="32">Send nå noen menn av sted til Joppe og hent hit en mann som heter Simon Peter. Han bor i et hus nede ved havet, hos en mann som heter Simon og som arbeider med å garve skinn.’</verse>
				<verse number="33">Derfor sendte jeg straks bud etter deg, og jeg er svært takknemlig for at du ville komme. Nå er vi alle samlet her for Herren Gud og venter med iver på å høre hva han har gitt deg i oppdrag å si!”</verse>
				<verse number="34">Da svarte Peter: ”Jeg ser nå helt klart at Gud behandler alle folk likt.</verse>
				<verse number="35">Han er villig til å ta imot hvert menneske som tilber ham og som lever i tråd med hans vilje. Det er det samme hvilket folk den enkelte tilhører.</verse>
				<verse number="36">Dere har sikkert hørt om de glade nyhetene som har blitt meddelt Israels folk, at de kan få fred med Gud ved Jesus Kristus som er Herre for alle.</verse>
				<verse number="37">Dere kjenner til det som skjedde etter at døperen Johannes sto fram og begynte å tale til folket, hvordan det hele startet oppe i Galilea og så spredde seg over hele Judea.</verse>
				<verse number="38">Dere kjenner til at Gud fylte Jesus fra Nasaret med sin Hellige Ånd og ga ham kraft til den oppgaven han fikk, og at Jesus gikk omkring og gjorde godt og helbredet alle som var fanget i djevelens makt. Alt var mulig for Jesus etter som Gud var med ham.</verse>
				<verse number="39">Vi som ble valgt ut til å bli Jesus sine nære disipler, har selv sett alt det han gjorde, både rundt i landet og i Jerusalem. Vi kan vitne om at dette virkelig har skjedd. Denne mannen hengte de på et kors og henrettet ham.</verse>
				<verse number="40">På den tredje dagen vakte Gud ham opp fra de døde. Gud lot ham vise seg etter oppstandelsen.</verse>
				<verse number="41">Ikke for hele folket, men bare for oss som Gud på forhånd hadde valgt ut til å spre budskapet om Jesus. Det var sammen med oss Jesus spiste og drakk etter at han hadde stått opp fra de døde.</verse>
				<verse number="42">Han sendte oss av sted for å fortelle folk alle steder at han er den som har fått oppdraget fra Gud til å være dommer over alle, både levende og døde.</verse>
				<verse number="43">Alle profetene som har båret fram Guds budskap om ham, har fortalt at hver og en som tror på ham skal få syndene sine tilgitt gjennom det han har gjort for oss.”</verse>
				<verse number="44">Mens Peter enda talte, kom plutselig Guds Hellige Ånd og fylte alle som lyttet til budskapet hans.</verse>
				<verse number="45">De troende jødene som hadde kommet dit sammen med Peter, ble forskrekket over at Guds Hellige Ånd hadde kommet over alle disse menneskene. De hadde trodd at Guds Ånd bare var en gave til jødene.</verse>
				<verse number="46">Men nå rådde det ikke lenger noen tvil om saken, for de hørte alle tale fremmede språk og hylle Gud.</verse>
				<verse number="47">Da spurte Peter: ”Er det noen her som synes det er galt at vi døper, nå når de har fått Guds Hellige Ånd på samme måte som vi?”</verse>
				<verse number="48">Så lot han medarbeiderne sine døpe alle, etter som de hadde fått fellesskap med Jesus Kristus. Kornelius ba at Peter måtte stanse hos dem noen dager.</verse>
			</chapter>
			<chapter number="11">
				<verse number="1">Snart fikk utsendingene og de andre troende i Judea høre at også andre folk hadde tatt imot budskapet om Jesus.</verse>
				<verse number="2">Da Peter kom tilbake til Jerusalem, begynte de troende jødene å anklage ham og si:</verse>
				<verse number="3">”Hvorfor har du besøkt slike som ikke er jøder? Du har til og med spist sammen med dem.”</verse>
				<verse number="4">Da fortalte Peter det som hadde skjedd. Han sa:</verse>
				<verse number="5">”En dag, da jeg var i byen Joppe, kom Guds Ånd over meg mens jeg ba og jeg fikk se et syn. Jeg så noe som lignet en stor duk bli senket ned fra himmelen. Duken var festet i sine fire hjørner og kom helt ned til meg.</verse>
				<verse number="6">Da jeg undersøkte den nærmere, fikk jeg se at den inneholdt alle slags ville og tamme dyr, både slike som flyr og slike som lever på land.</verse>
				<verse number="7">Jeg hørte en stemme si: ’Peter, reis deg opp, slakt og spis.’</verse>
				<verse number="8">Jeg svarte: ’Nei, aldri, Herre. Jeg har aldri spist noe som Gud har forbudt i Moseloven.’</verse>
				<verse number="9">Men stemmen fra himmelen hørte jeg på nytt, som sa: ’Dersom Gud har gjort noe tillatt, skal ikke du behandle det som forbudt.’</verse>
				<verse number="10">Dette skjedde tre ganger, og så ble alt sammen dratt opp til himmelen igjen.</verse>
				<verse number="11">I samme øyeblikk kom tre menn til huset der vi var. De hadde blitt sendt fra Cæsarea for å hente meg.</verse>
				<verse number="12">Guds Ånd sa til meg at jeg skulle følge med uten å bekymre meg for at de ikke var jøder. Disse seks mennene fra menigheten i Joppe fulgte også med meg, og vi kom hjem til den mannen som hadde sendt delegasjonen til Joppe.</verse>
				<verse number="13">Mannen fortalte at en engel hadde vist seg for ham hjemme i huset og sagt til ham: ’Send bud til Joppe og hent Simon Peter.</verse>
				<verse number="14">Han har noe å fortelle som kan frelse både deg og de andre i huset ditt.’</verse>
				<verse number="15">Jeg rakk ikke mer enn å begynne å tale, før Guds Hellige Ånd kom og fylte alle, akkurat som den fylte oss den første tiden.</verse>
				<verse number="16">Da husket jeg at Herren Jesus hadde sagt: ’Johannes døpte dere med vann, men dere skal bli døpt med Guds Hellige Ånd.’</verse>
				<verse number="17">Etter som Gud ga alle disse fremmede den samme gaven som han ga til oss jøder som tror på Herren Jesus Kristus, hva kunne da jeg gjøre med det?”</verse>
				<verse number="18">Da de andre hørte dette, var det slutt på innvendingene deres. De begynte å hylle Gud og sa: ”Tenk at Gud også har gitt andre folk sjansen til å vende seg bort fra synden og få evig liv.”</verse>
				<verse number="19">De troende fra Jerusalem, som hadde blitt spredd under den forfølgelsen som startet etter Stefanus sin død, hadde nå kommet helt til Fønikia, Kypros og Antiokia. De hadde underveis spredd budskapet om Jesus bare til jødene.</verse>
				<verse number="20">Noen av de troende, som var fra Kypros og Kyréne, reiste til Antiokia. De fortalte de glade nyhetene om Herren Jesus Kristus også til noen som ikke var jøder.</verse>
				<verse number="21">Gud ga dem kraft, slik at et stort antall mennesker kom til tro og begynte å følge Herren.</verse>
				<verse number="22">Ryktet om dette nådde etter en tid menigheten i Jerusalem som straks sendte Barnabas dit.</verse>
				<verse number="23">Da han kom fram til Antiokia og fikk se det Gud i sin godhet hadde gjort i byen, ble han glad og oppfordret de troende til å holde seg til Herren Jesus av hele sitt hjerte.</verse>
				<verse number="24">Barnabas var en god mann, fylt av Guds Hellige Ånd og sterk i troen. Derfor fikk han være med å vinne enda flere for Herren.</verse>
				<verse number="25">Etter dette reiste Barnabas videre til Tarsus for å lete opp Saulus.</verse>
				<verse number="26">Da han hadde funnet ham, tok han Saulus med tilbake til Antiokia. Der stanset de i menigheten et helt år og underviste et stort antall mennesker. Det var i Antiokia at disiplene for første gangen fikk navnet kristne.</verse>
				<verse number="27">På denne tiden kom noen personer dit fra Jerusalem. Gud hadde gitt dem evner til å holde fram budskapet fra ham.</verse>
				<verse number="28">En som het Agabus, ble drevet av Guds Ånd til å reise seg opp i et møte og forutsi at en alvorlig sultekatastrofe ville ramme hele Romerriket. Den inntrådte i regjeringstiden til keiser Claudius.</verse>
				<verse number="29">Disiplene i Antiokia besluttet derfor å sende hjelp til de troende i Judea. Hver og en skulle gi så mye han hadde råd til.</verse>
				<verse number="30">De samlet sammen gavene og overlot alt til Barnabas og Saulus, som fikk i oppdrag å overlevere gavene til lederne i menighetene i Jerusalem.</verse>
			</chapter>
			<chapter number="12">
				<verse number="1">Omtrent på samme tiden begynte kong Herodes å arrestere og å mishandle flere av medlemmene i menigheten.</verse>
				<verse number="2">Han lot Jakob, som var bror til Johannes, bli halshugget med sverd.</verse>
				<verse number="3">Da han så at de religiøse lederne var tilfreds med dette, arresterte han også Peter. Dette skjedde samtidig som påskehøytiden ble feiret.</verse>
				<verse number="4">Etter arrestasjonen satte han Peter i fengsel og lot fire vaktskift med fire mann i hvert skift bevokte ham. Herodes hadde tenkt at når påsken var over, skulle han føre Peter fram for folket og la de dømme ham.</verse>
				<verse number="5">Mens Peter var kastet i fengslet, ba menigheten intenst om at Gud skulle bevare ham.</verse>
				<verse number="6">Natten før han skulle bli stilt for retten, lå Peter og sov, lenket fast mellom to soldater, og utenfor celledøren var det andre soldater som voktet fengslet.</verse>
				<verse number="7">Da ble cellen plutselig fylt av lys, og en engel fra Herren sto der. Engelen støtte Peter i siden, vekket ham og sa: ”Reis deg opp, kvikt!” I samme øyeblikk falt lenkene fra hendene til Peter.</verse>
				<verse number="8">Engelen fortsatte: ”Ta på deg beltet og sandalene”. Mens Peter gjorde det, sa engelen: ”Bra, svøp nå kappen om deg og følg meg.”</verse>
				<verse number="9">Peter fulgte med engelen ut av cellen, men han trodde hele tiden at det var et syn og ikke noe som skjedde i virkeligheten.</verse>
				<verse number="10">De passerte først en vaktpost og så en til, og var til slutt framme ved jernporten som førte ut til byen. Porten åpnet seg for dem helt av seg selv, det var bare å gå rett ut! Da de hadde gått nedover gaten et lite stykke, var plutselig engelen borte!</verse>
				<verse number="11">Da Peter hadde roet seg litt, sa han til seg selv: ”Dette må likevel være virkelighet! Herren sendte virkelig sin engel og reddet meg fra Herodes, og fra alt det som jødene hadde ventet skulle ramme meg.”</verse>
				<verse number="12">Da han var helt seg selv igjen, gikk han hjem til Maria, som var mor til Johannes Markus. Der var hele huset fullt av troende som ba til Gud.</verse>
				<verse number="13">Peter dundret på porten, og en jente som het Rode, kom for å låse opp.</verse>
				<verse number="14">Da hun kjente igjen Peter sin stemme, ble hun så glad at hun glemte å åpne. I stedet sprang hun inn i huset igjen og fortalte til alle at Peter sto utenfor på gaten.</verse>
				<verse number="15">”Du er fullstendig fra sans og samling”, ropte de. Men hun ga seg ikke, og de sa: ”Det er kanskje hans engel. ”</verse>
				<verse number="16">I mens fortsatte Peter å dundre på døren. Da de endelig åpnet og så at det virkelig var ham, ble de fra seg av overraskelse.</verse>
				<verse number="17">Han ga tegn om at de skulle være stille og fortalte hvordan Herren hadde ført ham ut av fengslet. Til slutt sa han: ”La Jakob og de andre i menigheten få vite hva som har skjedd”, og så gikk han videre til et annen sted.</verse>
				<verse number="18">Da morgenen kom, ble det stor oppstandelse blant soldatene i fengslet. Ingen kunne fatte hva som hadde skjedd med Peter.</verse>
				<verse number="19">Da Herodes sendte bud etter Peter og ikke fikk tak i ham, satte han i verk forhør av vaktene og dømte samtlige til døden. Etter dette dro Herodes fra Judea og ned til Cæsarea for å bo der.</verse>
				<verse number="20">Innbyggerne i Tyrus og Sidon, som var avhengige av å bli supplert med mat fra Herodes sitt distrikt, hadde gjort Herodes sint. Forholdet hadde lenge vært spent mellom dem. De sendte derfor en felles delegasjon til Herodes for å be om fred. De lyktes med å få kongens kammerherre Blastus på sin side.</verse>
				<verse number="21">De fikk løfte om å treffe Herodes. På den fastsatte dagen tok Herodes på seg den kongelige kappen, satte seg på troen og talte til dem.</verse>
				<verse number="22">Folket hyllet ham og ropte: ”Det er en gud som taler og ikke noe menneske!”</verse>
				<verse number="23">I samme øyeblikk lot Herren en engel gjøre Herodes syk, etter som Herodes tok imot tilbedelse fra mennesker i stedet for å gi Gud æren. Han ble spist opp av ormer og døde.</verse>
				<verse number="24">Budskapet om Jesus spredde seg til flere og flere. Mange mennesker kom til tro.</verse>
				<verse number="25">Siden Barnabas og Saulus hadde fullført oppdraget sitt i Jerusalem vendte de tilbake til Antiokia og tok Johannes Markus med seg.</verse>
			</chapter>
			<chapter number="13">
				<verse number="1">I menigheten i Antiokia var det profeter som bar fram budskap fra Gud, og andre som underviste. Det var: Barnabas, Simeon, som også ble kalt ”den svarte”, Lukius fra Kyréne, Manaen, som var pleiebror til fyrst Herodes, og Saulus.</verse>
				<verse number="2">En gang da disse mennene tilba Herren og fastet, sa Guds Hellige Ånd: ”Velg ut Barnabas og Saulus til en spesiell oppgave som jeg har valgt dem ut for.”</verse>
				<verse number="3">Da de hadde fastet og bedt ytterligere en gang, la de hendene på de to og sendte dem ut på oppdraget.</verse>
				<verse number="4">Etter at Barnabas og Saulus var blitt sendt ut av Guds Hellige Ånd, reiste de ned til Seleukia og seilte over til Kypros.</verse>
				<verse number="5">Den første byen de kom til, het Salamis. Der fant de fram til de jødiske synagogene og talte til folket om Jesus. Johannes Markus fulgte med som medarbeider.</verse>
				<verse number="6">De reiste fra by til by på hele øya og talte. Til slutt kom de til Pafos. Der møtte de en jødisk trollmann som het Barjesus. Han påsto at han kunne bringe budskap fra Gud.</verse>
				<verse number="7">Han brukte ofte å besøke den romerske landshøvdingen Sergius Paulus, som var en svært klok og forstandig mann. Landshøvdingen ba nå Barnabas og Saulus hjem til seg, etter som han ville høre budskapet om Jesus.</verse>
				<verse number="8">Men trollmannen, som også ble kalt Elymas, motarbeidet dette og forsøkte å hindre landshøvdingen fra å tro.</verse>
				<verse number="9">Da ble Saulus, som også ble kalt Paulus, fylt av Guds Hellige Ånd. Han satte øynene i trollmannen og sa:</verse>
				<verse number="10">”Du djevelens sønn, full av bedrageri og falskhet, en fiende til alt som er godt, vil du aldri slutte med å forvrenge budskapet om Herren Jesus?</verse>
				<verse number="11">Men nå har Herren bestemt at du skal bli straffet. Du skal bli totalt blind en tid.” I samme øyeblikk senket det seg tåke og mørke over trollmannen. Hjelpeløs begynte han å gå omkring og lete etter noen som kunne holde ham i hånden og føre ham fram.</verse>
				<verse number="12">Da landshøvdingen så det som skjedde, begynte han å tro. Han var helt forundret over det han hadde fått lære om Herren Jesus.</verse>
				<verse number="13">Paulus og følget hans reiste fra Pafos og seilte til Perge i provinsen Pamfylia. Der forlot de Johannes Markus og reiste tilbake til Jerusalem.</verse>
				<verse number="14">Barnabas og Paulus fortsatte til Antiokia, en by i provinsen Pisidia. Da det ble hviledag, gikk de til synagogen for å være med på gudstjenesten.</verse>
				<verse number="15">Etter den vanlige opplesningen av Moseloven og profetene, snudde forstanderne for synagogen seg mot Paulus og Barnabas og sa: ”Brødre, om dere har noe å bidra med som kan være oss til hjelp, så kom fram og si det!”</verse>
				<verse number="16">Da reiste Paulus seg, ga tegn til alle om å være stille og sa: ”Israelitter, og alle andre her som tilber Gud! Hør på meg!</verse>
				<verse number="17">Israels Gud valgte seg ut forfedrene våre til å være hans eget folk. Han lot dem bli et stort folk mens de bodde som fremmede i Egypt. I sin tid førte han folket ut derfra på en mektig måte og reddet dem fra slaveriet.</verse>
				<verse number="18">I 40 år hadde Gud tålmodighet mens de gikk i ørkenen.</verse>
				<verse number="19">Han utryddet sju folk i Kanaan og ga landet deres til israelittene.</verse>
				<verse number="20">Alt dette tok omkring 450 år. Etter det lot han forskjellige dommere herske over folket, fram til den tiden da profeten Samuel styrte Israel.</verse>
				<verse number="21">Folket tigget om å få en konge, og Gud ga dem Saul, som var sønn av Kis, en mann av Benjamins stamme. Han regjerte i 40 år.</verse>
				<verse number="22">Men Gud avsatte ham og lot David bli konge i stedet. Gud sa om ham: ’Jeg har funnet David, Isais sønn, en mann som følger min vilje. Han vil gjøre alt det jeg sier til ham.’</verse>
				<verse number="23">Gud lovet kong David at en av etterkommerne hans skulle bli en frelser for Israels folk. Det er dette som nå har blitt virkelighet. Jesus er den som frelser oss.</verse>
				<verse number="24">Før Jesus trådte fram, forberedte døperen Johannes Israels folk ved å oppfordre alle til å forlate synden, vende om til Gud og la seg døpe.</verse>
				<verse number="25">Da oppgaven til Johannes nærmet seg slutten, sa han: ’Jeg er ikke den personen som Gud har lovet for å frelse dere. Han kommer etter meg, og han er så mektig at jeg ikke en gang er verdig til å knytte opp remmene på sandalene hans. ’</verse>
				<verse number="26">Hør etter det jeg sier, dere som er etterkommere av Abraham, og alle andre som tilber Gud! Denne frelse gjelder oss alle.</verse>
				<verse number="27">Folket i Jerusalem og lederne deres forsto ikke hvem Jesus var. De skjønte ikke at han var den som Gud talte om ved profetene, til tross for at de hadde hørt profetene sitt budskap bli lest hver uke på hviledagen. Derfor dømte de ham til døden, og gjennom det som skjedde, ble det til virkelighet som Gud hadde forutsagt.</verse>
				<verse number="28">Ja, til tross for at de ikke kunne finne noen gyldig grunn til å henrette ham, ba de Pilatus om å drepe ham.</verse>
				<verse number="29">Da de hadde sluttført alt som står i Skriften når det gjelder Jesu død, tok de ham ned fra korset og la ham i en grav.</verse>
				<verse number="30">Men Gud vakte ham opp fra de døde.</verse>
				<verse number="31">Jesus viste seg mange ganger i de følgende dagene for dem som hadde fulgt ham fra Galilea til Jerusalem. Det er disse som nå forteller om ham for Israels folk.</verse>
				<verse number="34">For Gud hadde lovet at Jesus skulle stå opp fra de døde og aldri mer behøve å dø. Det forklarte han med ordene: ’Jeg skal innfri mitt Hellige og pålitelige løfte og gi dere alt det gode jeg lovet David.’</verse>
				<verse number="35">Det løfte han tenkte på, var dette: ’Du skal ikke la din Hellige tjener gå til grunne.’</verse>
				<verse number="36">Dette løfte handler ikke om David, for da David hadde tjent folket i trå med Guds vilje, døde han, ble begravd, og kroppen hans gikk til grunne.</verse>
				<verse number="37">Nei, det handler om en annen, en som Gud vakte opp fra de døde, der kroppen ikke gikk til grunne.</verse>
				<verse number="38">Mine venner, hør etter på det jeg har å si! Det er ved denne mannen, Jesus, som dere kan få tilgivelse for syndene deres.</verse>
				<verse number="39">Alle som tror på ham, blir skyldfri innfor Gud, noe dere aldri kunne oppnå gjennom det å følge Moseloven.</verse>
				<verse number="40">Derfor må dere passe nøye på. Ikke la dere bli rammet av det Gud advarer dere mot ved profetene:</verse>
				<verse number="41">’Pass nøye på, dere som håner sannheten. Dere vil undre dere og bli til intet. Jeg vil gjøre noe stort i deres tid, noe som dere ikke kommer til å tro den dagen de forteller det for dere. ’ ”</verse>
				<verse number="42">Da gudstjenesten var over og Paulus og Barnabas dro fra synagogen, ba folket at de måtte komme tilbake neste uke på hviledagen, slik at de kunne få høre mer.</verse>
				<verse number="43">Mange jøder, og andre som tilba Israels Gud, passet på å holde seg nær Paulus og Barnabas som talte til dem og oppfordret: ”Fortsett å leve fast forankret i Guds godhet og tilgivelse.”</verse>
				<verse number="44">På hviledagen en uke seinere, kom nesten hele byen for å høre budskapet om Herren Jesus.</verse>
				<verse number="45">Da de religiøse lederne så alt folket, ble de misunnelse og begynte å håne Paulus og latterliggjøre alt han sa.</verse>
				<verse number="46">Paulus og Barnabas svarte uten å nøle: ”Dere jøder skulle være de første som fikk sjansen til å høre budskapet om Herren Jesus, men etter som dere avviser tilbudet og gjør dere selv uverdige til det evige livet, så vender vi oss nå til andre folk.</verse>
				<verse number="47">Det er også det Herren har gitt oss befaling om, for det står i Skriften: ’Jeg har gjort deg til et lys for alle folk, for at du skal frelse alle på hele jorden. ’ ”</verse>
				<verse number="48">Da de som ikke var jøder, hørte dette, ble de svært glade og hyllet budskapet om Herren Jesus. Alle som var utsett til evig liv, begynte å tro.</verse>
				<verse number="49">De glade nyhetene om Herren spredde seg i hele området.</verse>
				<verse number="50">Men de religiøse lederne hisset opp de høytstående kvinnene som tilba Israels Gud. De ledende mennene i byen satte i gang en forfølgelse mot Paulus og Barnabas og drev dem bort fra området.</verse>
				<verse number="51">Begge ristet da støvet fra byens gater av føttene sine og bekymret seg ikke mer for innbyggerne, men fortsatte til byen Ikonium.</verse>
				<verse number="52">Disiplene ble fylt av glede og Guds Hellige Ånd.</verse>
			</chapter>
			<chapter number="14">
				<verse number="1">I byen Ikonium skjedde det samme. Paulus og Barnabas gikk til synagogen og talte til folket med slik kraft at mange, både jøder og de som ikke var jøder, kom til tro.</verse>
				<verse number="2">Men de jødene som ikke ville tro, hisset opp innbyggerne i byen som ikke var jøder ved å snakke dårlig om Paulus og Barnabas.</verse>
				<verse number="3">Til tross for det stanset de en lenger tid og talte åpent og uten frykt om Herren Jesus, etter som de stolte på at han ville beskytte dem. Herren Jesus ga dem kraft til å gjøre mirakler og tegn som et bevis på at budskapet hans om kjærlighet og tilgivelse var sant.</verse>
				<verse number="4">Folket i byen delte seg i to grupper: Noen holdt med de religiøse lederne, andre holdt med utsendingene.</verse>
				<verse number="7">og fortalte de glade nyhetene om Jesus.</verse>
				<verse number="8">Mens Paulus og Barnabas var i Lystra, møtte de en mann som hadde vært handikappet fra fødselen av, og som aldri hadde kunne gå.</verse>
				<verse number="9">Mannen satt og lyttet da Paulus talte, og da Paulus så på ha, forsto han at mannen hadde begynt å tro, og at han kunne bli helbredet.</verse>
				<verse number="10">Derfor ropte Paulus til ham: ”Reis deg opp og stå på beina dine!” Straks hoppet mannen opp og begynte å gå.</verse>
				<verse number="11">Da folket så det Paulus hadde gjort, ropte de høyt på sitt eget språk: ”Gudene har blitt mennesker og kommet ned til oss!”</verse>
				<verse number="12">De trodde at Barnabas var den greske guden Zevs, og at Paulus var Hermes, etter som det var han som førte ordet.</verse>
				<verse number="13">Presten i zevstemplet, som lå i utkanten av byen, kom med okser og blomsterkranser, som han og folket ville ofre til utsendingene foran byens port.</verse>
				<verse number="14">Men da det gikk opp for Barnabas og Paulus hva som var i ferd med å skje, rev de i stykker kappene sine og rutsjet rett inn i folkemassen og ropte:</verse>
				<verse number="15">”Kjære venner, hva er det dere finner på? Vi er vanlige mennesker akkurat som dere! Vi har kommet til dere for å fortelle de glade nyhetene at dere ikke lenger trenger å vende dere til disse hjelpeløse gudene. I stedet kan dere nå tilbe den Gud som lever, han som har skapt himmelen og jorden og havet og alt som finnes i tilværelsen.</verse>
				<verse number="16">Fram til nå har Gud latt folkene fortsette å be til forskjellige guder.</verse>
				<verse number="17">Likevel har Gud gjennom alt det gode han gjør, jevnt og trutt gitt sine bevis på at han er til. Det er han som har gitt dere regn og gode avlinger, slik at dere har fått mat og kunne glede dere.”</verse>
				<verse number="18">Ved å markere dette klarte Paulus og Barnabas i siste sekund å hindre folket fra å ofre til dem.</verse>
				<verse number="19">Litt seinere kom noen jøder fra Antiokia og Ikonium og klarte å vende folket mot Paulus og Barnabas. Folket steinet Paulus, slik at de trodde han var død. De slepte ham ut av byen.</verse>
				<verse number="20">Men da disiplene samlet seg rundt ham, reiste han seg opp og gikk på nytt inn i byen. Neste dag gikk han videre til byen Derbe sammen med Barnabas.</verse>
				<verse number="21">Også i Derbe fortalte Paulus og Barnabas de glade nyhetene om Jesus, og mange mennesker begynte å tro. Senere vendte de tilbake til byene Lystra, Ikonium og Antiokia.</verse>
				<verse number="22">Der styrket de disiplene. De oppmuntret dem til å holde fast ved troen til tross for alle forfølgelsene, og sa: ”Vi som er Guds folk, får oppleve mange vanskeligheter, men en dag skal vi være med ham i hans nye verden.”</verse>
				<verse number="23">Paulus og Barnabas så seg ut ledere for menigheten på hvert sted. De fastet og ba til Herren Jesus at han skulle beskytte dem som nylig hadde begynt å tro på ham.</verse>
				<verse number="24">Så reiste Paulus og Barnabas tilbake gjennom provinsene Pisidia og Pamfylia.</verse>
				<verse number="25">De kom til byen Perge på reisen. Der talte de til folket om Jesus. Etter det fortsatte de til havnebyen Attalia.</verse>
				<verse number="26">De tok en båt over til Antiokia i Syria. Det var i denne byen menigheten hadde overlatt Paulus og Barnabas til Gud og hans beskyttelse. Senere hadde de sendt de to av sted på det oppdraget som nå var avsluttet.</verse>
				<verse number="27">Da de hadde kommet, kalte de sammen hele menigheten og fortalte alt Gud hadde satt dem i stand til å utrette, og hvordan han også hadde gitt andre enn jødene sjansen til å tro.</verse>
				<verse number="28">De stanset en ganske lang tid hos de troende i Antiokia.</verse>
			</chapter>
			<chapter number="15">
				<verse number="1">Mens Paulus og Barnabas var i Antiokia, kom noen personer fra Judea. De begynte å lære de troende at de ikke kunne bli frelst dersom de ikke fulgte den jødiske tradisjonen med omskjærelse slik det står i Moseloven.</verse>
				<verse number="2">Men Paulus og Barnabas motsa det de lærte. Det førte til mange harde diskusjoner og mye strid. Til slutt bestemte derfor de troende at de skulle la Paulus og Barnabas, og noen i tillegg, reise opp til Jerusalem for å drøfte spørsmålene med utsendingene og lederne i menigheten der.</verse>
				<verse number="3">De utrustet dem for reisen og lot dem reise av sted. På veien stanset de i Fønikia og Samaria og fortalte de troende at også mange som ikke var jøder, hadde vendt seg til Gud. Dette gjorde de troende svært begeistret.</verse>
				<verse number="4">Da de kom fram til Jerusalem, ble de hjertelig mottatt av menigheten, utsendingene og lederne. Paulus og Barnabas fortalte om det Gud hadde utrettet gjennom deres forkynnelse.</verse>
				<verse number="5">Da reiste noen menn seg, de hadde vært fariseere før de ble disipler, og påsto at alle troende menn som ikke var jøder, måtte bli omskåret, og at de måtte kreve at alle fulgte Moseloven.</verse>
				<verse number="6">Disiplene og lederne i menighetene holdt et eget møte om dette spørsmålet.</verse>
				<verse number="7">Etter en lang diskusjon reiste Peter seg og sa: ”Brødre, dere vet alle at Gud for lenge siden så seg ut meg til å fortelle de glade nyhetene om Jesus for andre enn jøder, slik at de også kunne tro.</verse>
				<verse number="8">Gud, som kjenner tankene til menneskene, har vist at han tar imot alle ved å gi dem sin Hellige Ånd på samme måte som han ga den til oss.</verse>
				<verse number="9">Gud har ikke gjort noen forskjell mellom oss og dem, men har akseptert alle fullt og helt da de vendte om og begynte å tro.</verse>
				<verse number="10">Hvorfor stiller dere spørsmål om det Gud har gjort? Hvorfor krever dere at disse disiplene skal lyde en lov som både vi og forfedrene våre har hatt vanskelig for å holde?</verse>
				<verse number="11">Nei, vi tror at alle, både vi og de, blir frelst ved vår Herre Jesu kjærlighet og tilgivelse, den som ingen har gjort seg fortjent til.”</verse>
				<verse number="12">Etter dette ble det slutt på diskusjonen, alle lyttet til Barnabas og Paulus da de fortalte om alle miraklene og tegnene som Gud hadde utrettet blant andre folk.</verse>
				<verse number="13">Da de hadde snakket ferdig, reiste Jakob seg og sa: ”Brødre, hør på meg.</verse>
				<verse number="14">Peter har fortalt oss hvordan det skjedde første gangen en gruppe mennesker som ikke er jøder, takket ja til Guds innbydelse om å tilhøre ham.</verse>
				<verse number="15">Andre folk vender om til Gud, noe som stemmer godt overens med det budskap Gud bar fram ved profetene. Det står for eksempel:</verse>
				<verse number="16">’Jeg vil vende tilbake og bygge opp Davids falne hus. Jeg vil reise opp det som ligger i ruiner.</verse>
				<verse number="17">Da kan alle mennesker søke Herren, ja, alle folk som jeg har innbudt for å tilhøre meg. Det er Herren som sier dette, som gjorde alt</verse>
				<verse number="18">kjent for lenge siden.’</verse>
				<verse number="19">Jeg mener derfor at vi ikke skal sette en masse krav til folkene som vender seg til Gud.</verse>
				<verse number="20">Det rekker med at vi skriver og understreker at de skal la være å spise mat som er ofret til avgudene, at de skal avholde seg fra seksuell løssluppenhet og ikke spise kjøtt fra kvalte dyr eller noe annet som fortsatt har blodet i seg.</verse>
				<verse number="21">I Moseloven blir alt undervist gjennom alle tider, og hver uke på hviledagen leser de fra den i de jødiske synagogene.”</verse>
				<verse number="22">Utsendingene og lederne besluttet, sammen med hele menigheten, at de skulle sende noen representanter til Antiokia sammen med Paulus og Barnabas for å fortelle resultatet av drøftingene. De personene som ble valgt ut, var to av lederne i menigheten: Judas, som ble kalt Barsabbas og Silas.</verse>
				<verse number="23">Slik lød brevet de fikk med seg: ”Fra utsendingene og lederne i menighetene i Jerusalem, til de troende som ikke er jøder i Antiokia, Syria og Kilikia. Vi hilser dere hjertelig!</verse>
				<verse number="24">Vi har fått vite at noen fra vår menighet har skapt uro og forvirring blant dere med sin undervisning. Disse personene var ikke sendt ut av oss.</verse>
				<verse number="25">Vi har derfor enstemmig besluttet å velge to offisielle representanter og sende dem til dere sammen med våre elskede brødre Barnabas og Paulus.</verse>
				<verse number="26">Disse to har våget livene sine for vår Herre Jesus Kristi skyld.</verse>
				<verse number="27">Våre representanter, Judas og Silas, kommer til å fortelle mer om det vi har besluttet, i dette spørsmålet.</verse>
				<verse number="30">De fire mennene reiste straks til Antiokia. Der kalte de sammen alle de troende til et stort møte og overleverte brevet.</verse>
				<verse number="31">Da menighetens ledere hadde lest brevet, ble alle svært glade over denne oppmuntrende beskjeden.</verse>
				<verse number="32">Judas og Silas, som begge hadde fått evner av Gud til å holde fram budskapet fra ham, talte lenge til menigheten og oppmuntret og styrket medlemmene i troen.</verse>
				<verse number="33">Da de hadde vært der en tid, reiste Judas og Silas tilbake til sin menighet. Menigheten i Antiokia ønsket dem fred fra Gud.</verse>
				<verse number="35">Paulus og Barnabas stanset i Antiokia, der de sammen med mange andre underviste og spredde budskapet om Herren Jesus.</verse>
				<verse number="36">Etter en tid sa Paulus til Barnabas: ”Synes ikke du også at vi burde reise tilbake til alle de stedene der vi har talt budskapet om Herren Jesus, for å se hvordan det går med de troende?”</verse>
				<verse number="37">Barnabas var enig med ham og foreslo at de skulle ta med seg Johannes Markus.</verse>
				<verse number="38">Men Paulus var helt uenig i dette, etter som Johannes Markus hadde reist fra dem i Pamfylia og ikke blitt med videre i arbeidet deres.</verse>
				<verse number="39">De ble faktisk så ueinge i dette spørsmålet at de skilte lag. Barnabas tok med seg Johannes Markus og seilte til Kypros.</verse>
				<verse number="40">Paulus derimot valgte Silas som medarbeider. Etter at de troende hadde overlatt dem til Herren Jesus og hans beskyttelse,</verse>
				<verse number="41">reiste de gjennom Syria og Kilikia for å oppmuntre menighetene der.</verse>
			</chapter>
			<chapter number="16">
				<verse number="1">Paulus og Silas kom først til Derbe og så til Lystra. Der møtte de en disippel som het Timoteus. Han var en ung mann, sønn til en kristen jødinne som var gift med en mann som ikke var jøde, og altså far til Timoteus.</verse>
				<verse number="2">De troende i Lystra og Ikonium hadde bare godt å si om Timoteus.</verse>
				<verse number="3">Paulus ville derfor at han skulle bli med på reisen deres. Av hensyn til jødene i området omskar han Timoteus før de reiste videre, etter som alle visste at far hans ikke var jøde.</verse>
				<verse number="4">De reiste fra by til by og fortalte om det utsendingene og lederne i menighetene i Jerusalem hadde besluttet når det gjaldt troende fra andre folk, og hvilke regler de skulle følge.</verse>
				<verse number="5">Menighetene ble styrket i troen, og for hver dag økte antallet på de troende.</verse>
				<verse number="6">Paulus og følget hans reiste nå gjennom Frygia og Galatia, etter som Guds Hellige Ånd hadde sagt at de ikke skulle spre budskapet om Jesus i provinsen Asia denne gangen.</verse>
				<verse number="7">Da de etter en tid kom fram til grensen mot Mysia, tenkte de å gå nordover mot Bitynia, men Jesu Ånd tillot dem ikke å reise dit.</verse>
				<verse number="8">De fortsatte derfor gjennom Mysia og kom til byen Troas.</verse>
				<verse number="9">Der fikk Paulus se et syn om natten. Han så en mann fra Makedonia stå og rope på ham: ”Kom over til Makedonia og hjelp oss.”</verse>
				<verse number="10">Derfor bestemte vi oss straks for å reise over til Makedonia, etter som vi forsto at Gud ville at vi skulle fortelle de glade nyhetene om Jesus også der.</verse>
				<verse number="11">Vi gikk ombord i en båt som lå i Troas og seilte rett over til øya Samotrake og neste dag videre til Neapolis.</verse>
				<verse number="12">Så fortsatte vi til Filippi, som er en romersk koloni og en av de viktige byene i Makedonia. Der stanset vi i flere dager.</verse>
				<verse number="13">Da det ble hviledag, gikk vi ut av byen og ned til en elvebredd, der vi trodde de brukte å samle seg for å be på hviledagen. Vi satte oss ned og snakket med kvinnene som var kommet dit.</verse>
				<verse number="14">En av dem het Lydia. Hun kom fra byen Tyatira og handlet med purpurstøy. Hun var ikke jødinne, men tilba Israels Gud. Mens hun nå lyttet til oss, åpnet Herren Gud hjertet hennes, slik at hun tok imot alt som Paulus sa.</verse>
				<verse number="15">Hun lot seg døpe sammen med alle i huset sitt, og etterpå sa hun: ”Nå når dere ser at jeg virkelig tror på Herren Jesus, da må dere komme og bo hos meg.” Hun ga seg ikke før vi gjorde som hun sa.</verse>
				<verse number="16">Da vi en dag var på vei til stedet der de brukte å be, møtte vi en slavejente som var besatt av en ond Ånd. Hun kunne spå mennesker og sopte inn mye penger til eierne sine.</verse>
				<verse number="17">Jenten fulgte etter og ropte til Paulus og oss andre: ”Disse mennene er tjenere av den høyeste Guden og har kommet for å vise dere veien til frelse.”</verse>
				<verse number="18">Dette gjentok seg hver eneste dag, helt til Paulus en dag ble så irritert at han snudde seg om og sa til den onde ånden i henne: ”I kraften fra Jesus Kristus befaler jeg deg å fare ut av henne.” Straks forlot den onde ånden henne.</verse>
				<verse number="19">Da eierne hennes så at de ikke lenger kunne tjene penger på jenta, grep de Paulus og Silas og slepte dem for byretten som holdt til på torget.</verse>
				<verse number="20">De førte Paulus og Silas fram for de romerske dommerne og sa: ”Disse jødene snur opp ned på hele byen.</verse>
				<verse number="21">De lærer folket å gjøre slikt som er imot den romerske loven.”</verse>
				<verse number="22">Hele folkemassen begynte å angripe Paulus og Silas. Dommerne ga befaling om at de skulle kle av dem og slå dem med pisken.</verse>
				<verse number="23">De ble slått hardt og etterpå kastet i fengsel. Fangevokteren fikk befaling om å holde streng vakt over dem.</verse>
				<verse number="24">Han tok derfor ingen sjanser, men plasserte dem i den innerste cellen. Der låste han fast føttene deres i en solid trestokk.</verse>
				<verse number="25">Omkring midnatt satt Paulus og Silas og ba og sang lovsanger til Gud, mens de andre fangene lyttet.</verse>
				<verse number="26">Da kom det plutselig et jordskjelv, som var så kraftig at fengslet ristet helt ned i grunnmuren. I samme øyeblikk sprang alle dørene opp, og lenkene falt av fangene.</verse>
				<verse number="27">Da våknet fangevokteren. Da han fikk se at alle dørene til fengslet sto vidt åpne, trodde han at fangene hadde rømt og dro sverdet sitt for å ta sitt eget liv.</verse>
				<verse number="28">Paulus ropte til ham: ”Stopp! Ikke gjør deg noe farlig! Alle sammen er her!”</verse>
				<verse number="29">Da ba den vettskremte fangevokteren om lys og løp inn og kastet seg på kne foran Paulus og Silas.</verse>
				<verse number="30">Så førte han dem ut av cellen og spurte: ”Hva skal jeg gjøre for å bli frelst?”</verse>
				<verse number="31">De svarte: ”Tro på Herren Jesus, så skal du bli frelst, både du og din familie.”</verse>
				<verse number="32">Paulus og Silas fortalte budskapet om Herren Jesus for fangevokteren og hele familien hans.</verse>
				<verse number="33">Fangevokteren tok straks hånd om dem og vasket sårene deres, til tross for at det var midt på natten. Og før natten var over, hadde hele familien latt seg døpe!</verse>
				<verse number="34">Etterpå tok fangevokteren med seg Paulus og Silas opp til hjemmet sitt og bød på mat. Både han og familien var overlykkelige over at de hadde kommet til tro på Gud.</verse>
				<verse number="35">Neste morgen sendte dommerne sine medarbeidere til fengslet for å meddele at mennene skulle slippes fri.</verse>
				<verse number="36">Fangevokteren fortalte dette til Paulus og sa: ”Dommerne har besluttet til å gi dere fri, så nå trenger dere ikke å sitte her lenger. Gå i fred!”</verse>
				<verse number="37">Paulus svarte: ”Å, nei! Så lett kommer de ikke fra det! Uten lov og rett har de pisket oss offentlig og satt oss i fengsel til tross for at vi er romerske borgere. Og nå vil de at vi skal forlate fengslet i hemmelighet. Aldri! Be dem komme hit og selv sette oss fri.”</verse>
				<verse number="38">Medhjelperne fortalte da dette til dommerne. Da de hørte at Paulus og Silas var romerske borgere, ble de skremt.</verse>
				<verse number="39">Straks kom de til fengslet og begynte å unnskylde seg. De førte dem ut og bønnfalt dem om å forlate byen.</verse>
				<verse number="40">Paulus og Silas gikk først til huset der Lydia bodde. Der møtte de alle de troende og oppmuntret dem. Deretter reiste de videre.</verse>
			</chapter>
			<chapter number="17">
				<verse number="1">Paulus og Silas tok nå veien gjennom byene Amfipolis og Apollonia og kom til Tessaloniki, der jødene hadde en synagoge.</verse>
				<verse number="2">Paulus gikk som vanlig dit, og i tre uker på rad talte han til folket på hviledagene.</verse>
				<verse number="3">Ved hjelp av Skriften forklarte han at Messias, den lovede kongen, måtte lide og stå opp fra de døde, og han beviste at Jesus er denne kongen.</verse>
				<verse number="4">Mange av dem som lyttet ble overbeviste og holdt seg til Paulus og Silas. Blant dem var en stor gruppe som ikke var jøder, men tilba Israels Gud. Også et antall betydningsfulle kvinner begynte å tro.</verse>
				<verse number="5">Men de religiøse lederne ble misunnelige og samlet en flokk pøbler fra gaten og dro i gang et oppløp som skapte uroligheter i byen. De marsjerte fram mot huset til Jason, for å hente Paulus og Silas og dra dem ut til folkemassen.</verse>
				<verse number="6">Da de ikke fant de to, slepte de i stedet Jason, og noen andre troende ut, og tok disse med til dommerne i byen og skrek: ”Paulus og Silas har snudd opp ned på hele verden, og nå er de her og steller i stand bråk.</verse>
				<verse number="7">Jason har sluppet dem inn i huset sitt. Alle disse er skyldige i forræderi mot keiseren, for de påstår at det er en annen som er konge, en som heter Jesus.”</verse>
				<verse number="8">Både dommerne og folket i byen ble bekymret over disse anklagene.</verse>
				<verse number="9">Jason og de andre ble ikke sluppet fri før de hadde betalt kausjon.</verse>
				<verse number="10">Samme natten passet de troende på at Paulus og Silas ble sendt videre til byen Berøa. Og så fort de var kommet dit, la de veien til den jødiske synagogen.</verse>
				<verse number="11">Folkene i Berøa var mer åpne for nye ideer enn de hadde vært i Tessaloniki. De lyttet mer enn gjerne til budskapet, og studerte hver dag i Skriften for å kontrollere at det Paulus og Silas sa, virkelig stemte.</verse>
				<verse number="12">Resultatet ble at mange begynte å tro. Blant dem var flere høytstående kvinner og menn som ikke var jøder.</verse>
				<verse number="13">Da jødene i Tessaloniki fikk greie på at Paulus spredde budskapet om Jesus også i Berøa, kom de etter og skapte uro og bråk blant folket også der.</verse>
				<verse number="14">Derfor handlet de troende raskt og sendte Paulus ned til kysten, men både Silas og Timoteus ble værende igjen.</verse>
				<verse number="15">De som førte Paulus ned til kysten, seilte seinere med ham helt til Aten. Etter det vendte de tilbake til Berøa, og meldte til Silas og Timoteus at Paulus ønsket at de skulle skynde seg å følge etter ham.</verse>
				<verse number="16">Mens Paulus ventet på Silas og Timoteus, så han seg omkring i Aten. Han ble dypt rystet over alle avgudsbildene han oppdaget over alt i byen.</verse>
				<verse number="17">Som vanlig besøkte han synagogen og talte til jødene, og de grekerne som tilba Israels Gud. Dessuten talte han hver dag på torget til alle som tilfeldigvis var der.</verse>
				<verse number="18">Han diskuterte også med noen av filosofene, både epikureere og stoikere. Men da Paulus fortalte dem om Jesus og sa at han hadde stått opp fra de døde, sa noen: ”Hva er dette for slags underlige ideer han har snappet opp? Hva mener han?” Andre sa: ”Han forsøker å prakke på oss en fremmed religion.”</verse>
				<verse number="19">De førte ham med seg opp til Areopagos og sa: ”Kom og fortell mer for oss om denne nye religionen.</verse>
				<verse number="20">Det er jo ganske merkelige ting du har å fortelle. Si oss hva dette handler om.”</verse>
				<verse number="21">En slik utspørring var ikke uvanlig, for både atenerne og de utlendingene som bodde der, brukte all sin tid til å diskutere de siste ideer og trender i tiden.</verse>
				<verse number="22">Paulus stilte seg altså opp foran Areopagos og sa: ”Atenere, jeg har lagt merke til at dere er sterkt religiøse.</verse>
				<verse number="23">Mens jeg har spasert omkring her, har jeg sett mange altere. Ett av dem hadde mottoet: ’Til en ukjent gud’. Og det er denne guden jeg vil fortelle dere om, han som dere har tilbedt uten å vite hvem det er.</verse>
				<verse number="24">Den Gud som har skapt verden og alt som finnes i den, han er Herre både over himmelen og jorden. Han bor ikke i noe tempel som er bygget av mennesker.</verse>
				<verse number="25">Menneskene kan ikke tilfredsstille behovene hans, etter som han ikke har noen! Det er jo han selv som lar oss leve og puste, og som fyller alle våre behov.</verse>
				<verse number="26">Han skapte alle folk og riker fra et eneste menneske og spredde dem ut over hele jordens overflate. Han bestemte hvor lenge rikene skulle eksistere og staket ut grensene som skiller dem fra hverandre.</verse>
				<verse number="27">Hans hensikt med alt dette var at menneskene skulle lete etter Gud og kanskje finne veien til ham. Men han er ikke langt borte fra noen av oss.</verse>
				<verse number="28">Det er jo i han vi lever og rører oss og eksisterer slik som noen av deres egne diktere sier: ’Vi kommer fra ham.’</verse>
				<verse number="29">Dersom det altså er sant at vi kommer fra ham, da kan jo ikke Gud være en gjenstand, noe som menneskene har laget av sølv eller gull eller har hugget ut i stein.</verse>
				<verse number="30">I lang tid har Gud hatt overbærenhet med den uvitenheten menneskene er begrenset av, men nå krever han at alle skal forlate avgudene og vende om til ham.</verse>
				<verse number="31">Gud har nemlig satt fast en dag da han skal dømme verden med rettferdighet gjennom en mann som han i forveien har bestemt for denne oppgaven. Det har han bevist for alle mennesker ved å la denne mannen stå opp fra de døde.”</verse>
				<verse number="32">Da de hørte at Paulus talte om en person som hadde stått opp fra de døde, begynte noen å le, men andre sa: ”Vi vil høre mer om dette en annen gang.”</verse>
				<verse number="33">Da diskusjonen var over, gikk Paulus fra dem.</verse>
				<verse number="34">Noen atenere slo seg sammen med ham og begynte å tro. Blant dem var Dionysios, en mann som var medlem av Areopagosrådet, og en kvinne som het Damaris og noen til.</verse>
			</chapter>
			<chapter number="18">
				<verse number="1">Senere reiste Paulus fra Aten og kom til Korint.</verse>
				<verse number="2">Der ble han kjent med en jøde som het Akvilas. Han var født i provinsen Pontos, men hadde nylig kommet fra Italia sammen med kona si Priskilla, etter som keiser Claudius hadde utvist alle jødene fra Roma.</verse>
				<verse number="3">Paulus fant fram til Akvilas og Priskilla og bodde og arbeidet sammen med dem. De drev håndverk med lærvarer, akkurat som han selv hadde erfaring fra.</verse>
				<verse number="4">Hver uke på hviledagen gikk Paulus til synagogen og forsøkte å overbevise både jøder og dem som ikke var jøder.</verse>
				<verse number="5">Etter at Silas og Timoteus var kommet fra Makedonia, konsentrerte Paulus seg helt om å snakke til jødene og vitne om at Jesus er Messias, den lovede kongen.</verse>
				<verse number="6">Da jødene sa imot ham og hånte ham, børstet Paulus symbolsk støvet av kappen sin og sa: ”Dere får selv ta ansvar for handlingene deres. Jeg har gjort det jeg kunne. Fra og med nå av tenker jeg å vende meg til andre folk.”</verse>
				<verse number="7">Så forlot Paulus synagogen og gikk i stedet til et hus som var eid av en mann som het Titius Justus. Han var ikke jøde, men tilba Israels Gud. Huset hans lå vegg i vegg med synagogen.</verse>
				<verse number="8">Forstanderen for synagogen het Krispus. Både han og hele familien hans begynte å tro på Herren Jesus. Mange andre i Korint som hørte Paulus, begynte også å tro og lot seg døpe.</verse>
				<verse number="9">En natt viste Herren Jesus seg for Paulus i et syn og sa: ”Vær ikke redd! Fortsett bare med å fortelle om meg. La dem ikke skremme deg til taushet.</verse>
				<verse number="10">Jeg er med deg. Ingen kommer til å skade deg, for det er mange som tilhører meg i denne byen.”</verse>
				<verse number="11">Paulus stanset ett og et halvt år i Korint og underviste om Guds budskap.</verse>
				<verse number="12">Da Gallio var blitt landshøvding over provinsen Akaia, gikk jødene til angrep på Paulus og førte ham til landshøvdingen for å bli dømt.</verse>
				<verse number="13">De anklaget Paulus og sa: ”Han lokker menneskene til å dyrka Gud på en måte som er i strid med Moseloven. ”</verse>
				<verse number="14">Før Paulus rakk å forsvare seg, vendte Gallio seg mot jødene og sa: ”Hør etter, dere jøder! Dersom tilfellet gjaldt noen forbrytelser eller andre onde ting som de hadde gjort, da skulle jeg gjerne hørt på dere.</verse>
				<verse number="15">Men skal dere bare krangle om noen ord og personer i deres interne lov, da kan dere sannelig ta hånd om dette selv. Jeg vil ikke være dommer i slike spørsmål.”</verse>
				<verse number="16">Så jaget han dem bort fra domstolen.</verse>
				<verse number="17">Da kastet folkemassen seg over Sostenes, en av forstanderne for synagogen, og mishandlet ham rett foran dommersetet. Men Gallio brydde seg ikke om oppstyret.</verse>
				<verse number="18">Paulus stanset en tid i Korint etter at dette skjedde. Så tok han avskjed med de troende og seilte tilbake til Syria. Med på reisen hadde han også Priskilla og Akvilas. Paulus hadde like før dette besøkt Kenkreæ, der han i tråd med jødisk skikk hadde klippet håret sitt for å innfri et løfte til Gud.</verse>
				<verse number="19">Da de var kommet til havn i byen Efesos, skilte Paulus lag med Priskilla og Akvilas. Han gikk til synagogen for å diskutere med jødene.</verse>
				<verse number="20">Folket i synagogen ba ham stanse noen dager, men han svarte:</verse>
				<verse number="21">”Jeg kan dessverre ikke gjøre det. Men om Gud vil, kommer jeg tilbake til dere en annen gang.” Så gikk han ombord igjen og dro fra Efesos.</verse>
				<verse number="22">Da båten kom til byen Cæsarea, gikk Paulus i land og fortsatte opp til Jerusalem for å hilse på menigheten. Senere reiste han videre til Antiokia.</verse>
				<verse number="23">Da han hadde vært der en tid, vendte han tilbake til provinsene Galatia og Frygia og besøkte alle disiplene og oppmuntret og styrket dem.</verse>
				<verse number="24">I mens hadde en jøde som het Apollos, kommet til Efesos. Han var fra Alexandria og en svært god taler som kjente godt til Skriften.</verse>
				<verse number="25">Apollos hadde fått høre om Herren Jesu vei, og han talte med stor entusiasme og underviste rett og riktig om Jesus. Men han kjente bare til den dåpen som døperen Johannes underviste om.</verse>
				<verse number="26">Da Priskilla og Akvilas en dag fikk høre ham i synagogen der han med stort mot talte til folket, ble de med ham hjem og forklarte nærmere hva det betyr å følge Guds vei.</verse>
				<verse number="27">Etter en tid ville Apollos seile over til provinsen Akaia, og de troende i Efesos oppmuntret ham. Han fikk med seg et brev der de ba disiplene i Akaia om å hilse ham velkommen. Da han kom dit, ble han til stor hjelp for de som Gud i sin godhet hadde latt komme til tro.</verse>
				<verse number="28">Etter som han var så dyktig i å tolke Skriften, kunne han med stor kraft sette jødene til veggs i diskusjonene og bevise at Jesus virkelig er Messias, den lovede kongen.</verse>
			</chapter>
			<chapter number="19">
				<verse number="1">Mens Apollos var i Korint i provinsen Akaia, kom Paulus fram til Efesos etter reisen gjennom innlandet. Der møtte han noen troende og spurte dem:</verse>
				<verse number="2">”Fikk dere Guds Hellige Ånd da dere kom til troen?” ”Nei”, svarte de, ”vi har aldri hørt snakk om Guds Hellige Ånd.”</verse>
				<verse number="3">”Men på hvilken måte er dere da døpt?” spurte han. De svarte: ”Vi er døpt med den dåpen som døperen Johannes underviste om.”</verse>
				<verse number="4">Da forklarte Paulus at Johannes sin dåp var en dåp som viste at de hadde forlatt synden og vendt om til Gud, men at Johannes også underviste at de skulle tro på Jesus, han som kom etter ham.</verse>
				<verse number="5">Da de hørte dette, lot de seg døpe til fellesskap med Herren Jesus.</verse>
				<verse number="6">Da Paulus la hendene på dem, kom Guds Hellige Ånd over alle. De begynte å tale i fremmede språk og holde fram budskap fra Gud.</verse>
				<verse number="7">Til sammen var det omkring tolv menn i gruppen.</verse>
				<verse number="10">Dette pågikk i to års tid, slik at alle i provinsen Asia, både jøder og de som ikke var jøder, fikk høre budskapet om Herren Jesus.</verse>
				<verse number="11">Gud ga Paulus kraft til å gjøre uvanlige mirakler.</verse>
				<verse number="12">Noen tok til og med tørklær og klesplagg som hadde vært i berøring med kroppen hans, og la på de syke. Da de gjorde det, forsvant sykdommene, og de onde åndene forlot dem som var besatt.</verse>
				<verse number="13">En gruppe jøder som var åndemanere og reiste fra by til by og drev ut onde ånder, fikk det for seg at de skulle uttale Herren Jesu navn over dem som var besatt. De tenkte ut en formel som lød slik: ”Jeg befaler deg å komme ut, ved den Jesus som Paulus snakker om!”</verse>
				<verse number="14">Det var sju menn, alle sønner til den jødiske øverstepresten Skevas, som forsøkte seg på dette.</verse>
				<verse number="15">Men da de uttalte formelen, svarte den onde ånden dem: ”Jeg kjenner Jesus og jeg vet hvem Paulus er, men hvem er så dere?”</verse>
				<verse number="16">Så kastet den besatte mannen seg over dem og slo løs slik at de var nødt til å rømme nakne og forslåtte ut av huset.</verse>
				<verse number="17">Ryktet om det som hadde skjedd, spredde seg i hele Efesos både til jøder og dem som ikke er jøder. Alle i byen ble forskrekket og hyllet Herren Jesus.</verse>
				<verse number="20">Alt som skjedde, påvirket mange så sterkt at budskapet om Herren Jesus spredde seg vidt og bredt omkring, og flere og flere begynte å tro.</verse>
				<verse number="21">Etter alt dette bestemte Paulus seg for først å seile over havet og deretter foreta en lang reise gjennom provinsene Makedonia og Akaia og videre til Jerusalem. ”Til sist må jeg også besøke Roma”, sa han.</verse>
				<verse number="22">Men hans første oppgave var å sende Timoteus og Erastus, to av sine medarbeidere, i forveien til Makedonia. Imens stanset han selv en tid i provinsen Asia.</verse>
				<verse number="23">På denne tiden ble det stor uro i Efesos på grunn av budskapet om Jesu vei.</verse>
				<verse number="24">Den som startet bråket, var sølvsmeden Demetrius, en mann som tjente store penger på å produsere små kopier av templet til gudinnen Artemis i Efesos. Han hadde for øvrig mange ansatte håndverkere.</verse>
				<verse number="25">Demetrius kalte sammen sine ansatte til et møte med andre som hadde tilsvarende produksjon. Han grep ordet og sa: ”Dere vet at det er takket være denne produksjonen at vi er blitt rike.</verse>
				<verse number="26">Nå har dere alle sett og hørt hvordan denne Paulus har fått mange til å tro at guder som er laget av menneskelige hender, ikke er noen guder. Det er ikke bare her i Efesos folk endrer sin innstilling, men i hele provinsen Asia.</verse>
				<verse number="27">Naturligvis kommer dette til å påvirke våre forretninger negativt. Det som bekymrer meg mest, er at templet til den store gudinnen Artemis kan komme til å miste sin anseelse. Ja, kanskje Artemis selv kommer til å bli glemt, denne mektige gudinnen som blir dyrket, ikke bare i provinsen Asia, men i hele verden.”</verse>
				<verse number="28">Da de hørte dette, ble de rasende og begynte å rope: ”Stor er efeserne sin Artemis!”</verse>
				<verse number="29">Det drøyde ikke lenge før folk begynte å samle seg, og snart var hele byen i opprør. De grep Gaius og Aristark, to makedonier som var reisekamerater med Paulus, og slepte dem til friluftsteateret i byen.</verse>
				<verse number="30">Paulus ville da gå inn på teateret, men de troende hindret ham.</verse>
				<verse number="31">Noen medlemmer av rådet i byen, som var Paulus sine venner, sendte også bud at han ikke måtte risikere livet ved å gå inn.</verse>
				<verse number="32">Inne på teateret ropte og skrek alle om hverandre. Alt var et eneste stort kaos, og de fleste visste ikke en gang hvorfor de hadde kommet dit!</verse>
				<verse number="33">Etter en stund sendte jødene fram en mann som het Aleksander, for å forklare situasjonen. Noen i folkemassen begynte å skrike gode råd til ham. Han ga tegn til folket om å være stille og forsøkte å holde en forsvarstale.</verse>
				<verse number="34">Da folket forsto at Aleksander var jøde, begynte alle å rope igjen, og i to timer skrek de i kor: ”Stor er efesernes Artemis! Stor er efesernes Artemis!”</verse>
				<verse number="35">Til slutt klarte i alle fall sorenskriveren i byen å roe folkemassen ned så pass at han kunne tale til dem. ”Innbyggere i Efesos”, sa han, ”alle vet at Artemis tempel finnes her og at Efesos er sentrum for tilbedelsen av den store gudinnen. Dette er stedet hvor bildet av henne falt ned til oss fra himmelen.</verse>
				<verse number="36">Det er aldri noen som har stilt spørsmål ved dette, så ta det helt med ro. Gjør ikke noe som dere kommer til angre på.</verse>
				<verse number="37">Disse mennene som dere har ført hit, har verken stjålet noe fra templet eller snakket dårlig om gudinnen.</verse>
				<verse number="38">Dersom Demetrius og håndverkerne hans har noe å anklage dem for, da har vi domstoler som tar hånd om slikt, og landshøvdinger som kan ta opp saken. La alt gå den lovlige veien.</verse>
				<verse number="39">Dersom det finnes klager i andre spørsmål, så kan de bli tatt opp i den lovlige folkeforsamlingen.</verse>
				<verse number="40">Slik vi nå driver på, er det til og med risiko for at vi blir anklaget for opprør, etter som det ikke var noen grunn til å sette i gang disse urolighetene. Dersom de romerske myndighetene krever en forklaring, så har vi ingen god grunn å komme med.”</verse>
				<verse number="41">Med disse ordene fikk han folkemassen til å løse seg opp og gå hver til sitt.</verse>
			</chapter>
			<chapter number="20">
				<verse number="1">Da alt var blitt rolig i Efesos, kalte Paulus sammen disiplene og oppmuntret dem. Så tok han avskjed og begynte reisen over til Makedonia.</verse>
				<verse number="2">Der dro han fra sted til sted og oppmuntret de troende. Da han kom fram til Hellas,</verse>
				<verse number="3">stanset han i tre måneder. Han sto klar til å seile videre til Syria da han fikk greie på at noen jøder la planer om å drepe ham. Han forandret derfor reiseruten og dro tilbake gjennom Makedonia.</verse>
				<verse number="4">En gruppe menn skulle reise med ham til Syria og videre til Jerusalem. Det var Sopatros, som var sønn av Pyrrus fra Berøa, Aristark og Sekundus fra Tessaloniki, Gaius fra Derbe, Timoteus samt Tykikus og Trofimus fra provinsen Asia.</verse>
				<verse number="5">Han lot disse seile i forveien over til Troas og ba dem vente på oss der.</verse>
				<verse number="6">Etter påskehøytiden gikk vi andre ombord på et skip i Filippi, og fem dager seinere møtte vi dem i Troas, der vi stanset en uke.</verse>
				<verse number="7">På søndagen, da vi hadde samlet oss for sammen å bryte brødet, talte Paulus til de troende. Etter som han skulle reise fra Troas neste dag, holdt han på helt til midnatt.</verse>
				<verse number="8">Rommet i øvre etasjen der vi var samlet, var opplyst av mange oljelamper.</verse>
				<verse number="9">En ung mann som het Eutykus, hadde satt seg i vinduet. Da Paulus talte så lenge, gikk det ikke bedre til enn at han sovnet og falt ned fra tredje etasjen og døde.</verse>
				<verse number="10">Paulus sprang da ned, la seg over ham og tok ham i armene sine og sa: ”Ikke vær redd, han lever!”</verse>
				<verse number="11">Så gikk alle opp igjen og brøt brødet og spiste sammen. Etterpå fortsatte Paulus å tale ytterligere en stund, ja, det rakk faktisk å bli morgen før han til slutt forlot dem.</verse>
				<verse number="12">Den unge mannen som hadde falt ut av vinduet, ble ført hjem i beste velgående, noe som selvfølgelig var til stor lettelse for alle.</verse>
				<verse number="13">Paulus tok landeveien over til byen Assos, mens vi andre seilte rundt med båt.</verse>
				<verse number="14">Da vi etter en tid møtte han i Assos, tok vi ham ombord og seilte ned til Mitylene.</verse>
				<verse number="15">Videre passerte vi øya Kios neste dag. Dagen etter la vi til ved øya Samos og nådde en dag seinere fram til byen Milet.</verse>
				<verse number="18">Da de hadde møtt opp, sa han: ”Dere vet om alt jeg har gjort helt fra den dagen da jeg først satte mine føtter i provinsen Asia.</verse>
				<verse number="19">Uten å tenke på meg selv har jeg tjent Herren Jesus. Det har jeg gjort til tross for de sorger og prøvelser som rammet meg gjennom alt jødene gjorde mot meg.</verse>
				<verse number="20">Jeg har aldri nølt med å tale om det som kunne være til nytte for dere, men jeg har undervist dere både offentlig og i hjemmene.</verse>
				<verse number="21">Jeg har alvorlig formant både jøder og dem som ikke er jøder, til å vende om til Gud og tro på vår Herre Jesus.</verse>
				<verse number="22">Men nå blir jeg drevet av Guds Ånd til å reise tilbake til Jerusalem. Veien går dit til tross for at jeg ikke aner hva som venter meg der.</verse>
				<verse number="23">Det eneste jeg vet, er at Guds Hellige Ånd i by etter by har minnet meg om at fengsel og lidelse kan ligge foran meg.</verse>
				<verse number="24">Men for meg er ikke livet noe verdt, dersom jeg ikke får bruke det til å fullføre den oppgave som Herren Jesus har gitt meg. Helt til livets slutt vil jeg spre det glade budskapet om Guds kjærlighet og tilgivelse.</verse>
				<verse number="25">Nå vet jeg at dere aldri kommer til å få se meg igjen, alle dere som jeg har besøkt og undervist om hvordan dere kunne bli Guds eget folk.</verse>
				<verse number="26">Derfor vil jeg i dag si dere at jeg ikke er skyldig om noen av dere går evig fortapt.</verse>
				<verse number="27">Jeg har jo uten å nøle meddelt dere hele Guds plan om frelse.</verse>
				<verse number="28">Pass nå nøye på hvordan dere selv lever, og ta godt være på de menneskene som Guds Hellige Ånd har satt dere til ledere for. Vær gjetere for Guds menighet, den flokken som han har kjøpt med sin egen Sønns blod.</verse>
				<verse number="29">Jeg vet at når jeg forlater dere, vil det komme glupske ulver og trenge seg inn blant dere, og de kommer ikke til å skåne flokken.</verse>
				<verse number="30">Noen av dere kommer selv til å forvrenge sannheten og forsøke å få egne tilhengere blant disiplene.</verse>
				<verse number="31">Vær derfor på vakt! Husk på at jeg i tre år personlig har undervist hver og en av dere, og at jeg dag og natt med tårer har formant dere.</verse>
				<verse number="32">Jeg ber nå om at Gud skal ta hånd om dere. Ikke glem budskapet hans om kjærlighet og tilgivelse. La det veilede dere, slik at troen blir sterkere og sterkere, og dere får del i den arven som venter på dem som tilhører Gud.</verse>
				<verse number="33">Dere vet at jeg aldri har krevd å få penger eller klær av dere.</verse>
				<verse number="34">Jeg har med egne hender forsørget både meg selv og mine medarbeidere.</verse>
				<verse number="35">Jeg ville gjennom egne handlinger vise at vi gjennom hardt arbeid skal skaffe mulighet til å hjelpe de fattige og ikke falle menigheten til byrde. Husk på det Herren Jesus sa: ’Vi blir lykkeligere av å gi enn å få.’ ”</verse>
				<verse number="36">Da Paulus avsluttet talen, falt han på kne og ba.</verse>
				<verse number="37">Mennene begynte å gråte høyt og omfavnet og kysset ham.</verse>
				<verse number="38">Det som bedrøvet dem aller mest, var at han sa at de aldri mer ville se hverandre her i livet. Til slutt fulgte alle ham ned til skipet.</verse>
			</chapter>
			<chapter number="21">
				<verse number="1">Etter at vi skilte lag med lederne for menigheten i Efesos, seilte vi rett ned til øya Kos. Neste dag nådde vi øya Rhodos og fortsatte derfra til byen Patara.</verse>
				<verse number="2">Der fant vi et skip som skulle til Fønikia i provinsen Syria, og vi gikk ombord og seilte av sted.</verse>
				<verse number="3">Etter en tid fikk vi Kypros i sikte og passerte sør for øya med kurs mot Syria. Vi kom til byen Tyrus, for der skulle skipet losse lasten.</verse>
				<verse number="4">Mens dette sto på, gikk vi i land og fant fram til disiplene og stanset hos dem en uke. De ble ledet av Guds Ånd til å advare Paulus mot å fortsette til Jerusalem.</verse>
				<verse number="5">Da uken hadde gått, vendte vi på tross av advarslene tilbake til skipet. Alle de troende, også kvinner og barn, fulgte med oss ut av byen og ned til stranden. Der ba vi sammen og tok avskjed med hverandre.</verse>
				<verse number="6">Vi gikk om bord, og de andre vendte hjem til sitt.</verse>
				<verse number="7">Nesten uten opphold kom vi til Ptolemais. Der hilst vi også på de troende, men stanset bare en dag.</verse>
				<verse number="8">Så fortsatte vi til Cæsarea, der vi bodde hos Filip. Han var stadig opptatt med å spre det glade budskapet om Jesus. Filip var en av de første sju medarbeiderne til disiplene.</verse>
				<verse number="9">Han hadde fire ugifte døtre, som alle hadde fått evner av Gud til å tale profetisk.</verse>
				<verse number="12">Vi som hørte dette, både reisekameratene og de troende på stedet, forsøkte på alle måter å overtale Paulus til ikke å fortsette til Jerusalem.</verse>
				<verse number="13">Men han sa: ”Hvorfor gråter dere og gjør det vanskelig for meg? Jeg er beredt, ikke bare til å bli fengslet i Jerusalem, men også å dø for Herren Jesu skyld.”</verse>
				<verse number="14">Vi forsto da at han ikke hadde noen planer om å bøye av. Vi roet oss og sa: ”La det bli som Herren vil.”</verse>
				<verse number="15">Etter disse dagene hos Filip gjorde vi oss klare og fortsatte mot Jerusalem.</verse>
				<verse number="16">Noen av disiplene i Cæsarea fulgte med oss et stykke og viste oss veien til Mnason sitt hus der vi fikk bo. Mnason kom fra Kypros, og var en av de første som begynte å tro på Jesus.</verse>
				<verse number="17">Da vi kom fram til Jerusalem, ble vi hilst hjertelig velkommen av de troende.</verse>
				<verse number="18">Dagen etter at vi hadde kommet, tok Paulus oss med hjem til Jakob. Der samlet også de andre lederne i menighetene seg.</verse>
				<verse number="19">Etter at vi hadde hilst, fortalte Paulus smått og stort om arbeidet sitt og om hvordan Gud hadde brukt ham for å nå ut til andre folk.</verse>
				<verse number="20">Da lederne i menighetene hørte dette, hyllet de Gud. Men etter en stund sa de: ”Du vet, kjære bror, at mange tusen jøder har kommet til tro her, og de er alle nøye med å følge Moseloven.</verse>
				<verse number="21">Nå har et rykte blitt spredd i Jerusalem om at du lærer de jødene som bor blant andre folk, at de ikke behøver å følge Moseloven. Du skal også ha sagt at de ikke behøver å omskjære sine sønner eller å følge våre jødiske tradisjoner.</verse>
				<verse number="22">Noe må derfor bli gjort, for de kommer sikkert til å få greie på at du er her.</verse>
				<verse number="23">Vårt forslag går ut på dette: Her er det fire menn som har gitt et løfte til Gud.</verse>
				<verse number="24">Ta dem med til templet og gå sammen med dem og foreta seremonien for renselse. Betal etterpå utgiftene slik at de også kan klippe håret, slik det er påbudt i loven. Da forstår alle at ryktene om deg er falske, og at du selv følger Moseloven.</verse>
				<verse number="25">Når det gjelder troende fra andre folk, står vi fast ved vår beslutning. Det eneste vi krever av dem er det vi skrev om i vårt brev: At de ikke skal spise mat som blir ofret til avguder, at de ikke skal spise kjøtt fra kvalte dyr eller noe annet som fortsatt har blod i seg, og at de skal avholde seg fra seksuell løssluppenhet. ”</verse>
				<verse number="28">skrek: ”Israelitter! Hjelp oss! Her er den mannen som over alt i verden, og til alle i vårt folk, lærer stikk i strid med Moseloven og templet. Nå har han til og med tatt med noen som ikke er jøder, inn i templet og gjort dette hellige stedet uverdig.”</verse>
				<verse number="29">Mannen hadde tidligere på dagen sett Paulus nede i byen sammen med Trofimus fra Efesos, og de trodde derfor at Paulus hadde tatt ham med seg til templet.</verse>
				<verse number="30">Det drøyde ikke lenge før hele byen var i opprør og kom løpende. De slepte Paulus ut av templet, og portene ble straks stengt bak ham.</verse>
				<verse number="31">Folket tenkte å drepe ham, men kommandanten ved den romerske garnisonen fikk vite at hele Jerusalem var i opprør.</verse>
				<verse number="32">Derfor rykket han raskt ut med soldatene og offiserene sine. Da folkemassen fikk se soldatene, sluttet de å mishandle Paulus.</verse>
				<verse number="33">Kommandanten gikk straks fram og arresterte Paulus og ga befaling om at han skulle bli bundet med doble kjettinger. Han spurte folkemassen hvem Paulus var og hva han hadde gjort.</verse>
				<verse number="34">Blant folket skrek noen det ene, mens andre sa noe helt annet. Kommandanten kunne ikke i forvirringen få klarhet i hva de mente. Han ga derfor befaling om at Paulus skulle bli tatt med til den romerske festningsborgen.</verse>
				<verse number="37">I det Paulus skulle bli ført inn i festningsborgen, sa han til kommandanten: ”Får jeg si noen ord til deg?” ”Kan du gresk?” undret kommandanten forbauset.</verse>
				<verse number="38">”Er ikke du den egypteren som satte i gang et opprør for noen år siden og tok med seg 4 000 bevæpnete rebeller ut i ørkenen?”</verse>
				<verse number="39">”Nei”, svarte Paulus, ”jeg er en jøde fra Tarsus i Kilikia, borger av en stor og viktig by. Jeg ber derfor om at du lar meg tale til folket.”</verse>
				<verse number="40">Kommandanten ga ham da sin fullmakt, og Paulus gjorde tegn til folket fra toppen trappen at han hadde noe å si. Da alle hadde roet seg, begynte han å tale til dem på arameisk.</verse>
			</chapter>
			<chapter number="22">
				<verse number="1">Han sa: ”Kjære søsken og dere som er ledere for folket, hør etter på det jeg har å si til mitt forsvar.”</verse>
				<verse number="2">Da de hørte at Paulus talte på deres eget språk, ble de enda mer stille.</verse>
				<verse number="3">Han fortsatte: ”Jeg er jøde, født i byen Tarsus i Kilikia, men oppvokst her i Jerusalem. Jeg hadde Gamaliel som lærer og ble undervist om mye rett og riktig i Moseloven og alle våre tradisjoner. Min ekstreme fanatisme i livet var å kjempe for Gud, slik som også dere forsøker å gjøre.</verse>
				<verse number="4">Jeg forfulgte og ville drepe alle som fulgte Jesu vei. Jeg lot både menn og kvinner bli bundet og satt i fengsel.</verse>
				<verse number="5">Dette kan øverstepresten og alle medlemmene i Det jødiske rådet bevitne. Det var også de som ga meg brev adressert til synagogene i Damaskus, for at jeg skulle fengsle menneskene der og føre dem til Jerusalem, hvor de kunne bli straffet.</verse>
				<verse number="6">Da jeg var på veien til Damaskus, ved middagstiden, og nærmet meg byen, ble jeg plutselig innhyllet av et sterkt lys fra himmelen.</verse>
				<verse number="7">Jeg falt til jorden og hørte en stemme som sa: ’Saulus, Saulus, hvorfor forfølger du meg?’</verse>
				<verse number="8">Jeg spurte da: ’Hvem er du, herre?’ og han svarte: ’Jeg er Jesus fra Nasaret, han som du forfølger.’</verse>
				<verse number="9">De som var med meg, så lyset, men forsto ikke stemmen som snakket til meg.</verse>
				<verse number="10">Jeg spurte da: ’Hva skal jeg gjøre, Herre?’ Herren svarte: ’Reis deg opp og gå til Damaskus. Der vil du få vite hvilken oppgave jeg har valgt deg ut til.’</verse>
				<verse number="11">Det sterke lyset hadde gjort meg blind, og derfor måtte jeg bli ledet inn til Damaskus av mine ledsagere.</verse>
				<verse number="12">I Damaskus bodde det en mann som het Ananias. Han var en hengiven jøde og nøye med å følge Moseloven. Derfor var han også godt ansett blant alle jøder i Damaskus.</verse>
				<verse number="13">Denne mannen kom til meg, stilte seg ved siden meg og sa: ’Saulus, min bror, du skal få ditt syn tilbake!’ Og i samme øyeblikk kunne jeg se.</verse>
				<verse number="14">Så sa han til meg: ’Våre forfedres Gud har valgt deg ut til å kjenne hans vilje og til å se den Rettferdige og høre stemmen hans.</verse>
				<verse number="15">Nå skal du vitne for alle mennesker og fortelle det du har sett og hørt.</verse>
				<verse number="16">Tvil ikke, men tilbe Jesus og la deg straks døpe slik at du blir vasket ren fra syndene dine.’</verse>
				<verse number="17">Senere, da jeg hadde kommet tilbake til Jerusalem og en dag sto og ba i templet, fikk jeg se et syn.</verse>
				<verse number="18">Jeg så Herren Jesus som sa til meg: ’Skynd deg, forlat straks Jerusalem, for folket her kommer ikke til å tro på det du forteller om meg.’</verse>
				<verse number="19">’Men, Herre’, innvendte jeg, ’de kjenner meg jo. De vet at jeg i hver eneste synagoge har fengslet og pisket dem som trodde på deg.</verse>
				<verse number="20">Da Stefanus ble drept, han som fortalte om deg til alle, sto jeg ved siden av og mente at de handlet rett. Jeg voktet til og med klærne til dem som steinet ham!’</verse>
				<verse number="21">Herren Jesus sa til meg: ’Dra bort fra Jerusalem, for jeg vil sende deg langt av sted til andre folk!’ ”</verse>
				<verse number="22">Fram til dette punktet i Paulus sin tale hadde folket lyttet rolig, men nå begynte de å rope: ”Drep ham! Pass på at han forsvinner fra jordens overflate! Han har ingen rett til å leve!”</verse>
				<verse number="23">Folkets rop ble villere og villere. De slet av seg kappene sine og kastet jord opp i luften.</verse>
				<verse number="24">Kommandanten tok derfor Paulus inn i festningsborgen og ga befaling om at de skulle piske ham til han tilsto sine forbrytelser, slik at de fikk greie på hvorfor folkemassen var så rasende.</verse>
				<verse number="25">Da de surret Paulus fast for å piske ham, sa han til en offiser som sto der: ”Er det tillatt å piske en romersk borger som ikke er dømt for noe?”</verse>
				<verse number="26">Da offiseren hørte dette, gikk han til kommandanten og sa: ”Hva er det du tenker å gjøre? Denne mannen er jo romersk borger!”</verse>
				<verse number="27">Da gikk kommandanten til Paulus og spurte: ”Er det sant at du er romersk borger?” ”Ja”, svarte Paulus, ”det er jeg.”</verse>
				<verse number="28">”Det er jeg også”, mumlet kommandanten, ”og det kostet meg veldig mange penger!” ”Jeg ble det i fødselen”, svarte Paulus.</verse>
				<verse number="29">Soldatene som skulle ha pisket og forhørt ham, trakk seg raskt tilbake da de hørte at Paulus var romersk borger. Kommandanten selv ble forskrekket, etter som det var han som hadde gitt befaling om at Paulus skulle bli bundet og pisket.</verse>
				<verse number="30">Neste dag satte kommandanten Paulus fri fra fengslet og ga befaling om at øversteprestene og Det jødiske rådet skulle samle seg. Han førte Paulus ned fra festningsborgen og stilte han for Det jødiske rådet for å få greie på hva bråket handlet om.</verse>
			</chapter>
			<chapter number="23">
				<verse number="1">Da Paulus kom inn, så han medlemmene i rådet rett i øynene og sa: ”Brødre, jeg har alltid levd livet mitt med god samvittighet for Gud.”</verse>
				<verse number="2">Da ga øverstepresten Ananias befaling om at de som sto nærmest Paulus, skulle slå ham over munnen.</verse>
				<verse number="3">Paulus sa til han: ”Gud skal slå deg, du som har sunket ned i en slik dobbelmoral! Her sitter du for å dømme meg etter Moseloven, og så bryter du selv loven ved å befale at de skal slå meg.”</verse>
				<verse number="4">De som sto ved siden av Paulus, sa da til ham: ”Hvordan våger du å forulempe Guds øversteprest?”</verse>
				<verse number="5">”Tilgi meg brødre”, svarte Paulus, ”jeg visste ikke at han var øversteprest. Det står i Skriften: ’Du skal ikke forbanne den som er leder for folket ditt. ’ ”</verse>
				<verse number="6">Hva Paulus derimot visste, var at noen av medlemmene i rådet var saddukeere, mens andre var fariseere. Derfor ropte han: ”Brødre, jeg er fariseer liksom alle mine forfedre. Og jeg blir stilt for retten her i dag fordi jeg tror at de døde står opp igjen.”</verse>
				<verse number="7">Dette delte straks rådet i to grupper som begynte å krangle med hverandre.</verse>
				<verse number="8">Saddukeerne tror nemlig ikke at de døde står opp igjen eller at det finnes engler eller ånder. Fariseerne derimot tror på alt dette.</verse>
				<verse number="9">Alle i rådet skrek i munnen på hverandre, og noen av de skriftlærde fra partiet til fariseerne stilte seg opp og forsvarte Paulus. ”Vi kan ikke se at denne mannen har gjort noe galt”, protesterte de høylytt. ”Kanskje en Ånd eller en engel virkelig har snakket til ham.”</verse>
				<verse number="10">Krangelen ble bare verre og verre, og mennene rykket og slet i Paulus fra alle kanter. Til slutt fikk kommandanten gitt befaling til soldatene om å ta med Paulus og føre ham til festningsborgen, etter som han var redd for at de skulle slite ham i filler.</verse>
				<verse number="11">Da det seinere var blitt natt, viste Herren Jesus seg for Paulus og sa: ”Vær ikke redd! På samme måten som du har fortalt om meg her i Jerusalem, skal du også fortelle om meg i Roma.”</verse>
				<verse number="14">De gikk til øversteprestene og folkets ledere og sa: ”Vi har sverget en ed og lovet at vi verken skal spise eller drikke før vi har drept Paulus.</verse>
				<verse number="15">Be derfor kommandanten om at han lar Paulus bli stilt for rådet igjen. Si til ham at dere vil undersøke tilfellet nærmere, så kan vi drepe ham når han er på vei hit.”</verse>
				<verse number="16">Paulus sin søstersønn fikk greie på planene deres og gikk til festningsborgen og fortalte alt for Paulus.</verse>
				<verse number="17">Straks kalte han til seg en offiser og sa: ”Ta med denne unge mannen til kommandanten. Han har noe viktig å fortelle ham.”</verse>
				<verse number="18">Offiseren gikk da til kommandanten og forklarte: ”Fangen Paulus kalte på meg og ba meg ta med denne unge mannen til deg. Han har visst noe å fortelle deg.”</verse>
				<verse number="19">Kommandanten tok ham da ved armen og førte ham til siden og spurte: ”Hva er det du har å fortelle?”</verse>
				<verse number="20">Søstersønnen til Paulus forklarte straks: ”Jødene har blitt enige om å be deg sende Paulus ned til deres råd i morgen, slik at de kan undersøke tilfellet nærmere.</verse>
				<verse number="21">Ikke la dem få det som de vil, for mer enn 40 menn ligger gjemt i et bakhold for å drepe Paulus. De har sverget at de verken skal spise eller drikke før han er død. De har allerede gjort seg klare og venter bare på at du skal gi ditt ja.”</verse>
				<verse number="22">Kommandanten advarte ham og sa: ”Ingen må få vite at du har fortalt meg dette”, og så lot han mannen gå.</verse>
				<verse number="23">Kommandanten kalte på to av offiserene sine og sa: ”Kall ut 200 soldater som står klare til å marsjere til Cæsarea klokka ni i kveld sammen med 200 spydkastere og 70 ryttere.</verse>
				<verse number="24">Gi Paulus en hest å ri på og pass på, at han kommer fram til landshøvdingen Feliks i god behold.”</verse>
				<verse number="25">Han skrev følgende brev til landshøvdingen:</verse>
				<verse number="26">”Fra Claudius Lysias, til den høyt ærede landshøvdingen Feliks. Beste hilsen!</verse>
				<verse number="27">Denne mannen har blitt arrestert av jødene. De skulle nettopp til å drepe ham da jeg sendte ut soldater for å redde ham. Etterpå har jeg fått vite at han er romersk borger.</verse>
				<verse number="28">Jeg førte ham ned til Det jødiske rådet for å få greie på hva de anklaget ham for.</verse>
				<verse number="29">Jeg forsto snart at det bare var noen interne stridsspørsmål som hadde med deres religiøse lover å gjøre, og ikke noe som bør bli straffet med fengsel eller døden.</verse>
				<verse number="30">Senere fikk jeg ved en anledning greie på at de planla å drepe han, og jeg besluttet derfor å sende ham til deg. Jeg har også formant motstanderne hans til å legge fram anklagene sine for deg.”</verse>
				<verse number="31">Samme natten tok soldatene Paulus og førte ham til den romerske militærforlegningen Antipatris slik de hadde fått befaling om.</verse>
				<verse number="32">Neste morgen fortsatte de 70 rytterne med ham til Cæsarea, mens de øvrige mennene vendte tilbake til festningsborgen i Jerusalem.</verse>
				<verse number="33">Da de kom fram til Cæsarea, overlot de brevet til landshøvdingen Feliks og førte Paulus inn til han.</verse>
				<verse number="34">Landshøvdingen leste brevet og spurte Paulus hvilken provins han kom fra. ”Fra Kilikia”, svarte Paulus.</verse>
				<verse number="35">”Bra”, sa landshøvdingen, ”jeg skal ta opp saken din når de som anklager deg kommer hit.” Så ga han befaling om at Paulus skulle bli anbrakt i fengslet som lå i palasset til kong Herodes.</verse>
			</chapter>
			<chapter number="24">
				<verse number="1">Fem dager seinere kom øverstepresten Ananias og noen av de religiøse lederne sammen med advokaten Tertullus til Cæsarea for å anklage Paulus for landshøvdingen.</verse>
				<verse number="2">Da Paulus ble ført inn, begynte Tertullus å legge fram anklagene. Slik lød prosedyren hans:</verse>
				<verse number="3">”Høyt ærede Feliks! Det er takket være deg at vi jøder kan leve i fred og trygghet. Du har også sett til at vårt folk på alle måter har fått det bedre. Dette er vi alle uendelig takknemlige for.</verse>
				<verse number="4">Jeg vil ikke ta for mye av tiden din, men jeg ber deg være så vennlig å høre etter på meg mens jeg i korthet legger fram våre anklager.</verse>
				<verse number="5">Vi har funnet at denne mannen sprer uro og elendighet blant jødene over alt i verden. Han er leder for sekten til nasaréerne.</verse>
				<verse number="6">Han har til og med forsøkt å skjende templet. Det var derfor vi arresterte ham.</verse>
				<verse number="8">Dersom du forhører ham, kan du selv få bekreftet at våre anklager er sanne.”</verse>
				<verse number="9">De andre jødene samtykket og sa at alt som Tertullus hadde prosedert var riktig.</verse>
				<verse number="10">Landshøvdingen gjorde tegn til Paulus at det var hans tur til å forklare seg. Han begynte sin tale: ”Jeg vet at du har vært dommer for dette folket i mange år. Det føler jeg som en fordel og trygghet når jeg nå skal forsvare meg.</verse>
				<verse number="11">Du kan lett kontrollere at det ikke er mer enn tolv dager siden jeg kom til Jerusalem for å be i templet.</verse>
				<verse number="12">Du kan også få bekreftet at jeg i denne tiden ikke har diskutert med noen eller har stelt til uroligheter, det være seg i templet, i synagogene eller ute på gatene.</verse>
				<verse number="13">Det finnes heller ikke fnugg av bevis for at jeg skulle ha gjort alt dette som disse mennene anklager meg for.</verse>
				<verse number="14">Jeg erkjenner at jeg tilhører den gruppen som følger Jesu vei, den gruppen som de kaller en sekt. Gjennom dette tjener jeg våre forfedres Gud, og jeg tror på alt som Gud har sagt i Moseloven og det profetene har skrevet.</verse>
				<verse number="15">Jeg tror, akkurat som disse mennene, at Gud en dag skal la alle stå opp fra de døde, noen til evig straff, noen til evig liv.</verse>
				<verse number="16">Derfor gjør jeg mitt beste for alltid å ha en ren samvittighet for Gud og mennesker.</verse>
				<verse number="17">Etter å ha vært borte fra byen i flere år, vendte jeg tilbake til Jerusalem med penger for å hjelpe jødene og for å ofre til Gud.</verse>
				<verse number="18">Det var i templet de fikk øye på meg. Jeg holdt nettopp på å avslutte seremonien for renselse. Det var ikke noen folkemasse rundt meg, og ikke antydning til uro.</verse>
				<verse number="19">Noen jøder fra provinsen Asia var der. Det var egentlig de som burde stått her i dag dersom de mente å ha noe å anklage meg for.</verse>
				<verse number="20">Når de ikke er her, må du ta til takke med å høre hva de som er på plass, har å anklage meg for. De kan fortelle hvilken forbrytelse Det jødiske rådet fant meg skyldig til.</verse>
				<verse number="21">Jeg tror ikke de har noe annet å anklage meg for enn det som jeg høyt og tydelig ga uttrykk for da jeg sto foran dem: ’Jeg står her for retten i dag på grunn av troen min på at døde står opp igjen!’ ”</verse>
				<verse number="22">Feliks, som visste en hel del om Jesu vei, utsatte rettsforhandlingene og sa: ”La oss vente til kommandanten Lysias kommer hit fra Jerusalem. Da skal jeg dømme i saken.”</verse>
				<verse number="23">Han sendte Paulus tilbake til fengslet, og sa til vaktene at de skulle behandle ham mildt. De fikk også befaling om å la vennene til Paulus besøke ham, og at de kunne gi ham alt han trengte.</verse>
				<verse number="24">Noen dager seinere kom Feliks, som var landshøvding, tilbake sammen med sin kone som het Drusilla, og var jødinne. Han ba om å få Paulus hentet, fordi han ville at han skulle fortelle mer om troen på Jesus som Messias, den lovede kongen.</verse>
				<verse number="25">Da Paulus begynte å snakke om å leve etter Guds vilje, om å avstå fra enkelte ting, og om at Gud en dag vil dømme alle mennesker, ble Feliks redd og sa: ”Dette holder for i dag. Nå kan du gå. Når jeg har god tid, skal jeg sende bud etter deg igjen.”</verse>
				<verse number="26">Feliks sendte virkelig bud på Paulus gang etter gang for å snakke med ham. Det var nok helst for at han håpet at Paulus skulle bestikke ham.</verse>
				<verse number="27">Slik fortsatte det i to år. Da sluttet Feliks som landshøvding og fikk en etterfølger som het Porkius Festus. Etter som Feliks ville holde seg godt inne med jødene, lot han Paulus bli igjen i fengslet da han sluttet som landshøvding.</verse>
			</chapter>
			<chapter number="25">
				<verse number="1">Tre dager etter at Festus hadde kommet til Cæsarea for å begynne sin tjeneste som landshøvding, reiste han til Jerusalem.</verse>
				<verse number="2">Der ble han oppsøkt av øversteprestene og noen betydningsfulle jøder som på nytt tok opp anklagene mot Paulus.</verse>
				<verse number="3">De ba også om at Festus skulle vise sin godhet mot jødene ved å la Paulus bli ført tilbake til Jerusalem. Deres egentlige plan var å overfalle og drepe Paulus på veien.</verse>
				<verse number="4">Festus svarte at Paulus satt i fengsel i Cæsarea, og at han snart skulle dit selv.</verse>
				<verse number="5">”Derfor”, fortsatte han, ”må lederne deres heller følge meg dit for å anklage ham, dersom han nå har gjort noe galt.”</verse>
				<verse number="6">Vel en uke seinere vendte Festus tilbake til Cæsarea. Følgende dag satte han seg på dommersetet og ga befaling om at Paulus skulle bli ført inn.</verse>
				<verse number="7">Da Paulus kom inn, ble han omringet av jødene som hadde kommet fra Jerusalem. De nærmest slynget ut sine mange og sterke anklager mot ham. Likevel kunne de ikke bevise en eneste en av påstandene.</verse>
				<verse number="8">Paulus nektet alt og sa: ”Jeg har ikke brutt den jødiske loven eller gjorde noen forbrytelse mot templet eller snakket nedsettende om den romerske keiseren.”</verse>
				<verse number="9">Da spurte Festus, som ville holde seg til venns med jødene: ”Er du villig til å reise til Jerusalem og la deg bli dømt av meg der oppe?”</verse>
				<verse number="10">”Nei!” svarte Paulus. ”Jeg er romersk borger og derfor er det i den romerske domstolen jeg skal bli dømt. Jeg har ikke gjorde noe galt mot jødene, og det vet du godt selv.</verse>
				<verse number="11">Dersom jeg har gjort noe som fortjener døden, da er jeg beredt til å dø. Dersom jeg er uskyldig, da har verken du eller noen andre rett til å overgi meg til disse mennene for at de kan drepe meg. Jeg ber om å bli dømt ved den keiserlige domstolen i Roma.”</verse>
				<verse number="12">Festus diskuterte dette med sine rådgivere og svarte: ”Du har bedt om å få bli dømt ved den keiserlige domstolen, derfor skal du få reise til Roma.”</verse>
				<verse number="13">Noen dager seinere kom kong Agrippa og Berenike til Cæsarea på et høflighetbesøk til den nye landshøvdingen.</verse>
				<verse number="14">De stanset i flere dager, og Festus passet på å ta opp saken om Paulus med kongen. Han sa: ”Det finnes en fange her som heter Paulus, og som Feliks har etterlatt til meg.</verse>
				<verse number="15">Da jeg var i Jerusalem, kom de jødiske øversteprestene og folkets ledere til meg med en anklage mot ham. De ba om at jeg måtte passe på å få ham dømt.</verse>
				<verse number="16">Jeg fortalte da at romerne ikke har for vane å utlevere noen før han har blitt stilt for retten. Den anklagede skal ha mulighet til å møte dem som anklager ham, og alle skal ha anledning til å forsvare seg.</verse>
				<verse number="17">Da de religiøse lederne kom hit til Cæsarea, tillyste jeg rettsforhandlingene allerede neste dag og ga befaling om at Paulus skulle bli ført inn.</verse>
				<verse number="18">Men anklagene mot ham var noe helt annet enn det jeg hadde ventet meg.</verse>
				<verse number="19">De gjaldt bare noen stridsspørsmål i deres interne religion og om en mann som het Jesus, som er død, men som Paulus påstår lever!</verse>
				<verse number="20">Jeg ble forvirret og visste ikke hva jeg skulle gjøre i dette tilfellet. Derfor spurte jeg Paulus om han var villig til å reise til Jerusalem og stå for domsstolen der.</verse>
				<verse number="21">Paulus ba i stedet om å få bli her. Han ville heller vente og bli dømt ved den keiserlige domstolen. Derfor har jeg gitt befaling om at han skal sitte i fengslet her til jeg kan sende ham til Roma.”</verse>
				<verse number="22">Da sa kong Agrippa: ”Jeg skulle selv ønske å høre denne mannen.” Festus svarte: ”Det skal vi ordne. Du kan få treffe ham allerede i morgen!”</verse>
				<verse number="23">Neste dag kom kong Agrippa og Berenike i full uniform til domsstolen sammen med de høye offiserene og byens ledende menn. Festus ga befaling om at Paulus skulle bli ført inn.</verse>
				<verse number="24">Han sa: ”Kong Agrippa, og alle dere andre som er samlet her i dag. Dette er den mannen som jødene både her og i Jerusalem vil straffe med døden.</verse>
				<verse number="25">Etter min oppfatning har han ikke gjort noe som fortjener dødsstraff. Han har bedt om å få bli dømt ved den keiserlige domstolen, og derfor har jeg besluttet å sende ham til Roma.</verse>
				<verse number="26">Rullebladet hans vet jeg ikke mye om, men vil rapportere til min øverste leder, keiseren. Det finnes rett og slett ikke noen virkelige anklager mot denne mannen. Jeg har nå stilt ham fram for dere, og spesielt for deg, kong Agrippa, slik at du kan avhøre ham og etterpå si meg hva jeg skal skrive i rapporten.</verse>
				<verse number="27">Det virker jo ikke særlig logisk å sende en fange til den keiserlige domstolen uten å ha noe å anklage ham for!”</verse>
			</chapter>
			<chapter number="26">
				<verse number="1">Kong Agrippa sa til Paulus: ”Hva har du å si til ditt forsvar? Vær så god, ordet er ditt.” Da løftet Paulus hånden til en hilsen og begynte på sin forsvarstale. Han sa:</verse>
				<verse number="2">”Kong Agrippa, jeg er svært glad for at jeg får svare deg på de anklagene jødene har mot meg.</verse>
				<verse number="3">Jeg vet at du er ekspert på jødiske skikker og stridsspørsmål. Derfor ber jeg deg om å høre på meg med tålmodighet!</verse>
				<verse number="4">Som alle jøder godt vet, fikk jeg en grundig jødisk oppdragelse helt fra min tidligste barndom, først i Tarsus, og seinere i Jerusalem.</verse>
				<verse number="5">Jødene kjenner meg fra lang tid tilbake. Dersom de bare vil erkjenne det, vet de veldig godt om at jeg har levd som en ekte fariseer og fulgt den strengeste retningen i vår religion.</verse>
				<verse number="6">Jeg står nå anklaget fordi jeg tror at Gud skal innfri det løfte han ga til forfedrene våre.</verse>
				<verse number="7">Dette løfte håpet Israels tolv stammer å få se oppfylt ved at de dag og natt tjente ham! Det er altså, kong Agrippa, helt inkonsekvent av jødene å påstå at det er en forbrytelse å tro på dette løftet.</verse>
				<verse number="8">Hvorfor skal det være så vanskelig å tro at Gud kan vekke opp døde?</verse>
				<verse number="9">Tidligere trodde jeg selv at det var min plikt å gå så hardt som mulig fram mot dem som tror på Jesus fra Nasaret.</verse>
				<verse number="10">Jeg arresterte mange av de troende i Jerusalem ved hjelp av den fullmakten jeg hadde fått av øversteprestene. Jeg stemte for at de skulle bli dømt til døden.</verse>
				<verse number="11">Mange ganger brukte jeg tortur i synagogene for å få troende til å forbanne Jesus. Jeg var en så bitter motstander at jeg til og med forfulgte troende langt borte i fremmede land.</verse>
				<verse number="12">En dag var jeg på vei til Damaskus i et slikt ærende, utrustet med fullmakt og utsendt av øversteprestene.</verse>
				<verse number="13">Da fikk jeg ved middagstiden se et lys fra himmelen. Det var sterkere enn solen, og både jeg og mine ledsagere ble hyllet inn i lysglansen.</verse>
				<verse number="14">Vi falt alle til jorden, og jeg hørte en stemme som snakket til meg på arameisk og sa: ’Saulus, Saulus, hvorfor forfølger du meg? Du skader bare deg selv ved å trasse min vilje. ’</verse>
				<verse number="15">’Hvem er du, herre?’ spurte jeg. Herren svarte: ’Jeg er Jesus, han som du forfølger.</verse>
				<verse number="16">Reis deg opp! Jeg har vist meg for deg, for at du skal bli tjeneren min og fortelle alle om det du har sett i dag og alt jeg vil vise deg i framtiden.</verse>
				<verse number="17">Jeg skal redde deg både fra jødene og andre folk. Ja, jeg skal sende deg til folk som ikke er jøder.</verse>
				<verse number="18">Du skal åpne øynene deres, slik at de vender om fra mørket til lyset, fra Satans makt til Gud. Ved å tro på meg skal de få tilgivelse for syndene sine og bli regnet med blant dem som tilhører Gud.’</verse>
				<verse number="19">Derfor, kong Agrippa, måtte jeg være lydig mot dette synet fra himmelen.</verse>
				<verse number="20">Først forkynte jeg for dem som bodde i Damaskus og Jerusalem, så fortsatte jeg i hele Judea og gikk videre til andre folk. Over alt oppfordret jeg alle til å forlate syndens vei, vende om til Gud og vise sin forvandling gjennom gode gjerninger.</verse>
				<verse number="21">Det var derfor jødene arresterte meg i templet og forsøkte å drepe meg.</verse>
				<verse number="22">Men Gud beskyttet meg, slik at jeg fortsatt lever og kan fortelle om Jesus både for fine mennesker og vanlige folk. Likevel er det ikke noe nytt jeg kommer med. Det jeg snakker om, hadde Gud forutsagt ved profetene og Moses for lenge siden.</verse>
				<verse number="23">Gud forutsa at Messias, den lovede kongen, måtte lide og bli den første som sto opp fra de døde. Han skulle føre lyset fram både til jøder og andre folk.”</verse>
				<verse number="24">Da Paulus hadde kommet så langt i sin forsvarstale, ble han plutselig avbrutt av landshøvdingen Festus som ropte: ”Paulus, du er helt fra sans og samling! All lærdommen din har gjort deg fullstendig sinnssyk!”</verse>
				<verse number="25">Paulus svarte: ”Nei, høyt ærede Festus, jeg er ikke sinnssyk. Jeg forteller sannheten, rolig og fornuftig.</verse>
				<verse number="26">Kong Agrippa kjenner godt til alle disse spørsmålene. Jeg snakker åpent ut, for jeg er sikker på at disse begivenhetene er kjente for ham. De foregikk jo ikke i noen avkrok av verden!</verse>
				<verse number="27">Kong Agrippa, tror du på det Gud har forutsagt ved profetene? Ja, jeg vet at du gjør det.”</verse>
				<verse number="28">Da sa Agrippa til ham. ”Holder du på lenger nå, så kommer du til å gjøre også meg til en kristen.”</verse>
				<verse number="29">Paulus svarte: ”Enten det går fort eller tar tid, så ønsker jeg til Gud at ikke bare du, men alle som hører meg her i dag, vil bli som jeg, bare uten disse lenkene.”</verse>
				<verse number="30">Kongen, landshøvdingen Berenike og alle de andre reiste seg.</verse>
				<verse number="31">Da de gikk ut, sa de til hverandre: ”Denne mannen har ikke gjort noe som fortjener dødsstraff eller fengsel.”</verse>
				<verse number="32">Kong Agrippa sa til Festus: ”Han kunne blitt satt fri, dersom han ikke hadde bedt om å bli dømt ved den keiserlige domstolen i Roma.”</verse>
			</chapter>
			<chapter number="27">
				<verse number="1">Tiden kom da vi skulle reise til Italia. Paulus og noen andre fanger ble overlevert til en offiser som het Julius, ved Den keiserlige bataljon.</verse>
				<verse number="2">Med på reisen hadde vi også Aristark fra Tessaloniki i Makedonia. Vi gikk ombord på et skip i Adramyttium og seilte av sted. Skipet skulle seile innom flere steder langs kysten av provinsen Asia.</verse>
				<verse number="3">Dagen etter la vi til i byen Sidon. Offiseren Julius var vennlig innstilt mot Paulus og lot ham gå i land for å besøke venner og nyte godt av gjestfriheten deres.</verse>
				<verse number="4">Da vi dro fra Sidon, fikk vi motvind og seilte derfor i le av Kypros.</verse>
				<verse number="5">Etter det var vi ute på åpent hav og passerte provinsene Kilikia og Pamfylia før vi la til i byen Myra i provinsen Lykia.</verse>
				<verse number="6">Der fant offiseren et egyptisk skip fra Alexandria som skulle til Italia og som tok oss ombord.</verse>
				<verse number="7">I flere dager gikk nå seilturen tungt, etter som vinden sto imot oss. Da vi til slutt nærmet oss øya Knidos, la kapteinen om kursen og seilte rett sørover til vi rundet neset ved Salmone og kom inn i le sjø ved øya Kreta.</verse>
				<verse number="8">Der klarte vi å kjempe oss fram langs kysten og kom etter en tid til stedet som blir kalt Godhavn nær byen Lasea.</verse>
				<verse number="9">Vi hadde mistet mye tid, og været holdt på å bli farlig for lange sjøreiser, etter som det allerede var seint på høsten. Paulus advarte derfor offiseren og mannskapet</verse>
				<verse number="10">og sa: ”Mine venner, det kommer til å bli store problemer om vi fortsetter reisen. Både skipet og lasten vil gå tapt, og vi kommer til å risikere våre egne liv!”</verse>
				<verse number="11">Men offiseren som var ansvarlig for fangene, hørte mer på kapteinen og de som eide skipet, enn på Paulus.</verse>
				<verse number="12">Etter som Godhavn ikke var noen god havn for vinteropplag, syntes de fleste av mannskapet at de skulle seile videre til Føniks og der ta landligge over vinteren. Dette var en god havn lenger vest på Kreta, og som var åpen mot nordvest og sørvest.</verse>
				<verse number="13">Nå begynte det å blåse svak vind fra sør. De trodde derfor at reisen til Føniks skulle bli enkel. Altså lettet de anker og begynte å seile tett inn mot kysten av Kreta.</verse>
				<verse number="16">Til slutt kom vi i le bak en liten øy som het Klauda. Med store problemer kunne vi da få ombord skipsbåten som vi hadde på slep.</verse>
				<verse number="17">Da vi hadde heist den opp, surret vi skipet med tau for å styrke skroget. Sjømennene var redde for at skipet skulle drive mot sandbankene ved Syrtebukten. Derfor firte de ned storseilet og lot skipet drive.</verse>
				<verse number="18">Da stormen neste dag fortsatte å rase, begynte mannskapet å kaste lasten overbord.</verse>
				<verse number="19">Den tredje dagen kastet de også utrustningen på skipet over bord og alt annet som var løst.</verse>
				<verse number="20">I flere døgn så vi verken solen eller stjernene og kunne ikke navigere. Stormen fortsatte med uforminsket styrke. Til slutt regnet vi med at alt håp var ute.</verse>
				<verse number="21">Over lenger tid hadde ingen spist. Til slutt gikk Paulus til mannskapet og soldatene og sa: ”Dere skulle ha hørt på meg allerede fra begynnelsen av og tatt landligge på Kreta over vinteren. Da hadde dere sluppet alle disse problemene og det store tapet.</verse>
				<verse number="22">Men ikke gi opp håpet! Ingen av oss kommer til å dø, bare skipet vil gå tapt.</verse>
				<verse number="23">I natt kom nemlig en engel til meg fra den Gud som jeg tilhører og som jeg tjener.</verse>
				<verse number="24">Han sa: ’Vær ikke redd Paulus. Du skal stilles for retten hos keiseren. For øvrig har Gud lovet å redde livet til alle dem som seiler sammen med deg.’</verse>
				<verse number="25">Gi derfor ikke opp! Jeg stoler på Gud. Alt skal gå akkurat som han har sagt.</verse>
				<verse number="26">Vi kommer til å drive i land på en øy.”</verse>
				<verse number="27">Da vi hadde drevet omkring på Adriaterhavet i fjorten stormnetter, oppdaget sjøfolkene midt på natten at vi nærmet oss land.</verse>
				<verse number="28">De loddet dybden og oppdaget at den var mindre enn 40 meter. Etter en liten stund målte de dybden til snaut 30 meter.</verse>
				<verse number="29">De var redde for at skipet skulle gå på skjærene og kastet ut fire ankere fra akterstavnen. Utålmodig ventet de på at det skulle bli morgen.</verse>
				<verse number="30">Noen av sjøfolkene forsøkte å rømme skipet. De låret skipsbåten på vannet og sa at de måtte legge ut ankere også fra baugen.</verse>
				<verse number="31">Da advarte Paulus offiseren og soldatene og sa: ”Vi kommer til å dø alle sammen, dersom disse sjøfolkene ikke blir ombord.”</verse>
				<verse number="32">Da kappet soldatene tauene og lot skipsbåten drive av sted.</verse>
				<verse number="33">Straks før det begynte å lysne, oppfordret Paulus på nytt alle om å spise. ”Dere har ikke rørt mat på to uker”, sa han.</verse>
				<verse number="34">”Pass på å få i dere litt mat, slik at dere orker anstrenngelsene! Vær ikke redde, ikke et hårstrå på hodene deres kommer til å bli krummet!”</verse>
				<verse number="35">Han tok et brød, takket Gud, brøt av en bit og spiste.</verse>
				<verse number="36">Straks kjente alle seg bedre til motes og begynte å spise de også.</verse>
				<verse number="37">Det var 276 personer om bord.</verse>
				<verse number="38">Da alle hadde spist seg mette, kastet mannskapet hvetelasten overbord for å gjøre skipet lettere.</verse>
				<verse number="39">Da det lysnet av dag, kjente de ikke igjen kysten de så, men de merket seg en bukt med en sandstrand og ville forsøke å sette skipet på grunn der.</verse>
				<verse number="40">De kappet trossene og lot ankrene falle. Så surret de løs roret, heiste framseilet og satte kursen mot stranden.</verse>
				<verse number="41">Men skipet støtte på en grunne. Baugen satte seg bom fast, mens akterstavnen begynte å bli brutt i stykker av de voldsomme brenningene.</verse>
				<verse number="42">Soldatene besluttet da å drepe alle fangene for at ingen skulle svømme i land og rømme.</verse>
				<verse number="43">Men offiseren ville redde Paulus og hindret at planen ble gjennoført. Han ga befaling om at alle som kunne svømme, først skulle hoppe overbord og ta seg i land.</verse>
				<verse number="44">Resten skulle forsøke å buksere seg inn til land ved å flyte på planker og vrakrester fra det knuste skipet. På denne måten klarte alle å redde seg opp på stranden.</verse>
			</chapter>
			<chapter number="28">
				<verse number="3">Paulus hjalp til med å samle kvist. Mens han kastet et fang på ilden, ble han plutselig bitt av en slange. Den hadde blitt lokket fram av varmen og hogg seg fast i hånden hans.</verse>
				<verse number="4">Da innbyggerne fra øya så slangen henge i hånden, sa de til hverandre: ”Han er sikkert en morder! Det må han være siden han ble reddet fra havet, men nå blir drept av rettferdighetens gudinne.”</verse>
				<verse number="5">Paulus ristet bare av seg slangen inn i ilden og var like uskadd.</verse>
				<verse number="6">Alle ventet at hånden skulle hovne opp eller at han plutselig skulle falle død om. Da de hadde ventet lenge og vel og ikke noe av det skjedde, forandret de oppfatning og sa at han måtte være en gud.</verse>
				<verse number="7">Nær stranden der vi kom i land, var det en stor eiendom som tilhørte Publius, som var den fremste mannen på øya. Han hilste oss vennlig velkommen og ga oss mat og husrom i tre dager.</verse>
				<verse number="8">Samtidig som vi var der, lå far til Publius syk i feber og alvorlig dysenteri. Paulus gikk inn og ba for mannen, la hendene på ham og helbredet ham.</verse>
				<verse number="9">Etter dette kom alle syke på øya til Paulus og ble helbredet.</verse>
				<verse number="10">De viste sin takknemlighet ved å overøse oss med gaver. Da det var tid for oss til å seile av sted, kom folk ombord med alt mulig som vi kunne trenge for reisen.</verse>
				<verse number="11">Det drøyde tre måneder etter skipsbruddet før vi seilte fra Malta. Denne gangen reiste vi med skipet ”Tvillinggudene” fra Alexandria. Skipet hadde ligget i vinteropplag på øya.</verse>
				<verse number="12">Først la vi til i Syrakus på Sicilia, der vi stoppet i tre dager.</verse>
				<verse number="13">Derfra seilte vi direkte til Reggio. En dag seinere fikk vi sydlig vind, og kom etter to dager fram til Puteoli.</verse>
				<verse number="14">Der fant vi noen troende. De ba oss om å bli hos dem en uke. Det gjorde vi før vi fortsatte landeveien mot Roma.</verse>
				<verse number="15">De troende i Roma hadde hørt at vi var under veis. De første møtte oss allerede ved Forum Appii. Flere sluttet seg til følget da vi kom til Tres Tabernæ. Da Paulus så de troende, takket han Gud og fikk nytt mot.</verse>
				<verse number="16">Til slutt kom vi fram til Roma. Paulus fikk lov til å bo i et privat hus sammen med den soldaten som voktet ham.</verse>
				<verse number="17">Tre dager etter ankomsten kalte Paulus til seg lederne blant jødene. Da alle var samlet, sa han: ”Brødre, jeg ble arrestert i Jerusalem og utlevert til de romerske myndighetene. Dette til tross for at jeg ikke har gjort noe galt mot vårt folk eller brutt noen av tradisjonene fra forfedrene våre.</verse>
				<verse number="18">Romerne stilte meg for domstolen og ville frifinne meg etter som de ikke fant noen grunn til å dømme meg til døden.</verse>
				<verse number="19">Men jødene protesterte mot beslutningen deres. Derfor ble jeg nødt til å be om å bli dømt ved den keiserlige domstolen. Hensikten er slett ikke på noen måte å anklage mitt eget folk.</verse>
				<verse number="20">Dette er altså bakgrunnen for at jeg har bedt dere komme hit i dag, slik at vi kan lære hverandre å kjenne. Jeg vil fortelle dere at jeg er bundet med disse lenkene fordi jeg tror at Israels håp, Messias, den lovede kongen, allerede er kommet.”</verse>
				<verse number="21">De svarte: ”Vi har ikke fått noen negative rapporter om deg! Det har heller ikke kommet noe brev fra Judea om deg, og ingen av dem som har kommet fra Jerusalem, har hatt noe galt å si om deg.</verse>
				<verse number="22">Tvert imot, vi vil gjerne vite hva du tror på. Det eneste vi vet om denne nye retningen, er at den støter på motstand over alt.”</verse>
				<verse number="23">De ble enige om å treffe hverandre på nytt en annen dag. Da anledningen kom, samlet enda flere folk seg der Paulus bodde. Han begynte tidlig på morgenen og holdt på til sene kvelden med å fortelle og undervise om Guds plan for å frelse menneskene og gjøre alle til sitt eget folk. Ved hjelp av Moseloven og profetene forsøkte han å overbeviste dem om hvem Jesus var.</verse>
				<verse number="24">Noen begynte å tro, mens andre nektet.</verse>
				<verse number="25">Etter en heftig diskusjon gikk hver til sitt. Paulus ga et siste ord med på veien: ”Guds Hellige Ånd hadde rett da den ved profeten Jesaja sa:</verse>
				<verse number="26">’Gå og si til dette folket: Dere skal høre det jeg sier, men likevel ikke forstå. Dere skal se hva jeg gjør, men likevel ikke fatte!</verse>
				<verse number="27">Ja, hjertet til dette folket er så hardt og likegyldig at det ikke kan forstå. Hørselen deres er svekket, slik at de ikke kan høre. Øynene deres er lukket, slik at de ikke kan se. Derfor kan de ikke vende om til meg og bli helbredet!’</verse>
				<verse number="28">Dere må ha det klart for dere at Gud også vil frelse andre folk enn jødene. Og de kommer til å ta imot frelsen.”</verse>
				<verse number="30">Paulus bodde to år i det huset han hadde leid. Han tok imot alle som kom på besøk.</verse>
				<verse number="31">Åpent underviste han om Herren Jesus Kristus og Guds plan for å frelse menneskene og gjøre alle til sitt eget folk. Ingen forsøkte å hindre ham.</verse>
			</chapter>
		</book>
		<book number="45">
			<chapter number="1">
				<verse number="5">Jesus Kristus har gitt meg den forretten å få være hans utsending og fortelle alle folk om det han har gjort, slik at de kan begynne å tro og lyde ham. Gjennom dette livet kan alle gi Gud ære.</verse>
				<verse number="6">Blant dem som har fått innbydelsen for å høre Jesus Kristus til, er også dere.</verse>
				<verse number="7">Til alle dere som bor i Roma, som er elsket av Gud og har takket ja til innbydelsen hans om å tilhøre ham. Jeg ber om at Gud, vår Far, og Herren Jesus Kristus, vil vise dere godhet og fylle dere med fred.</verse>
				<verse number="8">Først av alt vil jeg si at jeg takker Gud for dere alle på grunn av det Jesus Kristus har gjort. Jeg takker Gud, etter som de over alt snakker om den troen dere har.</verse>
				<verse number="9">Gud selv vet at jeg stadig ber for dere. Det er ham jeg tjener av hele hjertet mens jeg sprer det glade budskapet om Guds sønn.</verse>
				<verse number="10">En ting jeg alltid ber om, er at jeg en dag må få muligheten til å reise til dere, om Gud vil.</verse>
				<verse number="11">Jeg lengter etter å treffe dere og dele alt godt med dere som Gud ved sin Ånd vil gi oss, slik at dere blir styrket i troen.</verse>
				<verse number="12">Eller rettere sagt: Slik at jeg kan oppmuntre dere, og dere meg, gjennom den tro vi har felles.</verse>
				<verse number="13">Jeg vil at dere skal vite, kjære søsken, at jeg flere ganger har tenkt å komme til dere, for at troen skal få det samme gode resultat hos dere, som den har fått hos andre folk. Alltid er det blitt noe som hindret meg i å komme.</verse>
				<verse number="14">Det inngår i oppdraget mitt å nå ut til folk, både i vår kultur og i andre kulturer, både til dem som er velutdannet og til vanlig enkle mennesker.</verse>
				<verse number="15">Derfor vil jeg gjerne komme til dere i Roma, slik at jeg kan spre det glade budskapet også der.</verse>
				<verse number="16">Jeg skammer meg ikke for det glade budskapet om Jesus. Det handler om Guds kraft til å frelse hver og en som tror. Jødene var de første som fikk høre budskapet, men det gjelder for alle folk.</verse>
				<verse number="17">Det glade budskapet gjør klart at vi gjennom helhjertet å tro på Jesus, kan bli skyldfri innfor Gud. Det står i Skriften: ”Den som tror, blir skyldfri innfor Gud og får leve.”</verse>
				<verse number="18">Gud viser fra himmelen sitt sinne mot alle mennesker som lever i synd og ondskap, og som hindrer andre fra å kjenne til sannheten om ham.</verse>
				<verse number="19">De blir straffet fordi de ikke vil lyde Gud til tross for at de allerede kjenner til det vi kan vite om ham. Gud har vist hvem han er.</verse>
				<verse number="20">Helt siden verden ble skapt har menneskene kunne se Guds grenseløse makt og forstå at han virkelig er Gud. De kan ikke med sitt blotte øye oppdage egenskapene hans, men de kan forstå hvem Gud er gjennom å betrakte alt han har skapt. Derfor finnes det ingen unnskyldning for dem som ikke vil lyde Gud!</verse>
				<verse number="21">Til tross for at menneskene kjente Gud, nektet de å tilbe ham som Gud og takke ham. I stedet henga de seg til egne fantasier om tilværelsen. Deres forvirrede sinn ble fylt av et åndelig mørke.</verse>
				<verse number="22">De påsto seg å være kloke, men endte i stedet i den komplette dårskap.</verse>
				<verse number="23">I stedet for å tilbe Gud, han som har all makt og aldri kan dø, tilba de avguder, bilder av vanlige dødelige mennesker og alle slags dyr, både slike som flyr og slike som lever på land.</verse>
				<verse number="24">Gud lot folkene følge sine egne begjær. De utførte motbydelige og skammelige seksuelle handlinger med hverandre.</verse>
				<verse number="25">I stedet for å tro på Gud, han som er sannheten, valgte de å tro på løgn og bedrag. De tilba og tjente det skapte i stedet for Skaperen. Han er den som skal bli hyllet for evig. Ja, dette er sant!</verse>
				<verse number="26">Etter som de trodde på løgn og bedrag, lot Gud dem hengi seg til homoseksuelle aktiviteter. Til og med kvinnene byttet ut sin naturlige seksualitet og tilfredsstilte sine behov med hverandre.</verse>
				<verse number="27">Mennene sluttet å ha naturlige seksuelle forhold til kvinner og begynte å bli tent av begjær til hverandre, slik at de utførte skammelige handlinger med andre menn. På denne måten ble de selv årsaken til den rettferdige straffen de fikk for sin ondskap.</verse>
				<verse number="28">Ja, etter som de ikke brydde seg om å kjenne Gud, lot Gud dem få følge sine egne onde tanker, slik at de gjorde det de ikke skulle ha gjort.</verse>
				<verse number="29">Menneskene ble fylt av all slags ondskap, umoral, egoisme, hat, misunnelse, mordlyst, aggresjon, svik og ond vilje.</verse>
				<verse number="30">Ja, de sladrer og lyver om andre. De håner Gud. De er storsnutet, arrogante og skrytende. De finner stadig nye måter til å gjøre det som er ondt, de er ulydige mot foreldrene sine.</verse>
				<verse number="31">De tenker aldri på andre, men bryter stadig løftene sine, etter som de mangler både kjærlighet og medfølelse.</verse>
				<verse number="32">De vet at Gud en dag skal straffe dem med døden for det de gjør, men likevel fortsetter de. Ikke nok med det: De roser også andre som lever på dette viset.</verse>
			</chapter>
			<chapter number="2">
				<verse number="1">Selv om Gud en dag vil straffe menneskene, har du ingen rett til å dømme andre, hvem du enn er. Om du dømmer en annen for det han gjør, da dømmer du jo samtidig deg selv, etter som du handler på samme måten som han. Det finnes ingen unnskyldning for deg som dømmer!</verse>
				<verse number="2">Vi vet at Gud har rett når han dømmer dem som lever på denne måten.</verse>
				<verse number="3">Men du som dømmer dine medmennesker, du tror vel ikke at Gud bare skal dømme de andre, og ha overbærenhet med deg når du handler på samme måten?</verse>
				<verse number="4">Du skal ikke undervurdere Gud, når han på grunn av sin godhet og sin tålmodighet ikke straffer deg! Innser du ikke at han ved sin godhet vil få deg til å vende om til ham?</verse>
				<verse number="5">Dersom du gjenstridig nekter å vende om til Gud, da gjør du din straff verre på dommens dag, for på den dagen skal det vise seg at Gud dømmer alle rettferdig.</verse>
				<verse number="6">Da skal hver og en få lønn etter sine gjerninger.</verse>
				<verse number="7">Gud skal gi evig liv til dem som uten å bli trette fortsetter å gjøre det gode og søker herlighet, ære og udødelighet sammen med Gud.</verse>
				<verse number="8">Men han skal i sitt sinne straffe dem som bare tenker på seg selv, og som i stedet for å gjøre det som er rett, lever i ondskap.</verse>
				<verse number="9">Nød og angst skal ramme hvert mennesker som gjør det onde. Dette gjelder jødene, som først fikk høre Guds budskap, men også alle andre folk.</verse>
				<verse number="10">På samme måten skal herlighet, ære og fred bli gitt til hver og en som gjør det gode. Det skal bli gitt til jødene, som først fikk høre Guds budskap, men også til alle andre folk.</verse>
				<verse number="11">Gud behandler alle likt.</verse>
				<verse number="12">Gud skal straffe alle folk for syndene deres, også om de ikke kjenner til Moseloven som Gud ga til jødene. Men han skal også straffe jødene for syndene deres, etter som de har fått loven.</verse>
				<verse number="13">Det rekker nemlig ikke å bare kjenne teoretisk til loven for å bli skyldfri innfor Gud. Vi må også følge den.</verse>
				<verse number="14">Bare jødene har fått Guds lov skriftlig. Men når andre folk, uten å kjenne til loven, likevel lyder det som står i den, da forstår vi at de vet forskjell på godt og ondt.</verse>
				<verse number="15">De viser ved handlingene sine at loven er skrevet i hjertene deres. Deres samvittighet reagerer alt etter om de handler rett eller galt.</verse>
				<verse number="16">At det er slik, vil vise seg den dagen da Jesus Kristus på Guds befaling skal dømme oss alle etter våre innerste tanker og motiv. Dette er det budskapet jeg har fått fra Gud.</verse>
				<verse number="17">Dere som er jøder, stoler på den loven dere har fått fra Gud. Dere er stolte over det spesielle forholdet dere har til ham.</verse>
				<verse number="18">Dere sier at dere kjenner Guds vilje og vet hvordan alle bør handle, etter som dere har fått lære dere det som står i Moseloven.</verse>
				<verse number="19">Dere sier at dere kan peke ut Guds vei for de blinde og være et lys for dem som lever i åndelig mørke.</verse>
				<verse number="20">Dere vil veilede uforstandige og undervise de umodne. Deres tro på loven har gitt dere den fullkomne kunnskapen om det som er rett og galt.</verse>
				<verse number="21">Ja, dere underviser andre, men ikke dere selv! Dere sier til andre at de ikke skal stjele, men dere er selv tyver.</verse>
				<verse number="22">Dere sier at det er galt å være utro i ekteskapet, men dere er selv utro. Dere sier at de ikke skal tilbe avguder, men dere plyndrer avgudstemplene for å tjene penger.</verse>
				<verse number="23">Dere er stolte over å ha Moseloven, men bringer skam over Gud ved å bryte den.</verse>
				<verse number="24">Det står i Skriften: ”Andre folk håner Gud på grunn av dere.”</verse>
				<verse number="25">Dere jøder som tror dere holder paktene med Gud ved å omskjære sønnene deres, dere har bare nytte av denne seremonien dersom dere samtidig lyder hele Moseloven. Dersom dere ikke gjør det, da er dere ikke noe bedre enn andre folk, som ikke omskjærer sønnene sine.</verse>
				<verse number="26">Om noen fra et annet folk lyder loven, skulle ikke da den personen få det privilegiet å tilhøre Guds eget folk?</verse>
				<verse number="27">Jo, og på dommens dag skal de som ikke er omskåret rent fysisk, men likevel følger loven, anklage dere jøder, dere som omskjærer sønnene deres og har fått loven, men ikke følger den.</verse>
				<verse number="28">Alle som kaller seg jøder, tilhører altså ikke Guds eget folk. Det har ikke noe med den fysiske omskjærelsen å gjøre.</verse>
				<verse number="29">Nei, den som vil tilhøre Guds eget folk, må ha et rett forhold til Gud. Det virkelige tegnet på dem som tilhører Guds folk, altså den virkelige omskjærelsen, er ikke det bokstavelige, fysiske inngrepet som Moseloven beskriver, men det handler om at Guds Ånd får forvandle hjertet. Og den som har gjennomgått en slik forvandling, blir æret av Gud, ikke av mennesker.</verse>
			</chapter>
			<chapter number="3">
				<verse number="1">Hvilken fordel er det å være jøde? Finnes det noen verdi i den jødiske seremonien å omskjære sønner?</verse>
				<verse number="2">Ja, å være jøde er en enorm fordel. Den fremste grunnen er at det var jødene som fikk Guds budskap for å spre det videre til andre.</verse>
				<verse number="3">At visse jøder på et seinere tidspunkt ga opp troen på Gud, det forandrer ingenting. Skulle Gud bryte løftene sine, bare fordi disse menneskene ikke holdt det de hadde lovet?</verse>
				<verse number="4">Selvfølgelig ikke! Selv om hvert eneste menneske lyver, så snakker Gud alltid sant. Det står i Skriften: ”De skal se at du har rett i alt du sier, og at du vinner seier når de anklager deg.”</verse>
				<verse number="5">”Men”, sier noen, ”det må være bra for Gud dersom vi handler galt, for da forstår alle at han handler rett. Derfor er det også urettferdig at han straffer oss.” Ja, slik tenker noen mennesker.</verse>
				<verse number="6">Nei, Gud er ikke urettferdig! Hvordan skulle han da kunne dømme menneskene?</verse>
				<verse number="7">Noen sier kanskje: ”Hvorfor skal jeg bli kalt for en synder og bli dømt? Det er jo bra for Gud om jeg lyver, for da ser alle klart og tydelig at han snakker sant. Da kommer alle til å ære ham.”</verse>
				<verse number="8">Men tenker de på denne måten, da kunne de like gjerne si: ”Jo mer vi synder, desto bedre, for da kommer Gud til å bli æret for sin godhet!” Noen påstår at det er på denne måten jeg underviser, men de som snakker slik, skal få den straffen de fortjener.</verse>
				<verse number="9">Hva har vi nå kommet fram til? Er vi jøder bedre enn andre? Nei, slett ikke, for jeg har allerede forklart at alle mennesker uten unntak er syndere enten det er jøder eller ikke.</verse>
				<verse number="10">Det står i Skriften: ”Ikke noe menneske er skyldfri innfor Gud, ikke et eneste.</verse>
				<verse number="11">Ikke noen er forstandig, ingen søker Gud.</verse>
				<verse number="12">Alle har vendt ham ryggen, alle er like fulle av synd. Ingen gjør det som er rett, ikke en eneste.</verse>
				<verse number="13">Deres prat er motbydelig og råtten, lik stanken fra en åpen grav. De lyver og bedrar. Deres ord er som giften fra huggormen.</verse>
				<verse number="14">Alt de sier, er fylt av forbannelser og bitterhet.</verse>
				<verse number="15">De er raske å gripe til vold og død,</verse>
				<verse number="16">hvor de enn drar fram etterlater de seg nød og elendighet.</verse>
				<verse number="17">De kjenner ikke til den veien som leder til fred.</verse>
				<verse number="18">De kommer ikke på den tanken å vise respekt for Gud. ”</verse>
				<verse number="19">Selvfølgelig gjelder Moseloven for jødene. Hensikten med loven er at ingen skal ha noen unnskyldninger å komme med, og at alle mennesker skal bli dømt av Gud.</verse>
				<verse number="20">Ingen kan noen gang stå skyldfri innfor Gud gjennom det å holde alt som står i loven. Nei, loven kan bare få oss til å innse at vi er syndere.</verse>
				<verse number="21">Men nå har Gud vist oss en annen vei til å bli skyldfri innfor ham enn gjennom det å holde alt som står i Moseloven. Denne veien har Gud hele tiden vist oss i Moseloven og profetene.</verse>
				<verse number="22">Vi kan bli skyldfri for Gud gjennom å tro på Jesus Kristus. Dette gjelder alle, hvem vi enn er.</verse>
				<verse number="23">Alle har syndet og mistet fellesskapet med Gud, han som kan frelse oss.</verse>
				<verse number="24">Men nå har han gitt oss en mulighet som vi ikke fortjener. Han har vist oss nåde og latt oss bli skyldfri innfor ham gjennom å la Jesus Kristus kjøpe oss fri fra vårt slaveri under synden.</verse>
				<verse number="27">Har vi da noe å skryte av når det gjelder vårt forhold til Gud? Nei, slett ikke, for det er ikke gjennom våre gode gjerninger vi har blitt forsonet med Gud, men gjennom troen.</verse>
				<verse number="28">Vi er nemlig fullt overbevist om at menneskene blir skyldfri innfor Gud på grunn av troen, og ikke ved at de forsøker å holde alt som står i Moseloven.</verse>
				<verse number="29">Ellers ville jo Gud bare være Gud for jødene. Sikkert nok er han Gud for alle folk? Ja, selvfølgelig er han Gud for alle,</verse>
				<verse number="30">etter som det bare finnes en Gud. Han lar alle mennesker bli skyldfri innfor ham gjennom det at de tror. Det gjelder både jøder og andre folk.</verse>
				<verse number="31">Når vi sier at troen er så viktig, betyr da det at vi kan være likegyldige til Moseloven? Nei, tvert imot! Gjennom det å tro på Jesus respekterer vi det som står i loven.</verse>
			</chapter>
			<chapter number="4">
				<verse number="1">Hvilken erfaring hadde Abraham, som var stamfar for Israels folk, av å bli frelst gjennom tro?</verse>
				<verse number="2">Var det på grunn av gode gjerninger Gud aksepterte han? Ja, i så tilfelle kunne han virkelig vært stolt over seg selv. Men det var ikke derfor han ble regnet skyldfri innfor Gud.</verse>
				<verse number="3">Hva står det i Skriften? Jo, at ”Abraham trodde på Gud, og derfor ble regnet som skyldfri innfor Gud”.</verse>
				<verse number="4">Den som arbeider, får ikke sin lønn som en gave, men som betaling for det han har utrettet.</verse>
				<verse number="5">Den som blir erklært skyldfri innfor Gud på grunn av troen, får det ikke som betaling for noe han har utrettet.</verse>
				<verse number="6">Derfor beskriver også kong David hvor lykkelig det mennesket er som uten å fortjene det blir regnet som skyldfri innfor Gud. Han skriver:</verse>
				<verse number="7">”Lykkelig er den som har fått tilgivelse for sin ulydighet og fått synden sin strøket bort!</verse>
				<verse number="8">Ja, lykkelig er den som Herren ikke lenger anklager for synd.”</verse>
				<verse number="9">Men nå er spørsmålet: Gjelder denne lykken bare for jødene, de som holder Guds pakt ved å omskjære sine sønner. Gjelder den også andre folk? La oss vende tilbake til Abraham. Jeg sa før at det var på grunn av troen at Abraham ble regnet som skyldfri innfor Gud.</verse>
				<verse number="10">Når ble han da skyldfri? Var det etter at han hadde blitt omskåret, eller var det før? Svaret er at Gud aksepterte ham før han ble omskåret.</verse>
				<verse number="11">Seremonien med å omskjære alle menn var et tegn på at Abraham ved troen hadde blitt skyldfri innfor Gud allerede før han ble omskåret. Gjennom dette ble han en åndelig far for alle som tror, også om de ikke omskjærer sine sønner.</verse>
				<verse number="12">Abraham ble også en åndelig far for sitt eget folk som omskjærer sønnene, men han er bare deres åndelige far dersom de har samme slags tro som han hadde før han ble omskåret.</verse>
				<verse number="13">Det var altså ikke fordi Abraham var lydig mot loven at han fikk løftet om at etterkommerne hans skulle arve hele jorden. Nei, han fikk løftet fordi troen hadde gjort ham skyldfri innfor Gud. Hans etterkommere skulle få løftet oppfylt gjennom å tro på Gud, akkurat som Abraham.</verse>
				<verse number="14">De som forsøker bli skyldfrie ved å være lydig mot Moseloven, kan ikke være Abrahams etterkommere. Da ville troen være uten mening, og løftet ville ikke gjelde.</verse>
				<verse number="15">Husk på at lovens krav er så høye at alle blir dømt av den. Å ha en lov betyr også at vi kan overtre den.</verse>
				<verse number="16">Derfor er troen det viktigste! Guds løfte var en fri gave til alle Abrahams etterkommere, både til dem som har fått Moseloven og til dem som bare har samme slags tro som Abraham. Han er en åndelig far for alle som tror.</verse>
				<verse number="17">Gud sier i Skriften: ”Jeg har gjort deg til far for mange folk.” I Guds øyne er han vår far, for han trodde på den Gud som gjør de døde levende og får ting til å skje som ikke før var mulig.</verse>
				<verse number="18">Når Gud lovet Abraham at han skulle bli far til mange folk, da trodde Abraham på Gud. Dette til tross for at det menneskelig sett ikke var noe håp om at han kunne bli far. Men Gud hadde sagt: ”Dine etterkommere skal bli så mange at det ikke er mulige å telle dem.”</verse>
				<verse number="19">Derfor fortsatte Abraham å tro til tross for at han var omkring 100 år gammel og uten kraft i kroppen, og til tross for at kona Sara ikke kunne få barn og i tillegg var rent for gammel.</verse>
				<verse number="20">Nei, Abraham tvilte aldri på Guds løfte, for troen ga ham styrke, og han æret Gud.</verse>
				<verse number="21">Han var helt overbevist om at Gud kan gjøre hva som helst når han har lovet det.</verse>
				<verse number="22">Derfor ble han regnet som skyldfri innfor Gud.</verse>
				<verse number="23">Sannheten om at han ”ble regnet som skyldfri innfor Gud”, ble ikke skrevet bare med tanke på Abraham.</verse>
				<verse number="24">Den gjelder også for oss. Vi skal også bli regnet som skyldfrie etter som vi tror på Gud, han som vakte opp vår Herre Jesus fra de døde.</verse>
				<verse number="25">Herren Jesus ble utlevert for å dø for syndene våre, og ble vakt opp igjen for at vi skulle bli skyldfrie innfor Gud.</verse>
			</chapter>
			<chapter number="5">
				<verse number="1">Når vi nå har blitt skyldfri innfor Gud ved å tro, har vi fred med Gud gjennom det vår Herre Jesus Kristus har gjort for oss.</verse>
				<verse number="2">På grunn av troen har Gud i sin godhet tilgitt oss. Ja, vi bygger nå vårt liv på Guds tilgivelse, og kan med stolthet og glede se fram til den dagen da vi får ta del i Guds herlighet.</verse>
				<verse number="3">Vi gleder oss ikke bare over dette, men også over de lidelsene vi må gå gjennom. Vi vet at lidelsene gjør oss utholdende.</verse>
				<verse number="4">Utholdigheten gjør oss faste i troen, slik at vi konstant klamrer oss til håpet om at vi til slutt blir frelst for evig.</verse>
				<verse number="5">Dette håpet om frelse kommer ikke til å gå over i skuffelse, for vi vet hvor sterkt Gud elsker oss. Han har gitt oss sin Hellige Ånd som fyller våre hjerter med kjærlighet.</verse>
				<verse number="6">Mens vi ennå var hjelpeløse og svake, da kom Kristus. Han innfant seg på det tidspunktet som var i tråd med Guds plan, og døde for alle oss som ikke brydde oss om Gud.</verse>
				<verse number="7">Snaut nok er det vel noen som ville ofre livet sitt selv for et menneske som lever rett? Muligens ville noen ta på seg å dø for en som var god tvers i gjennom.</verse>
				<verse number="8">Men Gud beviste hvor sterkt han elsket oss, ved at Kristus døde for oss, ennå mens vi, var syndere.</verse>
				<verse number="9">Da vi nå har blitt skyldfri innfor Gud ved at Jesus ofret sitt blod for oss, kan vi være helt trygge på at han også vil frelse oss fra å bli dømt av Gud.</verse>
				<verse number="10">Vi var Guds fiender, men ble forsonet med ham gjennom det at Sønnen tok straffen vår da han døde. Derfor kan vi, nå når vi er Guds venner, også være trygge på at Sønnen vil frelse oss fra evig straff, etter som han sto opp fra de døde.</verse>
				<verse number="11">Ikke nok med det, vi gleder oss over det fellesskap vi har med Gud allerede nå, et fellesskap som ble mulig gjennom at vår Herre Jesus forsonet oss med Gud og gjorde oss til vennene hans.</verse>
				<verse number="12">Gjennom det ene mennesket, som var Adam, kom synden inn i hele menneskeslekten. Straffen for synden var at Adam måtte dø. Etter den dagen dør alle mennesker, etter som alle har syndet.</verse>
				<verse number="13">Ja, menneskene syndet lenge før jødene hadde fått Moseloven. Til tross for at det ikke var noen lov å bryte,</verse>
				<verse number="14">døde alle menneskene som levde i tidsperioden mellom Adam og Moses. De døde selv om de ikke hadde vært direkte ulydige mot Guds befaling, slik som Adam hadde vært. Adam hadde en viss likhet med Jesus, han som skulle komme seinere, og likevel var det en skarp kontrast mellom de to.</verse>
				<verse number="15">For det er en enorm forskjell mellom et menneske som synder, og Gud, som i sin godhet tilgir. Likheten består i at det var et menneske alene som gjennom sin synd gjorde det slik at alle måtte dø. Og at det var et menneske alene, Jesus Kristus, som gjorde det slik at Gud ga alle den tilgivelsen vi ikke fortjener. Denne frie gaven, som Gud i sin godhet ga oss, er uendelig mye større.</verse>
				<verse number="16">Det er også stor forskjell mellom konsekvensene av den ene mannen sin synd og Guds fri gave, tilgivelsen. Synden til den ene mannen førte til at alle menneskene ble dømt til å dø, mens synden hos alle mennesker førte til at Gud viste oss nåde og tilga oss.</verse>
				<verse number="17">Det er sant at det ene menneske sin synd gjorde at døden fikk makt over alle mennesker. Men det er like så sant at det ene menneske, Jesus Kristus, har gjort det slik at livet dominerer i alle som tar imot Guds frie gave. Gud lar oss i sin grenseløse godhet bli skyldfri innfor ham, dersom vi tar imot tilgivelsen hans.</verse>
				<verse number="18">Ja, den ene syndige handlingen av Adam gjorde det slik at alle mennesker ble dømt til å dø, mens den ene rette handlingen av Kristus gjorde det slik at alle kan bli tilgitt av Gud og få leve.</verse>
				<verse number="19">Gjennom det at det ene menneske var ulydig mot Gud, ble vi alle syndere. På samme måten skal vi, ved at det ene menneske var lydig mot Gud, bli skyldfri innfor ham.</verse>
				<verse number="20">Gud ga oss Moseloven for klart å vise at menneskene ikke følger hans vilje. Men da det sto klart at menneskene stadig bryter Guds lov, viste det seg også at hans godhet er uendelig stor, etter som han tilgir.</verse>
				<verse number="21">Før hersket jo synden over alle mennesker og førte døden inn i verden. Nå overtar i stedet Guds kjærlighet og tilgivelse makten, ved at Jesus Kristus, vår Herre, og gjør oss skyldfri innfor Gud og gir oss evig liv.</verse>
			</chapter>
			<chapter number="6">
				<verse number="1">Hva betyr da dette? Skal vi fortsette å synde, slik at Gud kan vise sin godhet og tilgi oss gang på gang?</verse>
				<verse number="2">Nei, selvfølgelig ikke! Synden har jo ikke lenger noen makt over oss. Hvordan kan vi da fortsette å synde?</verse>
				<verse number="3">Vet dere ikke at alle vi som har blitt døpt inn i fellesskapet med Jesus Kristus, også døde sammen med ham da vi ble døpt?</verse>
				<verse number="4">Ja, gjennom dåpen er vi både døde og begravd sammen med ham. På samme måten som Kristus ble vakt opp fra de døde ved sin Fars store makt, får også vi nå leve et nytt liv.</verse>
				<verse number="5">Om vi altså har blitt fullt og helt forent med Kristus gjennom det å dø sammen med ham, da skal vi også bli levende igjen sammen med ham.</verse>
				<verse number="6">Vi vet at vårt gamle ego ble spikret fast på korset sammen med ham, for at synden skulle miste makten over oss. Derfor er vi ikke lenger slaver under synden.</verse>
				<verse number="7">Den som er død, kan jo ikke bli lokket til å synde.</verse>
				<verse number="8">Men om vi døde sammen med Kristus, da skal vi også leve i fellesskap med ham. Dette tror vi på.</verse>
				<verse number="9">Vi vet at Kristus har stått opp fra de døde og aldri mer vil dø. Døden har ikke lenger noen makt over han.</verse>
				<verse number="10">Han døde for å knuse syndens makt, en gang for alle. Nå lever han for å ære Gud.</verse>
				<verse number="11">Gjennom fellesskapet med Jesus Kristus er dere døde i forhold til synden og kan nå leve for å ære Gud. Det er slik dere skal se på dere selv.</verse>
				<verse number="12">La altså ikke synden få makt over deres dødelige kropper, slik at dere gir etter for kroppens begjær.</verse>
				<verse number="13">Pass på at dere ikke bruker deres kropper i det ondes tjeneste ved å synde, men la Gud bruke deres kropper i tjeneste for det gode, slik at dere ærer ham. Dere har jo gått over fra død til liv.</verse>
				<verse number="14">Synden skal ikke lenger styre dere, slik den gjorde da dere i egen kraft forsøkte å leve opp til kravet i Moseloven. Dere har blitt løst fra lovens krav gjennom det at Gud i sin godhet har tilgitt dere.</verse>
				<verse number="15">Hva betyr da dette? Er vi fri til å synde, etter som Gud har tilgitt oss og i sin godhet satt oss fri fra kravet i Moseloven? Nei, naturligvis ikke!</verse>
				<verse number="16">Innser dere ikke at dere selv kan velge hvem som skal ha makt over dere? Velger dere å bli slaver under synden, kommer det til å lede til død. Velger dere derimot å være lydig mot Gud, da blir dere skyldfri innfor ham.</verse>
				<verse number="17">Jeg takker Gud for dere! Dere som en gang var slaver under synden, valgte av et helt hjerte å være lydig mot den undervisningen om Jesus som dere har fått høre.</verse>
				<verse number="18">Nå er dere fri fra synden, og har blitt Guds slaver i tjeneste for det gode.</verse>
				<verse number="19">Jeg bruker bildet av slavene, etter som dette er lett å forstå. Tidligere lot dere kroppen deres være slave under umoralske begjær, slik at dere gjorde det som stred mot Guds vilje og ble mer og mer ulydige mot ham. La nå i stedet kroppen bli Guds slave, slik at dere kan gjøre det som er godt og leve fullt og helt for ham.</verse>
				<verse number="20">Da dere var slaver under synden, ble dere komplett likegyldige i forholdet om hva som var rett og galt.</verse>
				<verse number="21">Hva ble resultatet? Selvfølgelig, at dere gjorde slikt som dere nå skammer dere over, etter som dere vet at det leder til døden.</verse>
				<verse number="22">Nå har dere blitt fri fra syndens makt og er blitt Guds slaver. Resultatet blir at dere lever helt og fullt for Gud og til slutt får evig liv.</verse>
				<verse number="23">Syndens lønn er døden, men Guds gave er evig liv sammen med Jesus Kristus, vår Herre.</verse>
			</chapter>
			<chapter number="7">
				<verse number="1">Dere vet sikkert, kjære søsken, at lovene i et samfunn bare bestemmer over et menneske så lenge det lever. Dere kjenner selv til våre jordiske lover.</verse>
				<verse number="2">La meg bruke et bilde: Når en kvinne gifter seg, er hun på grunn av loven bundet til mannen så lenge han lever. Dersom mannen dør, er hun ikke lenger bundet til ham, men er fri fra loven som regulerer ekteskapet.</verse>
				<verse number="3">Dersom hun går til en annen mens mannen hennes ennå lever, da er hun utro i ekteskapet. Dersom mannen hennes dør, er hun fri fra loven og kan leve med en annen, uten å være utro mot sin første mann.</verse>
				<verse number="4">På samme måten er det med dere, kjære søsken. Dere er ikke lenger bundet til Moseloven. Lovens makt døde dere bort fra da dere døde sammen med Kristus. Nå tilhører dere en annen, han som Gud vakte opp fra de døde. Resultatet blir at dere lever for Gud og gjør det som er godt.</verse>
				<verse number="5">Så lenge vi levde på vanlig menneskelig vis, ble vi fristet til å bryte loven, etter som vi var fylt av syndig begjær. Resultatet var at vi ble lokket til å gjøre det som er ondt og som fører til døden.</verse>
				<verse number="6">Nå er vi frie fra loven, etter som Gud løste oss fra synden da vi døde med Kristus. Vi er ikke lenger bundet av lovens makt, men kan tjene Gud på en ny måte. Det skjer ikke ved at vi i egen kraft forsøker å være lydig mot alt som står i loven, men ved at Guds Ånd hjelper oss.</verse>
				<verse number="7">Hva betyr dette? Er Moseloven$1 ond? Nei, naturligvis ikke! Loven oppfordrer ingen til å synde. Det var loven som viste oss hva synd er. Jeg ville ikke ha visst hva det betyr å begjære, dersom ikke loven hadde befalt: ”Du skal ikke begjære.”</verse>
				<verse number="8">Synden utnyttet loven til å friste oss til å gjøre det som var forbudt. Dersom loven ikke hadde eksistert, ville ikke synden våknet i meg.</verse>
				<verse number="9">Det var en periode i livet mitt da jeg ikke visste hva som sto i Moseloven. Da jeg fikk høre rekken av bud i loven, våknet straks synden til live i meg.</verse>
				<verse number="10">Synden fikk meg til å gjøre det som resulterer i at jeg blir dømt til å dø. Guds bud som skulle lede til liv for alle, viste seg altså i stedet å føre meg til død.</verse>
				<verse number="11">Synden utnyttet budene i Moseloven til å friste meg. Den satte meg i en situasjon der jeg fortjente døden.</verse>
				<verse number="12">Selve loven kommer fra Gud, og budene er Hellige, rettferdige og gode.</verse>
				<verse number="13">Var det disse gode budene som førte til at jeg måtte dø? Nei, naturligvis ikke! Det var synden som utnyttet det gode til å sette meg i den situasjonen at jeg måtte dø. Gjennom dette forstår vi hvor fryktelig synden egentlig er, etter som den til og med kan utnytte Guds bud i sine onde hensikter.</verse>
				<verse number="14">Vi vet altså at Moseloven kommer fra Gud. Derfor er det ikke loven som er selve problemet, men jeg selv, etter som jeg som menneske er slave under synden.</verse>
				<verse number="15">Min egen måte å handle på er en stor gåte for meg: Jeg vil gjøre det som er rett, men gjør det likevel ikke. Jeg avskyr å gjøre det som er galt, men gjør det likevel om igjen og om igjen.</verse>
				<verse number="16">Jeg erkjenner at loven er god og egentlig vil følge den, men likevel gjør jeg galt.</verse>
				<verse number="17">Derfor er det med andre ord ikke min vilje som styrer meg, men synden som bor i meg!</verse>
				<verse number="18">Jeg vet at i meg selv, det vil si i min syndige natur, finnes ikke noe godt. Jeg vil gjøre det som er rett, men klarer det ikke.</verse>
				<verse number="19">Alt det gode jeg hadde bestemt meg for å gjøre, det blir fortsatt ugjort. Alt det onde jeg for enhver pris vil unngå, det gjør jeg likevel.</verse>
				<verse number="20">Dersom jeg stadig handler galt, da er det altså ikke min egen vilje som styrer meg, men synden som bor i meg.</verse>
				<verse number="21">Det synes som om det finnes en slags ufravikelig regel som sier at jeg støtt og stadig må handle galt. Det skjer til tross for at jeg vil gjøre det som er rett.</verse>
				<verse number="22">Av hele mitt hjerte samtykker jeg i alt som står i Guds lov.</verse>
				<verse number="23">Det er likevel en annen lov som styrer kroppen og handlingene mine. Denne syndens lov som finnes i meg, fører krig mot min egen fornuft og tar meg til fange.</verse>
				<verse number="24">Jeg stakkars menneske! Hvem kan frelse meg så grundig at kroppen og handlingene mine ikke fører meg i døden?</verse>
				<verse number="25">Jeg takker Gud for at det finnes et svar: Det er Jesus Kristus, vår Herre. Han kan frelse meg. Ellers ville jeg fortsatt med å streve i egen fornuft for å holde fast på Guds lov, mens jeg i min menneskelige natur var slave under syndens lov.</verse>
			</chapter>
			<chapter number="8">
				<verse number="1">De menneskene som lever i fellesskap med Jesus Kristus, blir ikke dømt av Gud til å dø.</verse>
				<verse number="2">Kraften i Guds Ånd, som gir oss liv i fellesskap med Jesus Kristus, har gjort oss fri fra syndens lov som fører meg i døden.</verse>
				<verse number="3">Loven Gud ga oss gjennom Moses, kunne ikke frelse oss fra synden på grunn av vår menneskelige natur. Gud måtte selv gripe inn. Han sendte sin egen Sønn og lot ham bli som et syndig menneske. Det gjorde Gud for at han skulle ofre livet sitt og ta straffen for syndene våre på seg. Gjennom dette mistet synden makten over vår menneskelige natur.</verse>
				<verse number="4">Nå kan vi, på samme måten som Guds lov krever, være skyldfri innfor Gud. Det skjer dersom vi i stedet for å bli styrt av vår menneskelige natur, lar Guds Ånd styre oss.</verse>
				<verse number="5">De som blir styrt av sin menneskelige natur, tenker på det som tilfredsstiller den menneskelige naturen. De derimot som blir styrt av Guds Ånd, tenker på det som tilfredsstiller Gud.</verse>
				<verse number="6">Dersom den menneskelige naturen får styre våre tanker, leder det til døden. Dersom Guds Ånd får styre våre tanker, leder det til liv og fred.</verse>
				<verse number="7">Vår menneskelige natur får oss til å bli fiender av Gud, for det er umulig for den menneskelige naturen å underordne seg Guds lov.</verse>
				<verse number="8">Derfor kan de som fortsatt blir styrt av sin menneskelige natur, aldri tilfredsstille Gud.</verse>
				<verse number="9">Dersom Guds Ånd bor i dere, da blir dere ikke styrt av den menneskelige naturen, men av Ånden. Den som ikke har Ånden som Kristus har gitt oss, tilhører ikke Kristus.</verse>
				<verse number="10">Dersom Kristus bor i dere ved sin Ånd, da kommer Ånden til å gi dere evig liv. Det skjer etter som dere har blitt skyldfri innfor Gud, selv om kroppen fortsatt må dø på grunn av synden.</verse>
				<verse number="11">Ja, dersom Guds Ånd, han som vakte opp Jesus Kristus fra de døde, bor i dere, da vil Gud en dag også gjøre deres dødelige kropper levende igjen, etter som hans Ånd bor i dere.</verse>
				<verse number="12">Vi har, kjære søsken, ingen som helst forpliktelse mot vår menneskelige natur, i den forstand at vi må leve på den måten naturen krever.</verse>
				<verse number="13">Nei, den som lever på det viset, kommer til å dø. Dersom dere i Guds Ånds kraft kveler de syndige impulsene i kroppen, da får dere leve.</verse>
				<verse number="14">Alle som blir styrt av Guds Ånd, er Guds barn.</verse>
				<verse number="15">Guds Ånd lar ikke livet bli et slaveri under Gud, på den måten at dere på nytt skal være livredde for ham. Nei, Ånden gjør dere til Guds egne barn. Barn som kan rope til Gud: ”Far, min Far.”</verse>
				<verse number="16">Guds Ånd hvisker mildt og trygt helt inn i hjerteroten at vi er barna hans.</verse>
				<verse number="17">Dersom vi er Guds barn, skal vi også arve alt det gode som finnes hos ham. Alt han har gitt sin sønn, Jesus Kristus, er nå også vårt. Dersom vi en dag skal dele herligheten med Kristus, må vi også dele lidelsene hans.</verse>
				<verse number="18">Jeg sier at de lidelsene vi må gå gjennom her på jorden, ikke betyr noe som helst sammenlignet med den herligheten som Gud en dag vil gi oss.</verse>
				<verse number="19">Ja, hele skaperverket venter med spenning på å se hvilken herlighet Guds barn skal få.</verse>
				<verse number="22">Vi vet at alt det skapte stønner som en kvinne når hun skal føde barnet sitt.</verse>
				<verse number="23">Til og med vi, som har fått Guds Ånd, som er en forsmak på herligheten, stønner i vårt indre. Vi venter på at Gud for alltid vil gjøre oss til barna sine og sette kroppene våre i fullkommen frihet.</verse>
				<verse number="24">Vi er frelst allerede nå, men har samtidig et håp om den fullkomne friheten. Dersom vi allerede var fullkomne fri, trengte vi ikke speide framover mot det som kommer. Det er vel ikke noen som håper på det som allerede har skjedd?</verse>
				<verse number="25">Ved å vente på at dette håpet en dag skal bli oppfylt, lærer vi oss å holde ut.</verse>
				<verse number="26">For øvrig hjelper Guds Ånd oss i vår svakhet. Vi vet ikke en gang hva vi skal be om, men hans Ånd roper en ordløs bønn til Gud fra vårt indre.</verse>
				<verse number="27">Gud, han som kjenner hjertene til alle sine, vet hva Ånden mener. Når Guds Ånd ber for alle som tilhører Gud, da ber han alltid slik Gud vil bønnen skal være.</verse>
				<verse number="28">Vi vet at Gud kan bruke alt som skjer, til noe godt for dem som elsker ham, de som i trå med hans plan får tilhøre ham.</verse>
				<verse number="29">Det gode Gud vil, er at vi skal bli lik Jesus, hans Sønn. Gud bestemte allerede fra begynnelsen at de som takket ja til å tilhøre ham, skulle bli lik Jesus. Gjennom det skulle Sønnen bli den førstefødte i en lang rekke med søsken.</verse>
				<verse number="30">De som han i forveien hadde bestemt til det, skulle bli lik Sønnen. Gud innbød alle disse til å tilhøre ham og bli skyldfri innfor ham. De som har blitt skyldfri innfor Gud, skal også få dele herligheten hans.</verse>
				<verse number="31">Hvilken slutning skal vi trekke av dette? Jo, at dersom Gud står på vår side, da spiller det ingen rolle hvem som er imot oss!</verse>
				<verse number="32">Gud sparte til og med ikke sin egen Sønn, men utleverte ham for å hjelpe oss alle. Skulle han ikke da være beredt til å skjenke oss alt det andre sammen med ham?</verse>
				<verse number="33">Om noen anklager oss som har takket ja til Guds innbydelse for å tilhører ham, hva spiller vel det for rolle? Gud selv har erklært oss skyldfri innfor ham.</verse>
				<verse number="34">Om noen dømmer oss, hva spiller vel det for rolle? Kristus selv er vår forsvarsadvokat, han som døde og sto opp og nå sitter på Guds høyre side og regjerer sammen med ham.</verse>
				<verse number="35">Skulle noe kunne hindre oss fra å ta imot Kristi kjærlighet? Nei, ikke noe! Det spiller vel ingen rolle om vi opplever nød eller angst, om vi blir forfulgt, må sulte, mangler klær eller blir rammet av farer og dødstrussel.</verse>
				<verse number="36">At dette vil skje vet vi jo allerede. Det står i Skriften: ”Det er på grunn av at vi tjener deg, de hele tiden forsøker å drepe oss. Vi er som sauer som venter på å bli slaktet.”</verse>
				<verse number="37">Gjennom alt dette vinner vi en uomtvistelig seier ved det Kristus i sin kjærlighet gjorde for oss.</verse>
			</chapter>
			<chapter number="9">
				<verse number="1">Det jeg nå vil si, understreker jeg sannheten av. Jeg lyver ikke, etter som jeg har fellesskap med Kristus. Nei, både min egen samvittighet og Guds Hellige Ånd forsikrer at sannheten er denne:</verse>
				<verse number="2">Mitt hjerte er fylt av sorg og vedvarende angst.</verse>
				<verse number="3">Jeg føler slik når jeg tenker på mitt eget folk, mine jødiske brødre og søstrer. Ja, jeg skulle heller ønske at jeg selv gikk evig fortapt og ble skilt fra Kristus, om det bare kunne frelse de andre.</verse>
				<verse number="4">Folket mitt er israelitter, og Gud så seg ut at de skulle være barna hans og få del i herligheten. Han inngikk en pakt med jødene og ga dem Moseloven. Videre lærte han dem å tilbe på den rette måten og ga løftene om frelse.</verse>
				<verse number="5">De er etterkommere av forfedrene våre, Abraham, Isak og Jakob. Kristus selv tilhørte som menneske dette folket. Kristus er Gud over alle ting og verd å bli hyllet for evig. Ja, dette er sant!</verse>
				<verse number="6">Har da Gud mislyktes med å innfri løftet sitt til israelittene? Nei, slett ikke. Løftet om å bli Guds eget folk gjelder nemlig dem som er sanne israelitter, ikke dem som i fysisk betydning er Israels etterkommere.</verse>
				<verse number="7">På samme måten er ikke alle som i fysisk betydning er Abrahams etterkommere, blitt de barna som Gud lovet Abraham. Gud sier i Skriften: ”Det er etterkommerne av Isak som skal bli regnet for det folket jeg lovet deg,”</verse>
				<verse number="8">Dette til tross for at Abraham hadde flere barn. Det er med andre ord ikke de barna som blir født etter naturens fysiske lover, som får være Guds eget folk, men bare de som er født som et resultat av Guds løfte.</verse>
				<verse number="9">Isak ble jo til som et resultat av løftet som Gud ga: ”Neste år på samme tid kommer jeg tilbake igjen, og da skal Sara ha en sønn.”</verse>
				<verse number="10">Det samme skjedde også med vår stamfar Isak sine to tvillinggutter, som hans kone Rebekka fikk.</verse>
				<verse number="14">Hva betyr dette? Er Gud urettferdig? Nei, naturligvis ikke!</verse>
				<verse number="15">Gud sa til Moses: ”Jeg viser nåde mot den jeg vil, og jeg viser medfølelse mot den jeg vil.”</verse>
				<verse number="16">Dersom Gud altså er god mot noen, er det ikke fordi den personen ville det eller gjorde noe helt spesielt. Nei, Gud bestemte seg bare for å vise denne personen medfølelse. Derfor kan vi heller ikke anklage Gud for å ha behandlet oss urettferdig.</verse>
				<verse number="17">Det står for eksempel i Skriften at Gud sa til farao: ”Jeg har latt deg bli konge for at jeg skal kunne vise min makt gjennom det jeg gjør med deg, og for at alle folk skal høre om meg.”</verse>
				<verse number="18">Gud er altså god mot hvem han vil, og han gjør hjertet hardt hos den han måtte ønske.</verse>
				<verse number="19">Nå vil kanskje noen si: Hvorfor anklager Gud oss når vi gjør galt? Det er jo hans vilje som styrer oss mennesker.</verse>
				<verse number="20">Si meg, hvem tror du at du er? Forsøker du å kritisere Gud? Det som er skapt, kan vel ikke si til han som har skapt det: ”Hvorfor gjorde du meg slik som jeg er?”</verse>
				<verse number="21">Når en pottemaker finner fram sin leire, har han ikke da rett til å forme en vakker krukke som er til pynt, og en annen gjenstand som dere kan bruke til å kaste søppel i av den samme leirklumpen?</verse>
				<verse number="22">På samme måten har Gud rett til å gjøre det han vil med oss mennesker. Han vil vise sitt sinne og sin makt på onde mennesker ved til å la dem gå evig fortapt. Han har også rett til å ha tålmodighet med dem til tiden er ute.</verse>
				<verse number="23">Samtidig har han rett til å gi av sin herlige rikdom til dem han i forveien hadde bestemt skulle få del i alt godt, og motta medfølelsen fra han.</verse>
				<verse number="24">De som får nyte godt av hans rikdom, er vi som har takket ja til innbydelsen om å tilhøre ham, både blant jøder og andre folk.</verse>
				<verse number="25">Gud uttaler seg om de folkene som ikke er jøder, når han sier ved profeten Hosea: ”De som ikke var mitt folk, skal jeg nå kalle for mitt folk, og de som jeg før ikke elsket, de skal jeg nå elske.”</verse>
				<verse number="26">Og: ”På det stedet der jeg sa til dem: ’Dere er ikke mitt folk’, der skal de nå bli kalt ’barna til den Gud som lever’.”</verse>
				<verse number="27">Gjennom profeten Jesaja roper Gud ut til Israels folk: ”Selv om israelittene teller like mange som sandkornene på havets strand, så skal bare en brøkdel av dem bli frelst.</verse>
				<verse number="28">Herren skal dømme alle mennesker, raskt og en gang for alle.”</verse>
				<verse number="29">Jesaja sier også på et annet sted: ”Dersom Herren Gud, han som har all makt, ikke hadde reddet noen fra vårt folk, da hadde vi blitt tilintetgjort akkurat som Sodoma og Gomorra.”</verse>
				<verse number="30">Hva skal vi da si til dette? Jo, at mennesker fra andre folk som ikke en gang forsøkte å bli skyldfri innfor Gud, nå har blitt skyldfri innfor ham ved å tro på Jesus Kristus.</verse>
				<verse number="31">Men Israels folk, som forsøkte å bli skyldfri innfor Gud ved å være lydige mot hele Moseloven, de ble mislykket i sine anstrengelser.</verse>
				<verse number="32">Hvorfor? Jo, fordi de forsøkte å bli skyldfrie gjennom sine gode gjerninger, og ikke ved å stole på Gud. De har snublet mot den anstøtssteinen,</verse>
				<verse number="33">som Gud omtaler i Skriften når han sier: ”Lytt! Jeg legger i Jerusalem en stein som de snubler mot, en stein som de faller over. Men den som tror på ham skal ikke bli skuffet.”</verse>
			</chapter>
			<chapter number="10">
				<verse number="1">Kjære søsken, jeg ønsker av hele hjertet, og jeg ber stadig til Gud, om at Israels folk skal bli frelst.</verse>
				<verse number="2">Jeg vet hvordan de med iver kjemper for å tjene Gud, men de skjønner ikke hva hans vilje for dem er.</verse>
				<verse number="3">De forstår ikke at det er Gud selv som vil gjøre alle skyldfri innfor ham, men de fortsetter i sin egen kraft å streve etter å bli feilfri. Derfor nekter de å akseptere tilbudet hans.</verse>
				<verse number="4">Etter at Kristus kom, er ikke Moseloven lenger veien til frelse, etter som hver og en nå kan bli skyldfri innfor Gud ved å tro på det Kristus har gjort for oss.</verse>
				<verse number="5">Når det gjelder våre muligheter til å bli skyldfri innfor Gud gjennom å være lydig mot Guds lov, lot Gud Moses skrive på denne måten: ”De som holder alle budene, skal få liv gjennom loven.”</verse>
				<verse number="6">Men når det gjelder å bli skyldfri innfor Gud ved å tro, har Gud sagt i Skriften: ”Du trenger ikke stille deg selv spørsmålet: Hvem skal fare opp til himmelen?” Det vil si for å hente Kristus ned, for at han kan frelse oss.</verse>
				<verse number="7">Eller: ”Hvem skal fare ned i avgrunnen?” Det vil si, for å hente Kristus tilbake fra de døde.</verse>
				<verse number="8">Hva har Gud mer sagt om dette? Jo, at: ”Budskapet er nær deg. Det finnes i hjertet ditt og på leppene dine” Det vil si, dette budskapet om tro på Jesus Kristus som vi sprer.</verse>
				<verse number="9">Dersom du altså åpent bekjenner at Jesus er Herren og av hele hjertet tror at Gud har vekket ham opp fra de døde, da blir du frelst.</verse>
				<verse number="10">Det er vårt hjertes tro som gjør oss skyldfri innfor Gud, og vår åpne bekjennelse som frelser oss.</verse>
				<verse number="11">Gud har jo sagt i Skriften: ”Ingen som tror på ham, skal bli skuffet.”</verse>
				<verse number="12">Dette gjelder både for jøder og andre folk, for vi har alle den samme Herre. Han gir sjenerøst av sine goder til alle som tilber ham.</verse>
				<verse number="13">I Skriften står det også: ”Hver og en som tilber Herren, skal bli frelst”.</verse>
				<verse number="14">Dersom menneskene skal kunne tilbe Kristus, må de først tro på ham. Og om de skal kunne tro på ham, må de først få høre om ham. Og om de skal få høre om ham, må noen spre budskapet til den enkelte.</verse>
				<verse number="17">Troen kommer altså av at de hører budskapet, og det vil si, budskapet om Kristus.</verse>
				<verse number="18">Da blir spørsmålet mitt: Har Israels folk virkelig hørt budskapet om Kristus? Jo, visst har de hørt det! Det står i Skriften: ”Budskapet til utsendingene har nådd hele jorden, ordene deres har nådd til verdens ende.”</verse>
				<verse number="19">Men da spør jeg: De forsto kanskje aldri budskapet? Jo, visst forsto de det. Allerede for lenge siden advarte Gud Israels folk og sa ved Moses: ”Jeg vil gjøre dere misunnelige ved å vende meg til de som ikke er et folk. Ja, dere vil bli sinte på folk som mangler forstand.”</verse>
				<verse number="20">Gud går så langt at han ved profeten Jesaja sier: ”Jeg ble funnet av dem som ikke søkte meg, og jeg viste meg for dem som ikke spurte etter meg.”</verse>
				<verse number="21">Om Israels folk sier Gud: ”Hele tiden har jeg vært beredt til å bli forsont med dem, men de har vært ulydige og i opprør mot meg.”</verse>
			</chapter>
			<chapter number="11">
				<verse number="1">Nå spør jeg derfor: Har Gud helt støtt bort folket sitt, israelittene? Nei, slett ikke! Jeg er jo selv israelitt, en etterkommer av Abraham og tilhører Benjamins stamme.</verse>
				<verse number="2">Nei, Gud har ikke støtt dem bort, han som en gang valgte dem ut til sitt eget folk. Husker dere ikke det som står i Skriften om profeten Elia? Han anklaget Israels folk for Gud og sa:</verse>
				<verse number="3">”Herre, de har drept profetene som bar fram budskapet ditt, og de har revet ned alterene dine. Jeg er den eneste profeten som er igjen, og nå vil de også drepe meg.”</verse>
				<verse number="4">Hva svarte da Gud? Jo, han sa: ”Det finnes 7 000 personer som ikke har tilbedt Baal, og de har jeg bevart som mine.”</verse>
				<verse number="5">På samme måten har Gud i sin godhet innbudt Israels folk til å tilhøre ham. En liten del har takket ja.</verse>
				<verse number="6">Dersom de tilhører Gud på grunn av innbydelsen, da har det jo ikke noe med deres gode gjerninger å gjøre. Dersom de hadde fortjent dette, ville det jo ikke vært noe som Gud i sin godhet hadde gjort.</verse>
				<verse number="7">Altså, det som Israels folk søkte etter med stor iver, å bli skyldfri innfor Gud, det oppnådde de aldri. Denne friheten fra skyld ble i stedet gitt til den lille gruppen som har takket ja til Guds innbydelse om å tilhøre ham. De andre ble døve og blinde for det Gud ville.</verse>
				<verse number="8">Det står i Skriften: ”Gud gjorde personligheten deres avstumpet. Helt til denne dag har han hindret øynene deres fra å se og ørene deres fra å høre.”</verse>
				<verse number="9">Kong David skriver om dette: ”La festene deres blir en felle, slik at de faller for fristelsene og blir straffet.</verse>
				<verse number="10">La øynene deres bli forblindet, slik at de ikke kan se. La ryggene deres bli krummet under framtidens byrder.”</verse>
				<verse number="11">Nå spør jeg på nytt: Det at folket som Gud utvalgte, syndet mot ham, betyr det at de skal gå til grunne for alltid? Nei, slett ikke! Men etter som israelittene syndet mot Gud, har frelsen også nådd andre folk, og nå er israelittene misunnelige på disse folkene.</verse>
				<verse number="12">Om nå hele verden fikk del i Guds rikdom fordi israelittene syndet, ja, om deres tragiske tabbe ble til andre folks lykke, hvor mye større rikdom skal ikke da verden få oppleve når hele Israels folk tar imot Guds frelse.</verse>
				<verse number="13">Nå henvender jeg meg til dere som ikke er jøder: Gud har valgt meg ut til å være en spesiell utsending for folk som ikke er jøder, og jeg er stolt over oppgaven min.</verse>
				<verse number="14">Kanske jeg gjennom denne stoltheten kan få mitt eget folk til å lengte etter det som de egentlig allerede skulle ha, slik at i det minste noen blir frelst.</verse>
				<verse number="15">Da Gud støtte bort Israels folk, innebar det at resten av verden ble forsonet med Gud og framsto som hans venner. Hvor herlig skal det ikke da bli når Gud for andre gangen aksepterer Israels folk. Det skal bli som når døde får liv!</verse>
				<verse number="16">Jødene tilhører egentlig Gud, etter som forfedrene deres, Abraham, Isak og Jakob, gjorde det. Det står i Skriften, at dersom den første biten med gjær bli ofret til Gud, da er det et symbol på at hele deigen tilhører Gud. Og om røttene til et tre tilhører Gud, da tilhører også grenene Gud.</verse>
				<verse number="17">Israels folk er som et plantet oliventre, der noen av grenene har blitt brukket av. Du som ikke er jøde, er som grenen fra et vilt oliventre. Du har blitt podet inn på den ekte stammen i stedet for de grenene som var brukket av. Derfor får du nå også del i sevjen som stiger opp fra roten av treet.</verse>
				<verse number="18">Men for all del, ikke begynn å skryte over at du har blitt plassert der i stedet for grenene som ble brukket av. Husk på at du bare er en gren som er podet inn. Det er roten som holder deg oppe og ikke tvert om.</verse>
				<verse number="19">Nå tenker kanskje noen som så: ”Men disse grenene ble jo brukket av for å gi plass til meg.”</verse>
				<verse number="20">Det er sant. Men glem ikke at de ble brukket av fordi de ikke trodde på det Gud sa. Du har fått plassen fordi du tror på Guds budskap! Vær ikke hovmodig, men ta deg i vare!</verse>
				<verse number="21">Dersom Gud til og med straffer de ekte grenene, da vil han også straffe deg.</verse>
				<verse number="22">Legg merke til at Gud er både god og streng samtidig. Han er streng mot dem som synder mot ham, men han er god mot deg så lenge du innser at det er hans godhet som frelser deg. I motsatt tilfelle vil han skjære bort deg også.</verse>
				<verse number="23">Dersom en jøde begynner tro på Guds budskap om frelse, da kommer Gud til å pode ham tilbake på treet. Det har han makt til å gjøre.</verse>
				<verse number="24">Dersom Gud var villig å ta imot dere, som er grenene fra et vilt oliventre, og mot naturens orden pode dere inn i et plantet oliventre, hvor mye lettere er det ikke da for ham å pode inn de ekte grenene igjen.</verse>
				<verse number="25">Kjære søsken, jeg vil at dere skal kjenne til denne sannhet som Gud først nå har avslørt, slik at dere ikke blir innbilske og tror at dere selv er best i alt. Noen av jødene nekter å tro, og slik kommer det til å være til alle som ikke er jøder, har fått mulighet til å komme til Kristus.</verse>
				<verse number="26">Senere skal hele Israels folk bli frelst. Det står i Skriften: ”Redningsmannen skal komme fra Jerusalem. Han skal ta bort all ondskap fra Israels folk.</verse>
				<verse number="27">Og jeg inngår en pakt der jeg lover å ta bort syndene deres.”</verse>
				<verse number="28">Vi kan se på jødene på to forskjellige måter: De er Guds fiender, etter som de nekter å ta imot Guds budskap om frelse. Takket være dette ble dere frelst. Samtidig er jødene Guds utvalgte og elskede folk, takket være de løftene forfedrene fikk av Gud.</verse>
				<verse number="29">Dersom Gud gir oss noe godt eller innbyr oss til å være hans, da angrer han seg aldri og trekker innbydelsen tilbake.</verse>
				<verse number="30">Før var det dere som var opprørske mot Gud, men da jødene nektet å ta imot den nåde Gud ville vise, ga han den i stedet til dere.</verse>
				<verse number="31">Nå er det jødene som er opprørske mot Gud, men Gud kan vise nåde også mot dem, etter som han allerede har vist dere sin nåde.</verse>
				<verse number="32">Gud lot alle mennesker bli fanget i sin egen opprørske innstilling for at han kunne vise nåde mot alle.</verse>
				<verse number="33">Hvilken fantastisk Gud vi har! Han vet alt, kan alt og eier alt! Hvem kan fatte og forstå hans beslutning og plan?</verse>
				<verse number="34">Som det står i Skriften: ”Hvem kjenner til hvordan Herren tenker? Hvem vet nok til å gi ham råd?</verse>
				<verse number="35">Hvem kan gi noe til Gud, slik at han blir tvunget til å betale tilbake? ”</verse>
				<verse number="36">Alt kommer jo fra Gud. Alt er skapt av ham og finnes til for å ære ham. Æren er for evig hans. Ja, dette er sant!</verse>
			</chapter>
			<chapter number="12">
				<verse number="1">Etter som Gud har vist oss så stor nåde, oppfordrer jeg dere nå, kjære søsken, til å tjene Gud av hele hjertet. Bruk deres kropper på en slikt måte at dere blir et levende offer til Gud som gleder ham.</verse>
				<verse number="2">Følg ikke verdens tenkemåte, men la Gud forandre deres måte å tenke på, slik at dere blir som nye mennesker. Da skal dere forstå det Gud vil: Hva som er rett, hva som gleder ham og hva som er fullkomment godt i hans øyne.</verse>
				<verse number="3">Med stor kraft i oppdraget som Gud i sin godhet har gitt meg, vil jeg advare dere mot å ha for høye tanker om dere selv. Bruk litt sunn selvkritikk når dere vurderte deres egen verdi. Tenk på at verdien ligger i hvor mye tro dere har, og troen har dere fått fra Gud.</verse>
				<verse number="4">La meg bruke et bilde: Det finnes mange lemmer på kroppen. De forskjellige kroppsdelene er alle verdifulle, etter som hvert lem har sin spesielle funksjon.</verse>
				<verse number="5">På samme måten er det med oss som lever i Kristus. Sammen utgjør vi en felles kropp, selv om vi også er mange. De forskjellige lemmene er til for å hjelpe hverandre.</verse>
				<verse number="6">Gud har i sin godhet gitt hver og en av oss sine evner for å utføre definerte oppgaver. Dersom Gud har gitt deg evner til å holde fram forskjellige budskap fra ham, da skal du gjøre det når troen overbeviser deg om at du har fått et budskap.</verse>
				<verse number="7">Dersom du har fått evner til å hjelpe andre, da skal du hjelpe dem det gjelder, av hele ditt hjerte. Dersom du har fått evner til å undervise, da skal du undervise slik Gud vil.</verse>
				<verse number="8">Dersom du har fått evner til å oppmuntre andre, da skal du virkelig gjøre det. Dersom du har fått evner til å gi av dine midler til den som trenger støtte, da skal du gjøre det med et sjenerøst hjerte. Dersom du har fått evner til å lede andre, da ta din lederoppgave på største alvor. Dersom du har fått evner til å vise medfølelse med andre, da gjør dette med glede.</verse>
				<verse number="9">Vis hverandre ekte kjærlighet. Avsky alle onde handlinger, og gjør det som er godt.</verse>
				<verse number="10">Ja, elsk hverandre slik som søsken bør og skal gjøre. Gjør alt for å vise hvor mye dere setter pris på og respekterer hverandre.</verse>
				<verse number="11">Vær ikke late og sløve når det gjelder å tjene Herren Jesus, men arbeid for ham med stor iver.</verse>
				<verse number="12">Vær glade over håpet om at dere til slutt skal bli frelst for evig. Vær utholdende når dere må lide, og be mye og lenge.</verse>
				<verse number="13">Hjelp de kristne som lider nød med alt de trenger, og hold et gjestfritt og åpent hjem.</verse>
				<verse number="14">Dersom dere blir forfulgt, ikke be at Gud skal straffe dem som forfølger dere, men be om at han må gi alt godt også til dem.</verse>
				<verse number="15">Når andre er lykkelige, da gled dere på deres vegne. Dersom noen er ulykkelige, da ta del i sorgen.</verse>
				<verse number="16">Behandle alle likt! Ikke se på dere selv som så fint folk at dere ikke kan ha omgang med slike som andre mennesker ser ned på. Tro ikke at dere vet alt!</verse>
				<verse number="17">Hevn dere ikke på den som gjør noe ondt mot dere. Forsøk i stedet å gjøre godt mot alle mennesker.</verse>
				<verse number="18">Gjør det dere kan for å leve i fred og fordragelighet med alle.</verse>
				<verse number="19">Det er ikke dere som skal måle ut straffen, kjære søsken. Overlat det til Gud, han som en dag skal dømme alle. Det står i Skriften: ”Hevnen er min, og jeg skal straffe dem som fortjener det, sier Herren.”</verse>
				<verse number="20">Nei, i stedet for å hevne dere, skal dere gjøre som det står i Skriften: ”Dersom din fiende er sulten, da gi ham noe å spise. Og om han er tørst, da gi ham noe å drikke. Ved å gjøre godt, vil din fiende bli skamfull over det han har gjort mot deg.”</verse>
				<verse number="21">La ikke det onde styre livet ditt, men du kan beseire det onde ved å gjøre det som er godt.</verse>
			</chapter>
			<chapter number="13">
				<verse number="1">Vær lojale mot myndighetene som styrer i landet, for de er innsatt av Gud. All myndighet har fått sin makt av Gud.</verse>
				<verse number="2">Den som nekter å være lydig mot landets lover, nekter derfor å være lydige mot Gud og kommer til å bli straffet.</verse>
				<verse number="3">Myndighetene er jo ikke noen trussel mot den som gjør godt, men mot den som gjør ondt. Dersom dere vil slippe å være redd for myndighetene, skal dere gjøre det som er godt. Kanskje du da til og med får ros og ære av dem som bestemmer.</verse>
				<verse number="4">Myndighetene er innsatt av Gud for å hjelpe oss. Dersom du gjør det som er ondt, bør du naturligvis være redd, for da kommer myndighetene til å straffe deg. Det er for å straffe de onde Gud har bestemt at det skal finnes myndigheter til.</verse>
				<verse number="5">Du skal altså være lojal mot landets myndigheter av to grunner: Dels for at du ikke skal bli straffet, og dels for at du skal ha en ren samvittighet.</verse>
				<verse number="6">Det er derfor dere betaler skatt, for at myndighetene kan utføre det arbeid som inngår i Guds plan.</verse>
				<verse number="7">Betal det dere er skyldige, både skatter og andre avgifter, og vis respekt for alle.</verse>
				<verse number="8">Ja, pass på at dere betaler alt dere er skyldige. Men et punkt blir dere aldri ferdige med. Det gjelder forpliktelsen til å elske hverandre. Den som elsker sine medmennesker, oppfyller kravet i Moseloven.</verse>
				<verse number="9">Budene som er skrevet ned er: ”Du skal ikke være utro i ekteskapet. Du skal ikke drepe. Du skal ikke stjele. Du skal ikke begjære.” Alle andre bud kan sammenfattes i dette ene: ”Du skal elske dine medmennesker som deg selv.”</verse>
				<verse number="10">Den som elsker sine medmennesker, gjør ingen noe ondt. Det er derfor kjærligheten oppfyller de kravene Gud setter i loven.</verse>
				<verse number="11">En annen grunn til å leve slik Gud vil, er at den tiden vi har, er begrenset. Våkn opp, for vår endelige frelse er nærmere nå enn da vi begynte å tro.</verse>
				<verse number="12">Natten er snart slutt. Dagen da Gud skal frelse oss for evig, nærmer seg. Lev ikke i åndelig mørke, men kast av dere alle onde handlinger som om de var skitne klær. Ta i stedet på dere en rustning som består av gode gjerninger som passer for dem som lever i lyset.</verse>
				<verse number="13">Pass på at livet tåler dagslyset. Ikke delta i ville fester, drikk dere ikke fulle, lev ikke i seksuell løssluppenhet og umoral, vær ikke i konflikt med andre mennesker og vær ikke misunnelige.</verse>
				<verse number="14">Nei, ta på dere nye rene klær som passer sammen med Herren Jesus Kristus. Pass på at dere ikke blir så opptatt med til å tilfredsstille de menneskelige behovene at dere blir fristet til å gjøre det som er ondt.</verse>
			</chapter>
			<chapter number="14">
				<verse number="1">Aksepter alle som vil dele fellesskapet med dere, også de som er svake i troen. Ikke driv å diskutere de minste ting. Tving ikke noen til å gjøre det de anser for å være galt ut fra sine forutsetninger.</verse>
				<verse number="2">Troen er kanskje hos noen så sterk at de mener det er greit å spise hvilken som helst mat, mens hos andre er troen så svak at de bare våger å spise grønsaker.</verse>
				<verse number="3">Da skal den som drister seg til å spise alt, ikke dømme den som ikke våger. Og den som bare spiser utvalgt mat, skal ikke dømme den som spiser alt. Gud har jo akseptert begge parter!</verse>
				<verse number="4">Hvilken rett har du til å dømme dem som tjener Herren Jesus? De står bare ansvarlige for ham. Da må det være Gud som underviser i spørsmålet om de handler rett eller galt. Herren skal hjelpe alle til å gjøre det som er rett.</verse>
				<verse number="5">På samme måten sier noen at spesielle dager er mer betydningsfulle enn andre, mens andre mener at alle dagene er like. Her må hver og en følge sin egen samvittighet.</verse>
				<verse number="6">Den som gjør forskjell på ulike dager, gjør det altså for Herren Jesus skyld. Og den som spiser hva som helst av mat, gjør det for å ære Herren. Han takker jo Gud for maten. Den som avstår fra enkelte matretter, gjør det også for å ære Herren. Han takker jo Gud for maten!</verse>
				<verse number="7">Vi lever altså ikke for vår egen skyld, og når vi dør, angår ikke det bare oss selv.</verse>
				<verse number="8">Nei, mens vi lever, vil vi ære Herren Jesus, og når vi dør, da vil vi også ære Herren Jesus. Enten vi lever eller dør, tilhører vi Herren.</verse>
				<verse number="9">Kristus døde, og ble levende på nytt, nettopp for at han skulle være Herre over både levende og døde.</verse>
				<verse number="10">Hvorfor dømmer du da dine troende søsken og ser ned på dem? Husk på at hver og en av oss en dag skal stå for Guds domstol.</verse>
				<verse number="11">Det står i Skriften: ”Så sant jeg lever, sier Herren, skal alle mennesker falle på kne for meg, og alle skal bekjenne at jeg er Gud.”</verse>
				<verse number="12">Altså skal hver og en stå til rette for sine egne handlinger ovenfor Gud.</verse>
				<verse number="13">Slutt derfor med å dømme hverandre. Si i stedet til dere selv: ”Vi skal aldri mer gjøre noe som kan få en troende bror eller søster til å synde.”</verse>
				<verse number="14">Selv er jeg helt overbevist om at det jeg spiser, aldri kan gjøre meg uverdig for Gud, etter som jeg lever i fellesskap med Jesus Kristus. Den som sier at det er forbudt å spise en viss type mat, han gjør opprør mot Gud dersom han spiser det likevel. Ut fra det blir det galt for ham å spise.</verse>
				<verse number="15">Dersom du altså støter troen hos din bror eller søster ved den maten du spiser, da elsker du ikke lenger dine medmennesker. La ikke det du spiser, bli årsak til at noen som Kristus har gått i døden for, går evig fortapt.</verse>
				<verse number="16">Dersom dere gjør det, kommer folk til å snakke nedsettende om det dere er overbevist om er rett.</verse>
				<verse number="17">Å tilhøre Guds eget folk handler jo ikke om hva vi spiser eller drikker, men om at Guds Hellige Ånd skal fylle oss med sin godhet, slik at vi kan leve i fred og glede med hverandre.</verse>
				<verse number="18">Dersom du tjener Kristus med denne innstillingen, gleder du Gud og blir satt pris på av andre mennesker.</verse>
				<verse number="19">Vi må altså gjøre flid for å skape fred og hjelpe andre til å få en sterkere tro.</verse>
				<verse number="20">Riv ikke ned det som Gud har bygget opp, bare for matens skyld! Det er tillatt å spise hva som helst, men den som sier at det er galt, vil synde mot Gud dersom han spiser.</verse>
				<verse number="21">Avstå derfor heller fra å spise kjøtt og drikke vin eller gjøre andre ting som kan få din troene bror eller søster til å synde.</verse>
				<verse number="22">Det du selv mener om alt dette, får være en sak mellom Gud og deg. Lykkelig er den som kan følge sin overbevisning og spise hva som helst.</verse>
				<verse number="23">Men den som tviler på det som er rett og likevel spiser, han kommer å bli dømt av Gud, etter som han handler mot sin egen tro. Alt det vi gjør uten å være overbevist om at det er rett, er synd!</verse>
			</chapter>
			<chapter number="15">
				<verse number="1">Vi som har en sterk tro er skyldige til å hjelpe de svake med problemene, og kan ikke bare tenke på oss selv.</verse>
				<verse number="2">Hver og en av oss må hele tiden gjøre det som er best for andre. Pass på at troen blir sterkere og sterkere.</verse>
				<verse number="3">Kristus tenkte ikke på seg selv, men på andre. Det står i Skriften: ”Hån og spott som blir rettet mot deg, har falt på meg.”</verse>
				<verse number="4">Alle budskap fra Gud som finnes i Skriften, står skrevet for å undervise. De er til for å oppmuntre oss, slik at vi uten å bli trette kan holde fast ved håpet om at vi til slutt skal bli frelst for evig.</verse>
				<verse number="5">Jeg ber at Gud, som oppmuntrer og gir varig utholdenhet, skal hjelpe dere til å leve i fullkommen harmoni med hverandre, og at Jesus Kristus vil bli idealet for dere.</verse>
				<verse number="6">Da kan dere alle sammen hylle Gud, han som er Far til vår Herre Jesus Kristus.</verse>
				<verse number="7">Aksepter derfor hverandre på samme måten som Kristus har akseptert dere. Da blir Gud æret.</verse>
				<verse number="8">La meg forklare hvordan vi sammen kan hylle Gud: Kristus kom for å hjelpe jødene og vise at Gud holder løftene han ga til forfedrene deres.</verse>
				<verse number="9">Han kom også for at alle andre folk skulle kunne hylle Gud for den nåde han også har vist mot dem. Slik står det i Skriften: ”Derfor skal jeg hylle deg blant folkene, og synge til din ære.”</verse>
				<verse number="10">Det står også: ”Gled dere, alle dere jordens folk, sammen med hans folk.”</verse>
				<verse number="11">På et tredje stedet i Skriften står det: ”Hyll Herren, alle folk! Syng til hans ære, alle jordens folk!”</verse>
				<verse number="12">Profeten Jesaja skriver også: ”Han som arver kong Davids trone, skal komme, og han skal herske over alle folk. Alle skal håpe på ham.”</verse>
				<verse number="13">Derfor ber jeg at Gud, han som har gitt oss dette håpet, vil fylle dere med glede og fred i troen på ham. Ja, jeg ber at Guds Hellige Ånds kraft vil gjøre troen og håpet sterkere og sterkere.</verse>
				<verse number="14">Selv er jeg overbevist om, kjære søsken, at Gud har fylt dere med godhet mot andre mennesker. Dere vet allerede så mye om disse tingene at dere nå kan undervise hverandre.</verse>
				<verse number="17">Takket være mitt fellesskap med Jesus Kristus kan jeg være stolt over oppdraget Gud har gitt meg.</verse>
				<verse number="18">Noe ut over det som Kristus har utført gjennom meg, våger jeg ikke å snakke om. Det er han som har fått folkene som ikke er jøder, til å bli lydig mot Gud gjennom mine ord og handlinger.</verse>
				<verse number="19">Kraften i de tegnene og miraklene jeg har fått utføre ved hjelp av Guds Ånd har styrket budskapet. På denne måten har jeg spredd det glade budskapet om Kristus, først i Jerusalem og seinere over alt, helt til Illyria.</verse>
				<verse number="20">Hele tiden har min målsetting vært å spre det glade budskapet på steder der de aldri før har hørt snakk om Kristus. Dette har gått foran det å fortsette arbeidet i menigheter som andre hadde startet.</verse>
				<verse number="21">Jeg har fulgt rådet som står i Skriften: ”De som ikke har fått budskapet om ham, skal se, og de som ikke har hørt, skal forstå.”</verse>
				<verse number="22">Det er på grunn av denne prioriteringen jeg har blitt hindret så lenge i å reise til dere.</verse>
				<verse number="23">Nå er jeg endelig ferdig med mitt arbeid i dette området. Etter mange år med ventetid kan jeg komme til dere.</verse>
				<verse number="24">Jeg planlegger nemlig å reise til Spania, og på veien dit tenker jeg å stanse i Roma. Etter at jeg har fått vært sammen med dere en kort tid, håper jeg at dere hjelper meg med det jeg trenger for min videre reise?</verse>
				<verse number="25">Først må jeg reise til Jerusalem for å hjelpe de troende der.</verse>
				<verse number="26">Menighetene i Makedonia og Akaia har nemlig gjort en frivillig innsamling til dem som er fattige blant de troende i Jerusalem.</verse>
				<verse number="27">De var glade for å kunne gjøre dette, etter som de står i takknemlighetsgjeld til jødene. De folkene som ikke er jøder, har jo fått del i de åndelige godene som Gud har gitt jødene. Derfor er det også bare rett og rimelig at de folkene som ikke er jøder, deler av sine materielle goder med jødene.</verse>
				<verse number="28">Så snart jeg har avsluttet dette oppdraget og har overlevert gaven, planlegger jeg å reise til Spania. På veien dit vil jeg hilse på dere.</verse>
				<verse number="29">Jeg vet at når jeg kommer til dere, skal jeg få være med og gi av alt det gode som Kristus har i beredskap for dere.</verse>
				<verse number="30">Inntil da vil jeg be dere om en ting, kjære søsken: Hjelp meg i min kamp ved å be til Gud for meg, slik at vår Herre Jesus Kristus kan bli æret. Jeg vet jo hvilken kjærlighet Guds Ånd har gitt dere.</verse>
				<verse number="31">Be at Gud redder meg fra den type personer i Judea som nekter å tro på Kristus. Be også om at de troende i Jerusalem må bli glade over den hjelpen jeg har med meg.</verse>
				<verse number="32">Da kan jeg, dersom Gud vil, få besøke dere, og gjennom det bli oppmuntret og samle nye krefter.</verse>
				<verse number="33">Jeg ber om at Gud, han som gir fred, vil være med dere alle. Ja, det er min bønn!</verse>
			</chapter>
			<chapter number="16">
				<verse number="3">Hils til Priska og Akvilas, som sammen med meg sprer budskapet om Jesus Kristus.</verse>
				<verse number="4">De har til og med risikert livet for min skyld. Det er ikke bare jeg som er takknemlig for disse to. Det gjelder også alle menighetene som ikke består av jøder.</verse>
				<verse number="5">Hils også menigheten som møtes i hjemmet deres. Hils min gode venn Epainetos, som var den første til å tro på Kristus i provinsen Asia.</verse>
				<verse number="6">Hils også Maria, som har arbeidet så hardt for å hjelpe dere.</verse>
				<verse number="7">Hils Andronikos og Junias, som begge er jøder og har sittet i fengsel sammen med meg. De er disipler til Kristus, og er satt stor pris på av alle, og de begynte å tro på Kristus før meg.</verse>
				<verse number="8">Hils min kjære venn Ampliatus, som deler mitt fellesskap med Herren Jesus.</verse>
				<verse number="9">Hils Urbanus, som sammen med meg tjener Kristus, og min kjære venn Stakys.</verse>
				<verse number="10">Hils Apelles, som har fått gå gjennom så mye for Kristus. Hils også dem som bor og arbeider i Aristobolus sitt hjem.</verse>
				<verse number="11">Hils Herodion, som er jøde, slik som jeg. Hils alle dem som bor og arbeider i hjemmet til Narkissos og lever i fellesskap med Herren Jesus.</verse>
				<verse number="12">Hils Tryfena og Tryfosa, som arbeider i tjenesten for Herren, og den kjære Persis, som har stått så hardt på for å tjene Herren.</verse>
				<verse number="13">Hils Rufus, som takket ja til å bli Herrens utvalgte, og mor hans, som er som en mor også for meg.</verse>
				<verse number="14">Hils Asynkritos, Flegon, Hermes, Patrobas, Hermas og de troende søsken som er sammen med dem.</verse>
				<verse number="15">Hils Filologos, Julia, Nerevs og søsteren hans, Olympas og alle de andre troende som er sammen med dem.</verse>
				<verse number="16">Gi hverandre et velkomstkyss som troende. Alle menighetene her hilser til dere.</verse>
				<verse number="17">Til slutt, kjære søsken, vil jeg oppfordre dere: Pass dere for dem som blir årsak til splittelse og får mennesker til å forlate troen på Kristus ved å undervise om det som strider mot troen dere har fått lære å kjenne. Hold dere borte fra disse personene!</verse>
				<verse number="18">Denne type mennesker tjener ikke vår Herre Kristus, men er bare interessert i det de kan mette sin egen mage med. Med fine ord og talemåter bedrar de lettlurte tilhørere.</verse>
				<verse number="19">Det er en kjent sak at dere holder fast ved troen på Herren, og det gjør meg glad. Jeg ønsker at dere skal være oppfinnsomme når det gjelder å gjøre godt, og totalt uerfarne når det gjelder å gjøre ondt.</verse>
				<verse number="20">Jeg ber om at Gud, han som gir fred, snart skal la dere beseire Satan. Videre ber jeg om at alt godt og at vår Herre Jesu Kristi kjærlighet, vil være med dere alle.</verse>
				<verse number="21">Min medarbeider Timoteus hilser til dere. Det samme gjør også mine jødiske venner Lukius, Jason og Sosipater.</verse>
				<verse number="22">Også jeg, Tertius, som har skrevet ned dette brevet for Paulus, hilser til dere som deler fellesskapet med Herren Jesus.</verse>
				<verse number="23">Gaius hilser til dere. Det er i hjemmet hans jeg bor. Der møter også hele menigheten hverandre. Erastus, som er regnskapsfører her i byen, hilser til dere. Det gjør også Kvartus, som er en av de andre troende her.</verse>
			</chapter>
		</book>
		<book number="46">
			<chapter number="1">
				<verse number="1">Hilsen fra Paulus, som ved Guds vilje er valgt ut for å være utsending for Jesus Kristus. Min medarbeider Sostenes sender også sin hilsen.</verse>
				<verse number="2">Til Guds menighet i Korint, til dere som tilhører Gud på grunn av det som Jesus Kristus har gjort for oss. Til dere som har tatt imot tilbudet om å være Guds folk, sammen med alle dem utover jorden som tilber vår Herre Jesus Kristus, han som er både deres og vår Herre.</verse>
				<verse number="3">Jeg ber at Gud, vår Far, og Herren Jesus Kristus vil vise dere godhet og fylle dere med fred.</verse>
				<verse number="4">Jeg takker alltid Gud for at han har gitt dere alt godt på grunn av fellesskapet med Jesus Kristus.</verse>
				<verse number="5">Takket være Kristus har Gud utrustet dere med alt det dere trenger i menigheten. Dere er dyktige til å tale og kjenner godt budskapet hans.</verse>
				<verse number="6">Det viser at dere har en fast tro på det vi fortalte dere om Kristus.</verse>
				<verse number="7">Derfor har Gud gitt dere alle de forskjellige evner som menigheten trenger mens dere venter på at vår Herre Jesus Kristus igjen skal vise seg på jorden.</verse>
				<verse number="8">Gud vil hjelpe dere til å holde fast på troen helt til slutten, slik at dere er uten skyld den dagen vår Herre Jesus Kristus kommer igjen.</verse>
				<verse number="9">Gud har innbudt dere til å leve evig sammen med hans Sønn Jesus Kristus, vår Herre. Han holder alltid sitt ord.</verse>
				<verse number="10">Nå oppfordrer jeg dere, kjære søsken, at dere for vår Herre Jesu Kristi skyld, lever i harmoni med hverandre, slik at menigheten ikke blir splittet. Vær enige i måten dere tenker på, og strev mot det samme målet.</verse>
				<verse number="11">Dessverre har jeg hørt fra dem som bor i hjemmet til Kloes, at dere har begynt å krangle og splitte dere opp i forskjellige grupper, kjære søsken.</verse>
				<verse number="12">En del av dere sier: ”Jeg følger Paulus”. Andre sier: ”Jeg følger Apollos”, eller ”Jeg følger Peter”, eller ”Jeg følger Kristus”.</verse>
				<verse number="13">Hva er dette for dumt prat? Kristus kan vel ikke bli delt opp i smågrupper? Det var vel ikke jeg, Paulus, som ble spikret fast på et kors for deres skyld? Og dere ble vel ikke døpt til fellesskap med meg?</verse>
				<verse number="14">Nei, når jeg hører slike meldinger som dette, er jeg takknemlig for at jeg ikke har døpt noen andre enn Krispus og Gaius i menigheten deres.</verse>
				<verse number="15">Eller kanskje noen begynner si at de har blitt døpt til fellesskap med Paulus?</verse>
				<verse number="16">Jo, jeg har forresten døpt flere, Stefanas, og familien hans. Noen andre kan jeg ikke huske at jeg har døpt.</verse>
				<verse number="17">Kristus sendte meg ikke i første hånd ut for å døpe, men for å spre det glade budskapet om ham. Mens jeg gjør dette, forsøker jeg ikke å overtale noen ved bruk av menneskelig visdom og strategisk uttenkte formuleringer. Nei, det ville stjele oppmerksomheten fra budskapet om at Kristus døde på korset for vår skyld.</verse>
				<verse number="18">Dette budskapet om at Kristus døde på korset for oss, høres ut som rent tøv for dem som nekter å tro på det, og derfor går evig fortapt. Vi som tror på budskapet, vet at det er gjennom korset Gud viser sin kraft til frelse.</verse>
				<verse number="19">Gud sier i Skriften: ”Jeg vil gjøre slutt på visdommen hos de vise, og forstanden hos de forstandige vil ikke føre til noe som helst.”</verse>
				<verse number="20">Hva hender med all verdens vise og lærde mennesker? Hva hender med filosofene og de store tenkerne? Jo, Gud har vist at deres visdom ikke er noe annet enn rent nonsens.</verse>
				<verse number="21">Menneskene så at det var Gud som i sin visdom hadde skapt den verden de levde i, men de brukte ikke sin visdom til å lære Gud å kjenne, slik at de kunne bli frelst. Derfor bestemte Gud at menneskene i stedet skulle bli frelst ved å tro på de uforståelige tesene vi forteller.</verse>
				<verse number="22">Problemet er at jødene ikke vil tro dersom de ikke får se mirakler, og at grekerne bare hører på menneskelig visdom.</verse>
				<verse number="23">Men vi sprer budskapet om denne Kristus som jødene ventet på. Han som døde på et kors, noe som jødene ikke kan akseptere, og som for grekerne høres ut som rent nonsens.</verse>
				<verse number="24">Men de som takker ja til Guds innbydelse om å tilhøre ham, enten de er jøder eller ikke, de forstår at Gud viste sin kraft og visdom da han lot Kristus dø i vårt sted.</verse>
				<verse number="25">Det som virker å være uforståelige teser om Gud, er klokere enn all menneskelig visdom. Det som virker å være svakhet hos Gud, er sterkere enn all menneskelig styrke.</verse>
				<verse number="26">Tenk på hvordan det var da dere selv ble innbudt av Gud for å tilhøre ham, kjære søsken. Det var ikke mange av dere som ble regnet som vise og lærde, hadde innflytelse i samfunnet, eller kom fra en fin familie.</verse>
				<verse number="27">Nei, de som takker ja for å tilhøre Gud, er ofte slike som blir ansett for å være ubetydelige her i verden. En dag skal de vise og lærde stå skamfull for Gud. De som takker ja for å tilhøre Gud, er ofte slike som mangler innflytelse i samfunnet. Rollene blir byttet, og de mektige skal stå skamfull for Gud.</verse>
				<verse number="28">Ja, nettopp de menneskene som resten av verden ser ned på, de som har lav status og ikke blir ansett å være verd noe, de takker ja til Guds innbydelse og får tilhøre ham. På denne måten ville Gud vise dem som trodde de var noe ekstra, at statusen deres ikke hadde noen verdi for ham.</verse>
				<verse number="29">Ingen skal kunne skryte av seg selv overfor Gud.</verse>
				<verse number="30">Heller ikke dere som har takket ja til Guds innbydelse, kan skryte over dere selv, for det er Gud som har gjort det slik at dere kan leve sammen med Jesus Kristus. Gud har gjort synlig sin visdom gjennom å la Kristus kjøpe oss fri fra vårt slaveri under synden, slik at vi nå er skyldfri innfor Gud og kan leve fullt og helt for ham.</verse>
				<verse number="31">Derfor står det i Skriften: ”Den som vil skryte, han skal skryte over det som Herren har gjort.”</verse>
			</chapter>
			<chapter number="2">
				<verse number="1">Da jeg første gangen kom til dere, kjære søsken, forsøkte jeg ikke å overtale dere ved hjelp av godt uttenkte formuleringer og overbevisende argumentasjon når jeg fortalte Guds budskap.</verse>
				<verse number="2">Nei, jeg hadde bestemt meg for bare å tale enkelt om Jesus Kristus, at han døde på korset for å ta straffen for våre synder på seg.</verse>
				<verse number="3">Jeg var svak, redd og nervøs da jeg sto foran dere.</verse>
				<verse number="4">Det var slett ikke metodene mine, mine naturlig talegaver eller mine menneskelige evner til å overtale som overbeviste dere. Nei, det var Guds Ånds kraft som overbeviste dere om at budskapet var sant.</verse>
				<verse number="5">Gud ville ikke at dere skulle tro på Jesus på grunn av naturlig talegaver, men på grunn av hans kraft.</verse>
				<verse number="6">Likevel når vi er blant mennesker som har en moden tro, da er også vår undervisning fylt av kunnskap. Denne kunnskapen har ikke noe med verdens kunnskap å gjøre. Den kommer ikke fra denne verdens onde makthavere, som Gud en dag vil la gå under.</verse>
				<verse number="9">Ja, denne herligheten, som i tråd med Guds kunnskap og plan skal bli vår, er det vi underviser om. Det står i Skriften: ”Det ikke noe øye har sett, ikke noe øre har hørt, det ingen mennesker kunne forestille seg, det har Gud forberedt til dem som elsker ham.”</verse>
				<verse number="10">Gud har ved sin Ånd vist oss alt dette som han har forberedt. Guds Ånd vet alt om Gud og kjenner til alle planene hans.</verse>
				<verse number="11">Guds Ånd er den eneste som virkelig kjenner til Guds innerste tanker, akkurat som bare Ånden hos mennesket kjenner til menneskets innerste tanker.</verse>
				<verse number="12">Vi blir ikke lenger drevet av den naturlige måten å tenke på, for vi har fått Guds egen Ånd, slik at vi kan kjenne til det Gud har gitt oss i sin godhet.</verse>
				<verse number="13">Når vi forteller om alt som Gud i tråd med sin plan har lovet oss, benytter vi oss ikke av menneskelige talegaver for å overtale noen. Nei, vi lar Guds Ånd styre oss når vi taler, etter som vi underviser om Guds tanker og taler til personer som selv har fått Guds Ånd.</verse>
				<verse number="14">De menneskene som ikke tilhører Jesus Kristus og ikke har fått Guds Ånd, nekter å høre etter på det som Guds Ånd forkynner. Det høres ut som rent nonsens for disse. De kan ikke forstå undervisningen, etter som det bare er ved hjelp av Guds Ånd de kan forstå.</verse>
				<verse number="15">Den som har Guds Ånd, kan forstå Guds plan. Andre derimot, forstår ikke det de troende snakker om.</verse>
				<verse number="16">Hvordan skulle de kunne forstå? Det står i Skriften: ”Hvem kjenner til hvordan Herren tenker? Hvem vet nok til å gi ham råd?” Men for oss har Guds Ånd gjort kjent hvordan Jesus Kristus tenker.</verse>
			</chapter>
			<chapter number="3">
				<verse number="1">Da jeg først begynte å undervise dere, kjære søsken, kunne jeg ikke tale til dere som til troende som virkelig har lært Gud å kjenne og blir drevet av hans Ånd. Nei, jeg måtte tale til dere som til mennesker som fortsatt blir drevet av sin menneskelige natur. Dere hadde begynt å tro på Kristus, men var i modenhet som nyfødte barn.</verse>
				<verse number="2">Derfor måtte jeg gi maten i form av melk og begynne med en grunnleggende undervisning. Fast føde klarte dere ikke å ta til dere. Ja, dere klarer ennå ikke å fordøye den mer grundige undervisningen.</verse>
				<verse number="3">Dere blir fortsatt styrt av den gamle naturen. Dersom dere er misunnelige på hverandre, krangler og splitter dere opp i grupper, da viser dere at dere fortsatt blir drevet av den gamle naturen og lever på samme vis som dem som ikke kjenner Gud?</verse>
				<verse number="4">Er det ikke den gamle naturen som får dere til å si: ”Jeg tilhører Paulus” eller ”Jeg tilhører Apollos”?</verse>
				<verse number="5">Hverken Apollos eller jeg er noe særlig. Gud har bare brukt oss for å hjelpe dere til å begynne å tro. Hver og en av oss har utført det oppdraget vi fikk fra Herren Jesus.</verse>
				<verse number="6">Jeg plantet Guds budskap i hjertene deres. Så kom Apollos og vannet med sin undervisning. Men det var Gud som fikk troen til å spire.</verse>
				<verse number="7">Hverken den som planter eller den som vanner, er avgjørende i denne sammenhengen. Den eneste som er viktig, er Gud, for det er bare han som kan få troen til å spire.</verse>
				<verse number="10">Gud ga meg den forrett å bli en erfaren byggmester. Ved å fortelle det glade budskapet om Jesus har jeg lagt selve fundamentet for dere. Senere bygger andre videre med sin undervisning. Hver og en som bygger en menighet, må tenke på hvordan han bygger.</verse>
				<verse number="11">Han kan aldri legge et nytt fundament. Grunnvollen for menigheten er og blir Jesus Kristus selv.</verse>
				<verse number="12">Derimot kan han undervise på ulike måter om den grunnvollen som allerede er lagt. Billedlig talt bygger vi på denne grunnvollen med gull, sølv og edelsteiner, eller med tre, gress og halm.</verse>
				<verse number="13">Når Jesus kommer igjen for å dømme alle, vil det vise seg om byggmesteren brukte rett materiale. Om vi fortsatt bruker vår billedlige tale, vil Jesus la ilden teste om undervisningen hadde varig verdi eller ikke.</verse>
				<verse number="14">Den byggmester som bygget med et materiale som består testen gjennom ild, skal få lønn for arbeidet sitt.</verse>
				<verse number="15">Dersom han har bygget med materialer som ikke tåler ilden, blir han uten lønn. Selv skal han bli frelst, men hele livsverket hans går opp i røyk.</verse>
				<verse number="16">Forstår dere ikke at dere til sammen, billedlig talt, utgjør Guds tempel, etter som Guds Ånd bor i dere?</verse>
				<verse number="17">Dersom noen ødelegger Guds tempel, skal Gud straffe ham. Guds hus er jo hellig, etter som det tilhører ham. Dere er hans tempel.</verse>
				<verse number="18">Ikke bedra dere selv. Den som er vis og klok på denne verdens måter, må endre sin visdom dersom han skal kunne forstå Guds visdom.</verse>
				<verse number="19">Denne verdens visdom er jo bare nonsens for Gud. Det står i Skriften: ”Han lar de kloke vikle seg inn i sine egne utspekulerte tanker”,</verse>
				<verse number="20">og: ”Herren vet hvordan menneskene tenker. Han vet at de mangler forstand.”</verse>
			</chapter>
			<chapter number="4">
				<verse number="1">Dere skal altså se på oss som tjenere for Jesus Kristus. Vi er forvaltere som har fått i oppdrag å fortelle om Guds plan, den som til nå har vært hemmelig for menneskene.</verse>
				<verse number="2">Den viktigste egenskapen hos en forvaltere er at han er ærlig og ikke forspiller sin herres rikdom.</verse>
				<verse number="3">Om jeg har vært trofast i oppdraget mitt eller ikke, kan verken dere eller noen andre vurdere. Nei, jeg våger ikke en gang å stole på min eget dømmekraft.</verse>
				<verse number="4">Min samvittighet er ren, men det betyr jo ikke at jeg har gjort alt rett. Den eneste som kan avgjøre hvordan jeg har maktet oppdraget mitt, er Herren Jesus selv.</verse>
				<verse number="5">Dra derfor ingen forhastede konklusjoner om mennesker. Vent til Herren Jesus kommer igjen for å dømme alle. Han skal trekke alt fram i lyset og vurdere de innerste tanker hos hvert menneske. På den dagen vil Gud gi hver og en den ros og ære han fortjener.</verse>
				<verse number="6">Bilde om tjenere og forvaltere som jeg har brukt på meg selv og Apollos, viser at dere ikke skal skryte av enkelte personer, mens dere nedvurderer andre. Nei, følg oppfordringen: ”hold dere til Skriften” da skal dere forstå.</verse>
				<verse number="7">Finnes det noe som gjør dere bedre enn andre? Alt det gode dere har fått fra Gud, var ikke det en fri gave? Hvorfor skryter dere da og er overlegne, akkurat som om det kom fra dere selv?</verse>
				<verse number="8">Når dere skryter slik, får jeg følelsen av at dere er mette og forsynt til tross for at dere er underernært på sunn undervisning. Dere framstiller dere som rike og synes å ha blitt konge på haugen uten oss. Ja, jeg ønsker at dere allerede var konger, slik at vi kunne regjere sammen med dere.</verse>
				<verse number="9">Men nå virker det i stedet som om Gud har gitt oss som er utsendingene for Jesus, den laveste statusen av alle. Vi er som fanger under dødsdom som blir vist fram for å bli henrettet med hele verden på tilskuerplass, ja, både for mennesker og engler.</verse>
				<verse number="10">Vi er disipler og lever fullt og helt for Kristus. I folks øyne er vi dumme. Dere derimot er akkurat passe hengivne og forstandige. Vi mangler makt her i verden, men dere er mektige. Alle tenker godt om dere, men oss ler de av.</verse>
				<verse number="11">Vi går til og med sultne og tørste, mangler klær, blir mishandlet og har ingen fast bostedsadresse.</verse>
				<verse number="12">Vi arbeider hardt med våre egne hender for å forsørge oss. Når noen håner oss, ber vi om at Gud må gi dem som håner oss alt godt. Når vi blir forfulgt, finner vi oss i det uten å klage.</verse>
				<verse number="13">Når de snakker stygt om oss, svarer vi vennlig. Vi blir behandlet som skrot på verdens skraphaug, søppel som menneskene har kastet fra seg.</verse>
				<verse number="14">Jeg skriver ikke dette for å få dere til å gå skamfull omkring. Nei, jeg vil bare at dere skal kjenne til virkeligheten slik den er, etter som dere er mine kjære barn.</verse>
				<verse number="15">For selv om dere hadde et stort antall som underviste dere om Kristus, er det bare jeg som er deres åndelige far. Det var jeg som fikk anledningen til å fortelle det glade budskapet om Jesus Kristus til dere, slik at dere begynte å tro.</verse>
				<verse number="16">Etter som jeg er deres far, ber jeg dere nå ha meg som ideal.</verse>
				<verse number="17">Det er derfor jeg sender min trofaste medarbeider Timoteus til dere. Han er min elskede sønn, etter som jeg fikk hjelpe ham til tro på Herren Jesus. Han vil minne dere om grunnsetningene jeg har stilt opp for dem som tilhører Jesus Kristus, og som jeg underviser om i alle menighetene.</verse>
				<verse number="18">Det virker som enkelte av dere har blitt selvsikre, etter som de tror at jeg aldri mer vil komme tilbake til Korint.</verse>
				<verse number="19">Jeg vil komme til dere, og det ganske snart, om Herren vil. Da skal jeg finne ut om disse selvsikre typene virkelig er fylte av Guds kraft, eller om ordene deres bare er tomt skryt.</verse>
				<verse number="20">Dersom Gud får regjere i oss, blir vi fylte av hans kraft og snakker ikke i lange tirader med tomme ord.</verse>
				<verse number="21">Hva foretrekker dere selv, mine kjære barn? Skal jeg komme for å vise dere til rette, eller skal jeg komme for å vise dere ømhet og kjærlighet?</verse>
			</chapter>
			<chapter number="5">
				<verse number="1">Jeg må ta opp en annen sak med dere. Det blir påstått at det forekommer seksuelle utskeielser blant dere. Ja, til og med slik umoral som vi ikke en gang hører snakk om blant dem som ikke kjenner Gud. Dere har en mann i menigheten som har et forhold til sin fars kone.</verse>
				<verse number="2">Enda går dere rundt og er stolte! Dere burde heller sørge og skamme dere, og se til at denne mannen blir ekskludert fra fellesskapet?</verse>
				<verse number="3">Selv har jeg allerede bestemt hvilken straff han må få, og det til tross for at jeg ikke befinner meg hos dere. Selv om jeg er langt borte, følger jeg alltid med i det som skjer hos dere.</verse>
				<verse number="4">Gå fram på denne måten: Alle som tror på Herren Jesus, må samle seg. Da vil jeg i tankene mine være hos dere. Så skal dere i kraft av den autoritet som Herren Jesus har gitt oss,</verse>
				<verse number="5">ekskludere mannen fra fellesskapet. La Satan ta hånd om ham, slik at kroppen brytes ned. Da vil han kanskje vende seg bort fra synden, slik at Ånden i ham kan bli frelst den dagen vår Herre Jesus kommer igjen.</verse>
				<verse number="6">Nei, dere har virkelig ikke noe å skryte av. Forstår dere ikke at dersom denne personen får lov til å leve i synd, vil synden spre seg i hele menigheten? En liten klump gjær får hele deigen til å gjære.</verse>
				<verse number="7">Rens ut all gammel gjær, slik at dere på nytt blir en ren deig. Jesus Kristus, vårt påskelam, er slaktet for oss. Vi har blitt et brød som er bakt uten gjær.</verse>
				<verse number="8">La oss derfor feire høytid, renset for all gammel gjær, fra all ondskap og styggedom. Lev helt og fullt for Gud og hold dere til det sanne budskapet om Jesus. Ja, pass på at dere på nytt blir ett brød som er bakt uten gjær.</verse>
				<verse number="9">I mitt første brev skrev jeg til dere at dere må holde dere borte fra mennesker som lever i seksuell løssluppenhet.</verse>
				<verse number="10">Jeg mente naturligvis ikke at dere skal unngå alle mennesker her i verden som lever i seksuell umoral, alle som er egoistiske, snyter andre på penger eller tilber avgudene. Nei, da må dere jo forlate jorden for godt.</verse>
				<verse number="11">Det jeg mente i brevet mitt, var at dere ikke skal ha nær omgang med en troende som begynner å leve i seksuell løssluppenhet, blir egoistisk, tilber avguder, snakker nedsettende om sine medmennesker, drikker seg full eller snyter andre på penger. Slike mennesker skal dere ikke en gang spise sammen med.</verse>
			</chapter>
			<chapter number="6">
				<verse number="1">Jeg har for øvrig hørt at det finnes noen blant dere som trekker andre for domstolen når de blir uvenner. Hvordan kan dere komme på en slik idé å la personer som ikke følger Guds vilje, få avgjøre tvistene deres i stedet for å la troende dømme mellom dere?</verse>
				<verse number="2">Vet dere ikke at de som tilhører Gud, en dag skal dømme verden? Skulle dere ikke da selv kunne oppklare de mindre konfliktene blant dere?</verse>
				<verse number="3">Vet dere ikke at vi en dag skal dømme englene? Da må vi vel kunne ordne opp i de hverdagslige tvistene.</verse>
				<verse number="4">Nå drar dere altså i stedet hverandre for domstolen for småsaker, og lar utenforstående personer som dere egentlig ikke har tillit til, dømme mellom dere.</verse>
				<verse number="5">Dere burde være skamfull! Finnes det ingen i menigheten som er klok nok til å dømme mellom sine troende søsken?</verse>
				<verse number="6">Hadde dere det, slapp dere å leve i konflikt med hverandre midt blant de som ikke tror på Gud?</verse>
				<verse number="11">Enkelte av dere levde tidligere på denne måten, men nå er dere døpt og har blitt vasket rene fra syndene. Dere tilhører Gud og har blitt skyldfri innfor ham på grunn av det som Herren Jesus Kristus og vår Guds Ånd har gjort for dere.</verse>
				<verse number="12">En del av dere sier: ”Jeg er fri og kan gjøre som jeg vil.” Tenk på at ikke alt er bra for oss mennesker. Den som hevder at han er fri og kan gjøre som han vil, han tar en stor risiko for å bli slave under sine egne begjær.</verse>
				<verse number="13">Jeg kan være enige med disse menneskene når de sier: ”maten er til for magen og magen for maten”. Men husk på at Gud en dag skal gjøre slutt på både mat og mage. Derimot tar de fullstendig feil når de sier at det er tillatt å leve i seksuell løssluppenhet. Kroppen er ikke skapt for slikt. Den er til for å ære og tjene Herren Jesus, etter som han er Herre også over kroppene våre.</verse>
				<verse number="14">Kroppene våre skal ved Guds kraft bli vekket opp fra de døde en dag, akkurat som Herren Jesus ble vekket opp.</verse>
				<verse number="15">Dessuten er de troende kroppen til Kristus. Det betyr at den enkelte av oss utgjør de ulike lemmene i kroppen hans. Skal jeg da ta et lem av Kristus og forene det med en prostituert? Aldri i livet!</verse>
				<verse number="16">Dere vet vel at den som ligger med en prostituert, blir smeltet sammen med henne i en kroppslig enhet? Det står i Skriften: ”Når en mann blir forent med en kvinne, da blir de to til ett.”</verse>
				<verse number="17">Den som blir forent med Herren Jesus, smelter sammen til en åndelig enhet med ham.</verse>
				<verse number="18">Hold dere derfor borte fra all seksuell løssluppenhet. Andre synder skjer utenfor kroppen, men den som lar seg bruke til seksuell løssluppenhet, synder mot sin egen kropp.</verse>
				<verse number="19">Vet dere ikke at kroppen deres er et tempel for Guds Hellige Ånd som bor i dere, og som dere har fått av Gud? Kroppen tilhører altså ikke dere selv, men Gud.</verse>
				<verse number="20">Han har jo kjøpt dere fri fra slaveriet under synden, og har allerede betalt løsepengene for dere. Se derfor til å ære Gud med kroppen.</verse>
			</chapter>
			<chapter number="7">
				<verse number="1">Jeg vil nå forsøke å svare på de spørsmålene dere stilte angående sex og ekteskap. Ja, det er best for en troende ikke å gifte seg.</verse>
				<verse number="2">Men etter som så mange kjenner lysten til å leve seksuelt aktivt, bør hver og en som ønsker å gifte seg, gjøre det.</verse>
				<verse number="3">Gifte par bør ha et regelmessig sexliv. Det er både mannen og kvinnen sin rett som gifte.</verse>
				<verse number="4">En gift kvinne tilhører mannen, og ikke seg selv. På samme måte tilhører en gift mann sin kone, og ikke seg selv.</verse>
				<verse number="5">Gjør ikke noen kunstige avbrudd i de seksuelle relasjonene bortsett fra korte perioder, og da bare dersom begge er enige. Dette kan være naturlig dersom en eller begge vil konsentrere seg om å leve i bønn. Etterpå må dere igjen leve normalt, ellers kan Satan friste dere fordi lengselen etter sex blir for sterk.</verse>
				<verse number="6">Jeg befaler dere slett ikke å gjøre slike avbrudd i samlivet, men sier bare at dere godt kan gjøre det dersom dere virkelig vil.</verse>
				<verse number="7">Helst skulle jeg ønske at alle levde som ugifte, slik jeg gjør. Men vi er ikke alle like. Gud har gitt oss forskjellige gaver. Noen har fått evnen til å leve som ugift, andre ikke.</verse>
				<verse number="8">Til dere som er enslige eller enker vil jeg si at det er bedre at dere fortsetter som ugifte, akkurat som jeg.</verse>
				<verse number="9">Dersom dere ikke kan leve uten en seksuell relasjon, skal dere gifte dere. Det er bedre å gifte seg enn å brenne av begjær.</verse>
				<verse number="10">Til dere som nå er gifte, har jeg derimot en befaling, etter som denne kommer fra Herren Jesus selv: Kvinnen må ikke skille seg fra sin mann.</verse>
				<verse number="11">Mannen må heller ikke skille seg fra sin kvinne. Dersom dere likevel skulle skille dere, må dere fortsette som ugifte eller forsone dere med hverandre.</verse>
				<verse number="12">Her skulle jeg gjerne komme med mitt eget tillegg, som ikke er en direkte befaling fra Herren: Dersom en troende mann har en kone som ikke deler hans tro, men likevel vil leve i fellesskap med ham, skal han ikke skille seg fra henne.</verse>
				<verse number="13">Det samme gjelder en troende kvinne som har en mann som ikke deler hennes tro, men likevel vil leve sammen med henne. Da skal hun ikke skille seg fra ham.</verse>
				<verse number="14">Den mannen som ikke tror, opplever Guds atmosfære gjennom det at han er gift med sin troende kone. Den kvinnen som ikke tror, opplever Guds atmosfære gjennom det at hun er gift med sin troende mann. Ellers ville jo ikke barna deres høre til Guds folk, men nå tilhører de Gud.</verse>
				<verse number="15">Dersom de som ikke tror heller vil skille seg, så la dem gjøre det. Da er den troende mannen eller kvinnen ikke lenger bundet. Gud vil at alle skal leve i fred med den de er gift med.</verse>
				<verse number="16">Det finnes ingen garanti for at den troende parten i ekteskapet kan få den andre til å tro gjennom det å fortsette å leve sammen.</verse>
				<verse number="17">En generell regel er at hver og en bør fortsette å leve i den situasjonen han var i, da Gud innbød ham til å bli en troende. Det er slik jeg underviser i alle menighetene.</verse>
				<verse number="18">Den som var jøde da han ble innbudt for å tilhøre Gud, han kan fortsette å være jøde. Den som ikke var jøde, kan fortsette å ikke være det. Mennene som ikke er jøder, behøver ikke å gå gjennom den jødiske seremonien med omskjærelse.</verse>
				<verse number="19">Det spiller ingen rolle for Gud om en mann er omskåret eller ikke. Det viktige er at vi lever slik Gud vil.</verse>
				<verse number="20">Dere skal altså fortsette i den situasjonen dere befant dere i da Gud innbød dere for å tilhøre ham.</verse>
				<verse number="21">Var du slave da du fikk Guds innbydelse for å tilhøre ham, skal du ikke bekymre deg over det. Naturligvis skal du gripe sjansen til å bli fri dersom du får et slikt tilbud.</verse>
				<verse number="22">Den slaven som gjennom sin tro tilhører Herren Jesus, kan glede seg over at Herren har kjøpt ham fri fra slaveriet under synden. Den som er fri og tilhører Herren Jesus, må huske på at han er blitt slaven til Jesus Kristus.</verse>
				<verse number="23">Ja, Gud har kjøpt dere alle fri fra slaveriet under synden, og har allerede betalt skylden for dere. Se derfor til at dere ikke blir slaver under de regler som menneskene setter opp.</verse>
				<verse number="24">Fortsett, kjære søsken, å tjene Gud i den situasjonen dere befant dere i da dere takket ja til Guds innbydelse om å tilhøre ham.</verse>
				<verse number="25">Når det gjelder dem som aldri har vært gift, har jeg ingen ekstra befaling fra Herren Jesus. Herren har i sin godhet gitt meg oppdraget til å undervise, og derfor kan dere stole på de råd jeg gir dere.</verse>
				<verse number="26">Jeg sier altså at det er best å være ugift med tanke på de forfølgelsene de troende blir utsatt for.</verse>
				<verse number="27">Den som allerede er gift, skal naturligvis ikke skille seg. Men om du ikke er gift, skal du ikke forsøke å finne noen å gifte deg med.</verse>
				<verse number="28">De menn og kvinner som likevel bestemmer seg for å gifte seg, bryter ikke Guds vilje. Men de kommer til å bli rammet av mange vanskeligheter, noe jeg ønsker at de kunne slippe å gå gjennom.</verse>
				<verse number="32">Jeg vil spare dere for mange ekstra bekymringer. En ugift mann har tid å tjene Herren Jesus og gjøre det som gleder Herren.</verse>
				<verse number="33">Men en gift mann må tenke på hjem, familie og gjøre det som gleder kona hans.</verse>
				<verse number="34">Han blir splittet i sine interesser. På samme måten har en ugift kvinne eller jente tid å tjene Herren, etter som både hennes kropp og sjel tilhører Gud. Men en gift kvinne må tenke på hjem og familie og gjøre det som gleder mannen hennes.</verse>
				<verse number="35">Jeg har ikke gitt dere disse reglene for å begrense friheten for dere, men for å hjelpe dere. Det eneste jeg vil, er at dere skal kunne tjene Herren Jesus og leve fullt og helt for ham uten å bli opptatt med en masse andre ting.</verse>
				<verse number="36">Dersom et par er trolovet og har bestemt seg for ikke å gifte seg, men mannen mener at han handler galt mot sin forlovede, eller om han ikke kan avstå fra sex, og derfor mener at de bør gifte seg, da skal de gifte seg. De bryter ikke Guds vilje.</verse>
				<verse number="37">Dersom et trolovet par derimot klarer å holde fast ved sine beslutninger om å ikke gifte seg, og ikke er tvunget til det av noen andre, da handler de rett om de fortsatt blir ugifte.</verse>
				<verse number="38">De som gifter seg, handler altså rett, og de som ikke gifter seg, handler enda bedre.</verse>
				<verse number="39">En gift kvinne er bundet til mannen sin så lenge han lever. Dersom hennes mann dør, kan hun gifte om seg med hvem hun vil, bare det er med en troende.</verse>
				<verse number="40">Etter min mening er det bedre for henne å leve som ugift. Og jeg tror at det er Guds Ånd som uttrykker seg gjennom meg når jeg sier dette.</verse>
			</chapter>
			<chapter number="8">
				<verse number="1">La oss nå gå over til spørsmålet om kjøtt som har blir ofret til avgudene. Dere skriver at dere kjenner det rette svaret. Husk på at den som innbiller seg at han vet alt, lett kan bli hovmodig. Dersom dere virkelig elsker hverandre, vil dere hjelpe hverandre til å få en sterkere tro.</verse>
				<verse number="2">Den som sier at han vet alt, kjenner ikke til så veldig mye.</verse>
				<verse number="3">Den som elsker Gud, er kjent av ham.</verse>
				<verse number="4">Når det gjelder spørsmålet om dere skal spise kjøtt som har blitt ofret til avgudene, vet vi at en avgud ikke er noen gud, og at det bare finnes en virkelig Gud.</verse>
				<verse number="5">Mange tilber såkalte guder, både i himmelen og på jorden, og det finnes et stort antall av disse gudene og herrene.</verse>
				<verse number="6">Likevel vet vi at det bare finnes en Gud, Far i himmelen, som har skapt alt og vil at vi skal leve for ham. Vi vet at det bare finnes en Herre, Jesus Kristus, som fikk i oppdrag av Gud å skape alt, og som gjør det mulig for oss å leve for Gud.</verse>
				<verse number="7">En del troende har ikke forstått at disse gudene ikke er ekte guder. De tilba avgudene før de begynte å tro på Jesus, og når de nå ser kjøtt som har blitt ofret til avgudene, ser de på dette som et fortsatt offer. Når de spiser av kjøttet, går de mot sine egne samvittigheter, for de har fortsatt ikke lært seg hvordan de skal tenke.</verse>
				<verse number="8">Det er sant at maten ikke har noe med vårt forhold til Gud å gjøre. Derfor er det fullstendig uvesentlig om vi spiser av kjøttet eller ikke.</verse>
				<verse number="9">Men dere må passe på at den friheten dere påstår dere har, ikke får en vaklende troende til å miste troen på Jesus.</verse>
				<verse number="10">Om nye troende, som ennå ikke vet hvordan de skal tenke, ser deg som har ”det rette svaret” spise kjøtt i et avgudstempel, kommer de ikke da til å trekke den slutningen at de også kan spise? For disse kan dette innebære at de faller tilbake til sin gamle avgudsdyrkelse.</verse>
				<verse number="11">Ved at du kjenner til ”det rette svaret” får du altså en svak troende til å gå evig fortapt, en som er din egen bror eller søster som Kristus døde for!</verse>
				<verse number="12">Husk på at den som gjør urett mot sine troende søsken og lurer dem til å gå mot sin egen samvittighet, han synder mot Kristus.</verse>
				<verse number="13">Mitt svar er altså: Dersom maten du spiser får en troende bror eller søster til å synde, da skal du heller konsekvent avstå fra å spise kjøtt. Risiker ikke at et annet menneske forlater troen på Jesus og går til grunne for evig på grunn av deg.</verse>
			</chapter>
			<chapter number="9">
				<verse number="1">Noen påstår at jeg ikke har de samme rettighetene som de andre utsendingene, og at jeg ikke er en sann utsending av Jesus. Jeg har virkelig med egne øyne sett vår Herre Jesus, og dere er selv resultatet av det arbeidet jeg har utført for ham.</verse>
				<verse number="2">Ja, dersom jeg ikke har vært en utsending for Jesus til andre, så har jeg i det minste vært det for dere. At dere tilhører Herren Jesus er jo beviset på at han har sendt meg for å spre budskapet om ham.</verse>
				<verse number="3">Derfor vil jeg stille noen spørsmål til dem som kritiserer meg:</verse>
				<verse number="4">Har ikke Barnabas og jeg den samme retten som de andre utsendingene til å bo hos dere og spise av maten deres?</verse>
				<verse number="5">Har ikke vi den samme retten til å ta med oss en troende kone på reisene våre som de andre utsendingene og Herren Jesu egne brødre og Peter?</verse>
				<verse number="6">Er det bare vi som må arbeide for å forsørge oss selv?</verse>
				<verse number="7">Dersom noen blir soldat, har han ikke da rett til lønn? Dersom noen planter og bygger en vingård, vil han ikke da spise av druene? Dersom noen vokter en saueflokk, vil han ikke da drikke av melken?</verse>
				<verse number="10">Nei, han tenkte naturligvis på oss som arbeider for ham. Reglene om at den som pløyer og den som tresker skal få sin del av avlingen, står fast for å vise at vi som arbeider på Guds åker, skal ha lønn for det vi gjør.</verse>
				<verse number="11">Vi har sådd et åndelig budskap i hjertene deres. Er det da for mye forlangt at vi får høste litt av de materielle godene dere rår over?</verse>
				<verse number="12">Dere gir jo andre det de trenger når de kommer for å undervise dere. Har ikke vi som først lot dere høre Guds budskap, en enda større rett til det samme? Vi har aldri utnyttet denne retten, men forsøkt å klare oss selv så godt vi kan. Vi ville vise dere at vi har rene motiv, slik at ikke noe skulle hindre dere fra å ta imot det glade budskapet om Jesus Kristus.</verse>
				<verse number="13">Dere vet at prestene i Guds tempel får spise av den maten som blir brakt dit som offergave, og at de får spise en viss del av kjøttet fra dyrene de ofret på alteret?</verse>
				<verse number="14">På samme måten har Herren Jesus bestemt at de som sprer det glade budskapet om ham, skal bli forsørget av arbeidet sitt.</verse>
				<verse number="15">Som sagt har jeg aldri benyttet meg av denne fordelen. Jeg skriver ikke dette for å kreve noe av dere nå heller. Nei, jeg ville heller sulte i hjel enn å ta imot noe fra dere, for jeg er ganske stolt over å spre budskapet uten betaling.</verse>
				<verse number="16">At jeg sprer budskapet, er derimot ikke noe jeg vil skryte av. Det er noe jeg ganske enkelt er nødt til å gjøre. Gud ville straffe meg om jeg ikke spredde det glade budskapet om Jesus!</verse>
				<verse number="17">Dersom jeg selv hadde bestemt meg for å spre budskapet, da kunne jeg kreve å få lønn av dere. Nå er det et oppdrag fra Gud, og derfor er det min plikt å spre budskapet.</verse>
				<verse number="18">Skal jeg slett ikke få noen lønn? Jo, min lønn er å få spre det glade budskapet om Jesus uten kostnad for noen og uten å kreve det jeg egentlig har rett til.</verse>
				<verse number="19">Jeg er altså fri og uavhengig av alle mennesker. Jeg har likevel gjort meg til slave for alle, for at jeg skal kunne vinne så mange som mulig for Jesus Kristus.</verse>
				<verse number="20">Når jeg er sammen med jødene, er jeg som en av dem, for at de skal begynne tro på Kristus. Til tross for at jeg selv ikke lenger er nødt til å følge den jødiske loven, respekterer jeg alle bud i loven når jeg er sammen med jødene, etter som jeg vil vinne dem for Kristus.</verse>
				<verse number="21">Når jeg er sammen med folk som ikke er jøder, lever jeg som dem for å vinne dem for Kristus. Dette betyr ikke at jeg ikke følger noen lov fra Gud, for jeg lyder den kjærlighetens lov som Kristus har gitt oss.</verse>
				<verse number="22">Når jeg er sammen med dem som ennå har svak tro på Kristus, unngår jeg å utnytte min frihet til å gjøre noe som kan lokke dem til å forlate troen. Jeg gjør alt for å identifisere meg med de menneskene jeg møter, slik at jeg i det minste kan frelse noen.</verse>
				<verse number="23">Alt dette gjør jeg for at det glade budskapet om Jesus skal bli spredd til så mange som mulig, og for at jeg selv en dag skal oppnå alt det gode som Gud har lovet dem som tror på Jesus.</verse>
				<verse number="24">Tenk på løperne i en stor idrettskonkurranse. Alle kjemper hardt for å vinne gullmedaljen som venter på vinneren, men bare en får førsteplassen. Gjør som disse løperne. Kjemp slik at dere en dag vinner den utmerkelsen som venter den som holder fast ved troen på Jesus.</verse>
				<verse number="25">Vær beredt til å avstå fra alt annet. Idrettsutøveren kjemper for å vinne en seierskrans som snart visner og dør. Vi kjemper for å få det evige livets seierskrans.</verse>
				<verse number="26">Selv løper jeg ikke hit og dit uten mål, og jeg er ikke lik en bokser som slår i løse luften.</verse>
				<verse number="27">Nei, for å vinne seiersprisen tvinger jeg min egen kropp til å bli en slave under Guds vilje. Jeg vil jo ikke spre Guds budskap til andre, og så etterpå selv miste det evige livet.</verse>
			</chapter>
			<chapter number="10">
				<verse number="1">Når det gjelder avgudsdyrkelse må jeg minne dere, kjære søsken, om det som skjedde med Israels folk da de var i ørkenen. Gud staket ut veien ved å sende en sky som fulgte dem og han lot alle gå gjennom Rødehavet.</verse>
				<verse number="2">Alle ble knyttet til Moses gjennom sin erfaring med skyen og havet. Billedlig talt ble de alle døpt til fellesskap med Moses gjennom skyen og havet.</verse>
				<verse number="3">Alle spiste av den maten som kom ned fra himmelen,</verse>
				<verse number="4">Alle drakk av det vannet som på en overnaturlig måte kom ut av fjellet. Dette skjedde flere ganger, akkurat som om fjellet gikk sammen med dem. Dette fjellet er et symbol for Kristus, som går sammen med dere.</verse>
				<verse number="5">Gud var misfornøyd med de fleste av Israels folk, og derfor lot han dem dø i ørkenen.</verse>
				<verse number="6">Ja, alt det som skjedde Israels folk, er eksempler som advarer oss mot å bli lokket av det onde, slik som de ble lokket i uføret.</verse>
				<verse number="7">Ikke delta i avgudsdyrkelse slik som mange av dem gjorde. Det står i Skriften: ”Folket slo seg ned for å spise av offerkjøttet og drikke. Etterpå reiste de seg for å danse for avguden.”</verse>
				<verse number="8">Vi må heller ikke hengi oss til seksuell løssluppenhet som mange gjorde, noe som førte til at Gud drepte 23 000 personer på en eneste dag.</verse>
				<verse number="9">Vi må heller ikke sette Herren på prøve som mange av de gjorde, noe som førte til at de ble drept av slangebitt.</verse>
				<verse number="10">Vi må heller ikke klage og gjøre opprør mot Gud som mange av dem gjorde, noe som førte til at de ble drept av den ødeleggende engelen.</verse>
				<verse number="11">Alt det som skjedde med Israels folk, er som sagt advarende eksempler. De ble skrevet ned for å hjelpe oss som lever i denne tiden da verden går mot slutten.</verse>
				<verse number="12">Innbill deg ikke at nettopp du aldri kommer til å falle for en fristelse, men pass på at du ikke synder.</verse>
				<verse number="13">Til dere som allerede kjenner dere fristet, vil jeg si at dere ikke er utsatt for verre fristelser enn andre mennesker. Gud skal hjelpe dere slik at dere klarer å stå imot fristelsene. Det har han lovet. Hver gang dere kjenner dere fristet, vil Gud vise en utvei slik at dere ikke behøver å falle.</verse>
				<verse number="14">Hold dere altså borte fra avgudsdyrkelse, kjære venner.</verse>
				<verse number="15">Dere er jo forstandige mennesker. Avgjør selv om det jeg nå vil si, er sant.</verse>
				<verse number="16">Når vi feirer minnet om at Kristus døde for oss, og takker Gud for begeret med vin, har vi ikke da fellesskap med Kristus, han som ofret sitt blod for oss? Når vi bryter brødet, har vi ikke da fellesskap med Kristus, han som lot kroppen sin bli brutt i stykker for oss?</verse>
				<verse number="17">Det at vi alle spiser fra ett og samme brød som har blitt brukket i biter, er et symbol for fellesskapet mellom de troende som utgjør kroppen til Kristus.</verse>
				<verse number="18">Tenk også på Israels folk. Når de spiser av det som blir ofret på alteret, får de ikke da fellesskap med Gud og hverandre?</verse>
				<verse number="21">Dere kan ikke i det ene øyeblikket delta i et måltid der dere feirer minnet om den døden som Herren Jesus led, for så i neste øyeblikk å delta i et måltid der dere hyller onde ånder. Dere må velge hvem dere vil ha fellesskap med!</verse>
				<verse number="22">Eller våger dere å utfordre Herren Gud slik som Israels folk gjorde? Tror dere at vi mennesker er større en ham?</verse>
				<verse number="23">Noen av dere sier altså: ”Den som er fri, kan gjøre som han vil.” Tenk heller på at alt ikke er bra for oss mennesker. Den som hevder at han er fri og kan gjøre som han vil, løper en stor risiko for å ødelegge troen hos andre.</verse>
				<verse number="24">Slutt derfor å bare tenke på dere selv, og forsøk heller å gjøre det som er best for andre.</verse>
				<verse number="25">Når det gjelder kjøtt, skal dere holde dere til følgende regel: Dere kan spise alt som blir solgt i kjøttbutikken. Dere behøver ikke å bekymre dere for om det er ofret til noen avgud.</verse>
				<verse number="26">Det står i Skriften: ”Hele jorden og alt som finnes på den, tilhører Herren.”</verse>
				<verse number="27">Blir dere bedt hjem til noen som ikke tror på Kristus, behøver dere ikke å bekymre dere for å svare ja. Dere kan spise alt som blir servert for dere uten å spørre om det har blir ofret til noen avgud.</verse>
				<verse number="28">Dersom noen advarer dere og sier: ”Dette er offerkjøtt”, da skal dere ikke spise. Dersom dere spiser, kan den personen tro at dere mener det er tillatt å hylle en avgud.</verse>
				<verse number="29">Det er ikke for deres egen samvittighets skyld dere skal la være, men for den andres. Kanskje du protesterer og sier: ”Hvorfor skal jeg gi opp min frihet bare fordi en person sier at den troende ikke kan spise offerkjøtt?</verse>
				<verse number="30">Det rekker vel med at jeg takker Gud for maten og viser at den kommer fra ham. Da kan vel ingen klage?”</verse>
				<verse number="31">Mitt svar er: Hva dere enn gjør, skal dere gjøre det til Guds ære. Det gjelder også når dere spiser eller drikker.</verse>
				<verse number="32">Lokk derfor aldri en person til å gjøre det som er ondt, det være seg om det er jøde, greker eller en som tilhører Guds menighet.</verse>
				<verse number="33">Selv forsøker jeg på alle måter å ta hensyn til alle. Jeg gjør ikke det som er best for meg selv, men tenker på andre slik at de også kan begynne å tro på Kristus og bli frelst. Følg derfor mitt eksempel, på samme måte som jeg følger Kristus sitt eksempel.</verse>
			</chapter>
			<chapter number="11">
				<verse number="3">Når det gjelder møtene og gudstjenestene deres, er det likevel en ting jeg vil dere skal vite. Kristus er leder og hode for hver mann, og mannen er leder og hode for sin kone, mens Gud er leder og hode for Kristus.</verse>
				<verse number="4">Derfor skjemmer mannen ut Kristus, han som er hans hode, dersom han har noe på hodet sitt når han ber eller bringer fram et budskap fra Gud.</verse>
				<verse number="5">En kvinne derimot, skjemmer ut mannen sin, han som er hennes hode, dersom hun ikke har noe på hodet sitt når hun ber eller bringer fram et budskap fra Gud.</verse>
				<verse number="6">Dersom hun nekter å ha noe på hodet sitt, kan hun like gjerne barbere av seg hele håret. Etter som det er en skam for en kvinne å få håret sitt klippet av eller barbert bort, må hun ha noe på hodet.</verse>
				<verse number="7">Mannen behøver ikke å ha noe på hodet når han ber eller bringer fram et budskap fra Gud, for han ble skapt i Guds bilde og avspeiler herligheten hans. Kvinnen derimot avspeiler mannens herlighet.</verse>
				<verse number="8">Den første mannen ble jo ikke født av en kvinne, men kvinnen kom fra mannen.</verse>
				<verse number="9">Mannen ble heller ikke skapt for kvinnens skyld, men kvinnen ble skapt for mannens skyld.</verse>
				<verse number="10">Derfor må kvinnen ha noe på hodet sitt når dere er samlet. Det er et tegn for englene på den plassen hun har fått.</verse>
				<verse number="11">Husk på at for dem som lever i fellesskap med Herren Jesus, er mennene like avhengige av kvinnene som kvinnene er avhengige av mennene.</verse>
				<verse number="12">For selv om den første kvinnen kom fra mannen, så har hver eneste mann etter det blitt født av en kvinne. Både menn og kvinner er skapt av Gud.</verse>
				<verse number="13">Hva sier dere selv om dette? Er det rett at en kvinne ber høyt til Gud for andre, uten å ha noe på hodet?</verse>
				<verse number="16">Kanskje noen vil begynne å krangle om dette, da skal dere vite at både vi og alle Guds menigheter holder på denne regelen.</verse>
				<verse number="17">Når det gjelder neste spørsmål, kan jeg derimot ikke rose og ære dere. Det virker som om møtene og gudstjenestene deres gjør mer skade enn nytte for fellesskapet.</verse>
				<verse number="18">Først og fremst har jeg hørt at dere splitter dere opp i grupper når dere har møter i menigheten. Jeg frykter for at ryktet er sant.</verse>
				<verse number="19">Iblant må det til og med finnes forskjellige grupper i menigheten, for at det skal bli klart hvem som virkelig holder fast ved troen.</verse>
				<verse number="20">Jeg har også hørt at dere i møtene og gudstjenestene ikke kan holde et felles måltid for å feire minnet om Jesu død.</verse>
				<verse number="21">Ingen deler med de andre, men hver og en setter straks i gang med å spise av sin egen mat. Derfor må de fattige sitte sultne, mens de rike metter seg og drikker til de blir ruset.</verse>
				<verse number="22">Hva er dette for en oppførsel? Har dere ikke egne hjem der dere kan spise og drikke? Har dere så lite respekt for medlemmene i Guds menighet at dere lar de fattige sitte der og føle skam fordi de ikke har noe å spise? Nei, når det gjelder dette, kan jeg virkelig ikke rose og ære dere!</verse>
				<verse number="23">La meg få minne dere om det som Herren Jesus selv underviste meg om, og som jeg seinere førte videre til dere: Den natten da Herren Jesus ble forrådt, tok han et brød.</verse>
				<verse number="24">Han takket Gud for maten, brøt brødet i biter og sa: ”Dette er kroppen min som blir ofret for dere. Dette måltidet skal dere feire til minne om min lidelse og død.”</verse>
				<verse number="25">Etter måltidet tok han også begeret med vin og sa: ”Dette beger er den nye pakten mellom Gud og menneskene, en pakt som blir inngått ved at blodet mitt blir ofret for dere. Hver gang dere drikker av det, skal dere gjøre det til minne om min lidelse og død.”</verse>
				<verse number="26">Derfor, hver gang dere spiser dette brødet og drikker fra dette begeret, forteller dere verden at Herren led og døde for oss. Det skal vi fortsette med helt til han kommer igjen.</verse>
				<verse number="27">Det er altså ikke hvilket som helst brød, eller hvilken som helst vin. Den som spiser Herrens brød og drikker fra begeret på en uverdig måte, han synder mot Herren, som ofret kroppen og blodet for oss.</verse>
				<verse number="28">Før dere spiser av brødet og drikker av begeret, skal dere derfor teste dere selv.</verse>
				<verse number="29">For om dere spiser og drikker uten å tenke på at dette handler om Herrens kropp, da blir dere straffet av Gud.</verse>
				<verse number="30">Det er derfor det finnes så mange svake og syke iblant dere, noen til og med er døde.</verse>
				<verse number="31">Dersom vi bare først tester oss selv, slipper vi å bli straffet på denne måten.</verse>
				<verse number="32">Husk også på at når Herren straffer oss som er troende, er det for å vise oss til rette. Han vil få oss til å slutte å synde, slik at vi slipper å bli straffet for evig sammen med dem som nekter å tro på ham.</verse>
				<verse number="33">Når dere spiser sammen for å feire minnet om Jesu død, skal dere altså vente på hverandre, kjære søsken.</verse>
				<verse number="34">Dersom noen er sulten, skal han spise hjemme først, slik at dere kan spise sammen på en verdig måte og ikke bli straffet av Herren. Resten skal jeg undervise dere om når jeg kommer.</verse>
			</chapter>
			<chapter number="12">
				<verse number="1">Og nå, kjære søsken, vil jeg ta opp spørsmålet om hvordan Guds Ånd virker, og om de forskjellige evner Gud har gitt oss. Det er viktig at dere kjenner til dette.</verse>
				<verse number="2">Dere vet jo, at før dere begynte å tro på Kristus, ble dere drevet av onde ånder og tilba døde avguder.</verse>
				<verse number="3">Derfor vil jeg at dere nå skal lære Guds Ånd å kjenne. Grunnregelen er at den som er fylt av Guds Ånd, aldri kan forbanne Jesus, mens den som bekjenner at Jesus er Herre, alltid er fylt av Guds Ånd.</verse>
				<verse number="4">Guds Ånd virker på forskjellige måter, men husk på at det bare finnes en Gud. Selv om vi har fått mange forskjellige evner, så kommer alle fra den samme Ånd.</verse>
				<verse number="5">Selv om vi hjelper hverandre på forskjellige måter, er det den samme Herren Jesus vi tjener.</verse>
				<verse number="6">Selv om vi utfører forskjellige slags oppgaver gjennom Åndens kraft, er det den samme Gud som virker i oss, uavhengig av oppgavenes art.</verse>
				<verse number="7">Den evnen som Guds Ånd har gitt hver og en, er til for at vi skal hjelpe andre.</verse>
				<verse number="8">En av oss får evner ved Guds Ånd til å tale visdomsord fra Gud, en annen får evner ved den samme Ånd til å bringe fram kunnskap fra Gud.</verse>
				<verse number="9">En får sterk tro ved Guds Ånd, en annen får ved den samme Ånd evner til å helbrede syke.</verse>
				<verse number="10">En får kraft til å gjøre mirakler. En får evner til å holde fram forskjellige budskap fra Gud, en annen får evner til å skille mellom ånder. En får evner til å snakke fremmede språk, og en annen får evner til å tyde det budskapet som Gud vil ha fram i fremmede språk.</verse>
				<verse number="11">Alle disse evnene kommer altså fra en og samme Ånd, og han gir evnene til hver og en slik han selv vil.</verse>
				<verse number="12">Den menneskelige kroppen består av mange forskjellige lemmer. Til tross for sine ulike funksjoner utgjør de bare en kropp. På samme måten er det med kroppen til Kristus, der de troende utgjør de ulike lemmene.</verse>
				<verse number="13">Vi har alle blitt døpt med en og samme Ånd, for at vi skal tilhøre den samme kroppen. Det spiller ingen rolle om vi er jøder eller andre folk, slaver eller frie, for vi har alle blitt fylte med en og samme Ånd.</verse>
				<verse number="14">Ja, verken den menneskelige kroppen eller kroppen til Kristus består av bare et lem, men av mange.</verse>
				<verse number="15">Billedlig talt kan derfor ikke foten si: ”Jeg tilhører ikke kroppen, etter som jeg ikke er en hånd”. Foten er jo likevel et lem på kroppen.</verse>
				<verse number="16">På samme måten kan ikke øret si: ”Jeg tilhører ikke kroppen, etter som jeg ikke er øye”. Øret er jo likevel et lem på kroppen.</verse>
				<verse number="17">Dersom hele kroppen var øye, hvordan ville vi da kunne høre? Dersom hele kroppen var øre, hvordan ville vi da kunne kjenne noen lukt?</verse>
				<verse number="18">Nå har Gud skapt kroppen vår med mange forskjellige lemmer, og hvert lem sitter nøyaktig der det skal.</verse>
				<verse number="19">Dersom kroppen besto av bare et eneste lem, ville det jo ikke være noen kropp.</verse>
				<verse number="20">Nå har Gud føyd sammen mange lemmer, og lar de sammen danne en kropp.</verse>
				<verse number="21">Øyet kan ikke si til hånden: ”Jeg trenger deg ikke.” Hodet kan ikke si til føttene: ”Jeg trenger dere ikke.”</verse>
				<verse number="22">Tvert imot, noen av de lemmene som ser ut til å være de svakeste og minst viktige, de er de mest nødvendige.</verse>
				<verse number="23">Visse lemmer på den menneskelige kroppen mener vi er mindre fine, men nettopp de tar vi best vare på. Visse lemmer vil vi ikke vise fram, og de klær vi ekstra nøye.</verse>
				<verse number="24">De lemmene som vi ikke skjuler, får være som de er. På samme måten vil Gud at vi som sammen utgjør kroppen til Kristus, skal vise ekstra respekt for de lemmene på kroppen som synes å være mindre viktige.</verse>
				<verse number="25">Gud vil ikke at det skal bli splittelse mellom de forskjellige lemmene i kroppen, men at alle skal vise omsorg for hverandre.</verse>
				<verse number="26">Dersom en del av kroppen må lide, vil dere alle kjenne smerte. Dersom en del av kroppen blir satt pris på, vil dere alle være glade.</verse>
				<verse number="27">Dere som tilhører Gud utgjør altså sammen kroppen til Kristus, og hver for seg er dere viktige og nødvendige lemmer på denne kroppen.</verse>
				<verse number="28">Her er noen av de lemmene som Gud plasserer i sin menighet: Han har gjort noen til disipler som skal grunnlegge menigheter på nye steder. Andre til profeter som skal holde fram budskap fra ham. Noen har fått oppgaven til å undervise andre. Så har også noen fått evner til å gjøre mirakler, helbrede syke, til å hjelpe mennesker i nød, organisere arbeidet i menigheten eller å snakke i fremmede språk.</verse>
				<verse number="29">Kan alle være disipler? Kan alle holde fram budskapet fra Gud? Kan alle undervise? Kan alle gjøre mirakler?</verse>
				<verse number="30">Kan alle helbrede syke? Kan alle snakke i fremmede språk, eller kan alle tyde disse språkene?</verse>
				<verse number="31">Nei, hvert lem i kroppen har sin oppgave. Be Gud å gi dere de evnene som er til størst nytte i menigheten. Nå skal jeg vise dere en egenskap vi alle må ha dersom de evnene Gud har gitt oss skal bli til nytte for andre.</verse>
			</chapter>
			<chapter number="13">
				<verse number="1">Dersom jeg har fått evner til å snakke fremmede språk, både jordiske og himmelske, men ikke viser kjærlighet, da ligner jeg en gongong eller cymbal som bare lager støyende, tom lyd.</verse>
				<verse number="2">Dersom jeg har fått evner til å bringe fram budskap fra Gud, kjenner til alle Guds hemmeligheter og har kunnskap fra Gud, om jeg har tro som er så sterk at jeg kan flytte fjell, men ikke viser kjærlighet, da er mine evner verdiløse.</verse>
				<verse number="3">Dersom jeg gir alt jeg eier, til de fattige, til og med er villig til å dø for troen, men ikke viser kjærlighet, da har jeg likevel ikke gjort noe av verdi.</verse>
				<verse number="4">Den som elsker andre, viser tålmodighet og omsorg. Han er ikke misunnelig eller skrytende eller hovmodig.</verse>
				<verse number="5">Han er ikke støtende eller egoistisk. Han blir ikke ergerlig for bagateller, og er ikke langsint.</verse>
				<verse number="6">Den som elsker andre, blir ikke glad når de gjør noe dumt, men blir glad når de holder seg til det sanne budskapet.</verse>
				<verse number="7">Den som elsker, gir ikke opp. Han tror på andre, håper i det lengste og er tålmodig til å holde ut gjennom alt.</verse>
				<verse number="8">Kjærliheten vil alltid eksistere. Det å holde fram budskap fra Gud, snakke i fremmede språk eller fortelle kunnskap fra Gud, er derimot evner som det ikke alltid vil være bruk for.</verse>
				<verse number="9">Den kunnskapen vi får fra Gud, og de budskapene han gir oss å bringe fram, gir oss bare et glimt av Gud.</verse>
				<verse number="10">Når Jesus kommer igjen, da trenger vi ikke lenger disse evnene som er begrenset til vår verden.</verse>
				<verse number="11">La meg forklare dette med et bilde: Da jeg var barn, snakket, tenkte og resonnerte jeg som et barn. Etter at jeg ble voksen, tenker jeg ikke lenger som et barn.</verse>
				<verse number="12">På samme måten er det med vår kunnskap om Gud. Vi er fortsatt som barn, vi ser bare i et uklart speilbilde. Når Jesus kommer igjen, skal vi møte Gud ansikt til ansikt. Da skal vi lære Gud å kjenne like pressist som han kjenner oss.</verse>
				<verse number="13">Tre ting kommer alltid til å være viktige: Å tro på Jesus, å holde fast ved håpet om vår endelige frelse og å vise kjærlighet til våre medmennesker. Det aller viktigste er at vi viser kjærlighet.</verse>
			</chapter>
			<chapter number="14">
				<verse number="1">Be altså at Gud må hjelpe dere til å elske andre mennesker. Be også om at han gir dere de evnene som trengs i menigheten, helst evnene til å bringe fram budskap fra ham.</verse>
				<verse number="2">Den som snakker i et ukjent språk, snakker ikke til menneskene, men til Gud. Ingen mennesker forstår det han sier, etter som Guds Ånd lar ham snakke i gåter.</verse>
				<verse number="3">Den som bringer fram budskap fra Gud, snakker til menneskene, ordene hans styrker troen til andre gjennom advarsel eller oppmuntring.</verse>
				<verse number="4">Den som snakker et ukjent språk, blir selv styrket i troen på Jesus, men den som bringer budskap fra Gud, hjelper hele menigheten til å få en sterkere tro.</verse>
				<verse number="5">Jeg vil at dere alle skal snakke fremmede språk, men jeg vil enda mer at dere bringer forskjellige budskap fra Gud. Det å kunne holde fram et budskap fra Gud med hjelp av Guds Ånd, er nemlig viktigere enn å kunne snakke fremmede språk, dersom de ikke har fått evnen til å tyde det fremmede språket slik at troen i menigheten blir styrket.</verse>
				<verse number="6">Kjære søsken, tenk om jeg kom til dere og bare snakket et ukjent språk. Ville det hjelpe dere? Må jeg ikke heller fortelle om det Gud har vist meg eller om kunnskapen han har betrodd meg? Må jeg ikke heller gi dere budskap fra ham eller undervise dere?</verse>
				<verse number="7">La meg forklare dette med et nytt bilde: Dersom et instrument, en fløyte eller en harpe, gir fra seg uklare toner som ikke kan skilles fra hverandre, hvordan skal de da kunne høre hvilken melodi som blir spilt?</verse>
				<verse number="8">Dersom et signal fra trompeten er utydelig, hvordan skal da soldatene kunne gjøre seg klare til strid?</verse>
				<verse number="9">På samme måten er det med dere når dere snakker. Dersom tungen former uforståelige ord, hvordan skal da noen kunne forstå hva dere mener? Det blir jo bare nonsens.</verse>
				<verse number="10">Verden er full av språk. Alle inneholder lyder som det går an å forstå for dem som snakker språket.</verse>
				<verse number="11">Dersom en person snakker til meg på et språk med lyder som jeg ikke kan tyde, da står vi der som fremmede for hverandre.</verse>
				<verse number="12">På samme måten er det med dere når dere snakker i fremmede språk i menigheten. Når dere med iver ber om at Gud må gi dere forskjellige evner, skal dere be om slike evner som de andre i menigheten kan forstå, slik at troen kan bli styrket.</verse>
				<verse number="13">Den som allerede har fått evnene til å snakke i fremmede språk, skal be om at Gud gir ham evnene til å tyde det han sier.</verse>
				<verse number="14">Når vi snakker i et ukjent språk, forstår vi ikke selv det vi sier, etter som det er vår Ånd som ber og fornuften ikke tar del i det.</verse>
				<verse number="15">Hva skal vi da gjøre? Jo, vi skal be på to måter. Vi skal be med vår Ånd, men også med ord som alle forstår. Vi skal synge med vår Ånd, men også med tekster som alle forstår.</verse>
				<verse number="16">Dersom du takker Gud bare med din Ånd, hvordan vil personene rundt deg da kunne ta del i din takk til Gud? De forstår ikke det du sier.</verse>
				<verse number="17">Det er bra at du takker Gud, men det hjelper ikke de andre til å få en sterkere tro.</verse>
				<verse number="18">Selv er jeg takknemlig for at Gud har gitt meg evner til å snakke i fremmede språk, og jeg bruker evnene mine oftere enn noen av dere.</verse>
				<verse number="19">Når jeg derimot møter andre troende, vil jeg heller snakke fem ord som alle forstår og kan lære av, enn ti tusen ord i et ukjent språk.</verse>
				<verse number="20">Kjære søsken, vær ikke så barnslig begeistret over evnene dere har fått, at dere ikke er i stand til å bruke dem på en voksen måte. Det eneste området dere skal være barnslige og uskyldige på, er når det gjelder å gjøre det som er ondt.</verse>
				<verse number="23">Tenk dere at alle er samlet og alle samtidig snakker i fremmede språk. Dersom det da kommer inn personer som ikke forstår det dere holder på med, eller noen som slett ikke tror på Jesus, da mener de selvfølgelig at dere er fullstendig fra sans og samling.</verse>
				<verse number="24">Dersom alle derimot har forskjellige budskap å bringe fram fra Gud, og det da kommer inn noen som ikke tror på Jesus, eller noen som ikke forstår de åndelige sannhetene, da får tilhørerne dårlig samvittighet av det de hører, og innser at de lever i synd.</verse>
				<verse number="25">Deres innerste tanker kommer til å bli avslørt, de kaster seg ned og tilber Gud og roper: ”Hos dere er virkelig Gud til stede.”</verse>
				<verse number="26">Hvordan skal møtene og gudstjenestene foregå, kjære søsken? Jo, når dere kommer sammen, skal hver og en bidra med sine ulike evner: En synger, en underviser, en forteller noe som Gud har vist ham, en snakker fremmede språk, og en annen tolker det Gud vil si gjennom det fremmede språket. Målet med alt dere gjør, skal være at menigheten får en enda sterkere tro på Jesus.</verse>
				<verse number="27">Når dere snakker i fremmede språk i gudstjenestene skal bare to eller tre si noe hver gang, og alltid en om gangen. Dessuten må noen tyde det som blir sagt.</verse>
				<verse number="28">Dersom ingen av dem som er til stede, har fått evnen til å tyde, da må den som snakker fremmede språk, tie i gudstjenesten og bare snakke til Gud.</verse>
				<verse number="29">På samme måten må bare to eller tre holde fram budskapet fra Gud i en og samme gudstjeneste. De andre skal teste om budskapet virkelig er fra Gud.</verse>
				<verse number="32">Den som har fått evnen til å holde fram budskap fra Gud, har også fått evnen til å ha herredømme over det han skal si.</verse>
				<verse number="35">Dersom de begynner å lure på noe, kan de spørre mennene sine når de kommer hjem, ettersom det ikke er akseptert at en kvinne snakker under gudstjenestens gang.</verse>
				<verse number="36">Hva kommer det av at noen av dere ikke vil følge de reglene som blir praktisert i andre menigheter? Har dere rett til selv å bestemme hvordan Guds budskap skal tolkes? Hvor var det budskapet kom fra i begynnelsen?</verse>
				<verse number="37">Alle dere som tror at Guds Ånd har gitt dere evnene til å holde fram forskjellige budskap fra Gud, eller at dere har fått andre evner av ham, dere burde være de første til å innse at det jeg skriver til dere, er en befaling fra Herren Jesus selv.</verse>
				<verse number="38">Dersom noen ikke vil akseptere det som er fra Herren, skal heller ikke dere godkjenne de personene.</verse>
				<verse number="39">Som en konklusjon på alt dette vil jeg si, kjære søsken: Be Gud om evnene til å holde fram budskap fra ham og ikke hindre noen fra å snakke i fremmede språk.</verse>
				<verse number="40">Se bare til at alt skjer verdig og med orden.</verse>
			</chapter>
			<chapter number="15">
				<verse number="1">Kjære søsken, la meg få minne dere om det glade budskapet om Jesus. Dette budskapet som jeg fortalte, og som dere tok imot og bygger troen på.</verse>
				<verse number="2">Budskapet vil en dag frelse dere for evig, dersom dere holder fast på det. Dersom dere ikke holder fast på det, da er troen uten mening.</verse>
				<verse number="3">Kjernen i budskapet som jeg ga videre til dere, og som jeg selv hadde fått høre og ta imot, var følgende: Kristus døde for å ta straffen for syndene våre på seg. Det skjedde akkurat slik Gud hadde forutsagt i Skriften.</verse>
				<verse number="4">Han ble begravd, men på den tredje dagen sto han opp fra de døde. Igjen skjedde det akkurat som Gud hadde forutsagt i Skriften.</verse>
				<verse number="5">Han viste seg for Peter og seinere for de øvrige disiplene.</verse>
				<verse number="6">Etter dette viste han seg for mer enn 500 troende ved en og samme anledning. De fleste av disse lever fortsatt, men noen er døde.</verse>
				<verse number="7">Litt seinere viste han seg for Jakob, og deretter for alle disiplene.</verse>
				<verse number="8">Aller sist viste han seg også for meg, jeg som ikke er noe annet enn et uverdig lite menneskekryp.</verse>
				<verse number="9">Ja, jeg er den minst betydningsfulle av alle utsendingene, og burde egentlig ikke få lov til å kalle meg utsending i det hele tatt, etter som jeg har forfulgt Guds menighet.</verse>
				<verse number="10">På grunn av Guds kjærlighet og tilgivelse er jeg nå en utsending av Jesus Kristus. Den nåde Gud viste meg var ikke bortkastet. Nei, jeg har arbeidet hardere enn noe andre utsendinger, noe jeg naturligvis ikke selv skal ta æren for. Det er Gud som i sin godhet har arbeidet gjennom meg.</verse>
				<verse number="11">Hvem av de andre utsendingene de lytter til, spiller ingen rolle, etter som både jeg og de andre forteller nøyaktig samme budskapet om Kristus, nemlig det som jeg nå har minnet dere om, og som dere bygger troen på.</verse>
				<verse number="12">Dersom alle utsendingene forteller at Kristus har stått opp fra de døde, hvordan kan da visse personer hos dere påstå at døde ikke står opp igjen?</verse>
				<verse number="13">Dersom ingen kan stå opp fra de døde, da har jo heller ikke Kristus blitt levende igjen.</verse>
				<verse number="14">Dersom Kristus ikke ble levende igjen, da er alt det som vi har fortalt dere, bare tomt prat, og dere grunnlegger troen på rene fantasier.</verse>
				<verse number="15">Ja, vi som er utsendinger, har i så fall til og med løyet om Gud. Vi har jo bevitnet at Gud vakte Kristus opp fra de døde. Har vi påstått det til tross for at han ikke gjorde det? Altså har ikke Kristus blitt vakt opp fra de døde, dersom døde ikke kan stå opp.</verse>
				<verse number="16">Kristus kan jo ikke ha blitt levende igjen dersom døde ikke kan stå opp.</verse>
				<verse number="19">Nei, mine kjære venner, dersom håpet om frelse som Kristus har gitt oss, bare gjelder livet her på jorden, da er det virkelig synd på oss.</verse>
				<verse number="20">Nå er det faktisk slik at Kristus har stått opp fra de døde. Han er den første blant alle døde som en dag skal stå opp.</verse>
				<verse number="21">Døden kom inn i menneskeslekten gjennom et menneske. Derfor ble også oppstandelsen til gjennom et menneske.</verse>
				<verse number="22">Alle dør på grunn av sitt slektskap med Adam. På samme måte står de opp til et nytt liv de som lever i fellesskap med Kristus.</verse>
				<verse number="23">De døde står opp etter en fast rekkefølge. Først sto Kristus opp, og når han kommer tilbake, skal alle de som tilhører ham, stå opp.</verse>
				<verse number="24">Så kommer dommens dag da Kristus skal overgi all makt til Gud, Far i himmelen, etter at han har tilintetgjort alle makter og krefter.</verse>
				<verse number="25">Kristus må nemlig regjere til han har lagt alle fiender under sine føtter.</verse>
				<verse number="26">Den siste fienden som blir tilintetgjort, er døden.</verse>
				<verse number="27">Det står i Skriften om Kristus: ”Gud har gitt ham makt over alle ting.” Uttrykket ”makt over alle ting” betyr naturligvis ikke at Kristus har makt over Gud, etter som det er Gud som har gitt makten til sin sønn.</verse>
				<verse number="28">Når Sønnen har fått makt over alle ting, skal han overlate all makt til Gud, slik at Gud blir Herre over alt og alle.</verse>
				<verse number="29">Noen av dere lar seg døpe for de døde. Dersom de døde ikke skal stå opp igjen, hvorfor behøver dere da å døpe dere for dem?</verse>
				<verse number="30">Hvorfor skulle da jeg og mine medarbeidere, dag ut, og dag inn, risikere livet for å spre et budskap som ikke er sant?</verse>
				<verse number="31">Ja, kjære søsken, dere som er min stolthet på grunn av fellesskapet med vår Herre Jesus Kristus, jeg har gang på gang vært nær ved å miste livet.</verse>
				<verse number="32">Dere vet for eksempel hvordan jeg kjempet mot villdyrene i Efesos. Hvilken mening skulle det være i å risikere livet på den måten, dersom jeg som andre hadde tenkt at det ikke er noe etter døden? Nei, mine kjære venner, dersom de døde ikke kan stå opp, da kan vi like gjerne følge oppfordringen: ”La oss spise og drikke, for i morgen skal vi dø.”</verse>
				<verse number="33">Ikke la dere bli lurt av dem som sier at døde ikke skal stå opp. Dere kjenner alle til ordtaket: ”Av dårlig selskap kommer dårlige vaner.”</verse>
				<verse number="34">Begynn derfor å tenke klart igjen. Slutt med å leve i synd. Hos noen av dere virker det som om dere fullstendig har glemt det dere har lært om Gud. Dere burde skamme dere!</verse>
				<verse number="35">Nå vil kanskje noen protestere med å si: ”Hvordan kan et menneske stå opp fra de døde? Hva slags kropp vil det få?”</verse>
				<verse number="38">Gud har bestemt hvordan hver vekst skal se ut. Forskjellige frø gir forskjellige vekster. På samme måten har han bestemt hvordan våre nye kropper skal se ut.</verse>
				<verse number="39">Allerede her på jorden finnes det forskjellige slags kropper. Menneskene har en type kropp, og dyrene har en annen type kropp. De dyrene som lever på land, har en type kropp, og de som flyr under himmelen eller svømmer i vannet, har en annen.</verse>
				<verse number="40">Det finnes også himmelske legemer, og de har en annen skjønnhet enn de jordiske.</verse>
				<verse number="41">Solen har sin lysstyrke, og månen har sin. Ja, også stjernene lyser med ulik styrke seg imellom.</verse>
				<verse number="42">Altså behøver du bare å se deg rundt i naturen for å forstå hvordan det skal bli når vi står opp fra de døde. Det som blir lagt ned i jorden, er en forgjengelig kropp, men den skal stå opp til evig liv.</verse>
				<verse number="43">Det som blir lagt ned i jorden, er en kropp uten herlighet, men den skal stå opp for å få del i Guds herlighet. Det som blir lagt ned i jorden, er en kropp som er svak, men den skal stå opp fylt av guddommelig kraft.</verse>
				<verse number="44">Den fysiske kroppen blir begravd, men det står altså opp en kropp som får liv gjennom Guds Ånd. På samme måten som det finnes fysiske kropper, så finnes det kropper som får liv gjennom Guds Ånd.</verse>
				<verse number="45">Det står i Skriften: ”Det første mennesket, Adam, ble en skikkelse som fikk liv.” Den andre Adam, det vil si Jesus Kristus, ble en Ånd som gir liv.</verse>
				<verse number="46">Gud gir oss altså først en fysisk kropp, og deretter får vi en kropp som får liv gjennom Guds Ånd.</verse>
				<verse number="47">Det første mennesket, Adam, kom fra jorden og ble skapt av jord. Det andre mennesket, Kristus, kom fra himmelen.</verse>
				<verse number="48">Så lenge vi er på jorden, har vi derfor samme type kropp som Adam. Når vi kommer til himmelen, får vi samme type kropp som Kristus.</verse>
				<verse number="49">Først ble vi lik Adam, han som kom fra jorden. Deretter blir vi lik Kristus, han som kom fra himmelen.</verse>
				<verse number="50">Hva jeg mener med dette, kjære søsken, er altså: Den kroppen som vi har nå, er ikke den vi skal ha i den nye verden der Gud regjerer. En forgjengelig kropp kan ikke vare for evig.</verse>
				<verse number="51">La meg nå fortelle en hemmelighet som Gud har vist oss: Noen av oss kommer ikke til å dø. Men vi skal alle få nye kropper.</verse>
				<verse number="52">Det kommer til å skje raskt som et lyn, på et øyeblikk, når Guds trompet lyder på den siste dagen. Når trompeten lyder, skal alle troende som er døde, stå opp til evig liv, og vi som fortsatt lever, skal i samme øyeblikk få nye kropper.</verse>
				<verse number="55">Død, hvor er din seier? Død, hvor er din makt?”</verse>
				<verse number="56">Dødens makt kommer av at vi synder, og synden får sin inspirasjon fra loven som Gud ga Moses.</verse>
				<verse number="57">Vi takker Gud for at vår Herre Jesus Kristus har gitt oss seier over døden, etter som han tok straffen for syndene våre på seg ved å dø og etterpå stå opp igjen.</verse>
				<verse number="58">Hold derfor fast ved troen på Herren Jesus, kjære søsken. Gi ikke opp, men arbeid helhjertet for ham. Dere vet jo at det dere gjør for Herren, ikke er bortkastet.</verse>
			</chapter>
			<chapter number="16">
				<verse number="1">Når det gjelder innsamlingen til de troende i Jerusalem, skal dere følge de instrukser jeg ga til menighetene i Galatia.</verse>
				<verse number="2">Hver søndag skal hver og en ta sin del av ukens lønn og legge pengene til side hjemme hos seg selv. Legg til side så mye dere har råd til. Vent ikke med å samle pengene sammen til jeg kommer.</verse>
				<verse number="3">Velg ut noen personer som er skikket og kan reise til Jerusalem med gaven. Når jeg kommer, skal jeg skrive et brev som de kan ta med seg til lederne i menighetene i Jerusalem.</verse>
				<verse number="4">Dersom det er bedre at jeg også reiser dit, så kan vi gjøre selskap.</verse>
				<verse number="5">Jeg planlegger å reise gjennom Makedonia. Når jeg har gjort det, tenker jeg å komme til dere.</verse>
				<verse number="6">Sannsynligvis stanser jeg hos dere en tid, kanskje hele vinteren. Etter det kan dere hjelpe meg med det jeg behøver for min videre reise, hvor enn det måtte bli.</verse>
				<verse number="7">Denne gangen vil jeg ikke bare gjøre et kort besøk og så reise videre, men jeg håper å kunne stanse en god stund om Herren tillater det.</verse>
				<verse number="8">Jeg stanser her i Efesos til pinse.</verse>
				<verse number="9">Det er store muligheter for oss til å arbeide nettopp nå, selv om vi også har fått mange fiender.</verse>
				<verse number="10">Dersom Timoteus kommer til dere, pass da på at han får ta det litt rolig hos dere. Han arbeider for Herren Jesus slik jeg gjør.</verse>
				<verse number="11">Derfor må dere behandle ham med respekt. Hjelp ham med det han trenger når han skal reise videre, og send gode ønsker om fred med ham på reisen, slik at han kan komme tilbake til meg. Jeg ser fram til å treffe både ham og de andre som reiser sammen med ham.</verse>
				<verse number="12">Når det gjelder vår bror Apollos, så ba jeg ham om å reise til dere sammen med de andre, men han mente at det ikke var den rette tiden akkurat nå. Han kommer til dere seinere når han får anledning.</verse>
				<verse number="13">Våk over dere selv, og pass på at dere holder fast ved troen. Vær modige og sterke.</verse>
				<verse number="14">Husk på alltid å behandle hverandre med kjærlighet.</verse>
				<verse number="15">Jeg vil be dere om en ting, kjære søsken. Dere vet jo at Stefanas og familien hans var de første i provinsen Akaia som begynte å tro på Kristus. De bruker nå hele livet sitt til å hjelpe de troende.</verse>
				<verse number="16">Pass på at dere virkelig viser disse personene anerkjennelse. Det samme med alle som jobbar hardt sammen med dem.</verse>
				<verse number="17">Jeg er glad for at Stefanas, Fortunatus og Akaikus har kommet til meg.</verse>
				<verse number="18">Nå behøver jeg ikke savne dere like mye. De har oppmuntret meg på alle måter, og jeg vet at de har oppmuntret også dere. Slike menn skal vi virkelig sette pris på.</verse>
				<verse number="19">Menighetene i provinsen Asia hilser til dere. Akvilas og Priska og hele den menighet som samles i hjemmet deres, hilser hjertelig til alle dere som lever i fellesskap med Herren Jesus.</verse>
				<verse number="20">Alle de troende her hilser til dere. Gi hverandre et velkomstkyss som tegn på at dere tilhører Herren.</verse>
				<verse number="21">Her skriver jeg, Paulus, min hilsen, med egen hånd.</verse>
				<verse number="22">Om noen ikke elsker Herren Jesus, da skal Gud dømme ham til evig straff. Kom, Herre Jesus!</verse>
				<verse number="23">Med ønsker om at alt godt og kjærligheten fra Herren Jesus skal være med dere alle.</verse>
				<verse number="24">Min kjærlighet er med dere som lever i fellesskap med Jesus Kristus.</verse>
			</chapter>
		</book>
		<book number="47">
			<chapter number="1">
				<verse number="1">Hilsen fra Paulus, som ved Guds vilje er utsending for Jesus Kristus. Min medarbeider Timoteus er med og sender sin hilsen. Til Guds menighet i Korint, og til alle de troende rundt om i provinsen Akaia.</verse>
				<verse number="2">Jeg ber at Gud, vår Far, og Herren Jesus Kristus vil vise dere godhet og fylle dere med fred.</verse>
				<verse number="3">La oss hylle Gud, han som er Far til vår Herre Jesus Kristus. All trøst og oppmuntring har jo sitt utspring i Gud.</verse>
				<verse number="4">Han trøster og oppmuntrer oss i alle våre vanskeligheter, slik at vi selv kan gi trøst og oppmuntring videre til andre som har det vanskelig.</verse>
				<verse number="5">Jo mer vi må lide for Kristi skyld, desto mer trøst og oppmuntring får vi gjennom vårt fellesskapet med Kristus.</verse>
				<verse number="6">Når jeg og mine medarbeidere møter vanskeligheter, er det altså til det beste, slik at dere skal bli frelst for evig. Gjennom den trøst og oppmuntring vi selv får når vi har det vanskelig, kan vi styrke og oppmuntre dere, slik at dere ikke forlater troen når dere må gå gjennom de samme lidelsene.</verse>
				<verse number="7">Vi er sikre på at dere virkelig vil holde fast ved troen, etter som Gud trøster og oppmuntrer dere når dere må lide, akkurat som han gjør med oss.</verse>
				<verse number="8">Jeg vil at dere skal vite, kjære søsken, hvilke enorme vanskeligheter jeg måtte gå gjennom i provinsen Asia. Jeg var så ille ute at jeg ikke hadde noen krefter igjen og faktisk trodde at min siste time var kommet.</verse>
				<verse number="9">Ja, det kjentes ut som om jeg allerede hadde fått min dødsdom. Men gjennom dette skulle jeg lære å ikke stole på min egen kraft, men bare på Gud, han som kan vekke opp døde.</verse>
				<verse number="10">Gud reddet meg virkelig fra den visse død, og han vil gjøre det igjen etter som jeg stoler på ham.</verse>
				<verse number="11">Husk på å hjelpe meg ved at dere ber for meg, slik at vi alle kan takke Gud for at han svarte på bønnene våre og reddet meg.</verse>
				<verse number="12">Jeg er stolt over ærlig å kunne si at jeg alltid har handlet rett mot dere, akkurat som jeg med Guds hjelp forsøker å handle rett mot alle mennesker. Jeg har ikke blitt styrt av menneskelig visdom og har ikke skjult noe, men har alltid vært ærlig og fulgt Guds vilje.</verse>
				<verse number="17">Men nå ble det altså ikke slik, og dere mener kanskje at jeg forandret planene mine litt vel lettvint. At jeg kanskje sier en ting og gjør noe annet? Nesten som om et ja fra meg kan bety et nei?</verse>
				<verse number="18">Absolut ikke! Gud, som selv holder løftene sine, kan vitne om at jeg alltid står for det jeg sier.</verse>
				<verse number="19">Jesus Kristus, Guds sønn, som jeg, Silvanus og Timoteus har undervist dere om, sa heller aldri ja til noe uten at han holdt sitt ord. Gjennom Jesus har Gud sagt sitt ja til menneskene.</verse>
				<verse number="20">Alt det som Gud har lovet, vil bli oppfylt gjennom Jesus. Derfor har vi som nå tilhører Gud, sagt vårt ja til ham og lever for å ære ham.</verse>
				<verse number="21">Det er han som har utrustet oss med sin Ånd, og som hjelper både dere og meg til å holde fast ved troen på Kristus.</verse>
				<verse number="22">Ånden som bor i vårt indre, er et tegn på at vi tilhører Gud, og garantien for at han en dag skal innfri løftet sitt og frelse oss for evig.</verse>
				<verse number="23">Gud selv kan vitne om at det jeg nå sier, er sant: Den eneste grunnen til at jeg ikke besøkte dere slik jeg først hadde tenkt, var at jeg ikke ville komme for å irettesette dere.</verse>
				<verse number="24">Ikke se på meg og mine medarbeidere som autoriteter som vil bestemme over hva dere skal tro. Nei, vi vil bare hjelpe dere til å være glade for troen på Jesus som dere allerede har. Det er den som gjør dere sterke.</verse>
			</chapter>
			<chapter number="2">
				<verse number="1">Jeg bestemte meg altså for å ikke reise til dere, så lenge det var en risiko for at besøket mitt skulle ende med at dere ble lei dere.</verse>
				<verse number="2">Jeg ville så gjerne selv bli glad over å treffe dere igjen. Dersom jeg først hadde gjort dere lei dere, hvordan kunne dere da gjøre meg glad?</verse>
				<verse number="3">Derfor skrev jeg brevet i stedet, slik at jeg seinere kunne komme uten å bli skuffet. Dere er min store glede, og jeg er sikker på at dere vil gjøre meg glad.</verse>
				<verse number="4">Jeg var sterkt nedtrykt og bedrøvet da jeg skrev til dere, og tårene rant. Jeg ville jo ikke gjøre dere lei dere, men jeg ville bare vise hvor mye jeg elsker dere.</verse>
				<verse number="5">Den mannen jeg skrev om, har ikke rent personlig skuffet meg. Nei, det er alle dere i menigheten som han har skuffet ved den måten dere handlet på. Det er det vel ingen overdrivelse å si?</verse>
				<verse number="6">Mannen har nå blitt straffet nok, etter som nesten alle hos dere var enige i dommen mot ham.</verse>
				<verse number="7">Nå er det i stedet tid for å tilgi og oppmuntre, slik at han ikke blir fullstendig knust.</verse>
				<verse number="8">Se derfor til at dere møter han med all den kjærlighet dere kan.</verse>
				<verse number="9">I mitt forrige brev skrev jeg at dere skulle straffe mannen. Det skrev jeg for å se om dere tenkte å følge rådene mine.</verse>
				<verse number="10">Nå vil jeg at dere slutter å straffe ham. Dersom dere tilgir ham, så gjør jeg det også, om jeg nå har noe å tilgi ham for. Kristus har jo gitt befaling om å tilgi og vil at vi skal leve i harmoni med hverandre.</verse>
				<verse number="11">Gjør vi ikke det, kan Satan overliste oss. Vi vet hva han er ute etter.</verse>
				<verse number="12">Da jeg kom til byen Troas for å spre det glade budskapet om Herren Jesus Kristus, ga Herren meg mange muligheter til å tale til folket.</verse>
				<verse number="13">Jeg kjente meg hele tiden urolig, etter som min medarbeider Titus fortsatt ikke hadde kommet med noen rapport fra dere. Derfor tok jeg avskjed med de troende og reiste videre hit til Makedonia.</verse>
				<verse number="17">Jo, bare den som har fellesskap med Kristus, som er sendt av Gud og ansvarlig for ham. Dere vet at jeg tilhører denne kategorien. Jeg er ikke som visse andre, som sprer budskapet for å tjene penger.</verse>
			</chapter>
			<chapter number="3">
				<verse number="1">Begynner jeg nå skryte av meg selv igjen? Er jeg kanskje lik visse mennesker som må ha anbefalingsbrev med seg til dere eller ber om å få attester fra dere?</verse>
				<verse number="2">Nei, det eneste anbefalingsbrevet jeg behøver, er at dere har fått et forandret liv. Det brevet er skrevet i hjertene, og kan åpent bli lest av alle.</verse>
				<verse number="3">Hver og en kan tydelig se at hjertene er forandret. Det blir et anbefalingsbrev fra Kristus selv, men skrevet ut av meg. Det er ikke skrevet med blekk, men med Guds levende Ånd. Heller ikke er det skrevet på steintavler som Moseloven. Det er skrevet på levende materiale, på deres egne hjerter.</verse>
				<verse number="4">At jeg våger å snakke om meg selv på denne måten, kommer av jeg stoler på at Gud har forandret dere på grunn av det Kristus gjorde.</verse>
				<verse number="5">Det er ikke jeg selv som har fått til noe, for jeg har ingen kraft i meg selv. Nei, alle mine evner kommer fra Gud.</verse>
				<verse number="6">Han har gitt meg evner til å spre budskapet om den nye pakten mellom Gud og mennesker. Den pakten som ikke bygger på at de er lydige mot en lov av bokstaver, men på at Guds Ånd forvandler hjertene. De som forsøker å tilfredsstille Gud ved å følge hele Moseloven, vil bli straffet med døden. De som lar Guds Ånd forvandle hjertene, får evig liv.</verse>
				<verse number="9">Dersom allerede den pakten som leder til Guds dom, var fylt av herlighet, hvor mye mer herlighet skal da ikke finnes i den nye pakten, som kan gjøre oss skyldfri innfor Gud?</verse>
				<verse number="10">Ja, sammenligner vi herligheten i den nye pakten med herligheten i den gamle, da blir det som om den gamle ikke hadde noen herlighet i det hele tatt.</verse>
				<verse number="11">Dersom den gamle pakten, den som dere satte til side, var fylt av Guds herlighet, da er det ingenting sammenlignet med herligheten i den pakten som varer for evig.</verse>
				<verse number="12">Etter som denne nye pakten gir oss håp om, en evig herlighet hos Gud, sprer jeg budskapet om Kristus uten å gå skamfull.</verse>
				<verse number="13">Jeg gjør ikke som Moses, som hengte et slør foran ansiktet, for at Israels folk ikke skulle se hvordan herligheten bleknet og forsvant.</verse>
				<verse number="14">På grunn av det sløret, innså heller ikke Israels folk at herligheten i den gamle pakten forsvant. Sløret hindrer dem til denne dagen i å forstå den virkelige meningen når bøkene fra den gamle pakten blir lest opp. Sløret forsvinner ikke før de tror på Kristus.</verse>
				<verse number="15">Ja, til denne dagen henger det et slør over hjertene når de leser Moseloven.</verse>
				<verse number="16">Så fort noen begynner å følge Herren Jesus Kristus, bli sløret tatt bort.</verse>
				<verse number="17">Den som tar imot Herren, tar imot hans Ånd. Herrens Ånd setter oss fri fra den skyld som skiller oss fra Gud.</verse>
				<verse number="18">Alle vi som har fått sløret tatt bort, kan nå se Herrens herlighet. Herligheten hans forvandler oss, slik at vi blir mer og mer lik ham. Ja, for hver dag som Herrens Ånd virker i oss, avspeiler vi mer og mer hans herlighet.</verse>
			</chapter>
			<chapter number="4">
				<verse number="1">Etter som Gud i sin godhet har valgt meg ut til å spre budskapet om denne nye pakten, fortsetter jeg altså å kjempe uansett hva som enn hender.</verse>
				<verse number="2">Jeg tar ikke i bruk simple metoder eller falske triks for å gjøre det lett for meg selv. Jeg forvrenger ikke sannheten og skjuler ingenting, men forteller Guds budskap nøyaktig slik det er. Jeg står ansvarlig for Gud for det jeg gjør. Jeg overlater til hver og en å vurdere om jeg snakker sant eller ikke.</verse>
				<verse number="3">Dersom det budskapet jeg forteller er skjult bak et slør, da beror ikke dette på meg. Det er bare skjult for dem som er på vei til å gå evig fortapt.</verse>
				<verse number="4">Djevelen som er denne onde verdens gud, han har forblindet dem som ikke tror. De kan ikke se lyset fra det glade budskapet om Kristus, han som avspeiler Guds egen herlighet og er det synlige bildet på Gud selv.</verse>
				<verse number="5">Jeg går heller ikke rundt og snakker om meg selv for å bli populær. Nei, budskapet mitt er at Jesus Kristus er Herren, jeg er tjener for hans skyld.</verse>
				<verse number="6">Gud sa ved skapelsen: ”Lys skal skinne i mørke”, og han har tent lyset i midt indre, slik at jeg kan spre kunnskapens lys videre om at Jesus Kristus stråler av Guds herlighet.</verse>
				<verse number="7">Gud ga meg forretten til å spre budskapet om Kristus. Jeg er bare et svakt menneske. Billedlig talt er jeg en skrøpelig leirkrukke som inneholder en skjult skatt. Derfor forstår alle at den voldsomme kraften som virker i meg, kommer fra Gud, og ikke er fra meg selv.</verse>
				<verse number="8">Jeg er omgitt av vanskeligheter, men ikke knust. Jeg ser ingen utvei, men gir aldri opp.</verse>
				<verse number="9">Jeg er forfulgt, men ikke forlatt av Gud. Jeg blir slått til jorden, men reiser meg igjen.</verse>
				<verse number="10">Jeg har fått lide og vært nær døden for Jesus skyld, men gjennom dette har jeg også fått oppleve hans livgivende kraft.</verse>
				<verse number="11">Ja, jeg lever stadig i livsfare for Jesu skyld, for at hans livgivende kraft skal bli synlig i min dødelige kropp.</verse>
				<verse number="12">Det oppdraget som betyr døden for meg, betyr altså evig liv for dere.</verse>
				<verse number="13">Denne troen på evig liv får meg til å fortsette å forkynne evangeliet. Guds Ånd har fylt meg med samme slags tro som det står om i Skriften, som sier: ”Jeg tror, derfor snakker jeg.”</verse>
				<verse number="14">Jeg vet at Gud, han som vakte opp Herren Jesus fra de døde, en dag skal vekke opp både meg og dere på grunn av vårt fellesskap med Jesus, og la oss få audiens hos ham.</verse>
				<verse number="15">Alt det jeg må gå gjennom, er altså for deres skyld. Jo flere som blir nådd av budskapet om Guds kjærlighet og tilgivelse, desto flere kan ære ham ved å takke for alt han har gjort.</verse>
				<verse number="16">Derfor fortsetter jeg å kjempe uansett hva som enn skjer. Jeg vet at om kroppen min blir brutt ned av lidelse, så blir mitt indre fornyet dag for dag.</verse>
				<verse number="17">De små og kortvarige problemene jeg møter nå, er en lav pris for en gang å få del i den evige og vidunderlige herligheten som Gud har forberedt for oss som tror.</verse>
				<verse number="18">Vi er ikke opptatt av det som hører til den synlige verden, men heller det som hører til den usynlige. For det synlige skal snart forsvinne, mens det usynlige varer for evig.</verse>
			</chapter>
			<chapter number="5">
				<verse number="1">Vi vet at når vi dør og forlater kroppen, da blir det som å forlate et gammelt fillete telt. Gud har forberedt en evig kropp for oss i himmelen, et nytt og vakkert hus, som ikke er gjort av noen menneskehånd.</verse>
				<verse number="2">Så lenge vi er her i vår jordiske kropp, sukker og lengter vi etter å få kle på oss vår himmelske kropp.</verse>
				<verse number="3">For når vi har kledd på oss vår himmelske kropp, da er vi ikke lenger ånder som mangler kropp.</verse>
				<verse number="4">Mens vi lever her nede, sukker vi og har det vanskelig. Vi vil jo ikke dø og miste våre jordiske kropper. Nei, vi vil raskest mulig bli påkledd den nye kroppen, slik at vår dødelige kropp blir tatt opp i det evige livet.</verse>
				<verse number="5">Det er det livet Gud har skapt oss for. Som en garanti for at han skal oppfylle håpet vårt, har han gitt oss sin Ånd.</verse>
				<verse number="6">Derfor er vi fulle av håp, også om vi vet at vi så lenge vi er i vår jordiske kropp, ikke bor sammen med Herren Jesus.</verse>
				<verse number="7">Vår tro gjør oss overbeviste om det evige livet, selv om vi ikke kan se det ennå.</verse>
				<verse number="8">Ja, vi ser fram imot det evige livet og ville heller forlate kroppen og få bo hos Herren Jesus.</verse>
				<verse number="9">Det viktige er at vi alltid gleder Herren, det gjelder enten vi lever eller dør.</verse>
				<verse number="10">Vi skal alle en dag stå for hans domstol og bli belønnet eller straffet for det vi har gjort her nede på jorden.</verse>
				<verse number="11">Jeg vet altså at jeg en dag skal stå til ansvar for Herren for alt det jeg har gjort. Derfor gjør jeg alt for å få så mange som mulig til å tro på ham. Allerede nå vet Gud alt om meg, men jeg håper at også dere vil vurdere meg på en rettferdig måte.</verse>
				<verse number="12">Er dette et nytt forsøk fra min side på å fortelle hvor dyktig jeg er? Nei, jeg vil bare få dere til å forstå at dere kan være stolte over meg. Da har dere noe å svare andre såkalte utsendinger som skryter over sine egne evner og høye status. Dette gjør de i stedet for å vise fram at de har rene motiv for det de gjør.</verse>
				<verse number="13">Når jeg snakker som om jeg var fra sans og samling, er det et utslag av min iver etter å tjene Gud. Når jeg snakker fornuftig, er det for å hjelpe dere.</verse>
				<verse number="14">Hva jeg enn gjør, så er det kjærligheten fra Jesus Kristus som driver meg. Jeg vet jo at Kristus døde for alle mennesker, og at alle som tror på ham, har vært død sammen med ham.</verse>
				<verse number="15">Ja, Kristus har vært død for alle, for at de som lever i fellesskap med ham, ikke lenger skal leve for seg selv, men for ham som har vært død og var stått opp.</verse>
				<verse number="16">Derfor vurderte jeg ikke lenger den som tilhører Kristus på vanlig menneskelig vis. Nei, etter at jeg forsto hvem Kristus er, vurderer jeg verken dem eller andre på den måten.</verse>
				<verse number="17">Den som lever i fellesskap med Kristus, er forandret til et nytt menneske. Det gamle livet er borte, og noe nytt har begynt.</verse>
				<verse number="18">Dette nye livet kommer fra Gud, han som forsonet oss med seg selv og gjorde oss til sine venner gjennom det Kristus gjorde. Han ga meg oppdraget å fortelle om denne forsoningen.</verse>
				<verse number="19">Ja, ved det som Kristus gjorde, tilga Gud menneskene deres synder og forsonet hele menneskeheten med seg selv. Dette budskapet om forsoning har han gitt meg i oppdrag å spre til andre.</verse>
				<verse number="20">Jeg er altså en ambassadør for Kristus, og Gud appellerer til menneskene gjennom meg. Som en høytaler for Kristus roper jeg til alle: ”Aksepter Guds tilbud og bli venner med han.”</verse>
				<verse number="21">Gud la alle sin skyld og synd på Kristus, han som aldri hadde gjort noe galt. Ved at Kristus døde for å ta straffen vår, kan vi bli skyldfri innfor Gud.</verse>
			</chapter>
			<chapter number="6">
				<verse number="1">Som Guds medarbeider oppfordrer jeg dere til ikke å sløse bort tilgivelsen som Gud i sin godhet har gitt dere. La den få konsekvenser i livet.</verse>
				<verse number="2">Gud sier i Skriften: ”Jeg svarte på bønnen i rette tid, og jeg var deg til hjelp da du trengte å bli frelst.” Lytt derfor til Gud. Han vil hjelpe dere i dag. Nå er frelsens tid.</verse>
				<verse number="3">Jeg gjør alt for ikke å støte noen bort. Ingen skal kunne klage på meg som Jesu utsending.</verse>
				<verse number="4">Jeg vil at alle handlingene skal vise at det er Gud jeg tjener. Derfor har jeg uten å klage holdt ut med mange lidelser og vanskeligheter.</verse>
				<verse number="5">Jeg har blitt mishandlet, kastet i fengsel og har møtt aggressive folkemasser. Jeg har arbeidet og slitt, våket natten i gjennom og ofte gått uten mat.</verse>
				<verse number="6">I alt dette har jeg levd fullt og helt for Gud, opptrådt på en reflektert måte og vist tålmodighet. Jeg har vært vennlig, fylt av Guds Hellige Ånd og vist ekte kjærlighet.</verse>
				<verse number="7">Jeg har spredd det sanne budskapet om Jesus og gjort mirakler ved Guds kraft. Jeg følger Guds vilje i ett og alt, det er mitt eneste våpen, både i angrep og forsvar.</verse>
				<verse number="8">Iblant blir jeg æret og iblant blir jeg hånet. Gode rykter blir spredd om meg, men også onde. Jeg blir anklaget for å spre falsk lære, men byr fram det ekte budskapet hvor jeg enn ferdes.</verse>
				<verse number="9">Menneskene bryr seg ikke om meg, men Gud kjennes ved meg. Jeg er nær døden, men lever i beste velgående. Jeg har blitt slått, men er ikke slått til døde.</verse>
				<verse number="10">Jeg møter mange sorger, men er likevel glad. Jeg er fattig, men sprer om meg med åndelige rikdommer til andre. Jeg eier ikke noe, men har alt jeg behøver.</verse>
				<verse number="11">Kjære venner i Korint! Jeg har nå snakket ærlig og oppriktig til dere. Dere har en stor plass i hjertet mitt.</verse>
				<verse number="12">Jeg elsker dere, men dere er reservert i kjærligheten mot meg.</verse>
				<verse number="13">Kan dere ikke forsøke å gi litt tilbake av den kjærligheten jeg gir dere? Dere har blitt mine barn ved at jeg førte dere til tro, så gi meg plass i hjertene.</verse>
				<verse number="14">Gjør dere ikke til ett med dem som ikke tror på Kristus. Kan dere på en og samme tid både lyde og trasse Gud? Kan dere på en og samme tid både være lys og mørke?</verse>
				<verse number="15">Kan Kristus og djevelen trekke i samme retning? Kan dere på en og samme tid både tilhøre Kristus og fornekte ham?</verse>
				<verse number="16">Hva har Guds tempel med avguder å gjøre? Vet dere ikke at vi er et tempel for den Gud som lever, og at Gud selv bor i oss? Han har jo sagt i Skriften: ”Jeg vil bo og ferdes iblant dere. Jeg vil være deres Gud, og dere skal være mitt folk.”</verse>
				<verse number="17">Derfor har han også sagt: ”Hold dere unna og skill dere fra dem. Rør ikke det som er uverdig for Gud. Da vil jeg ta imot dere.</verse>
				<verse number="18">Jeg vil være en Far for dere, og dere skal være mine sønner og døtre, sier Herren, han som har all makt.”</verse>
			</chapter>
			<chapter number="7">
				<verse number="1">Kjære venner, Gud har lovet at vi skal få være hans eget folk. La oss derfor holde oss borte fra all synd, det være seg slikt som gjelder handlinger eller tanker. La oss vise respekt for det Gud har sagt og leve fullt og helt for ham.</verse>
				<verse number="2">Jeg ber enda en gang om at dere gir meg plass i hjertene. Jeg har ikke handlet urett, lurt eller utnyttet noen.</verse>
				<verse number="3">Dette sier jeg ikke for at dere skal føle dere skyldige. Nei, jeg har allerede sagt at jeg elsker dere uansett hva som skjer.</verse>
				<verse number="4">Jeg stoler fullt og helt på dere og er svært stolt over dere. Nå har dere virkelig oppmuntret meg og gjort meg jublende glad midt i alle vanskelighetene mine.</verse>
				<verse number="5">Da jeg kom fram til Makedonia, fikk jeg ikke ro over meg. Rundt meg var det stridigheter, og innvendig var jeg fylt av frykt og uro.</verse>
				<verse number="6">Men Gud, som oppmuntrer den som er nedtrykt, han møtte meg gjennom det at Titus kom.</verse>
				<verse number="7">Det var ikke bare det at han kom som gjorde meg glad. Nei, det som virkelig gledet meg, var at han selv hadde blitt oppmuntret hos dere. Nå kunne han fortelle at dere lengtet etter besøket mitt, at dere var lei dere over det som hadde skjedd og at dere fortsatt ville meg alt godt.</verse>
				<verse number="8">Jeg angrer ikke lenger på at jeg sendte mitt første brev til dere, selv om jeg en tid var bekymret for hvordan dere ville reagere på det jeg skrev. Jeg innså at deres fortvilelse snart ville gå over.</verse>
				<verse number="9">Nå er jeg i stedet glad, ikke for at dere ble lei dere, men fordi deres fortvilelse fikk dere til å vende om til Gud. Deres fortvilelse kom jo av at dere innså at dere hadde handlet galt mot Gud, og derfor skadet jeg ingen ved brevet mitt.</verse>
				<verse number="10">Den fortvilelsen Gud lar oss kjenne, virker slik at vi vender om til ham og får evig liv. Denne type fortvilelse vil ingen behøve å angre på. Vanlig menneskelig fortvilelse derimot, den driver oss mot døden.</verse>
				<verse number="11">Husk på så mye godt det har kommet ut av den fortvilelsen Gud lot dere føle. Dere stilte dere straks på min side. Dere ble opprørt over den synden som mannen i menigheten hadde begått. Dere ble urolige for konsekvensene det kunne få. Dere har lengtet etter meg og ville følge rådene mine og straffe den skyldige. Ja, dere gjorde alt for å handle rett.</verse>
				<verse number="12">Jeg skrev ikke brevet bare med tanke på den mannen som hadde syndet, eller på dere som måtte lide for det han gjorde. Jeg ville også at dere med Guds hjelp skulle innse hvor helhjertet dere egentlig støtter meg.</verse>
				<verse number="13">Den iveren dere nå viser, har virkelig oppmuntret meg. Dessuten ble jeg veldig glad for Titus sin skyld. Han var så lykkelig og lettet etter å ha truffet dere.</verse>
				<verse number="14">Jeg hadde allerede før snakket med Titus hvor stolt jeg er over dere, og jeg trengte virkelig ikke å skjemmes over dere. Alt jeg hadde sagt til Titus om dere, viste seg å være sant, akkurat som alt det andre er sant som jeg har sagt.</verse>
				<verse number="15">Han elsker dere nå mer enn noen gang, etter som han husker med hvilken respekt dere lyttet til ham og var villige til å følge rådene hans.</verse>
				<verse number="16">Ja, jeg er virkelig glad for at jeg så fullt og helt kan stole på dere.</verse>
			</chapter>
			<chapter number="8">
				<verse number="1">Nå vil jeg fortelle dere, kjære søsken, hva Gud i sin godhet har gjort for menighetene i Makedonia.</verse>
				<verse number="2">Til tross for at de har gått gjennom mange fryktelige prøvelser og lever i den ytterste fattigdom, så har de vært glade for å kunne gi til andre.</verse>
				<verse number="3">Ja, jeg kan vitne om at de har gitt alt de hadde råd til, og på toppen av det litt mer. Helt frivillig</verse>
				<verse number="4">kom de til meg og tigget og ba om å få være med og hjelpe de troende i Jerusalem.</verse>
				<verse number="5">De ga ikke bare en sum penger, slik som jeg hadde ventet meg. Nei, de var også klare til å være lydige først og fremst mot Herren Jesus, men også mot meg, etter som de ville følge Guds vilje.</verse>
				<verse number="6">Da jeg så hvor villige menighetene i Makedonia var til å hjelpe til, da ba jeg Titus om å reise tilbake til dere, slik at dere kunne samle inn resten av denne kjærlighetsgaven til de troende. Det var Titus som begynte innsamlingen hos dere.</verse>
				<verse number="7">Dere korinter har fått mange evner fra Gud. Dere har en sterk tro, dere er dyktige til å tale, dere kjenner godt til Guds Ord, dere er hengivne og fulle av kjærlighet til oss. Se nå til at dere også gir bevis på at dere makter å støtte andre.</verse>
				<verse number="8">Dette er ikke noe påbud jeg gir dere. Jeg vil bare fortelle om hvor ivrige andre er til å gi, slik at dere kan bevise at kjærligheten hos dere er like stor.</verse>
				<verse number="9">La dere bli inspirert av den godhet og kjærlighet vår Herre Jesus Kristus viste. Han forlot Guds rikdom og ble fattig for deres skyld. Ved hans fattigdom får dere del Guds rikdom.</verse>
				<verse number="12">Har dere bare ærlig vilje til å gi, spiller det mindre rolle hvor stor gaven er. Gud krever ikke at noen skal gi mer enn de har råd til.</verse>
				<verse number="13">Det er ikke meningen at andre plutselig skal leve i overflod, mens dere får det vanskelig. Nei, dette handler om å fordele våre ressurser rettferdig.</verse>
				<verse number="14">Akkurat nå er det dere som lever i overflod og kan hjelpe andre. En annen gang er det tvert om. På den måten får alle det de trenger.</verse>
				<verse number="15">Det blir som det står i Skriften: ”Den som samlet mye, hadde ikke overflod, og den som samlet lite, manglet ingenting.”</verse>
				<verse number="16">Jeg takker Gud for at han har gjort Titus like ivrig til å hjelpe dere som jeg selv er.</verse>
				<verse number="17">Han svarte ikke bare ja da jeg spurte om han ville reise til dere. Han var mer enn villig til straks å dra av sted.</verse>
				<verse number="18">Jeg lot også en annen troende mann reise med ham. Det er en som alle menighetene her setter stor pris på etter som han har gjort mye for å spre budskapet om Jesus.</verse>
				<verse number="19">Den samme mannen har også blitt valgt av menighetene til å reise med meg til Jerusalem når gaven skal bli overlevert. Den reisen gjør jeg for å ære Herren Jesus og for å vise iver til å hjelpe.</verse>
				<verse number="20">Ved å ta med meg en annen troende, unngår jeg å bli anklaget for å ha underslått noe av den store gaven.</verse>
				<verse number="21">Gud vet at jeg er ærlig, men jeg vil også at andre skal stole på det.</verse>
				<verse number="22">Sammen med Titus sendte jeg også en tredje person til dere, en mann som på mange måter har vist hvor hengiven han er. Han var nå ivrigere enn noen gang, etter som han stolte på at dere ville bidra med en stor gave til de troende.</verse>
				<verse number="23">Dersom noen lurer på disse tre, så er altså Titus min medarbeider og har kommet for å hjelpe dere. De andre to er sendt ut fra menighetene her, og ærer Kristus med sine liv.</verse>
				<verse number="24">Når disse tre kommer til dere, omsett da kjærligheten til praktisk handling, slik at de andre menighetene ser hvor rett jeg hadde når jeg skrøt av dere.</verse>
			</chapter>
			<chapter number="9">
				<verse number="1">Egentlig behøver jeg ikke å skrive til dere om innsamlingen til de troende i Jerusalem.</verse>
				<verse number="2">Jeg vet hvor villige dere er til å gi, og jeg har allerede skrytt av dere til menighetene her i Makedonia. Jeg sa: ”De troende i provinsen Akaia var klare til å sende hjelp allerede for et år siden.” Deres entusiasme har smittet over på de fleste her.</verse>
				<verse number="3">Jeg sender likevel Titus og de to andre for å være sikker på at dere virkelig har forberedt dere slik som jeg sa. Jeg vil jo ikke skryte uten grunn over iveren til å hjelpe.</verse>
				<verse number="4">Tenk som både dere og jeg skulle skjemmes dersom jeg dukket opp med noen troende fra Makedonia for å hente gaven og dere ikke hadde samlet inn noe!</verse>
				<verse number="5">Det var derfor jeg ba disse tre om å reise i forveien, slik at den store gaven dere fortalte om, kan være innsamlet og klar når jeg kommer. Det må jo ikke se ut som om dere i siste liten rasker sammen litt bare for at dere er tvunget til det.</verse>
				<verse number="6">Husk at på dette området gjelder samme lov som i jordbruket: Den som sår gnieraktig med frø, får mager høst. Den som sår flust med frø, får rikelig avling.</verse>
				<verse number="7">Hver og en skal bestemme seg for hvor mye han vil gi. Det må ikke skje motvillig eller av tvang, for Gud elsker den som gir med glede.</verse>
				<verse number="8">Gud har makt til å gi dere alt det dere trenger og enda noe til, slik at dere alltid med glede kan gi store gaver til alle som trenger hjelp.</verse>
				<verse number="9">Det står i Skriften om den som er sjenerøs: ”Han gir rikelig til de fattige, og de vil for alltid huske hans gode gjerninger.”</verse>
				<verse number="10">Gud som gir bonden såkorn til å så og brød til å spise, han vil gi dere flust med ”såkorn” slik at dere kan strø rikelig ut til de fattige. Gjennom det sanker dere en stor innhøsting av gode gjerninger.</verse>
				<verse number="11">Ja, Gud skal gi dere en slik overflod på alt, så at dere kan gi generøse gaver til andre. Når vi overrekker gaven til de troende i Jerusalem, kommer de til å takke Gud for dere.</verse>
				<verse number="12">Innsamlingen kommer altså til å gi dobbelt resultat: For det første får de troende i Jerusalem alt det de trenger. For det andre blir Gud takket om igjen og om igjen.</verse>
				<verse number="13">Når de ser gaven, kommer de til å hylle Gud for at dere omsetter det glade budskapet om Kristus til praktisk handling og sjenerøst deler med andre av de ressursene dere har.</verse>
				<verse number="14">Ja, de kommer å elske dere og be for dere, etter som Gud i sin uendelige godhet lot dere høre budskapet og omsette det til praktisk handling.</verse>
				<verse number="15">Selv takker jeg Gud for at han ga oss Kristus, som er den store, ubeskrivelige gaven.</verse>
			</chapter>
			<chapter number="10">
				<verse number="1">Noen av dere beskylder meg for å opptre som en feiging når jeg er hos dere. Modig er jeg bare når jeg er langt unna. Jeg har nå i brevet appellert til dere med den samme mildhet og godhet som vi finner hos Kristus.</verse>
				<verse number="2">Nå håpet jeg virkelig at jeg skulle slippe å bruke mitt mot og min autoritet når jeg kommer til dere. Det er jeg nemlig beredt til å gjøre dersom jeg må gå imot dem som påstår at jeg blir drevet av egoistiske motiv.</verse>
				<verse number="3">Visst nok lever jeg her i verden, men jeg kjemper ikke med jordiske metoder.</verse>
				<verse number="4">Nei, de våpen jeg bruker i min åndelige kamp, er Guds mektige kraft. De som kan bryte ned alle sterke festningsverk som vi i tankene våre bygger opp.</verse>
				<verse number="5">Jeg bryter ned alle stolte argumenter, alt som går imot det vi vet om Gud. Hver tanke tar jeg til fange og tvinger den til å være lydig mot Kristus.</verse>
				<verse number="6">Jeg er beredt til å straffe alle dem som fortsatt nekter å være lydige mot Kristus, etter at resten av dere har begynt å være lydig mot ham.</verse>
				<verse number="7">Problemet med dere er at dere vurderte menneskene på en overfladisk måte. Dere må forstå at jeg og mine medarbeidere tilhører Jesus Kristus like mye som disse som så stolt sier: ”Vi tilhører Kristus”.</verse>
				<verse number="8">Ja, som utsending for Herren Jesus kunne jeg skryte enda mer med den autoritet jeg har fått av ham, en autoritet som er til for å styrke troen deres, ikke for å straffe dere. Jeg ville likevel ikke bli anklaget for noen overdrivelse.</verse>
				<verse number="9">Jeg vil ikke at det skal virke som om det bare er i brevs form jeg kan opptre med myndighet.</verse>
				<verse number="10">Noen hos dere sier: ”Brevene hans er fulle av autoritet og kraft, men når han dukker opp i egen person, er han feig, svak og ikke mye å høre på.”</verse>
				<verse number="11">De som snakker på denne måten, må skjønne at jeg er innstilt på å handle ut fra autoriteten jeg har når jeg er fjernt unna. Den samme autoritet som jeg bruker i brevene mine.</verse>
				<verse number="12">Jeg kan ikke tenke meg å sammenligne eller likestille meg med de personene som bare framhever seg selv hos dere. De mangler nødvendig selvkritikk og lar ikke andre vurdere det de har utrettet. Så dumt!</verse>
				<verse number="13">Nei, jeg vil bare rose og ære meg over å ha utført oppdraget som Gud har gitt meg. Han har gjort meg til sin utsending. I det oppdraget inngikk kallet til å nå fram helt til dere.</verse>
				<verse number="14">Dersom jeg bruker autoriteten min til å advare dere, går jeg likevel ikke ut over oppdraget jeg har fått. Jeg og mine medarbeidere var de første som kom til Korint med det glade budskapet om Kristus.</verse>
				<verse number="15">For det arbeidet vil jeg ikke innkassere æren som andre troende har utrettet blant dere. Men etter som troen vokser seg sterkere hos dere, håper jeg å kunne arbeide enda mer blant dere.</verse>
				<verse number="16">Etterpå kan jeg gå videre og spre budskapet om Kristus til nye steder som ligger enda lengre borte en Korint. Da trenger jeg ikke å skryte over det andre har utført som oppdrag fra Gud.</verse>
				<verse number="17">Det står i Skriften: ”Den som vil skryte, han skal skryte over det som Herren har gjort.”</verse>
				<verse number="18">Det hjelper ikke å fremheve seg selv. Alle må få sin anerkjennelse av Herren.</verse>
			</chapter>
			<chapter number="11">
				<verse number="1">Jeg håper dere holder ut med at jeg snakker som en gal litt til. Ja, det gjør dere sikkert!</verse>
				<verse number="2">Det var jeg som var vitne til at dere billedlig talt ble trolovet med Jesus Kristus. På oppdrag av Gud våker jeg nå lik en sjalu mann over dere, slik at jeg en dag kan gi dere til Kristus som en brud som har vært trofast mot ham hele tiden.</verse>
				<verse number="3">Jeg er redd for at dere skal bli forført og overtalt til å forlate den ekte trofastheten mot Kristus, akkurat som Eva ble lurt av slangens evne til å overtale.</verse>
				<verse number="4">Når det dukker opp en annen og forteller dere noe nytt om Jesus, i tillegg til det jeg har fortalt dere, aksepterer dere dette uten å blunke. Og når noen vil lokke dere til å ta imot en annen Ånd enn den dere en gang fikk, eller kommer med et nytt budskap om frelse, da er dere straks med på notene.</verse>
				<verse number="5">Jeg sier meg ikke på noen måte underlegen for disse oppskrytte utsendingene som opptrer med sine falske budskap.</verse>
				<verse number="6">Jeg er kanskje ikke trent i talekunst som de er, men jeg kjenner personlig til innholdet i det jeg har å si. Dette har jeg allerede bevist for dere, gang på gang, og på mange ulike måter.</verse>
				<verse number="7">Dere ville kanskje ha vurdert meg høyere dersom jeg hadde krevd betaling av dere, på samme måten som disse utsendingene gjør? Nå respekterte jeg i stedet dere og fortalte dere Guds glade budskap uten lønn.</verse>
				<verse number="8">Jeg belastet andre menigheter og lot dem underholde meg, for at jeg ville hjelpe dere.</verse>
				<verse number="9">Da jeg var hos dere og ikke hadde noe å leve av, ba jeg ikke om at dere skulle forsørge meg. I stedet kom noen troende menn fra Makedonia og ga meg det jeg trengte. Nei, jeg har aldri krevd dere for betaling, og kommer heller aldri til å gjøre det.</verse>
				<verse number="10">Den stoltheten skal ingen i hele provinsen Akaia ta fra meg, det lover jeg for Kristus, han som lever i meg.</verse>
				<verse number="11">Hvorfor nekter jeg å ta imot betaling? Er det fordi jeg ikke elsker dere? Det vet Gud at jeg gjør.</verse>
				<verse number="12">Saken er at jeg ikke vil at disse falske utseningene skal få anledning til å skryte av at de er like dyktige som jeg.</verse>
				<verse number="13">Gud har aldri sendt disse mennene. De er bedragere, som har lurt dere til å tro at de er disipler av Kristus.</verse>
				<verse number="14">Det er ikke noe å bli forbauset over. Satan selv klær seg jo ut som en lysets engel.</verse>
				<verse number="15">Derfor er det ikke unaturlig om tjenerne hans også later som om de gjør Guds vilje. En dag vil de få den straffen som deres onde gjerninger fortjener.</verse>
				<verse number="16">Jeg ber dere på nytt å ikke tro at jeg helt har mistet forstanden. Dersom dere tar meg for en gal mann, så hør likevel etter, slik at jeg får skryte på samme måten som de falske utsendingene gjør.</verse>
				<verse number="17">Å skryte er slett ikke noe Herren Jesus har bedt meg om å gjøre. Nei, det er rene galskapen.</verse>
				<verse number="18">Men etter som disse falske utsendingene skryter over hvem de er og hva de gjør, så må også jeg ta meg den friheten.</verse>
				<verse number="19">Til tross for at dere sier at dere skal være så kloke, så hører dere jo mer enn gjerne på galskapen deres.</verse>
				<verse number="20">Dere aksepterer at de gjør dere til sine slaver, at de spiser dere ut av huset, at de tar autoritet over dere, kuer og krenker dere.</verse>
				<verse number="21">Ja, jeg skammer meg over å måtte innrømme at jeg ikke har vært like kraftfull som dem. Når det gjelder å skryte over hvem de er, og hva de gjør, da har jeg like mye å komme med som disse falske utsendingene. Tilgi om jeg nå igjen ordlegger meg som en gal manns tale.</verse>
				<verse number="22">De skryter over hvem de er, og sier: De er jøder, det er jeg også. De hører til Israels folk, det gjør jeg også. De er etterkommere av Abraham, det er jeg også.</verse>
				<verse number="23">De skryter over alt de gjør for Kristus, nå snakker jeg som om jeg fullstendig har mistet forstanden, men jeg har gjort mer for Kristus enn de fleste. Jeg har arbeidet hardere enn andre, sittet i fengsel oftere enn andre, blitt slått utallige ganger og har ofte vært nær ved å dø.</verse>
				<verse number="24">Fem ganger har jeg fått 39 piskeslag av jødene.</verse>
				<verse number="25">Tre ganger har jeg blitt slått av romerne med pisk. En gang har jeg blitt steinet. Tre ganger har jeg lidd forlis på havet. Ett helt døgn har jeg drevet omkring på åpent hav.</verse>
				<verse number="26">Jeg har ofte vært ute på reiser der jeg har møtt farer på elver og blitt utsatt for ransmenn. Jeg har blitt forfulgt både av mitt eget folk og av andre folk. Jeg har vært utsatt for farer i ulike byer, i ørkenstrøk, på havet og blant falske utsendinger.</verse>
				<verse number="27">Jeg har arbeidet og slitt og ofte våket hele natten. Jeg har vært sulten og tørst og har måtte lide nød. Jeg har frosset og gått omkring i utslitte klær.</verse>
				<verse number="28">På toppen av alt dette har jeg hver dag hatt bekymringer for hvordan det skal gå for alle menighetene.</verse>
				<verse number="29">Dersom noen har en svak tro, da blir jeg minnet om hvor svak og avhengig jeg selv er av Gud. Og dersom noen forlater troen på Jesus, da blir jeg plaget som av ild.</verse>
				<verse number="30">Ja, om jeg nå må skryte, da vil jeg skryte av alt det som skjer og som viser min egen svakhet.</verse>
				<verse number="31">Gud selv, han som er Far til vår Herre Jesus og som skal bli hyllet i evighet, han kan vitne om at jeg ikke har løyet om noe.</verse>
				<verse number="32">Her er et siste eksempel på det jeg har fått være med om: Da jeg var i Damaskus, lot kong Aretas landshøvdingen sette ut vakter ved byportene for å arrestere meg.</verse>
				<verse number="33">Men de troende firte meg ned i en korg fra en åpning i bymuren, slik at jeg ble reddet bort fra landshøvdingen.</verse>
			</chapter>
			<chapter number="12">
				<verse number="1">Å skryte på denne måten føles helt galt. Likevel må jeg fortsette. Nå kommer jeg til det som har med syner å gjøre og som Herren Jesus har vist meg. Det føles som sagt helt galt å skryte over dette,</verse>
				<verse number="2">men la meg i alle fall fortelle så mye som at for 14 år siden ble en viss person, en som lever i fellesskap med Jesus Kristus, ført helt opp til Gud i himmelen.</verse>
				<verse number="5">Denne mannen kunne jeg skryte av, men jeg avstår. Det eneste jeg vil være stolt av, er min egen svakhet og min avhengighet av Gud.</verse>
				<verse number="6">Selv om jeg begynte å skryte over dette, så ville jeg ikke være fra forstanden, for dette har virkelig skjedd. Men til tross for det foretrekker jeg å la være, for ingen skal den dagen de får se og høre meg, tro at jeg er noe spesielt.</verse>
				<verse number="7">Men for at jeg ikke skal bli hovmodig over alt det fantastiske Gud har avslørt for meg, så har jeg fått en torn i kroppen som stikker meg. Den er en utsending fra Satan som stadig rammer meg med sine smerter, for at jeg ikke skal bli hovmodig.</verse>
				<verse number="8">Tre ganger har jeg bedt Herren Jesus at denne tornen må bli tatt fra meg.</verse>
				<verse number="9">Men Herren har svart meg: ”Min hjelp er alt du behøver. Jo svakere du er, desto mer kan min kraft virke i deg.” Derfor vil jeg heller skryte av min svakhet, for på grunn av den kan kraften fra Kristus virke i meg.</verse>
				<verse number="10">Jeg er glad for å være svak og avhengig av Gud. Jeg er glad for å lide, for å bli forulempet, forfulgt og for å gå gjennom vanskeligheter for Kristi skyld. For når jeg er svak, da er jeg sterk.</verse>
				<verse number="11">Dere har tvunget meg til å skryte og handle som en gal. Egentlig burde dere selv ha forsvart meg. Dere vet godt at jeg ikke på noe vis er underlegen for disse oppskrytte utsendingene som kommer med falske budskap, selv om jeg i egen person ikke er noe som helst.</verse>
				<verse number="12">Da jeg var hos dere, beviste jeg på alle måter at jeg er en ekte utsending gjennom igjen og igjen å utføre de mest fantastiske mirakler og tegn i Guds kraft.</verse>
				<verse number="13">Det eneste jeg ikke gjorde hos dere, og som jeg bruker å gjøre i andre menigheter, var å la dere forsørge meg. Jeg håper at dere kan tilgi meg det!</verse>
				<verse number="14">Nå kommer jeg snart til dere for tredje gangen. Heller ikke da vil jeg ha noen betaling. Det er kjærligheten deres jeg vil ha, ikke eiendelene. Dere er jo barna mine, etter som jeg førte dere til tro. Det er ikke barna som skal spare og samle til foreldrene sine, men det er foreldrene som skal forsørge barna sine.</verse>
				<verse number="15">Jeg er bare glad over å kunne gi meg selv og mine eiendeler til dere for å kunne hjelpe dere. Jeg håper at dere ikke elsker meg mindre fordi jeg elsker dere så høyt.</verse>
				<verse number="16">Dere vet selv at dere ikke trengte å forsørge meg da jeg var hos dere. Visse personer mener at jeg er så slu, at jeg kanskje har lurt dere på andre måter?</verse>
				<verse number="17">Har jeg kanskje latt dere forsørge noen av de medarbeiderne jeg sendte til dere, slik at dere likevel ble utnyttet?</verse>
				<verse number="18">Jeg ba Titus om å reise til dere og sendte en annen troende mann med ham. Har Titus kanskje utnyttet dere? Nei, det er umulig, for han og jeg tenker og handler på nøyaktig samme måten.</verse>
				<verse number="19">Nå har dere kanskje hele tiden tenkt at jeg har skrytt på denne måten for å forsvare meg for dere. Men Gud kan vitne om at jeg som tjener for Kristus, har gjort dette for at troen deres skal bli sterkere, kjære venner.</verse>
				<verse number="20">Jeg er nemlig redd for at jeg skal finne menigheten i en helt annen tilstand enn jeg ønsker. Da vil jeg også fortelle dere noe helt annet enn det dere ønsker å høre. Jeg er redd at jeg skal finne at dere er i konflikt med hverandre, og at dere er fylt av misunnelse og sinne, at dere lar dere bruke til intriger, baktalelser og sladder, og at dere er hovmodige og ikke holder orden.</verse>
				<verse number="21">Ja, jeg er redd for at jeg skal måtte skjemmes over dere for Gud. At jeg blir tvunget til å sørge over alle som fortsatt lar seg bruke til seksuell løssluppenhet, umoral og grenseløse orgier, til tross for at de nå tror på Kristus.</verse>
			</chapter>
			<chapter number="13">
				<verse number="1">Dette blir som sagt tredje gangen jeg kommer til dere. Det står i Skriften: ”Det blir krevd to eller tre vitner for at saken skal stå fast.”.</verse>
				<verse number="2">Ved mitt andre besøk advarte jeg dem som hadde syndet, og nå advarer jeg på nytt mens jeg er fraværende. Ja, jeg advarer også dere andre: Når jeg kommer til dere, vil jeg ikke vise noen mildhet, men passe på at de skyldige får sin straff.</verse>
				<verse number="3">Dere vil støtt og stadig ha bevis for at det er Kristus som taler gjennom meg. Det skal dere sannelig få. Dere kommer til å merke at Kristus ikke er veik, men han viser sin kraft hos dere.</verse>
				<verse number="4">Det er sant at Kristus var veik da han døde på korset, men han ble levende igjen ved Guds kraft. Gjennom fellesskapet med ham har også jeg vært veik og død, men jeg skal leve i fellesskap med ham gjennom Guds kraft. Det er denne kraften dere skal få oppleve når jeg kommer.</verse>
				<verse number="5">Test dere selv for å se om troen virkelig er ekte. Ransak dere selv. Dersom dere ikke kan merke at Jesus Kristus lever i dere med sin kraft, da er troen ikke ekte.</verse>
				<verse number="6">Jeg håper at dere i alle fall vil innse at kraften fra Kristus finnes i meg når jeg kommer til dere.</verse>
				<verse number="7">Jeg ber om at dere tar avstand fra alt som er ondt. Ikke for at det skal vise seg at jeg holder mål, men for at dere frivillig ønsker å gjøre det som er godt. Det spiller ingen rolle om jeg på grunn av dette kan bli oppfattet som kraftløs.</verse>
				<verse number="8">Jeg vil selvfølgelig ikke sette meg imot at dere følger det sanne budskapet om Jesus. Gjør dere det, kan jeg bare oppmuntre dere.</verse>
				<verse number="9">Ingen ting gjør meg mer glad enn at dere har en sterk tro. Jeg får heller bli oppfattet som svak. Det er jo det som er bønnen min, at dere skal få en tro som modnes mer og mer.</verse>
				<verse number="10">Det er derfor jeg skriver til dere allerede nå. Da kan jeg slippe å være streng mot dere når jeg kommer. Dersom jeg unngår å refse dere, kan jeg i stedet bruke den autoriteten Herren Jesus har gitt meg, til å styrke troen enda mer.</verse>
				<verse number="11">Til sist, kjære søsken: Vær glade! Rett dere etter advarslene mine, slik at troen blir mer og mer moden. Vær enige og lev i fred med hverandre. Gud, han som gir kjærlighet og fred, vil da være med dere.</verse>
				<verse number="12">Gi hverandre et velkomstkyss som tegn på at dere tilhører Herren. Alle de troende her hilser til dere.</verse>
				<verse number="13">Med ønske om at alt godt fra Herren Jesus Kristus vil følge dere, at Gud vil gi dere sin kjærlighet og at hans Hellige Ånd vil styrke fellesskapet med hverandre.</verse>
			</chapter>
		</book>
		<book number="48">
			<chapter number="1">
				<verse number="1">Hilsen fra Paulus, en utsending som ikke har fått oppdraget sitt av noe menneske, eller gjennom menneskelige ordninger. Nei, jeg har blitt sendt ut av Jesus Kristus selv og av Gud, vår Far som reiste ham opp fra de døde.</verse>
				<verse number="2">Jeg og alle troende på dette stedet hilser til menighetene i provinsen Galatia.</verse>
				<verse number="3">Jeg ber at Gud, vår Far, og Herren Jesus Kristus vil vise dere godhet og fylle dere med fred.</verse>
				<verse number="4">Kristus døde for å ta straffen for syndene våre og frelse oss fra denne onde verden, akkurat som Gud vår Far hadde planlagt.</verse>
				<verse number="5">Æren tilhører Gud i all evighet. Ja, det er sant!</verse>
				<verse number="6">Jeg er forbauset over at dere så snart vender dere bort fra Gud, han som i sin godhet har innbudt dere til å få evig liv gjennom det Kristus gjorde. Dere har begynt å tro på et annet budskap om frelse.</verse>
				<verse number="7">Det til tross for at det slett ikke finnes noe annet budskap som kan frelse dere. Nei, det er bare noen som vil skape forvirring blant dere ved å forvrenge sannheten om Kristus.</verse>
				<verse number="8">Dersom noen forsøker få dere til å tro på et annet budskap enn det vi har fortalt dere, da ber jeg om at han må bli rammet av Guds dom. Det mener jeg selv om det skulle ramme meg selv eller til og med en engel fra himmelen som kom med det nye budskapet.</verse>
				<verse number="9">Ja, jeg gjentar det jeg også før har sagt: Dersom noen forsøker få dere til å tro på et annet budskap enn det dere allerede har tatt imot, da vil han bli rammet av Guds dom.</verse>
				<verse number="10">Som dere forstår, jeg sier ikke dette for å holde meg inne med mennesker, men for å bli anerkjent av Gud. Jeg bryr meg ikke om hva menneskene tenker, for dersom jeg fortsatt forsøkte å holde meg inne med mennesker, ville jeg ikke kunne tjene Kristus.</verse>
				<verse number="11">Kjære søsken, jeg forsikrer dere at det glade budskapet om Jesus som jeg sprer, ikke er en lære som menneskene har tenkt ut.</verse>
				<verse number="12">Jeg har heller ikke fått budskapet gjennom noen menneskelige ordninger, men det er Jesus Kristus selv som åpenbarte det for meg. Ingen andre har undervist meg.</verse>
				<verse number="13">Dere vet jo hvordan jeg var før, da jeg var en overbevist tilhengere av den jødiske religionen. Jeg forfulgte alle som tilhørte Guds menighet og gjorde alt for å utrydde de som trodde.</verse>
				<verse number="14">Jeg var en av de mest fanatiske jødene på min egen alder og var ekstremt nøye med å følge alle de tradisjonene vi arvet fra forfedrene.</verse>
				<verse number="15">Men noe skjedde! Allerede før jeg ble født, hadde Gud bestemt at jeg skulle tjene ham, og han ga meg den forretten å bli hans utsending da tiden kom.</verse>
				<verse number="16">En dag lot han sin sønn Jesus vise seg for meg, for at jeg skulle spre budskapet om ham til folk som ikke er jøder. Da dette skjedde, oppsøkte jeg ikke noe menneske for å spørre meg til råds.</verse>
				<verse number="17">Jeg reiste ikke til Jerusalem for å lete opp dem som før hadde blitt utsett til å være utsending for Jesus. Nei, jeg ga meg av sted til Arabia og vendte seinere tilbake til byen Damaskus.</verse>
				<verse number="18">Det drøyde hele tre år før jeg reiste til Jerusalem for å besøke Peter. Da stanset jeg to uker hos ham.</verse>
				<verse number="19">Den eneste av utsendingene jeg møtte, i tillegg til Peter, var Jakob, som var Herren Jesus sin egen bror.</verse>
				<verse number="20">Det jeg skriver her er sant. Gud selv kan vitne om at jeg ikke lyver for dere.</verse>
				<verse number="21">Etter besøket i Jerusalem fortsatte jeg nordover til provinsene Syria og Kilikia.</verse>
				<verse number="22">Jeg møtte aldri de andre troende i Judea.</verse>
				<verse number="23">Det eneste de hadde hørt, var et rykte som sa: ”han som før forfulgte oss, sprer nå selv budskapet om Jesus og overbeviser andre om den tro han ville utrydde.”</verse>
				<verse number="24">De hyllet Gud for min skyld.</verse>
			</chapter>
			<chapter number="2">
				<verse number="1">Etter 14 år kom jeg tilbake til Jerusalem sammen med Barnabas. Titus var også med oss.</verse>
				<verse number="2">Den gangen reiste jeg dit fordi Gud hadde vist meg at jeg skulle gjøre det. Ved en spesiell anledning møtte jeg lederne i menigheten og fortalte om innholdet i det glade budskap jeg sprer til folk som ikke er jøder. Jeg ville at de skulle anerkjenne undervisningen min, slik at jeg ikke hadde arbeidet, eller fortsatte å arbeide forgjeves blant andre folk.</verse>
				<verse number="3">De aksepterte undervisningen min. De krevde ikke en gang at min reisekamerat Titus, som ikke er jøde, skulle bli omskåret.</verse>
				<verse number="4">Spørsmålet om omskjærelse av personer som ikke er jøder, var en av de sakene vi diskuterte. Noen falske troende hadde nemlig lurt seg inn blant oss for å spionere på den friheten vi har i Jesus Kristus. Disse personene ville gjøre oss til slaver under jødiske regler og lover.</verse>
				<verse number="5">Ikke et øyeblikk ga vi etter og bøyde oss for kravene deres. For vi ville at alle som ikke er jøder, også i framtiden skulle få høre et uforandret budskap om Jesus.</verse>
				<verse number="6">Lederne for menigheten i Jerusalem aksepterte altså undervisningen min. At disse lederne før hadde vært Jesu nærmeste disipler, teller ikke i denne sammenhengen, for i Guds øyne er alle like. Disse mennene, som nå har så høy anseelse blant de troende, ville altså ikke legge noe til i undervisningen min.</verse>
				<verse number="7">Tvert imot innså de at jeg hadde fått oppdraget med å spre det glade budskapet om Jesus til folk som ikke er jøder, mens Peter hadde fått oppdraget å arbeide blant jødene.</verse>
				<verse number="8">Den samme Gud som hadde gitt Peter kraft til å være utsending blant jødene, hadde gitt meg kraft til å arbeide blant folk som ikke er jøder.</verse>
				<verse number="9">Når da de fremste lederne i menigheten, Jakob, Peter og Johannes, forsto hvilket oppdrag Gud i sin godhet hadde gitt meg, rakte de meg og Barnabas hånden som et tegn på vårt samarbeid. Vi skulle fortsette å arbeide blant folk som ikke er jøder, mens de selv skulle arbeide blant jødene.</verse>
				<verse number="10">Det eneste de ba oss om, var at vi skulle hjelpe de fattige blant de troende i Jerusalem, og det har jeg virkelig forsøkt å gjøre.</verse>
				<verse number="11">Da Peter kom til Antiokia, ble jeg nødt til åpent å anklage ham, etter som han handlet helt galt.</verse>
				<verse number="12">Før han kom til oss, brukte han å spise sammen med de troende som ikke var jøder, men etter at andre troende kom hit fra Jakob og menigheten i Jerusalem, våget han ikke lenger å spise sammen med dem som ikke var jøder. Han var redd for å bli uvenn med de representantene som forlangte at alle troende menn som ikke var jøder, måtte bli omskåret.</verse>
				<verse number="13">De andre troende jødene oppførte seg på samme feige måten. Til og med Barnabas ble dratt med i dette.</verse>
				<verse number="14">Da jeg så at de handlet stikk i strid med det sanne budskapet om Jesus, sa jeg til Peter mens alle de troende hørte på: ”Du er født jøde, men har nå lenge fulgt skikker som ikke er jødiske i stedet for de jødiske tradisjonene. Hvorfor vil du plutselig nå tvinge dem som ikke er jøder, til å følge jødiske tradisjoner igjen?</verse>
				<verse number="15">Du og jeg ble født som jøder. Vi er ikke noen ’syndere’ som ikke kjenner til Moseloven.</verse>
				<verse number="16">Men vi innså at alle blir skyldfri innfor Gud ved å tro på Jesus Kristus, og ikke gjennom det å være lydige mot loven. Derfor begynte vi selv å tro på Kristus, slik at vi kunne bli skyldfri innfor Gud ved troen på Kristus og ikke på grunn av at vi var lydige mot loven. Ingen kan noen gang bli skyldfri innfor Gud gjennom det å være lydige mot loven.</verse>
				<verse number="17">Vi som ville bli skyldfri innfor Gud gjennom troen på Kristus, ble altså i jødene sine øyne lik disse ’synderne’ som ikke kjenner til Moseloven. Men betyr det at Kristus har fått oss til å synde? Nei, naturligvis ikke!</verse>
				<verse number="18">Om jeg derimot bygger opp det jeg har revet ned, og enda en gang forsøker å bli skyldfri gjennom å være lydig mot loven, da blir jeg en virkelig synder.</verse>
				<verse number="19">Det er jo loven som får meg til å synde, og derfor har jeg forlatt loven, etter som den likevel ikke kunne frelse meg. Ja, jeg døde bort fra loven for å leve for Gud, da jeg lot mitt gamle ego bli spikret fast på korset sammen med Kristus.</verse>
				<verse number="20">Nå lever jeg selv om mitt gamle ego er avgått ved døden, for Kristus lever i meg. Så lenge jeg lever her på jorden, lever jeg altså gjennom troen på Guds sønn, han som elsket meg og ga livet sitt for å ta straffen for syndene mine på seg.</verse>
				<verse number="21">Jeg tilhører ikke dem som sier at den nåden Gud viste oss, var uten mening. Om vi kunne lykkes med å være lydige mot hele Moseloven, og gjennom det blitt skyldfri innfor Gud, da trengte ikke Kristus ha gått i døden for oss.”</verse>
			</chapter>
			<chapter number="3">
				<verse number="1">Hvor dumme går det an å bli, dere galatere! Hvem er det som har forhekset dere på denne måten? Jeg har nøye undervist dere om hvorfor Jesus Kristus måtte dø på korset.</verse>
				<verse number="2">La meg stille et enkelt spørsmål til dere: Var det fordi dere hadde lykkes med å holde hele Moseloven at dere fikk ta imot Guds Ånd, eller var det fordi dere trodde på budskapet dere hørte?</verse>
				<verse number="3">Har dere helt mistet forstanden? Guds Ånd ga dere det nye livet som en gave, hvorfor vil dere da forsøke å vinne det gjennom menneskelige anstrengelser?</verse>
				<verse number="4">Dere som har måtte lide så mye for troen. Det har vel ikke vært til ingen nytte? Vil dere virkelig kaste vrak på alt sammen?</verse>
				<verse number="5">Jeg spør igjen: Når Gud gir dere sin Ånd og utfører mirakler hos dere, er det på grunn av at dere har lykkes med å holde hele Moseloven eller er det fordi dere tror budskapet dere har fått høre?</verse>
				<verse number="6">Tenk på hvordan det var med Abraham: ”Han trodde på Gud, og derfor ble han regnet som skyldfri innfor ham.”</verse>
				<verse number="7">Dere må forstå, at det er de som tror som er ekte barn av Abraham.</verse>
				<verse number="8">Gud har hele tiden forutsagt i Skriften at han en dag ville gjøre alle folk skyldfri innfor ham gjennom troen. Han lot Abraham få innsikt i disse glade nyhetene allerede i forveien. Han sa: ”Gjennom deg skal alle verdens folk få del i mine goder.”</verse>
				<verse number="9">Derfor får alle som tror på Kristus, del i Guds godhet, akkurat som Abraham fikk del i hans godhet da han trodde.</verse>
				<verse number="10">De som stoler på at de blir skyldfri innfor Gud gjennom å forsøke å holde hele Moseloven, de vil bli rammet av Guds dom. Det står i Skriften: ”Den som ikke holder alle budene som er skrevet i Guds lov, vil bli rammet av Guds dom.”</verse>
				<verse number="11">At ingen mennesker kan bli skyldfri innfor Gud gjennom å holde loven er helt innlysende etter som det står i Skriften: ”Den som tror, han blir skyldfri for Gud og får leve.”</verse>
				<verse number="12">Loven bygger ikke på tro, men på at alle budene blir holdt. Det står i Skriften: ”Hver den som holder alle budene, skal få liv gjennom loven.”</verse>
				<verse number="13">Kristus har kjøpt oss fri fra den dommen som rammer alle som ikke holder hele loven. Det gjorde han ved selv å ta straffen vår på seg. Da han døde på korset, ble han rammet av Guds dom. Det står i Skriften: ”Den som er hengt opp på et kors, er rammet av Guds dom.”</verse>
				<verse number="14">Gjennom det som Jesus Kristus gjorde for oss, vil alle folk få del i det gode som Gud har lovet Abraham. Når vi derfor tror på Kristus, får vi del i Guds Ånd, akkurat som Gud lovet for lenge siden.</verse>
				<verse number="15">Kjære søsken, la meg forsøke å forklare med et bilde fra dagliglivet: Dersom et menneske skriver sitt testamente, da kan ingen etterpå endre det eller legge noe til etter at testamentet er gyldig.</verse>
				<verse number="16">På samme måten er det med det løfte Gud ga Abraham og hans avkom. Legg merke til at det ikke står flertall, ”hans etterkommere”, som det ville ha gjort dersom det gjaldt mange. Nei, det står entall, ”hans avkom”, som siktet til en enkelt person, og det var Kristus.</verse>
				<verse number="17">Det jeg vil si, er dette: Guds testamente, det løfte han ga Abraham, kan ikke bli endret eller erklært ugyldig av Moseloven som han ga til Israels folk 430 år seinere.</verse>
				<verse number="18">Dersom de kunne få del i den arven Gud lovet Abraham gjennom å være lydig mot hele Moseloven, da ville det jo ikke lenger være på grunn av det løftet de fikk i arven. Men nå har Gud bestemt at arven fra Abraham skulle være en fri gave, som de får på grunn av Guds løfte.</verse>
				<verse number="23">Inntil vi fikk muligheten til å tro, disiplinerte Moseloven oss og holdt oss i et autoritært grep. Ja, den styrte oss helt til den dagen vi begynte å tro på Kristus.</verse>
				<verse number="24">Eller for å si det på en annen måte: Moseloven tok hånd om oss og veiledet oss inntil Kristus kom, og vi da kunne bli skyldfri innfor Gud ved troen på ham.</verse>
				<verse number="25">Da vi nå har fått muligheten til å tro på Kristus, behøver vi ikke lenger loven som holder sitt grep om oss.</verse>
				<verse number="26">Alle dere som tror på Jesus Kristus og lever i fellesskap med ham, er Guds barn.</verse>
				<verse number="27">Dersom dere er døpt til fellesskap med Kristus, har dere blitt lik Kristus.</verse>
				<verse number="28">Derfor spiller det ikke lenger noen rolle om dere er jøder eller ikke er jøder, om dere er slaver eller frie, om dere er menn eller kvinner. Alle som lever i fellesskap med Jesus Kristus, er likeverdige for ham.</verse>
				<verse number="29">Dersom dere tilhører Kristus, er dere også etterkommere av Abraham og får arve alt det gode som Gud lovet ham.</verse>
			</chapter>
			<chapter number="4">
				<verse number="1">La meg gjennom et nytt bilde forklare dette: Dersom sønnen skal arve sin fars formue den dagen han blir myndig, da er det ingen forskjell mellom ham og en slave fram til dagen da sønnen er myndig. Slik er det til tross for at han egentlig eier alt.</verse>
				<verse number="2">Sønnen må rette seg etter sin formynder og forvalter, helt til han har oppnådd den alderen faren hans hadde bestemt.</verse>
				<verse number="3">Slik var det også for oss før Kristus kom. Vi var slaver under denne verdens onde makter.</verse>
				<verse number="4">Men da tiden kom som Gud hadde bestemt, sendte han sin sønn. Han ble født av en kvinne og var selv nødt til å være lydig mot Moseloven.</verse>
				<verse number="5">Sønnen kom for å kjøpe oss fri fra vårt slaveri under Moseloven, slik at vi kunne bli Guds egne barn.</verse>
				<verse number="6">Etter som vi som tror er Guds barn, har han gitt oss sin sønns Ånd, som roper i oss til Gud: ”Far, min Far i himmelen”.</verse>
				<verse number="7">Den som har Guds Ånd, er altså ikke lenger slave, men Guds barn. Som Guds barn skal vi også få arve alt det gode som finnes hos ham.</verse>
				<verse number="8">Før dere galatere kjente Gud, var dere slaver under makter som dere trodde var guder.</verse>
				<verse number="9">Hvordan kan dere da, etter at dere har lært Gud å kjenne, eller rettere sagt, etter at Gud har lært dere å kjenne, på nytt vende tilbake og bli slaver under denne verdens svake og ynkelige makter?</verse>
				<verse number="10">Dere forsøker å tilfredsstille Gud gjennom det å følge en mengde regler om forskjellige dager, måneder, høytider og år.</verse>
				<verse number="11">Jeg er urolig for dere. Har mitt arbeid blant dere vært bortkastet?</verse>
				<verse number="12">Jeg henstiller til dere, kjære søsken, å leve i samme frihet som jeg gjør. Jeg har jo blitt som dere som ikke er jøder, fri fra Moseloven. Husk på hvordan det var da jeg først kom til dere. Da behandlet dere meg aldri dårlig.</verse>
				<verse number="13">Dere vet at det var på grunn av sykdom jeg første gangen kom til byen deres og fikk fortelle det glade budskapet om Jesus.</verse>
				<verse number="14">Til tross for at min fysiske svakhet kunne ha fristet dere til å se ned på meg, hånte dere meg ikke eller støtte meg bort. Nei, dere hilste meg velkommen som om jeg hadde vært en engel fra Gud, eller til og med Jesus Kristus selv.</verse>
				<verse number="15">Dere var så lykkelige og glade. Hvor er gleden deres nå? Jeg vet at dere på den tiden ville ha gjort hva som helst for meg. Dere ville ha revet ut øynene deres og gitt meg om det hadde vært mulig.</verse>
				<verse number="16">Men nå virker det som om jeg har blitt en fiende, etter som jeg sier dere sannheten!</verse>
				<verse number="17">Disse personene som sprer falske budskap, gjør det ikke for at dere skal ha det godt. De forsøker bare å få dere bort fra meg, slik at dere skal bli deres tilhengere i stedet.</verse>
				<verse number="18">Visst nok er hengivenhet vel og bra, bare den gjelder en god sak, slik som å være hengivne til det gode budskapet også når jeg ikke er hos dere.</verse>
				<verse number="19">Hør, mine kjære barn, det ser ut som om jeg enda en gang må gå gjennom den smertefulle prosessen med å føde dere fram til et liv sammen med Kristus.</verse>
				<verse number="20">Jeg skulle ønske at jeg var hos dere nå, slik at jeg kunne tale på en måte som nådde inn i hjertene deres. Jeg vet virkelig ikke hva jeg skal gjøre med dere.</verse>
				<verse number="21">Lytt til meg, dere som vil være lydige mot Moseloven$1. Vet dere egentlig hva Moses har skrevet?</verse>
				<verse number="22">Det står at Abraham hadde to sønner, den ene fikk han med sin slavekvinne Hagar og den andre med kona si Sara, som var en fri kvinne.</verse>
				<verse number="23">Slavekvinnen sin første sønn ble født i tråd med naturens lover, men den frie kvinnen sin første sønn ble født som et resultat av Guds løfte.</verse>
				<verse number="24">Fortellingen om disse to kvinnene har en dypere mening. De representerer to forskjellige pakter som Gud har inngått med menneskene. Den første pakten er den som ble inngått på fjellet Sinai, der Gud ga Israels folk loven. Den er representert ved slavekvinnen Hagar. Alle som blir født i den pakten, blir slaver.</verse>
				<verse number="25">Dette fjellet, Sinai i Arabia, er et symbol for det nåværende Jerusalem, sentrum og hovedstad for alle jøder som lever i slaveri under Moseloven.</verse>
				<verse number="26">Men Sara, den frie kvinnen, representerer den andre pakten. Hun er et symbol for det nye Jerusalem, det som finnes i himmelen. Alle vi som tilhører Kristus, lever i frihet og har Sara til mor, hun som før ikke kunne få barn.</verse>
				<verse number="27">Det er derfor det står i Skriften: ”Vær glad, du kvinne som ikke kan få barn. Juble av glede, du som aldri har kjent noen veer og født fram noe barn. Den ensomme kvinnen får mange barn, flere enn den kvinnen som har mann.”</verse>
				<verse number="28">Dere, kjære søsken, er altså de barna som Gud lovet Abraham, akkurat slik Isak var det.</verse>
				<verse number="29">Derfor blir vi forfulgt i dag, på samme måten som Isak ble: Han var født på en overnaturlig måte og ble forfulgt av slavekvinnens første sønn. Vi er født av Guds Ånd og blir forfulgt av dem som er slaver under Moseloven.</verse>
				<verse number="30">Finnes det da noen løsning i Skriften på dette problemet? Jo, det står: ”Driv bort slavekvinnen og sønnen hennes, for slavekvinnen sin første sønn skal ikke få dele arven sammen med den frie kvinnens første sønn.”</verse>
				<verse number="31">Altså, mine kjære søsken, vi er ikke født til å leve i slaveri, men til å leve i frihet.</verse>
			</chapter>
			<chapter number="5">
				<verse number="1">Kristus har satt oss fri fra vårt slaveri, slik at vi for all framtid kan leve i friheten. Hold derfor fast ved troen, og la ingen tvinge dere til å bli slaver under Moseloven.</verse>
				<verse number="2">Lytt på meg, Paulus, for jeg vet hva jeg snakker om: Dersom dere troende menn lar dere omskjære for å bli skyldfri innfor Gud, da har dere ingen nytte av at Kristus døde for å ta straffen deres på seg.</verse>
				<verse number="3">Ja, jeg sier det en gang til: Den av dere som forsøker å bli skyldfri innfor Gud ved å la seg omskjære og bli som jødene, han må også være lydig mot alle de andre budene i Moseloven.</verse>
				<verse number="4">Men om dere vil bli skyldfri innfor Gud ved å være lydig mot Moseloven, da har dere ikke lenger noe fellesskap med Kristus. Dere har takket nei til det tilbudet om tilgivelse som Gud i sin godhet ga dere.</verse>
				<verse number="5">Hans Ånd har jo gitt oss det sikre håpet at vi en dag skal stå skyldfri innfor Gud ved troen på Kristus.</verse>
				<verse number="6">Når vi lever i fellesskap med Kristus, spiller det derfor ingen rolle for en mann om han er omskåret eller ikke. Det eneste som betyr noe, er troen på Kristus som får oss til å elske våre medmennesker.</verse>
				<verse number="7">Dere begynte med å følge det sanne budskapet om Jesus Kristus og løp i god fart mot målet. Hvem er det nå som har stilt seg i veien slik at dere ikke lenger følger det sanne budskapet?</verse>
				<verse number="8">Det er i alle fall ikke Gud, han som innbød dere til å tilhøre ham.</verse>
				<verse number="9">Pass dere for denne falske undervisningen, for den sprer seg som gjæren i en deig.</verse>
				<verse number="10">Jeg stoler på at Herren Jesus skal få dere til å tenke på samme måten som jeg gjør når det gjelder disse tingene. Den som forsøker å bedra dere og føre dere bort fra det sanne budskapet, skal bli rammet av Guds dom, hvem det en skulle være.</verse>
				<verse number="11">Noen personer påstår, kjære søsken, at jeg oppfordrer alle troende menn til å la seg omskjære og bli som jødene. Men dersom jeg fortsatt holdt fast ved denne jødiske skikken, hvorfor blir jeg da hele tiden forfulgt? Da trengte jo ikke jødene forarge seg på budskapet om at Kristus døde på korset for vår skyld.</verse>
				<verse number="12">Nei, jeg ønsker at de som skaper uro blant dere, skal skjære av seg så mye at de blir kastrert.</verse>
				<verse number="13">Kjære søsken, dere er innbudt til å leve i frihet og slipper å følge Moseloven$1. Men utnytt på ingen måte friheten til å følge deres gamle menneskelige natur, men hjelp hverandre og vis hverandre kjærlighet.</verse>
				<verse number="14">Dere må følge det budet som sammenfatter hele loven: ”Du skal elske dine medmennesker som deg selv.”</verse>
				<verse number="15">Om dere i stedet sårer og gjør hverandre ondt, da er risikoen stor for at dere skader hverandres tro.</verse>
				<verse number="16">Jeg oppfordrer dere derfor til å la Guds Ånd lede dere, slik at dere ikke gir etter for de begjær som finnes i den menneskelige naturen.</verse>
				<verse number="17">Deres menneskelige natur vil få dere til å gjøre det som er ondt, mens Guds Ånd vil få dere til å gjøre det som er godt. Det er en strid som stadig pågår i dere, og som hindrer dere i å gjøre det dere vil.</verse>
				<verse number="18">Men dersom Guds Ånd får lede dere, er dere ikke lenger slaver under syndens lov som finnes i deres gamle natur.</verse>
				<verse number="19">Hvilket resultat det blir om dere lar den menneskelige naturen styre, det vet vi alle: Seksuell løssluppenhet, umoral og grenseløse orgier.</verse>
				<verse number="20">Videre ser vi avgudsdyrkelse, magi, okkultisme, hat, fiendskap, misunnelse, raseriutbrudd, egoisme, strid, intriger og falsk lære.</verse>
				<verse number="21">Det blir maktkamp, fylleri, ville fester og mye annet. La meg advare dere enda en gang: Den som lever i dette uføret, får ikke tilhøre Guds eget folk.</verse>
				<verse number="22">Når Guds Ånd får lede oss, blir følgene at vi elsker våre medmennesker, vi fylles av glede, fred og tålmodighet. Vi blir vennlige, gode mot hverandre og pålitelige.</verse>
				<verse number="23">Vi behandler andre med mildhet og viser selvbeherskelse. Det er nettopp dette som er summen i Moseloven.</verse>
				<verse number="24">De som tilhører Jesus Kristus, har spikret sitt gamle ego, med alle sine begjær og onde lyster, til Kristi kors.</verse>
				<verse number="25">Dersom Guds Ånd har gitt oss livet, skal vi også la Guds Ånd lede oss.</verse>
				<verse number="26">Pass på at dere aldri er arrogante, går med misunnelse eller provoserer hverandre.</verse>
			</chapter>
			<chapter number="6">
				<verse number="1">Kjære søsken, om likevel noen synder mot Gud, da skal dere som blir styrt av Guds Ånd, hjelpe den personen til å få et godt forhold til Gud. Gjør det uten å fremheve dere selv, og pass på at dere ikke selv faller for samme fristelse.</verse>
				<verse number="2">Støtt andre på de områdene der de er svake, for da lyder dere den kjærlighetens lov som Kristus har gitt oss.</verse>
				<verse number="3">Den som innbiller seg at han er bedre enn andre, til tross for at han selv har en masse svakheter, han lurer bare seg selv.</verse>
				<verse number="4">Hver og en må tenke gjennom sine egne handlinger, og ikke sammenligne seg med andre. Vær ikke stolte over dere selv, bare fordi andre kanskje er et hakk verre.</verse>
				<verse number="5">Hver og en er ansvarlig for sine egne handlinger for Gud.</verse>
				<verse number="6">Den som blir undervist om Guds budskap, har ansvaret for å dele med den som underviser.</verse>
				<verse number="7">Ikke bedra dere selv! Det er ikke mulig å bedra Gud. Det et menneske sår, får det også høste.</verse>
				<verse number="8">Dersom vi lar den menneskelige naturen styre handlingene våre, får vi til slutt høste evig ødeleggelse. Men dersom vi lar Guds Ånd styre handlingene våre, skal Ånden en dag la oss få høste evig liv.</verse>
				<verse number="9">La oss ikke bli trette av å gjøre det som er godt. Bare dersom vi ikke gir opp, vil vi nyte godt av det evige livet når den tiden kommer som Gud har bestemt.</verse>
				<verse number="10">Ta derfor vare på hver anledning til å gjøre godt mot andre mennesker, og spesielt mot dem som tror på Kristus.</verse>
				<verse number="11">For riktig å understreke det jeg vil ha sagt, skriver jeg med egne hender og store bokstaver:</verse>
				<verse number="12">De personene som forsøker å tvinge troende menn til å la seg omskjære, gjør det bare for å holde seg til venns med jødene. De vil unngå å bli forfulgt for sin tro på at Kristus døde på korset.</verse>
				<verse number="13">Disse som påstår at alle troende menn må bli omskåret, er ikke selv lydige mot hele Moseloven. De vil bare at dere skal la dere omskjære, slik at de kan rose seg over å ha gjort dere til jøder.</verse>
				<verse number="14">Men det eneste jeg vil rose meg over, er at vår Herre Jesus Kristus døde på korset for vår skyld. På grunn av hans død har denne onde verden ikke lenger noen makt over meg, etter som mitt gamle ego ble spikret fast på korset sammen med ham.</verse>
				<verse number="15">Om en troende mann er omskåret eller ikke spiller ingen rolle. Det handler i stedet om at Kristus må forvandle hele mennesket og gjøre det til en ny skikkelse.</verse>
				<verse number="16">Jeg ber om at Gud skal ha omsorg for dere som vil leve etter dette prinsippet og fylle dere med sin fred. Dere er Guds eget folk, det virkelige Israel.</verse>
				<verse number="17">Gi meg nå ikke flere bekymringer når det gjelder dette spørsmålet, for det er jeg som har måtte lide for Jesus, og det er jeg som tilhører ham, ikke disse personene som vil forvirre dere.</verse>
				<verse number="18">Med ønsker om at vår Herre Jesus Kristus i sin godhet og kjærlighet skal beskytte dere, kjære søsken. Ja, det er min bønn!</verse>
			</chapter>
		</book>
		<book number="49">
			<chapter number="1">
				<verse number="1">Hilsen fra Paulus, som ved Guds vilje er utsending for Jesus Kristus. Til alle i Efesos som tilhører Gud og trofast lever i fellesskap med Kristus.</verse>
				<verse number="2">Jeg ber at Gud, vår Far, og Herren Jesus Kristus vil vise dere godhet og fylle dere med fred.</verse>
				<verse number="3">La oss hylle Gud, han som er Far til vår Herre Jesus Kristus. Gud har ved sin Ånd gitt oss all godhet på grunn av vårt fellesskap med Kristus.</verse>
				<verse number="4">Allerede før verden ble skapt, hadde Gud i sin kjærlighet bestemt at den som lever i fellesskap med hans Sønn, skal få tilhøre ham og en dag stige fram for Gud uten skyld.</verse>
				<verse number="5">Hele tiden var planen at vi skulle bli hans barn gjennom det Jesus Kristus gjorde for oss. Ja, dette var hans vilje, og han gledet seg til dagen det skulle skje!</verse>
				<verse number="6">Så la oss hylle Gud for den fantastiske nåden han har vist oss ved at vi tilhører hans elskede Sønn.</verse>
				<verse number="7">Ja, han viste oss en uendelig nåde da han lot Sønnen ofre sitt blod. Gjennom dette har vi blitt kjøpt fri fra vårt slaveri og har fått tilgivelse for syndene våre.</verse>
				<verse number="8">I sin overstrømmende godhet ga Gud oss visdom og forstand.</verse>
				<verse number="9">Han avslørte nemlig sin hemmelige plan for oss, den planen som han hadde gjort klar allerede i tidenes begynnelse.</verse>
				<verse number="10">Den gikk ut på at Gud, da den rette tiden var kommet, ville la Kristus bli høvding over hele skaperverket, over alle ting som finnes både i himmelen og på jorden.</verse>
				<verse number="11">Etter som vi nå lever i fellesskap med Kristus, skal vi også få arve alt det gode som finnes hos Gud. Dette er i tråd med den planen som han utformet. Alt det Gud tenker ut, blir som han vil.</verse>
				<verse number="12">Hans hensikt med alt dette var at vi jøder, som var de første til å håpe på Kristus, skulle hylle og ære Gud.</verse>
				<verse number="13">Men nå har også dere som ikke er jøder, fått høre budskapet om Jesus, det sanne budskapet som kan frelse dere. Og etter som dere tror på Kristus og lever i fellesskap med ham, har Gud også gitt dere sin Hellige Ånd som et tegn på at dere tilhører ham. Dette er helt i trå med det han lovet for lenge siden.</verse>
				<verse number="14">Guds Ånd er garantien for at Gud virkelig skal la oss arve alt det gode som finnes hos ham, den dagen han setter oss fri, vi som er hans eget folk. Dette er enda en grunn til å hylle og ære Gud.</verse>
				<verse number="15">Helt siden jeg fikk høre om troen deres på Herren Jesus og om den kjærlighet dere viser alle de troende,</verse>
				<verse number="16">har jeg stadig takket Gud når jeg ber for dere.</verse>
				<verse number="17">Jeg ber at Gud, vår Herre Jesu Kristi mektige og vidunderlige Far i himmelen, skal la sin Ånd gi dere visdom og forstand, slik at dere dag for dag lærer Gud bedre å kjenne.</verse>
				<verse number="18">Jeg ber også at dere skal innse hvilken fantastisk framtid Gud har tilbydd oss. Han har nemlig bestemt at vi som tilhører ham, skal få arve alle de store og herlige rikdommene som finnes hos ham.</verse>
				<verse number="19">Jeg ber om at dere må forstå hvor utrolig sterk den kraften er som han lar virke i oss. Det er den samme mektige kraften</verse>
				<verse number="20">som han lot virke i Kristus, da han vakte ham opp fra de døde og satte ham på sin høyre side i himmelen for at han skulle regjere med ham.</verse>
				<verse number="21">Kristus regjerer nå over alle myndigheter, makter, krefter og kraftfulle engler. Ja, han står over alle ting som finnes både i denne verden og i den kommende.</verse>
				<verse number="22">Gud har gitt Kristus makt over alle ting. Han som har fått makten over hele universet, har også blitt leder og hode for menigheten.</verse>
				<verse number="23">Menigheten er kroppen hans, og gjennom den er Kristus fullt og helt til stede hos menneskene, han som fyller alt i alle i himmelen og på jorden.</verse>
			</chapter>
			<chapter number="2">
				<verse number="1">Det var en tid da dere var åndelig døde på grunn av deres ulydighet og synder.</verse>
				<verse number="2">Dere levde på samme vis som alle andre her i verden. Dere syndet og fulgte Satan, høvdingen over de onde åndene. Han er den åndemakt som nå hersker i dem som nekter å være lydige mot Gud.</verse>
				<verse number="3">På den måten levde vi alle tidligere. Vi fulgte våre menneskelige impulser og lot begjæret i kroppen og våre egne tanker styre oss. Ja, på grunn av vår menneskelige natur var vi på vei til å bli rammet av Guds dom akkurat som alle andre.</verse>
				<verse number="6">Han har vakt oss opp fra de døde sammen med Kristus og har gitt oss plass i himmelen, etter som vi lever i fellesskap med Jesus Kristus.</verse>
				<verse number="7">På grunn av dette fellesskapet vil Gud i all evighet vise oss sin uendelig store kjærlighet og godhet.</verse>
				<verse number="8">Dere er altså frelst fordi Gud i sin godhet tilga dere på grunn av troen på Kristus. Frelsen er en gave fra Gud og har ikke noe å gjøre med dere selv.</verse>
				<verse number="9">Den er ikke en belønning for gode gjerninger, og derfor kan heller ingen skryte over sin frelse.</verse>
				<verse number="10">Det er Gud selv som har gjort oss til det vi er. Gjennom vårt fellesskap med Jesus Kristus har han forandret oss til nye personer, som er beredt til å gjøre gode gjerninger som Gud fra begynnelsen planla at vi som tilhører ham skulle være opptatt av.</verse>
				<verse number="13">Men nå får dere, som en gang var langt borte fra Gud, tilhøre hans eget folk takket være fellesskapet med Jesus Kristus, han som ofret sitt blod for dere.</verse>
				<verse number="14">Kristus har nemlig stiftet fred mellom jødene, og dere som ikke er jøder, ved å gjøre oss til ett folk. Gjennom det å dø for oss, rev han ned den muren av fiendskap som reiste seg mellom oss.</verse>
				<verse number="17">Kristus kom med det glade budskapet om fred for dere som var langt borte fra Gud, og fred for oss som er jøder og kjente Gud.</verse>
				<verse number="18">Nå kan vi alle, både jøder og de som ikke er jøder, komme fram for Gud, vår Far, ved hjelp av en og samme Ånd, på grunn av det som Kristus har gjort for oss.</verse>
				<verse number="19">Altså er dere ikke lenger gjester og fremmede. Nei, dere får være Guds eget folk sammen med alle som tilhører Gud. Dere er medlemmer i Guds store familie.</verse>
				<verse number="20">Sammen er vi, billedlig talt, et hus som er bygget på ett og samme fundament. Denne grunnvollen er undervisningen som Jesu utsendinger har formidlet, og budskapet som profetene bar fram fra Gud. Huset blir holdt oppe av Jesus Kristus selv.</verse>
				<verse number="21">Det er Kristus som sammenføyer hele huset, slik at det reiser seg som et hellig tempel for Herren Gud. Mursteinene er alle vi som lever i fellesskap med Herren.</verse>
				<verse number="22">Ja, gjennom det som Jesus gjorde, kan også dere bli en del av denne bygningen der Guds Ånd bor.</verse>
			</chapter>
			<chapter number="3">
				<verse number="1">Derfor ber jeg stadig for dere, jeg, Paulus, som tjener Kristus og sitter i fengsel på grunn av oppdraget mitt for dere som ikke er jøder.</verse>
				<verse number="2">Dere har sikkert allerede hørt hvordan Gud ga meg dette oppdraget med å fortelle om kjærligheten han vil vise alle folk.</verse>
				<verse number="3">Gud avslørte denne hemmeligheten for meg gjennom det å vise planen som jeg nevnte før.</verse>
				<verse number="4">Dersom dere leser det jeg har skrevet, kommer dere til å forstå at jeg kjenner til Guds hemmelige plan, den som Kristus nå har gjennomført.</verse>
				<verse number="5">Gud avslørte ikke planen sin for tidligere generasjoner, men nå har han ved sin Ånd vist den for sine hellige utsendinger og profeter, disse som forkynner budskapet hans.</verse>
				<verse number="6">Dette er hemmeligheten: De folkeslagene som ikke er jøder, har den samme rett som jødene til en dag å arve alt det gode som finnes hos Gud. Alle som tror på det glade budskapet om Jesus og lever i fellesskap med ham, tilhører den samme kroppen, det vil si menigheten. De har del i løftene som Gud ga til jødene.</verse>
				<verse number="7">Det var dette glade budskapet Gud i sin godhet ga meg i oppdrag å spre i verden da han på en drastisk måte forandret livet mitt.</verse>
				<verse number="8">Ja, tenk at Gud ville bruke meg, jeg som var den største synderen av alle dem som nå tilhører Gud. Han ga meg forretten å oppsøke folk som ikke er jøder og spre det glade budskapet om den ufattelige rikdommen som finnes hos Kristus.</verse>
				<verse number="9">Jeg skulle avsløre Guds hemmelige plan for alle folk, den planen som har vært skjult hos Gud helt siden han skapte verden.</verse>
				<verse number="10">Hensikten med dette var at maktene og myndighetene i universet, når de nå ser menigheten, skulle forstå Guds visdom uttrykt på ulike måter.</verse>
				<verse number="11">Ja, dette har vært Guds plan helt fra tidenes begynnelse, og den blir til virkelighet gjennom det som Jesus Kristus, vår Herre, gjorde for oss.</verse>
				<verse number="12">Den som tror på Kristus og lever i fellesskap med ham kan uten frykt komme til Gud og være sikker på å bli tatt imot.</verse>
				<verse number="13">Vær ikke lei dere for det jeg må gå i gjennom for deres skyld, for mine lidelser fører til at dere en dag får del i Guds herlighet.</verse>
				<verse number="14">Når jeg tenker på denne fantastiske planen, faller jeg på kne og tilber Gud, vår Far.</verse>
				<verse number="15">Gud som er Far og Skaper til alt i himmelen og på jorden.</verse>
				<verse number="16">Jeg ber at Gud, han som er så rik på herlighet, skal la sin Ånd gi dere kraft og indre styrke.</verse>
				<verse number="17">Ja, jeg ber at dere skal tro på Kristus av hele hjertet. Hold fast ved den kjærligheten han har vist dere, og hent kraft fra den.</verse>
				<verse number="18">Da skal dere sammen med alle som tilhører Gud, forstå den uendelige kjærligheten som finnes hos Kristus: Hvor lang og bred, høy og dyp denne kjærligheten er.</verse>
				<verse number="19">Ja, dere skal lære å kjenne kjærligheten hans, som er større enn vi noen gang kan fatte. Gjennom dette skal dere bli mer og mer lik Gud.</verse>
				<verse number="20">La oss derfor ære Gud, som virker i oss med sin kraft og kan gjøre langt mer enn vi noen gang kan be om eller forestille oss.</verse>
				<verse number="21">Ja, han skal bli æret av menigheten, i alle generasjoner og i all evighet, på grunn av det Jesus Kristus gjorde for oss.</verse>
			</chapter>
			<chapter number="4">
				<verse number="1">Derfor vil jeg som ble kastet i fengsel fordi jeg spredde budskapet om Herren Jesus, oppfordre dere til å leve på en måte som er verdig dem som er innbudt til å være Guds barn.</verse>
				<verse number="2">Innse at dere trenger hverandre, og møt hverandre med mildhet og tålmodighet. Elsk hverandre og ha overbærenhet med hverandre sine feil.</verse>
				<verse number="3">Pass på at dere lever i fred med hverandre, slik at dere kan beholde den enheten som Guds Ånd har gitt dere.</verse>
				<verse number="4">Vi er alle lemmer på den samme kroppen, og vi har fått den samme Ånden. Alle har vi blitt tilbudt det samme håpet om til slutt å bli frelst for evig.</verse>
				<verse number="5">Det finnes bare en Herre, en tro og en dåp.</verse>
				<verse number="6">Det finnes bare en Gud, som er Far til oss alle, står over oss alle, virker gjennom oss alle og bor i oss alle.</verse>
				<verse number="7">Kristus har i sin godhet også gitt hver og en av oss evner til å utføre definerte oppgaver.</verse>
				<verse number="8">Derfor står det i Skriften: ”Han steg opp i det høye, han tok fanger, og han ga menneskene gaver.”</verse>
				<verse number="9">Legg merke til at det står ”han steg opp”. Det må bety at han først hadde kommet ned til jorden.</verse>
				<verse number="10">Og han som kom ned, er også den som steg opp til Gud i himmelen for å fylle hele universet med sin nærhet.</verse>
				<verse number="11">Dette er de evnene og gavene han ga oss: Noen ble utsendinger som skulle grunnlegge menigheter på nye steder. Andre ble profeter som fikk evner til å holde fram budskapet fra Gud. Noen skulle spre de glade nyhetene om Jesus. Andre igjen skulle bli ledere for menighetene og undervise.</verse>
				<verse number="12">Alle disse har et ansvar for å utruste de troende, slik at de i sin tur kan tjene Kristus og bygge opp kroppen hans som er menigheten.</verse>
				<verse number="13">Målet er at vi alle skal være samstemte i vår tro og kunnskap om Guds sønn, slik at vi blir fullt voksne og lik Kristus i vår tillit til Gud.</verse>
				<verse number="14">Da vil vi ikke lenger være barnslige og umodne med en stadig vaklende og usikker tro. Ingen vil lenger kunne bedra oss med falsk lære og fantasifulle løgner som blir presentert som sannhet.</verse>
				<verse number="15">Nei, da vil vi holde fast ved det sanne budskapet om Jesus Kristus, og bli fylt av kjærlighet. Ja, for hver dag som går, vil vi bli mer og mer like Kristus, han som er leder og hode for kroppen sin, det vil si menigheten.</verse>
				<verse number="16">Det er han som føyer hele kroppen sammen til en enhet og holder den samlet ved hjelp av lederne den har valgt. Gjennom det at hvert lem i kroppen bidrar med den oppgaven Gud har gitt den, vokser hele kroppen og blir bygget opp til en enhet der alle elsker hverandre.</verse>
				<verse number="17">På oppdrag fra Herren Jesus vil jeg oppfordre dere: Lev ikke lenger som de som ikke kjenner Gud. Tankene deres er forvirret.</verse>
				<verse number="18">Sinnet deres er fylte av et åndelig mørke. De har ingen del i det livet som Gud gir, for de vet ikke noe om Gud, og vil heller ikke vite noe.</verse>
				<verse number="19">Uten skam kaster de seg ut i et vilt og umoralsk liv, og kan ikke få nok av all slags skammelige handlinger.</verse>
				<verse number="20">Dere som har lært Jesus Kristus å kjenne, har fått et annet livssyn og en annen atferd.</verse>
				<verse number="21">Dere har fått høre budskapet om ham, og har gjennom det fått greie på hva fellesskapet med Kristus betyr for dere.</verse>
				<verse number="22">Derfor må dere slutte å leve som dere gjorde før. Dere må kaste fra dere det gamle ego som om det skulle være skitne klær. Deres gamle ego var dømt til evig undergang og fylt av begjær som lokket dere til å synde.</verse>
				<verse number="23">Dere må tenke på en nye måte. Et nytt forhold til Gud.</verse>
				<verse number="24">Dere skal ta på dere nye, rene klær, en ny fysisk natur, som er skapt for å ligne Gud. Da vil dere gjøre det som er rett og leve fullt og helt for Gud, slik som det sanne budskapet lærer dere.</verse>
				<verse number="25">Lyv ikke lenger, men vær ærlige mot hverandre. Vi hører jo sammen, som lemmer i den samme kroppen.</verse>
				<verse number="26">Dersom dere blir sinte på hverandre, ta dere da i vare så dere ikke synder. Pass på å forsone dere med hverandre og bli venner før dagens slutt.</verse>
				<verse number="27">La ikke djevelen få sjanse til å friste dere til å synde.</verse>
				<verse number="28">Den som er tyv, må slutte å stjele. I stedet må han begynne å arbeide og gjøre rett og skjel for seg. Da kan han også dele med dem som lider nød.</verse>
				<verse number="29">Ikke snakk på en slik måte at dere sårer og gjør andre lei seg. Forsøk heller å oppmuntre andre og styrke troen deres når det trengs, slik at de som hører får nytte av det dere sier.</verse>
				<verse number="30">Gjør ikke Guds Hellige Ånd sorg ved den måten dere handler på. Husk på at Ånden er tegnet på at dere tilhører Gud og en dag vil bli satt fri for evig.</verse>
				<verse number="31">Slutt med all bitterhet, sinne og raserianfall. Dere skal ikke forulempe og såre hverandre med harde ord. Vær ikke ondskapsfulle.</verse>
				<verse number="32">Pass på at dere er gode og kjærlige mot hverandre. Tilgi hverandre, akkurat som Gud har tilgitt dere på grunn av det Kristus har gjort for oss.</verse>
			</chapter>
			<chapter number="5">
				<verse number="1">Altså skal dere handle på samme måten som Gud og tilgi hverandre, etter som dere er hans elskede barn.</verse>
				<verse number="2">Elsk hverandre og la Kristus være ideal for dere. Han elsket oss så høyt at han ga sitt eget liv for å sette oss fri fra synden. Denne gaven var et offer som gledet Gud.</verse>
				<verse number="3">Blant dere må det aldri forekomme seksuell løssluppenhet og annen umoral eller griskhet. Tenk på at dere tilhører Gud!</verse>
				<verse number="4">Pornografiske historier, dumt prat og ondskapsfull spøk passer ikke blant dere. Takk i stedet Gud når dere er sammen.</verse>
				<verse number="5">En ting må dere ha klart for dere: Ingen som lar seg bruke til seksuell løssluppenhet og annen umoral eller griskhet, får del i Kristus og plass blant Guds eget folk. Den slags er å tilbe avguder.</verse>
				<verse number="6">La dere ikke bli lurt av de som sier at disse handlingene ikke er synd, for Gud kommer til å dømme alle som ikke lyder ham.</verse>
				<verse number="7">Delta aldri i det som disse personene hengir seg til.</verse>
				<verse number="8">Før levde dere i åndelig mørke, men nå lever dere i lyset, i fellesskap med Herren Jesus. La derfor livet deres vise at dere tilhører lyset.</verse>
				<verse number="9">Dersom lyset får forvandle dere, da kommer dere til å gjøre det som er godt. Dere vil holde dere til sannheten i tråd med Guds vilje.</verse>
				<verse number="10">Spør alltid om hva Gud vil at dere skal gjøre.</verse>
				<verse number="11">De som lever i åndelig mørke, gjør det som er ondt. Ha derfor ikke noe med deres onde og meningsløse gjerninger å gjøre, men avslør heller ondskapen.</verse>
				<verse number="12">Det som disse personene har for seg i det skjulte, er så skammelig at vi ikke en gang vil snakke høyt om det.</verse>
				<verse number="13">Når lyset faller på synden, vil den bli avslørt.</verse>
				<verse number="14">Lyset avdekker alt. Derfor bruker vi å appellere, og si: ”Våkn opp du som sover, stå opp fra de døde, så skal Kristus inspirere deg til å leve i lyset.”</verse>
				<verse number="15">Vær nøye med hvordan dere lever. Lev ikke som dumme fjols, men som kloke og ansvarlige.</verse>
				<verse number="16">Ta være på mulighetene dere får til å gjøre godt. Tiden vi lever i er ond.</verse>
				<verse number="17">Gjør ikke noe tankeløst, men forsøk å forstå hva Herren Jesus vil.</verse>
				<verse number="18">Drikk dere ikke fulle på alkohol, for det leder til et vilt og umoralsk liv. La dere i stedet bli fylt av Guds Ånd.</verse>
				<verse number="19">Oppmuntre hverandre gjennom å synge lovsanger til Herren Jesus. Ja, syng både nye og gamle sanger til hans ære. Syng og spill av hele hjertet!</verse>
				<verse number="20">Takk alltid Gud, vår Far, for alt som Herren Jesus Kristus har gjort for oss.</verse>
				<verse number="21">Begge parter i et ekteskap må sette den andre over seg selv. På denne måten ærer dere Jesus Kristus.</verse>
				<verse number="22">Dere kvinner som er gift, må sette mannen deres over dere selv på samme måten som dere setter Herren Jesus først i livet.</verse>
				<verse number="23">Mannen skal være en leder for sin kone, på samme måten som Kristus er leder og hode for kroppen sin, som er menigheten. Husk på at Kristus ble leder gjennom det å frelse alle som tilhører hans kropp.</verse>
				<verse number="24">På samme måten som menigheten setter Kristus først, må en gift kvinne sette mannen sin over seg selv.</verse>
				<verse number="25">Dere menn som er gift, må på den andre siden vise kona like mye kjærlighet og omsorg som Kristus viste menigheten. Kristus ga til og med sitt liv for menigheten.</verse>
				<verse number="26">Det gjorde han for at den ved budskapet om ham kunne bli vasket ren og tilhøre Gud.</verse>
				<verse number="27">Han ville la menigheten stå fram for Gud full av herlighet, og uten den minste flekk eller rynke, helt uten synd og feil.</verse>
				<verse number="28">På samme måten må en mann elske sin kone som om hun skulle være hans egen kropp. Den som elsker sin kone, elsker med andre ord seg selv.</verse>
				<verse number="31">Det står i Skriften: ”Derfor skal en mann forlate foreldrene sine og holde seg til kona si, slik at de to blir ett. ”</verse>
				<verse number="32">Det ligger en stor hemmelighet i dette sitatet fra Skriften. Helt i tråd med min mening er dette et bilde på forholdet mellom Kristus og menigheten.</verse>
				<verse number="33">Men det handler også om dere som er gift. Derfor skal mannen elske sin kone som seg selv, og kona skal vise respekt for mannen sin.</verse>
			</chapter>
			<chapter number="6">
				<verse number="1">Dere som er barn, skal være lydige mot foreldrene deres, for det ønsker Herren Jesus at dere er.</verse>
				<verse number="2">Det står i Skriften: ”Vis respekt for foreldrene dine.” Dette er det første av de ti budene som blir fulgt opp av et løfte:</verse>
				<verse number="3">”så skal du få et langt og lykkelig liv på jorden.”</verse>
				<verse number="4">Dere som er fedre skal ikke misbruke makten og gjøre barna bitre, men oppdra og undervise dem slik som Herren Jesus vil.</verse>
				<verse number="5">Dere som er slaver skal være lydige mot deres jordiske herrer. Vis ærlig og oppriktig respekt, på samme måten som dere ærer og er lydige mot Kristus.</verse>
				<verse number="6">Pass på at dere alltid gjør jobben dere skal, også når ingen ser dere. Vær tjenere for Kristus, slik at dere gjør Guds vilje av et helt hjerte.</verse>
				<verse number="7">Arbeid hardt og med godt humør, som om dere gjorde det for Herren Jesus og ikke for mennesker.</verse>
				<verse number="8">Husk på at Herren en dag vil gi oss lønn for alt godt vi har gjort. Det gjelder enten vi er slaver eller frie.</verse>
				<verse number="9">Dere som er slaveeiere, må vise respekt for slavene deres og behandle dem godt. Snakk vennlig og uten trussel. Husk på at både dere og slavene har den samme Herre i himmelen. Han gjør ingen forskjell på mennesker.</verse>
				<verse number="10">Til slutt: La troen bli sterk gjennom fellesskapet med Herren Jesus og den enorme kraften som finnes hos ham.</verse>
				<verse number="11">Ta på dere Guds komplette rustning, slik at dere kan stå imot de lumske angrepene fra djevelen.</verse>
				<verse number="12">Det er ikke mennesker vi kjemper mot, men mot ondskapens åndemakter i den åndelige verden, mot herskere, makter og krefter som styrer vår desorienterte verden.</verse>
				<verse number="13">Ta derfor på dere Guds komplette rustning, slik at dere kan stå imot når dere blir angrepet av ondskapen. Hold stillingen til kampene er over.</verse>
				<verse number="14">Ja, hold stillingen! Spenn fast troskapen mot Jesus som et belte rundt livet og lojalitet til ham som et skjold for brystet.</verse>
				<verse number="15">Skoene på føttene skal være iveren for å spre budskapet om at Gud har sluttet fred med alle mennesker.</verse>
				<verse number="16">I hver trefning må dere holde troens skjold foran dere, for med det kan dere slokke alle de brennende pilene som kommer fra den onde.</verse>
				<verse number="17">Ta imot Guds frelse, for den er hjelmen som beskytter hodene. Ta imot Guds budskap, for det er selve sverdet som Guds Ånd utruster dere med.</verse>
				<verse number="18">Mens dere står i kampen, skal dere stadig be til Gud og appellere om hans hjelp. Be alltid i den kraft Guds Ånd gir dere. Tap ikke konsentrasjonen, men be for alle de troende uten å bli trette.</verse>
				<verse number="19">Be også for meg, at Gud skal gi meg de rette ordene, slik at jeg uten frykt kan fortelle det glade budskapet om Jesus, som Gud nå vil gjøre kjent for alle mennesker.</verse>
				<verse number="20">Ja, jeg er en Guds representant her i mitt fangenskap. Be at jeg kan spre budskapet uten frykt, på den måten som jeg har fått i oppdrag å gjøre.</verse>
				<verse number="21">Min kjære bror Tykikus, han som trofast sprer budskapet om Herren Jesus sammen med meg, vil komme for å fortelle dere hvordan jeg har det og hvordan situasjonen er.</verse>
				<verse number="22">Jeg har sendt ham til dere, for at dere skal få vite hvordan det står til med oss, og for at han skal oppmuntre dere.</verse>
				<verse number="23">Mine kjære søsken, jeg ber at Gud, vår Far, og Herren Jesus Kristus vil la dere leve i fred og kjærlighet med hverandre, etter som dere tror på Kristus.</verse>
				<verse number="24">Med ønske om at Guds godhet og kjærlighet må være med dere alle, dere som elsker vår Herre Jesus Kristus med den kjærligheten som aldri dør.</verse>
			</chapter>
		</book>
		<book number="50">
			<chapter number="1">
				<verse number="1">Hilsen fra Paulus og Timoteus, som sammen tjener Jesus Kristus. Til alle i Filippi som tilhører Gud gjennom fellesskapet med Jesus Kristus, og til lederne og medarbeiderne i menigheten.</verse>
				<verse number="2">Jeg ber at Gud, vår Far, og Herren Jesus Kristus må vise dere godhet og fylle dere med fred.</verse>
				<verse number="3">Jeg takker min Gud hver gang jeg tenker på dere.</verse>
				<verse number="4">Jeg er alltid ekstra glad når jeg ber for dere alle.</verse>
				<verse number="5">Helt siden jeg første gangen kom til dere, har dere støttet meg i mitt arbeid med å spre det glade budskapet om Jesus.</verse>
				<verse number="6">Jeg er sikker på at Gud vil fullføre den gode gjerningen han har begynt i dere. Det betyr at dere fortsatt vil holde fast ved troen når Jesus Kristus kommer igjen.</verse>
				<verse number="7">At jeg takker Gud for dere, og er glad i dere, er bare naturlig siden dere har en stor plass i hjertet mitt. Dere har jo alle hjulpet meg i oppdraget, både nå som jeg sitter i fengsel og når jeg før reiste omkring for å spre og bevise sannheten i det glade budskapet om Jesus.</verse>
				<verse number="8">Gud selv vet at jeg lengter etter dere med en slik ømhet som bare Jesus Kristus kan gi.</verse>
				<verse number="9">Jeg ber om at kjærligheten til Gud og mennesker vil vokse, og at dere vil lære å kjenne Gud og klart forstå</verse>
				<verse number="10">hvordan dere skal handle. Da kan dere stå for Gud uten synd og skyld den dagen Kristus kommer igjen.</verse>
				<verse number="11">Ja, jeg ber om at livet deres skal være fylt av gode gjerninger som blir et resultat av at dere lever i fellesskap med Jesus Kristus. Da skjer også det at andre på grunn av dere, ærer og hyller Gud.</verse>
				<verse number="12">Kjære søsken, jeg vil at dere skal vite at fangeoppholdet mitt faktisk hjelper meg i å spre det glade budskapet.</verse>
				<verse number="13">Alle her, inklusive soldatene fra den keiserlige garden, vet at jeg sitter i fengsel fordi jeg har spredd budskapet om Jesus Kristus.</verse>
				<verse number="14">De fleste troende har også gjennom fangenskapet mitt fått en mye sterkere tro på Herren Jesus. Nå sprer de budskapet fra Gud uten den minste frykt.</verse>
				<verse number="15">Noen av dem forteller riktig nok om Kristus fordi de er misunnelse på meg og vil konkurrere med meg. Andre har rene motiv.</verse>
				<verse number="16">De vil i sin kjærlighet hjelpe meg etter som de vet at jeg har fått i oppdrag å forsvare sannheten i det glade budskapet.</verse>
				<verse number="17">Den første gruppen forteller om Kristus ut fra et uverdig motiv. De vil fremheve seg selv og tror at framgangen deres skal plage meg mens jeg sitter i fengsel.</verse>
				<verse number="18">Hva spiller det for rolle? Hvilket motiv de nå enn har, rene eller uverdige, så bli i alle fall budskapet om Kristus spredd. Det gleder meg. Ja, jeg tenker fortsette å glede meg.</verse>
				<verse number="19">Jeg vet at på grunn av bønnene deres og Jesu Kristi Ånd skal jeg bli satt fri.</verse>
				<verse number="20">Jeg håpet av hele mitt hjerte at jeg aldri skulle behøve å skamme meg for Gud. Jeg vil være like uredd som jeg alltid har vært, og gjennom mine handlinger ære Kristus, enten jeg får leve eller blir dømt til døden.</verse>
				<verse number="21">Å leve videre er for meg å tjene Kristus, og min død ville hjelpe til å spre budskapet om ham.</verse>
				<verse number="22">Men dersom et fortsatt liv her på jorden gir meg flere muligheter til å arbeide med godt resultat, da vet jeg ikke hva jeg vil foretrekke.</verse>
				<verse number="23">Jeg blir dratt i to retninger: I det ene øyeblikket lengter jeg etter å forlate dette livet og være hos Kristus, noe som ville vært bedre for meg.</verse>
				<verse number="26">Når jeg kommer tilbake til dere, har dere enda større grunn til å være stolte over Jesus Kristus, på grunn av det han har gjort for meg.</verse>
				<verse number="27">Dere må passe på å leve på en måte som er verdig det glade budskapet om Kristus. Enten jeg er på besøk hos dere, eller er på et annet sted, så vil jeg høre at dere står fast og er enige. Side om side må dere kjempe for å spre troen på det glade budskapet om Kristus.</verse>
				<verse number="28">Vær aldri redd for motstanderne. Det mot dere har, kommer til å vise at mange er på vei til å gå evig fortapt, mens dere vil bli frelst av Gud.</verse>
				<verse number="29">Dere har jo fått forretten til ikke bare å tro på Kristus, men også til å lide for ham.</verse>
				<verse number="30">Dere og jeg kjemper den samme kampen. Dere så hvordan jeg måtte lide for Kristus da jeg første gangen kom til dere, og som dere vet, sitter jeg nå igjen i fengsel.</verse>
			</chapter>
			<chapter number="2">
				<verse number="1">Å leve i fellesskap med Kristus betyr ikke det at vi får trøst og oppmuntring gjennom den kjærligheten han viste oss? Betyr ikke det at hans Ånd gir oss fellesskap med hverandre? At vi blir fylt av godhet og medfølelse?</verse>
				<verse number="2">Dersom dere er enige i dette, da gjør meg virkelig glad ved å leve i harmoni med hverandre. Elsk hverandre, vær enige i sjel og sinn, strev mot de samme målene.</verse>
				<verse number="3">Vær ikke egoistiske og forsøk ikke å imponere hverandre. Vær heller ydmyke og sett andre høyere enn dere selv.</verse>
				<verse number="4">Ikke tenk bare på det som er godt for dere selv, men tenk også på andre sine behov.</verse>
				<verse number="5">Ha den samme innstillingen som Jesus Kristus hadde.</verse>
				<verse number="6">Han var i sin natur som Gud, men unngikk at hans likhet med Gud skulle bli et privilegium han kjempet for.</verse>
				<verse number="7">Nei, han avsto fra sin makt og herlighet og kom til jorden for å tjene oss som et menneske. Han levde som en av oss.</verse>
				<verse number="8">Han gjorde seg ydmyk og var lydig mot Gud. Han var villig å dø, ja, dø på korset.</verse>
				<verse number="9">Derfor har Gud opphøyet ham til å bli hersker over hele universet. Han har på nytt gjort ham til Gud.</verse>
				<verse number="10">Alle skal tilbe ham, både i himmelen og på jorden og under jorden.</verse>
				<verse number="11">Alle skal åpent bekjenne at Jesus Kristus er Herren. Gjennom dette vil Gud, vår Far i himmelen, bli æret.</verse>
				<verse number="12">Etter som vi har vårt ideal i Jesus, må dere, kjære venner, passe på å leve sammen på en måte som viser at dere virkelig er frelst. Dere var alltid nøye med å følge undervisningen min da jeg var hos dere. Nå når jeg er borte, må dere være minst like nøye med ydmykt å lyde og respektere Gud.</verse>
				<verse number="13">Det er han som påvirker viljen deres og gir dere kraft til å gjøre det han vil.</verse>
				<verse number="14">Gjør alt dette uten å klage og diskutere.</verse>
				<verse number="17">Ja, om jeg så må dø under tjenesten min og blodet blir ofret, er jeg likevel glad. Jeg gleder meg sammen med dere når jeg ser troen spire og livet blir et offer som tilfredsstiller Gud.</verse>
				<verse number="18">La oss sammen glede oss over det vi kan gjøre for Gud.</verse>
				<verse number="19">Jeg håper at Herren Jesus snart skal la meg sende Timoteus til dere. Da kan jeg bli oppmuntret av ferske rapporter fra dere.</verse>
				<verse number="20">Det finnes ingen som kjenner ansvaret og har så stor interesse for dere som Timoteus.</verse>
				<verse number="21">Alle andre er mest opptatt av sine egne gjøremål og bryr seg ikke om å tjene Jesus Kristus.</verse>
				<verse number="22">Men Timoteus har vist hvor pålitelig han er, det vet dere. På samme måten som en sønn arbeider for sin far, slik har han stått på for å spre det glade budskapet om Jesus.</verse>
				<verse number="23">Så snart jeg vet hvordan det går med meg her i fengslet, håper jeg å kunne sende ham til dere.</verse>
				<verse number="24">Ja, jeg stoler faktisk på at Herren Jesus snart vil la meg komme til dere.</verse>
				<verse number="25">Jeg tror at jeg må sende tilbake vår bror Epafroditus til dere. Dere sendte ham til meg for å hjelpe meg med det jeg trengte. Siden det har han arbeidet og kjempet sammen med meg.</verse>
				<verse number="26">Nå lengter han etter dere og er urolig over at dere har fått greie på at han var syk.</verse>
				<verse number="27">Han var virkelig alvorlig syk, faktisk holdt han på å dø. Gud hadde medfølelse med ham og med meg, slik at jeg slapp bli rammet av en ny sorg i tillegg til alle mine andre bekymringer.</verse>
				<verse number="28">Derfor sender jeg ham mer enn gjerne tilbake til dere. Jeg vet hvor takknemlige dere vil å bli over å treffe ham igjen. Dessuten kommer jeg til å ha en bekymring mindre.</verse>
				<verse number="29">Ta godt imot ham. På samme måte som dere lever han i fellesskap med Herren Jesus. Ja, gled dere over ham og vis ham anerkjennelse.</verse>
				<verse number="30">Det var på grunn av arbeidet hans for Kristus han holdt på å dø. Han var villig til å risikere livet for å hjelpe meg med det dere ikke kunne gjøre, siden dere var så langt unna.</verse>
			</chapter>
			<chapter number="3">
				<verse number="1">Nå vil jeg, kjære søsken, oppfordre dere til å glede dere over fellesskapet med Herren Jesus. Jeg vil minne dere om noe dere allerede har hørt tidligere. Det er ikke noe ekstra bry for meg, og det er en trygghet for dere at sannheten står fast.</verse>
				<verse number="2">Pass dere for bikkjene. Med det mener jeg disse onde menneskene som skjærer kroppen i stykker. De som sier at ingen kan bli frelst uten at de holder fast på seremonien med å omskjære guttene.</verse>
				<verse number="3">Den ekte omskjærelsen handler ikke om en ytre forandring. Det handler om at vi er stolte over vårt fellesskap med Jesus Kristus. I vårt indre tilber og tjener vi Gud og er ledet av hans Ånd.</verse>
				<verse number="4">Selv om det skulle vært nok å sette sin lit til hvem vi er, og til hva vi gjør, så ville jeg selv ligge godt an. Dersom noen kunne skryte av slikt, da måtte det være jeg.</verse>
				<verse number="5">Jeg ble omskåret da jeg var åtte dager gammel og tilhører Israels folk og Benjamins stamme. Jeg er en ekte jøde, født av jødiske foreldre, og gjorde alt for å følge Moseloven som en ekte fariseer.</verse>
				<verse number="6">Ja, jeg gikk så langt i min fanatisme at jeg forfulgte alle troende. Når det gjaldt å holde alle budene i loven, var jeg feilfri i folks øyne.</verse>
				<verse number="7">Alt dette, som jeg en gang syntes var så viktig, anser jeg nå å være fullstendig verdiløst på grunn av det som Kristus har gjort for oss.</verse>
				<verse number="8">Ja, alt annet er verdiløst, når vi sammenligner det med den grenseløse rikdommen det er å kjenne Jesus Kristus, min Herre. For hans skyld har jeg kastet fra meg alt som verdiløst skrot, for at jeg skal få oppleve verdien av å tilhøre Kristus</verse>
				<verse number="9">og leve i fellesskap med ham. Jeg strever ikke lenger for å bli skyldfri innfor Gud ved å følge Moseloven til punkt og prikke. Nå stoler jeg på at troen på Kristus frelser meg, etter som Gud lar den som tror, stå skyldfri innfor ham.</verse>
				<verse number="10">Det eneste jeg nå vil, er å lære Kristus å kjenne og få oppleve den mektige kraften som vakte han opp fra de døde. Ja, jeg er villig til å lide for hans skyld. Til og med dø på samme måten som ham.</verse>
				<verse number="11">Jeg håper at jeg en dag skal få stå opp fra de døde til evig liv.</verse>
				<verse number="12">Jeg vil slett ikke påstå at jeg har nådd målet og er perfekt. Jeg arbeider videre på å lære Jesus Kristus å kjenne. Jeg vil leve fullt og helt for ham, etter som han har frelst meg og lar meg tilhøre ham.</verse>
				<verse number="13">Nei, kjære søsken, jeg innbiller meg ikke at jeg er perfekt. En sak er likevel sikker: Jeg forsøker å glemme det som ligger bak meg og strever mot det som ligger foran.</verse>
				<verse number="14">Jeg spurter mot målet for å kunne ta imot hyllesten, det evige livet som Gud lovet oss gjennom det som Jesus Kristus gjorde.</verse>
				<verse number="15">Jeg håper at alle dere som har en moden tro, har den samme innstillingen. Dersom dere har en annen oppfatning på noe punkt, da vil Gud vise dere hva han ønsker på det området.</verse>
				<verse number="16">Se bare til at dere praktiserer de sannhetene som dere allerede har forstått.</verse>
				<verse number="17">Kjære søsken, ta meg som ideal. Lær av dem som følger det eksempel som jeg og mine medarbeidere har gitt dere.</verse>
				<verse number="18">Jeg har ofte sagt til dere og nå sier jeg det på nytt med stor sorg, at det finnes mange som er motstandere av budskapet om at Kristus døde på korset for vår skyld.</verse>
				<verse number="19">Disse personene er på vei til å gå evig fortapt, for de tenker bare på å tilfredsstille sine fysiske begjær. De skryter av forhold som de burde skamme seg over. De er kronisk opptatt av livet her på jorden.</verse>
				<verse number="20">Vårt hjemland er hos Gud i himmelen, og fra ham skal Herren Jesus Kristus komme tilbake for å frelse oss for evig.</verse>
				<verse number="21">Han vil gjennom sin kraft forvandle våre dødelige kropper, slik at vi blir lik den kroppen han fikk da han ble vakt opp fra de døde. Han er Herre over alt og alle.</verse>
			</chapter>
			<chapter number="4">
				<verse number="1">Derfor, mine kjære søsken, skal dere holde fast ved troen på Herren Jesus, dere som jeg elsker og lengter etter, dere som er min glede og stolthet.</verse>
				<verse number="2">Jeg vil be Evodia og Syntyke om å forsøke å inngå forlik, etter som begge lever i fellesskap med Herren Jesus.</verse>
				<verse number="3">Jeg ber deg, min trofaste medarbeider, om å hjelpe disse kvinnene etter som de har spredd det glade budskapet om Jesus sammen med meg. De har arbeidet sammen med Klemens og mine øvrige medarbeidere som har sine navn skrevet i livets bok.</verse>
				<verse number="4">Kjenn glede over fellesskapet med Herren Jesus! Ja, jeg sier det en gang til: Kjenn glede i fellesskapet med Herren Jesus!</verse>
				<verse number="5">La alle se hvor vennlige og omtenksomme dere er mot andre. Tenk på at Herren kommer snart!</verse>
				<verse number="6">Ikke vær bekymret for noe som helst, men be til Gud og spør om hjelp. Be til ham om det dere trenger og takk jevnt og trutt.</verse>
				<verse number="7">Da vil Gud gi dere av sin fred, den som går dypere enn vi noen gang kan forstå. Hans fred skal beskytte hjertene og tankene deres, etter som dere lever i fellesskap med Jesus Kristus.</verse>
				<verse number="8">Og nå, mine søsken, vil jeg oppfordre dere til å fylle sinnet med det som er sant, det som er verdt respekt og det som er rett. La tankene være opptatt med slikt som er bra i Guds øyne, slikt som er verdt å elske og snakke godt om, ja, alt som er prisverdig og verdt ros og ære.</verse>
				<verse number="9">Fortsett å leve i tråd med den undervisningen dere har fått av meg, muntlig eller i brevs form. Praktiser troen på samme måten som dere så jeg gjorde mens jeg var hos dere. Da skal Gud, han som gir fred, støtte og hjelpe dere.</verse>
				<verse number="10">Jeg er så glad og takker Herren Jesus, for at dere nå endelig igjen har fått anledning til å vise at dere vil hjelpe meg.</verse>
				<verse number="11">Det betyr ikke at jeg før led noen nød, for jeg har lært meg å være fornøyd med det jeg har.</verse>
				<verse number="12">Jeg kan mestre både fattigdom og overflod siden jeg har erfaring med begge deler. Jeg vet hvordan det er å føle seg mett, og jeg vet hvordan det er å gå sulten. Iblant har jeg hatt for mye og iblant har jeg hatt for lite.</verse>
				<verse number="13">Alt mestrer jeg, etter som Herren Jesus gir meg styrke.</verse>
				<verse number="14">Men jeg er likevel veldig takknemlig for at dere ville hjelpe meg i min vanskelige situasjon.</verse>
				<verse number="15">Dere i Filippi vet selv hvordan det var rett etter at dere hadde tatt imot det glade budskapet om Jesus. Dere var den eneste menigheten som ga meg økonomisk hjelp da jeg dro fra Makedonia for å spre budskapet på andre steder.</verse>
				<verse number="16">Ja, til og med før jeg hadde reist fra Makedonia og var alene i Tessaloniki, sendte dere meg hjelp mer enn en gang.</verse>
				<verse number="17">Selv om jeg er takknemlig over gavene deres, så gleder jeg meg mest over at dere en dag vil få lønn for gavmildheten deres.</verse>
				<verse number="18">Nå har jeg fått alt jeg trenger, og mer enn som så. Jeg mangler ikke noe etter at jeg fikk gaven dere sendte med Epafroditus. Dere kan være sikre på at gaven er et offer som gleder og tilfredsstiller Gud.</verse>
				<verse number="19">Den Gud jeg tjener, er over alle grenser rik. Gjennom Jesus Kristus vil han også gi dere alt det dere trenger, etter som dere lever i fellesskap med Kristus.</verse>
				<verse number="20">Æren tilhører vår Gud og Far i himmelen i all evighet. Ja, det er sant!</verse>
				<verse number="21">Hils alle de som tilhører Gud gjennom fellesskapet med Jesus Kristus. De troende brødre som er hos meg, hilser til dere.</verse>
				<verse number="22">Alle de troende her hilser til dere, spesielt de som arbeider ved hoffet til Keiseren.</verse>
				<verse number="23">Med ønske om at godheten og kjærligheten i Herren Jesus Kristus skal beskytte dere.</verse>
			</chapter>
		</book>
		<book number="51">
			<chapter number="1">
				<verse number="1">Hilsen fra Paulus, som ved Guds vilje er utsending av Jesus Kristus. Min medarbeider Timoteus sender også sin hilsen.</verse>
				<verse number="2">Til våre søsken i Kolossæ som tilhører Gud og tror på Kristus. Vi ber at Gud, vår Far, vil vise dere godhet og fylle dere med fred.</verse>
				<verse number="3">Vi takker alltid Gud, vår Herre Jesu Kristi Far, når vi ber for dere.</verse>
				<verse number="4">Vi har hørt om den tro dere har på Jesus Kristus og om den kjærlighet dere viser alle de troende.</verse>
				<verse number="5">Dere lever i håpet om at Gud til slutt vil frelse dere for evig. Det håpet har dere hatt helt siden dere fikk høre det sanne budskapet om Jesus.</verse>
				<verse number="6">Dette budskapet nådde dere og blir nå spredd over hele verden. Over alt forvandler det menneskene, på samme måten som dere ble forandret den dagen dere fikk høre det og forsto at Gud i sin godhet virkelig tilgir syndene våre.</verse>
				<verse number="7">Det var vår kjære medarbeider Epafras, som fortalte disse gode nyhetene til dere. Trofast tjener han Kristus for at dere skal bli frelst.</verse>
				<verse number="8">Det var han som fortalte oss om hvilken kjærlighet til andre mennesker Guds Ånd har gitt dere.</verse>
				<verse number="9">Helt siden vi først hørte snakk om dere, har vi bedt for dere. Vi ber at Gud vil hjelpe dere til å forstå hva hans vilje er, og at hans Ånd vil gi dere visdom og forstand.</verse>
				<verse number="10">Da kan dere klare å leve på en måte som er verdig for Herren Gud. Vi ber at dere vil glede Herren gjennom alle slags gode gjerninger, og at dere for hver dag som går vil lære ham bedre og bedre å kjenne.</verse>
				<verse number="11">Ja, Herren vil styrke dere gjennom sin herlige kraft, slik at dere kan være glade, utholdende og tålmodige uansett hva som måtte møte dere.</verse>
				<verse number="12">Takk alltid Gud, vår Far, han som har gjort det mulig for dere å få del i den arven som venter alle som tilhører ham og lever i lyset.</verse>
				<verse number="13">Han har fridd oss ut av mørkets makt og lar oss nå få tilhøre hans elskede Sønn.</verse>
				<verse number="14">Gjennom det at Sønnen betalte straffen for syndene våre, har vi blitt kjøpt fri fra slaveriet under synden og fått tilgivelse.</verse>
				<verse number="15">Jesus Kristus er det synlige bildet av Gud, han som er usynlig. Kristus står over alt det skapte.</verse>
				<verse number="16">Gud lot ham skape alt som finnes i himmelen og på jorden, både det vi kan se og det vi ikke kan se, alle høye og mektige engler, makter og myndigheter. Alt er skapt av Kristus og finnes til for å ære ham.</verse>
				<verse number="17">Han er til før alt annet, og kraften fra ham holder sammen hele skaperverket.</verse>
				<verse number="18">Kristus er hodet for kroppen, det vil si menigheten. Han er alle tings begynnelse. Den første som sto opp fra de døde. Derfor er han den fremste av alle.</verse>
				<verse number="19">Gud lot nemlig sin fylde, alle hans egenskaper og hele hans kraft, finnes hos Sønnen.</verse>
				<verse number="20">Gjennom det at Sønnen ofret sitt blod på korset og tok straffen vår på seg, har Gud sluttet fred med menneskene. Ja, hele skaperverket er forsonet med Gud, både det som finnes på jorden og det som finnes i himmelen.</verse>
				<verse number="21">Dette gjelder også dere, dere som hadde vendt ryggen til Gud. Dere var hans fiender, etter som både tankene og handlingene var onde.</verse>
				<verse number="22">Nå er dere blitt forsonet med Gud og er vennene hans gjennom at Kristus ble menneske og døde for å ta straffen på seg. Ja, nå tilhører dere Gud og kan stå for ham uten synd og skyld.</verse>
				<verse number="23">Dette er virkelighet bare dere holder fast ved troen på Kristus. Troen er den sikre grunnen for livet. La ikke noe rokke ved troen, og ta fra dere håpet om fullkommen frelse som dere har hørt gjennom det glade budskapet om Jesus. Dette budskapet blir nå spredd over hele verden, og jeg, Paulus, tjener Gud ved å bringe det videre.</verse>
				<verse number="24">Nå er jeg glad over å måtte lide for deres skyld. Enda står det igjen noen av de lidelsene som Kristus har vist at jeg må gå i gjennom for menigheten, som er hans kropp.</verse>
				<verse number="25">Gud har nemlig gitt meg i oppdrag å arbeide for menigheten ved å spre budskapet hans til dere som ikke er jøder.</verse>
				<verse number="26">Dette budskapet som er fra Gud, er hans hemmelige plan som har ligget skjult gjennom mange generasjoner siden tidenes begynnelse. Men nå har Gud vist den for alle dem som tilhører ham.</verse>
				<verse number="27">Han har latt folkene få innsikt i Guds rike og herlige hemmelighet: At alle jordens folk kan oppnå fellesskap med Kristus. At de kan ha det samme håpet om en evig herlighet felles med Gud.</verse>
				<verse number="28">Derfor sprer vi budskapet om Kristus over alt der vi kommer. Vi gir råd til alle mennesker og underviser på en så klok måte som det er mulig. Gjennom det vil vi føre alle fram til Gud med en sterk og moden tro, takket være fellesskapet med Kristus.</verse>
				<verse number="29">Det er dette målet jeg arbeider og kjemper for, gjennom den mektige kraften som Kristus lar virke i meg.</verse>
			</chapter>
			<chapter number="2">
				<verse number="1">Jeg vil at dere skal kjenne til hvor hardt jeg har kjempet for dere og menigheten i Laodikea, og for alle andre som jeg ikke har truffet personlig.</verse>
				<verse number="2">Mitt mål er at dere skal bli modige, at dere skal bli knyttet sammen gjennom kjærligheten til hverandre, at dere skal få kunnskap om Guds hemmelige plan, som er Kristus selv, slik at dere blir helt trygge.</verse>
				<verse number="3">Kristus er den som gjør Guds visdom og kunnskap kjent, den skatten som før var skjult.</verse>
				<verse number="4">Dette sier jeg for at ingen skal bedra dere med lokkende argumenter.</verse>
				<verse number="5">Ja, selv om jeg er langt borte fra dere, så er hjertet mitt hos dere. Jeg gleder meg over at dere på samme måte som gode soldater står fast og disiplinert i troen på Kristus.</verse>
				<verse number="6">Dere har tatt imot Jesus Kristus som Herre i livet deres. Lev da i fellesskap med ham.</verse>
				<verse number="7">La Kristus gi dere kraft og næring, slik at den troen dere har fått undervisning i, kan bli sterkere og sterkere. Og takk stadig for alt han har gjort.</verse>
				<verse number="8">La ingen bedra dere og ødelegge troen med tomt tankegods. Den slags bygger på menneskelige tradisjoner og kommer ikke fra Kristus, men fra onde makter i denne verden.</verse>
				<verse number="9">Den hele og fulle guddommen, alle egenskapene hos Gud og hele hans kraft, bor nemlig i Kristus. Alt var i ham da han levde på jorden som menneske.</verse>
				<verse number="10">Kristus er Herre over alle herskere og makter i universet. Når dere lever i fellesskap med ham, mangler dere ingenting.</verse>
				<verse number="11">Gjennom fellesskapet med Kristus har dere også blitt omskåret. Kristus omskjærer ikke på den fysiske måten som mennesker gjør. De skjærer bort forhuden på guttene, men han har skåret bort deres gamle ego, som blir styrt av synden.</verse>
				<verse number="12">Da dere ble døpt inn i fellesskap med Kristus, begravde dere det gamle ego sammen med ham. Ved dåpen har dere fått ett nytt liv sammen med ham, etter som dere trodde at Gud ved sin kraft vakte opp Kristus fra de døde.</verse>
				<verse number="13">Dere var åndelig døde på grunn av synden og fordi deres gamle ego ennå ikke var blitt skåret bort. Gud lot dere bli levende sammen med Kristus og tilga oss alle syndene våre.</verse>
				<verse number="14">Han slo en strek over alt det som anklaget oss. Listen over skylden som vi selv burde ha betalt for, ble spikret fast sammen med Kristus på korset.</verse>
				<verse number="15">Gjennom det Kristus gjorde for oss, slo Gud alle våpen ut av hendene på herskerne og myndighetene i denne onde verden. Han har latterliggjort dem for hele verden, da han triumferte over dem på korset.</verse>
				<verse number="16">La ingen dømme dere for det dere spiser eller drikker. La heller ingen tvinge dere til å feire forskjellige høytider og dager som er knyttet til månefasene eller til å holde en spesiell hviledag.</verse>
				<verse number="17">Alle disse reglene ga oss bare en foreløpig uskarp skisse av det som skulle komme, om Kristus, han som virkelig eksisterer.</verse>
				<verse number="18">La ingen ta fra dere den seieren som Kristus har vunnet for dere! Bry dere ikke om disse personene som lar seg bruke til falsk ydmykhet og tilber engler og aldri slutter med å analysere synene sine. De tenker på en menneskelig måte, noe som gjør at de blir hovmodige. De har slett ikke noe å være stolte over.</verse>
				<verse number="19">De har mistet kontakten med Kristus, med han som er leder og hode for kroppen sin som er menigheten. Gjennom kontakt med Kristus får kroppen sin styrke. Han holder kroppen sammen med knokler og sener, slik at den utvikler seg som Gud vil.</verse>
				<verse number="20">Dere døde sammen med Kristus da dere begynte å tro på han. Dere er satt fri fra de onde maktene i denne verden. Hvorfor velger dere da en oppførsel som om dere fortsatt tilhørte denne verden? Hvorfor bøyer dere av for personer som sier:</verse>
				<verse number="21">”Ha ikke noe med dette eller hint å gjøre! Smak ikke på dette! Rør ikke dette!”</verse>
				<verse number="22">Nei, denne type regler og spissfindig lære er bare menneskelige påfunn om ting til forbruk og som etterpå forsvinner.</verse>
				<verse number="23">Det ser kanskje ut som visdom, etter som påbudene handler om strenge religiøse øvelser, om falsk ydmykhet og om å være likegyldig til kroppens behov. Disse øvelsene kan aldri hindre et menneske fra å bli styrt av sine onde tanker og begjær.</verse>
			</chapter>
			<chapter number="3">
				<verse number="1">Dere fikk altså liv da dere begynte å tro på Kristus og ble reist opp sammen med ham. Søk da det som Gud har forberedt til dere i himmelen, der Kristus sitter på Guds høyre side og regjerer.</verse>
				<verse number="2">La tankene være opptatt med det som finnes hos Gud, og ikke det som finnes her på jorden.</verse>
				<verse number="3">Dere har vært død med Kristus og lever nå i fellesskap med Gud. Deres virkelige liv vil ikke bli avdekket før Kristus blir synlig igjen.</verse>
				<verse number="4">Når Kristus kommer igjen og blir synlig for alle, han som er vårt virkelige liv, da skal også dere være sammen med ham. Dere skal ta del i hans herlighet.</verse>
				<verse number="5">Drep derfor det syndige begjæret som forsøker å kontrollere deres jordiske kropper. Hold dere borte fra seksuell løssluppenhet, umoral, onde lyster og skittent begjær. Vær heller ikke gjerrige, for det er å tilbe en avgud.</verse>
				<verse number="6">Gud kommer til å straffe alle som driver med disse tingene.</verse>
				<verse number="7">Også dere henga dere til slikt mens dere hørte denne verden til.</verse>
				<verse number="8">Nå må dere dessuten legge av sinne, dårlig humør, ondskap, uvaner med å forulempe andre og rått snakk.</verse>
				<verse number="9">Lyv ikke for hverandre! Dere har jo kvittet dere med det gamle ego og de dårlige vanene som om det var skitne klær.</verse>
				<verse number="10">I stedet har dere tatt på dere nytt rent tøy, en ny natur, som jevnt og trutt blir fornyet mens dere lærer Gud bedre å kjenne og blir enda mer lik Skaperen.</verse>
				<verse number="11">Når dere nå har fått en ny natur, spiller det ikke lenger noen rolle om dere er jøder eller folk som ikke er jøder, om de praktiserer omskjærelse av gutter eller ikke, om de tilhører den ene eller den andre kulturen eller om dere er slaver eller frie. Nei, Jesus Kristus er det eneste som betyr noe. Han lever i oss alle.</verse>
				<verse number="12">Dere har takket ja til Guds innbydelse om å tilhøre ham. Dere er hans, og han elsker dere. Derfor må dere ta på dere en ny fysisk natur: Vis medfølelse og vær vennlige mot hverandre, dere skal erkjenne behovene for hverandre, og møt hverandre med mildhet og tålmodighet.</verse>
				<verse number="13">Bær over med manglene hos hverandre. Tilgi den som har gjort dere noe ondt. Herren Jesus har jo tilgitt dere. Da må også dere tilgi hverandre.</verse>
				<verse number="14">Det viktigste av alt er at dere elsker hverandre, for kjærligheten er det bånd som binder sammen Kristi kropp som er menigheten. Da kan dere leve med hverandre i fullkommen enhet.</verse>
				<verse number="15">La tankene deres bli styrt av den freden som Kristus gir. Gud har innbudt dere til å leve i fred med de andre lemmene i kroppen, det vil si menigheten. Vær alltid takknemlige!</verse>
				<verse number="16">La alt det fantastiske som Kristus underviste om, stadig få påvirke dere. Veiled hverandre på en klok måte. Oppmuntre hverandre ved å synge lovsanger til Gud av et helt hjerte. Ja, syng både nye og gamle sanger for å vise deres takknemlighet.</verse>
				<verse number="17">Hva dere enn sier eller gjør, så skal dere hele tiden tenke på at dere tilhører Herren Jesus. Takk alltid Gud, vår Far, for det som Herren Jesus har gjort for oss.</verse>
				<verse number="18">Dere gifte kvinner skal sette deres menn foran dere selv. Slik skal det være blant dem som tilhører Herren Jesus.</verse>
				<verse number="19">Dere gifte menn skal vise deres koner kjærlighet og omsorg. Ingen får lov til å være streng og uvennlig mot sin kone.</verse>
				<verse number="20">Dere som er barn skal alltid være lydige mot foreldrene. Da gleder Herren seg.</verse>
				<verse number="21">Dere foreldre skal ikke støtt og stadig kritisere barna deres. Da blir de bare sinte og lei seg og gir opp alt.</verse>
				<verse number="22">Dere som er slaver skal alltid være lydige mot deres jordiske herrer. Pass på at dere gjør det dere skal, også når de ikke ser dere. Vær ærlige og lydige ut fra den dype respekten dere har for Herren Jesus.</verse>
				<verse number="23">Arbeid hardt og med godt humør samme hva dere enn holder på med. Gjør alt som om dere gjorde det for Herren og ikke for mennesker.</verse>
				<verse number="24">Husk på at det er Herren selv som en dag skal lønne dere og la dere få arve alt det gode som finnes hos Gud. Det er Kristus som er deres virkelige Herre og som dere arbeider for.</verse>
				<verse number="25">Den som gjør det som er ondt, vil bli straffet for sine handlinger på dommens dag. Gud gjør ingen forskjell på folk.</verse>
			</chapter>
			<chapter number="4">
				<verse number="1">Dere som er slaveeiere, må gi slavene deres alt det de trenger og har rett på. Husk på at dere også har en Herre, i himmelen.</verse>
				<verse number="2">Be regelmessig til Gud uten å gi opp. Takk ham alltid.</verse>
				<verse number="3">Når dere gjør dette, må dere ikke glemme å be om at Gud gir oss en mulighet til å spre budskapet hans. At jeg kan fortelle om Guds hemmelige plan, som er Kristus. Det er på grunn av denne hemmeligheten jeg sitter i fengsel.</verse>
				<verse number="4">Be om at jeg på en rett måte kan avsløre hemmeligheten for alle, og at de forstår den.</verse>
				<verse number="5">Opptre fornuftig i møte med mennesker som ikke tror. Ta vare på de mulighetene dere får til å spre budskapet om Jesus til alle.</verse>
				<verse number="6">Snakk med dem du omgås på en vennlig måte, men la ordene være til ettertanke. Pass på at dere vet hvordan dere skal svare på spørsmålene deres.</verse>
				<verse number="7">Vår kjære bror Tykikus, som trofast sprer budskapet om Herren Jesus sammen med meg, vil komme og fortelle dere hvordan jeg har det.</verse>
				<verse number="8">Jeg vil sende han til dere for at dere skal få vite hvordan det står til med oss, og for at han skal oppmuntre dere.</verse>
				<verse number="9">Sammen med ham kommer også Onesimus, en trofast og avholdt bror som tilhører menigheten deres. Han og Tykikus kommer til å gi dere en fersk rapport om det som skjer her.</verse>
				<verse number="10">Aristark, som sitter i fengslet sammen med meg, hilser til dere. Det gjør også Markus, som er fetter av Barnabas. Som jeg allerede har meddelt dere tidligere: Ta vel imot Markus dersom han skulle komme til dere.</verse>
				<verse number="11">Jesus, som også blir kalt Justus, hilser til dere. Disse er de eneste troende jødene som arbeider sammen med meg for å spre budskapet om at Gud vil frelse menneskene og gjøre dem til sitt eget folk. De har vært til stor oppmuntring for meg.</verse>
				<verse number="12">Epafras, som også tilhører menigheten deres, hilser til dere. Han tjener Jesus Kristus og kjemper for dere ved å be til Gud for dere. Han ber at dere må holde fast på troen, og at troen vil modnes, slik at dere forstår Guds vilje.</verse>
				<verse number="13">Jeg kan bekrefte hvor hardt han kjemper for dere og for de troende i Laodikea og Hierapolis.</verse>
				<verse number="14">Vår kjære Lukas, legen, hilser til dere. Det gjør også Demas.</verse>
				<verse number="15">Hils til alle de troende i Laodikea og til Nymfa og til menigheten som samles i hjemmet hans.</verse>
				<verse number="16">Når dette brevet har blitt lest opp i menigheten, send det da videre til Laodikea, slik at også de får lese det. Se til at dere selv får lese det brevet som kommer fra Laodikea.</verse>
				<verse number="17">Og si til Arkippus: ”Pass på at du fullfører den oppgaven som Herren Jesus har gitt deg.”</verse>
				<verse number="18">Her skriver jeg, Paulus, min hilsen med egen hånd. Husk på å be for meg mens jeg sitter i fengsel. Med ønske om at Guds godhet og kjærlighet vil være med dere alle.</verse>
			</chapter>
		</book>
		<book number="52">
			<chapter number="1">
				<verse number="1">Hilsen fra Paulus, Silvanus og Timoteus. Til menigheten i Tessaloniki som lever i fellesskap med Gud, vår Far og Herren Jesus Kristus. Vi ber at Gud vil vise godhet og fylle dere med fred.</verse>
				<verse number="2">Vi takker alltid Gud for dere alle og ber stadig for dere.</verse>
				<verse number="3">Vi tenker på alt det dere gjør. Deres tro har blitt omsatt til praktisk handling, deres kjærlighet har vist seg i hardt arbeid, og dere holder fast ved håpet om at vår Herre Jesus Kristus skal frelse dere for evig. Derfor må vi takke vår Gud og Far i himmelen for dere.</verse>
				<verse number="4">Kjære søsken, Gud elsker dere, og vi vet at dere har takket ja til innbydelsen hans om å tilhøre ham.</verse>
				<verse number="7">På den måten ble dere selv et ideal for alle de troende i Makedonia og Akaia.</verse>
				<verse number="8">Dere har ført budskapet om Herren Jesus videre til andre, ikke bare i Makedonia og Akaia, men langt utenfor grensene til disse provinsene. Hvor vi enn kommer, har folkene hørt snakk om deres tro på Gud. Vi trenger ikke si noe som helst.</verse>
				<verse number="9">Alle forteller selv om hvordan dere tok imot oss og budskapet vårt. Hvordan dere vendte dere bort fra avgudene for å tjene den eneste Guden som lever og er virkelig.</verse>
				<verse number="10">De forteller at dere venter på at Guds sønn skal komme tilbake fra Gud i himmelen, Jesus, som Gud vakte opp fra de døde, og som er den som frelser oss når Gud straffer resten av verden.</verse>
			</chapter>
			<chapter number="2">
				<verse number="1">Kjære søsken, dere kjenner selv til at besøket vårt hos dere ikke ble uten resultater.</verse>
				<verse number="2">Vi hadde, som dere vet, blitt mishandlet og forulempet i Filippi like før vi kom til dere. Gud ga oss mot til å fortelle det glade budskapet om Jesus for dere, til tross for tøff motstand.</verse>
				<verse number="3">Det beviser vel mer enn ord at budskapet vårt ikke er falskt, og at vi ikke har uverdige motiv eller noen bedragerske hensikter.</verse>
				<verse number="4">Nei, Gud har testet oss og funnet oss verdige til å holde fram det glade budskapet. Derfor taler vi som vi gjør. Vi forandrer ikke budskapet for å tilfredsstille menneskene. Den vi vil tilfredsstille, er Gud, som kjenner våre ekte motiv.</verse>
				<verse number="5">Vi har aldri forsøkt å vinne dere ved smiger, det vet dere, og har heller aldri forsøkt å utnytte dere. Det kan Gud bekrefte.</verse>
				<verse number="6">Vi har ikke strevet etter å bli æret av dere eller noen andre.</verse>
				<verse number="7">Som utsendinger for Kristus kunne vi kreve en viss respekt. Nei, i stedet behandlet vi dere med den kjærlighet en mor viser når hun steller barna sine.</verse>
				<verse number="8">Vi elsker dere så høyt at vi ikke bare ga dere det glade budskapet fra Gud, men også var villige til å risikere livet for dere. Vi hjalp dere på alle måter.</verse>
				<verse number="9">Dere kan sikkert huske, kjære søsken, hvordan vi kjempet og slet da vi var hos dere. Dag og natt arbeidet vi, slik at dere ikke skulle behøve å forsørge oss mens vi fortalte Guds glade budskap for dere.</verse>
				<verse number="10">Både dere og Gud kan vitne om at vi fulgte hans vilje da vi var hos dere troende. Vi handlet ikke galt mot noen, og det finnes ikke noe å anklage oss for.</verse>
				<verse number="13">Derfor takker vi ofte Gud for at dere ikke bare tok imot budskapet som om det var noe fra oss selv, men som et budskap fra Gud. Det er virkelig et budskap fra Gud, og det fortsetter å påvirke alle som tror.</verse>
				<verse number="14">Kjære søsken, dere har fått lide på samme måten som Guds menigheter i Judea, som lever i fellesskap med Jesus Kristus. Dere har blitt forfulgt av egne landsmenn på samme måten som de i Judea har blitt plaget av sine landsmenn, som er jødene.</verse>
				<verse number="15">Noen av jødene drepte Herren Jesus, akkurat som forfedrene deres drepte profetene som bar fram Guds budskap. Andre av jødene forfølger også oss. De spør ikke etter Guds vilje, men er fiender av alle.</verse>
				<verse number="16">De forsøker å hindre oss fra å snakke til andre folk for at de kan bli frelst. Nå er imidlertid målet i ferd med å renne over for Gud. De vil en dag bli straffet for syndene sine.</verse>
				<verse number="17">Kjære søsken, vi har nå en tid vært skilt fra dere, selv om dere stadig er i våre tanker. Derfor har vi gjort alt for å treffe dere igjen, etter som vi så sterkt lengter etter dere.</verse>
				<verse number="18">Vi har forsøkt å reise til dere. Jeg, Paulus, har forsøkt mer enn en gang, men Satan har hindret oss.</verse>
				<verse number="19">Dere er vårt håp og vår glede. Den seierskransen kan vi med stolthet vise fram, når vår Herre Jesus kommer igjen.</verse>
				<verse number="20">Ja, dere er vår stolthet og vår glede.</verse>
			</chapter>
			<chapter number="3">
				<verse number="1">Da vi ikke kunne holde ut lenger, besluttet vi å bli igjen i Aten.</verse>
				<verse number="2">Vi ville heller sende vår bror Timoteus, Guds medarbeider, som sprer det glade budskapet om Jesus. Han skulle styrke og oppmuntre dere i troen.</verse>
				<verse number="3">Mist ikke motet i alle vanskelighetene som møter dere. Dere vet alt nå at lidelser inngår i Guds plan for oss.</verse>
				<verse number="4">Mens vi enda var igjen hos dere, fortalte vi at alle kan bli nødt til å lide. Som dere vet, gikk det også slik.</verse>
				<verse number="5">Jeg orket ikke lenger å holde ut med uvissheten, og sendte derfor Timoteus for å finne ut om troen deres hadde tålt påkjenningene. Jeg var redd at fristeren hadde fått dere til å falle og vårt arbeid hadde vært uten resultat.</verse>
				<verse number="6">Nå har Timoteus nettopp kommet tilbake med de gode nyhetene om at troen og kjærligheten fortsatt er like sterk hos dere. Han fortalte at dere husker besøket vårt med glede. Det gleder oss å høre at dere lengter like mye etter oss som vi lengter etter dere.</verse>
				<verse number="7">Kjære søsken, dere har gjennom den troen dere viser, trøstet oss i våre vanskeligheter og lidelser.</verse>
				<verse number="8">Nå kjenner vi at livet igjen er herlig! Vi vet at dere holder fast ved troen på Herren Jesus.</verse>
				<verse number="9">Vi kan ikke takke Gud nok for den glede dere har gitt oss!</verse>
				<verse number="10">Dag og natt ber vi med iver til Gud om at vi må få treffe dere igjen. Da kan vi hjelpe dere med det som fortsatt mangler i troen.</verse>
				<verse number="11">Vi ber at vår Gud og Far i himmelen, og vår Herre Jesus, vil la det bli mulig for oss å reise til dere.</verse>
				<verse number="12">Vi ber også at Herren Jesus vil la deres kjærlighet til hverandre og til alle mennesker bli sterk og overstrømmende, slik som vår kjærlighet er til dere.</verse>
				<verse number="13">Ja, vi ber at Herren Jesus vil styrke dere og sette dere fri fra synd og at dere er verdige å stå for vår Gud og Far i himmelen, den dagen vår Herre Jesus kommer med alle som tilhører ham.</verse>
			</chapter>
			<chapter number="4">
				<verse number="1">Kjære søsken, la meg legge til dette: Dere vet hvordan vi lever til Guds ære. Dere har hørt vår undervisning og lever allerede på det måten vi lærer. Vi henstiller til dere for Herren Jesu skyld, at dere mer og mer lever til Guds ære.</verse>
				<verse number="2">De reglene vi ga dere, kommer fra Herren Jesus selv, det vet dere.</verse>
				<verse number="3">Dette er Guds vilje: At dere skal leve fullt og helt for ham. Dere skal holde dere borte fra all seksuell løssluppenhet.</verse>
				<verse number="4">Hver og en må lære seg å beherske sin egen kropp og respektere og ære den.</verse>
				<verse number="5">Ikke lev i begjær og lidelser på samme måten som dem som ikke kjenner Gud.</verse>
				<verse number="6">Pass på at dere ikke bedrar eller utnytter andre troende på det seksuelle området. Herren Jesus straffer slike overgrep. Det har vi allerede klart og tydelig snakket med dere om.</verse>
				<verse number="7">Gud har ikke innbudt oss til å leve i seksuell umoral, men til å leve fullt og helt for ham.</verse>
				<verse number="8">Den som nekter å leve i tråd med disse reglene, er ikke bare ulydig mot mennesker, men mot Gud som gir dere sin Hellige Ånd.</verse>
				<verse number="9">Når det gjelder å elske hverandre som medlemmer av Guds folk, trenger jeg ikke å skrive til dere. Gud selv har lært dere å elske hverandre.</verse>
				<verse number="10">Deres kjærlighet til alle de troende i hele Makedonia har allerede vokst seg sterk. Til tross for det, kjære søsken, ber vi dere å elske dem enda mer.</verse>
				<verse number="11">Sett deres ære i å leve et stillferdig liv, forsørge dere selv og skjøtt arbeidet deres, slik vi tidligere har undervist dere.</verse>
				<verse number="12">Da vil dere bli respektert av folk utenfor menigheten og blir ikke avhengige av noen.</verse>
				<verse number="13">Kjære søsken, vi vil også at dere skal vite hvordan det går med dem som dør. Innsikten i dette gjør at dere ikke skal bli lammet av den samme sorgen som rammer dem som ikke har noe håp.</verse>
				<verse number="14">Vi tror at Jesus har vært død og stått opp igjen. Derfor kan vi være sikre på at Gud også vil føre alle troende som har vært døde, til seg. De vil bli ført til Gud sammen med Jesus når han kommer igjen.</verse>
				<verse number="15">Vi vil fortelle dere det som Herren Jesus selv har lært oss: Vi som fortsatt lever når Herren kommer igjen, skal ikke møte ham før de døde.</verse>
				<verse number="16">Nei, Herren selv skal komme igjen fra Gud i himmelen. Fanfaren skal gjalle, stemmen til overengelen og lyden fra Guds trompet skal bli hørt over jorden. Da skal alle de som døde mens de trofast fulgte Kristus, først stå opp fra døden.</verse>
				<verse number="17">Etter det skal vi, som fortsatt lever og finnes igjen på jorden, bli ført bort i skyene sammen med dem for å møte Herren i luften. For alltid skal vi da være med ham.</verse>
				<verse number="18">Trøst og oppmuntre hverandre med disse ordene.</verse>
			</chapter>
			<chapter number="5">
				<verse number="1">Når skal alt dette skje? Ja, om det trenger vi ikke å skrive til dere, kjære søsken.</verse>
				<verse number="2">Dere vet godt at Herren Jesus kommer igjen like uventet som en tyv om natten.</verse>
				<verse number="3">Mens folk sier: ”Alt er trygt og sikkert”, blir de rammet av undergangen. Det kommer like plutselig som når veene setter inn hos en kvinne som skal føde barn. Ingen vil slippe unna.</verse>
				<verse number="4">Men dere, kjære søsken, lever ikke i åndelig mørke når det gjelder disse spørsmålene. Derfor skal ikke denne dagen overraske dere som en innbruddstyv.</verse>
				<verse number="5">Dere lever alle i lyset. Vi som tror, tilhører ikke mørket eller natten.</verse>
				<verse number="6">Derfor må vi ikke sove som andre, men holde oss våkne og edru.</verse>
				<verse number="7">Det er om natten vi sover, og om natten folk drikker seg beruset.</verse>
				<verse number="8">Vi som lever i lyset, må være edru og tenke klart. Vi må beskytte våre hjerter med skjold av tro og kjærlighet og bruke håpet om frelse som en hjelm på våre hoder.</verse>
				<verse number="9">Gud har ikke bestemt at vi en dag skal bli rammet av dommen, men at vi skal bli frelst ved vår Herre Jesus Kristus.</verse>
				<verse number="10">Han døde for oss, for at vi for alltid skal leve med ham, enten vi lever eller er døde når han kommer tilbake.</verse>
				<verse number="11">Derfor skal dere oppmuntre og styrke troen hos hverandre, slik som dere allerede gjør.</verse>
				<verse number="12">Vi henstiller til dere, kjære søsken, å sette pris på forstanderne hos dere. De som arbeider hardt iblant dere med å undervise og gi råd.</verse>
				<verse number="13">Tenk godt om dem og vis mye kjærlighet. På grunn av det arbeid de gjør, skal de settes høyt. Pass på å leve i fred med hverandre.</verse>
				<verse number="14">Kjære søsken, vis til rette dem som er late og ikke skikker seg vel. Oppmuntre dem som har sjenert og tilbakeholdne. Ta hånd om de svake, og ha tålmodighet med alle.</verse>
				<verse number="15">Pass på at ingen hevner seg mot noen, men forsøk alltid å gjøre godt mot hverandre, ja, mot alle mennesker.</verse>
				<verse number="16">Vær alltid glade.</verse>
				<verse number="17">Be regelmessig.</verse>
				<verse number="18">Takk Gud uansett hva som skjer, for det vil Gud at dere som tror på Jesus Kristus, skal gjøre.</verse>
				<verse number="19">La Guds Ånd få virke fritt iblant dere.</verse>
				<verse number="22">Hold dere borte fra alt som er ondt og falskt.</verse>
				<verse number="23">Vi ber at Gud, han som gir fred, skal hjelpe dere til å leve fullt og helt for ham. At han skal bevare dere slik at dere til Ånd, sjel og kropp er uten skyld den dagen vår Herre Jesus Kristus kommer igjen.</verse>
				<verse number="24">Gud, som har innbudt dere å tilhøre ham, holder sitt ord. Derfor vil han også gjøre alt dette.</verse>
				<verse number="25">Kjære søsken, be for oss.</verse>
				<verse number="26">Gi alle de troende et velkomstkyss.</verse>
				<verse number="27">Lov meg innfor Herren Jesus å lese opp dette brevet for alle de troende.</verse>
				<verse number="28">Med ønske om at vår Herre Jesu Kristi godhet og kjærlighet skal være med dere alle.</verse>
			</chapter>
		</book>
		<book number="53">
			<chapter number="1">
				<verse number="1">Hilsen fra Paulus, Silvanus og Timoteus. Til menigheten i Tessaloniki som lever i fellesskap med Gud, vår Far, og Herren Jesus Kristus.</verse>
				<verse number="2">Vi ber at Gud, vår Far og Herren Jesus Kristus vil vise dere godhet og fylle dere med fred.</verse>
				<verse number="3">Kjære søsken, vi må alltid takke Gud for dere. Det finnes gode grunner for det. Troen deres fortsetter å spire, og deres kjærlighet til hverandre blir hele tiden sterkere og sterkere.</verse>
				<verse number="4">Derfor forteller vi med stolthet om dere i Guds menigheter. Vi tenker på deres langvarige utholdenhet og tro i alle de forfølgelsene og lidelsene som har rammet dere.</verse>
				<verse number="7">Ja, dere som lider nå, skal få hvile ut da. Gud skal sette fri både dere og oss fra lidelsene den dagen Herren Jesus kommer igjen fra Guds himmel og viser seg med alle sine mektige engler.</verse>
				<verse number="8">Han kommer i flammende ild for å dømme dem som ikke vil vite noe av Gud og som nekter å ta imot det glade budskapet om frelse ved vår Herre Jesus.</verse>
				<verse number="9">Disse personene vil bli straffet ved å gå evig fortapt og bli skilt fra Herrens makt og herlighet.</verse>
				<verse number="10">Alle som tror på Herren og tilhører ham, skal ære og hylle ham når han kommer igjen. Dere tilhører Herren, etter som dere har trodd på budskapet vårt.</verse>
				<verse number="11">Derfor ber vi alltid til vår Gud at han skal hjelpe dere til å leve på en måte som er verdig dem som er innbudt til å tilhøre ham. Ja, vi ber at han skal gi dere kraft til å gjennomføre alt det gode dere vil gjøre på grunn av troen.</verse>
				<verse number="12">Gjennom dette blir Herren Jesus æret, og dere blir så i sin tur æret av ham. Alt skjer takket være den kjærlighet og tilgivelse vi har fått fra vår Gud og Herre Jesus Kristus.</verse>
			</chapter>
			<chapter number="2">
				<verse number="1">Kjære søsken, dere vet at vår Herre Jesus Kristus skal komme igjen, og at vi skal samle oss hos ham. La ingen få bedra dere angående tidspunktet.</verse>
				<verse number="2">La dere ikke skremme og bli ikke urolige om dere får høre rykter om at Herren Jesus allerede har kommet igjen. Det kan være at noen påstår at Guds Ånd har vist det, eller vi skulle ha sagt det eller skrevet om det i ett eller annet brev.</verse>
				<verse number="3">Ikke tro på det. La dere ikke bli bedratt, uansett hva de enn sier. Før den dagen kommer, må nemlig to ting skje. For det første skal det bli en tid med voldsomt opprør mot Gud. For det andre må Den lovløse stige fram, han som Gud skal dømme til å gå evig fortapt.</verse>
				<verse number="4">Han er Den lovløse, som skal trasse alt som er hellig og har med Gud å gjøre. Han skal ta plass i Guds tempel og påstå at han selv er Gud.</verse>
				<verse number="5">Husker dere ikke at jeg fortalte dette da jeg var hos dere?</verse>
				<verse number="6">Dere vet hva det er som hindrer Den lovløse, slik at han ikke kan stige fram før det er tid for ham å komme.</verse>
				<verse number="7">Den lovløse virker allerede i det skjulte. Det eneste som mangler for at Den lovløse skal bli avslørt, er at han som hindrer det, ryddes av veien.</verse>
				<verse number="8">Når hinderet er borte, skal Den lovløse vise seg, han som Herren Jesus bare trenger å puste på for å drepe og tilintetgjøre når han vender tilbake i sin herlighet.</verse>
				<verse number="9">Den lovløse kommer for å gjøre Satans verk. Han vil med ondskapens makt utføre mange tegn og mirakler.</verse>
				<verse number="10">Gjennom sine falske kunster vil han bedra dem som går evig fortapt. Disse personene er motstandere av det sanne budskapet om Herren Jesus som kunne ha frelst dem.</verse>
				<verse number="11">Derfor vil Gud gjøre dem mottakelige for bedraget og la dem tro på løgnen.</verse>
				<verse number="12">Sammen skal de alle en dag bli dømt for at de ikke trodde det sanne budskapet, men nøt og moret seg i sine onde gjerninger.</verse>
				<verse number="13">Vi må alltid takke Gud for dere, våre søsken som Herren Jesus elsker. Gud bestemte allerede fra tidenes begynnelse at alle dem som trodde på det sanne budskapet om Jesus, skulle bli frelst. Det blir dem ved at Guds Ånd gjør alle verdige til å tilhøre Gud.</verse>
				<verse number="14">Det var dette Gud innbød dere til, da vi fortalte det glade budskapet for dere, slik at dere skulle få dele herligheten sammen med Herren Jesus Kristus.</verse>
				<verse number="15">Hold fast ved troen, kjære søsken, og følg den undervisningen dere har fått i våre brev og alt dere fikk lære da vi var hos dere.</verse>
				<verse number="16">Vi ber at vår Herre Jesus Kristus, og Gud, vår Far i himmelen, han som elsker oss og i sin godhet har frelst oss for evig og gitt oss et sikkert håp,</verse>
				<verse number="17">vil oppmuntre dere og gi dere kraft til alltid å si og gjøre det som er godt.</verse>
			</chapter>
			<chapter number="3">
				<verse number="1">En ting til, kjære søsken: Be for oss, slik at budskapet om Herren Jesus raskt når ut og menneskene kan vurdere det like høyt som dere gjorde.</verse>
				<verse number="2">Be også til Gud at han må frelse oss fra onde og fiendtlige personer som nekter å ta imot budskapet. Det er ikke alle som tror på det vi sier.</verse>
				<verse number="3">Herren Jesus er trofast mot det han har sagt! Han skal gjøre dere sterke og beskytte dere fra den onde.</verse>
				<verse number="4">Vi stoler på at Herren skal hjelpe dere både nå og i framtiden til å praktisere alt som dere lærer gjennom vår undervisning.</verse>
				<verse number="5">Vi ber at Herren Jesus Kristus skal fylle dere med den kjærligheten som finnes hos Gud og den utholdenheten som han selv viste.</verse>
				<verse number="6">På oppdrag fra Herren Jesus Kristus oppfordrer vi dere, kjære søsken, å holde dere borte fra de troende som lever et uryddig liv og ikke vil å følge den undervisningen vi har gitt dere.</verse>
				<verse number="7">Dere vet selv, at dere bør leve på samme måten som vi gjorde. Vi levde ikke noe uryddig liv da vi var hos dere.</verse>
				<verse number="8">Vi forlangte aldri å få mat av noen, men betalte alle ting selv. Vi kjempet, slet og arbeidet dag og natt for at dere ikke skulle behøve å forsørge oss.</verse>
				<verse number="9">Det hadde ikke vært galt av oss å be dere om hjelp, men vi ville gjennom handlingene våre gi dere et eksempel å følge.</verse>
				<verse number="10">Da vi var hos dere, ga vi dere følgende leveregel: ”Den som ikke vil arbeide, skal heller ikke spise.”</verse>
				<verse number="11">Nå har vi hørt at det finnes slike blant dere som lever et uryddig liv. De arbeider ikke, men driver med helt andre saker.</verse>
				<verse number="12">På oppdrag av Herren Jesus Kristus gir vi derfor streng beskjed til disse personene om å slå seg til ro og begynne å arbeide, slik at de kan forsørge seg selv.</verse>
				<verse number="13">Dere andre, kjære søsken, bli ikke trett av å gjøre det som er godt.</verse>
				<verse number="14">Dersom noen nekter å være lydig mot det vi sier i dette brevet, opplys da alle om hvem det gjelder. Hold dere borte fra de personene, slik at de skammer seg.</verse>
				<verse number="15">Dere skal likevel ikke behandle noen som en fiende, men som en troende bror som trenger å bli vist til rette.</verse>
				<verse number="16">Vi ber at Herren Jesus, han som gir fred, skal fylle dere med sin fred uansett hva som enn skjer. Ja, Herren skal være med dere alle.</verse>
				<verse number="17">Her skriver jeg, Paulus, min hilsen, med egen hånd. Det gjør jeg i slutten av alle brevene mine, for å bevise at de virkelig kommer fra meg. Dette er min signatur.</verse>
				<verse number="18">Med ønske om at vår Herre Jesu Kristi godhet og kjærlighet må være med dere alle.</verse>
			</chapter>
		</book>
		<book number="54">
			<chapter number="1">
				<verse number="1">Hilsen fra Paulus, som er utsending for Jesus Kristus på oppdrag fra Gud. Gud er den som har frelst oss og gitt oss håp om evig liv, gjennom det som Jesus Kristus gjorde.</verse>
				<verse number="2">Til Timoteus, som har blitt min ekte sønn ved troen på Jesus. Jeg ber at Gud, vår Far i himmelen og Jesus Kristus, vår Herre, vil vise deg godhet og omsorg og fylle deg med fred.</verse>
				<verse number="3">Jeg vil at du stanser i Efesos, slik jeg ba deg om før jeg reiste til Makedonia. Visse personer i Efesos har nemlig begynt å spre falsk lære. Jeg vil at du gir råd til dem som gjør slikt at de må slutte med dette.</verse>
				<verse number="4">De skal ikke fortsette med å forske i myter og endeløse slektstavler. Den slags leder bare til uenighet og hjelper ikke noen til å forstå at det bare er Guds plan som kan redde dem gjennom troen på Jesus.</verse>
				<verse number="5">Målet for dine advarsler må være at de troende blir fylt av kjærlighet, mens de av et helt hjerte søker Gud og har rene motiv og en ærlig tro.</verse>
				<verse number="6">Noen av dem som underviser, har helt forlatt det sanne budskapet og lar seg hele tiden bruke til å snakke om meningsløse dumheter.</verse>
				<verse number="7">De vil bli oppfattet og kjent for å være lærere i Moseloven. Til tross for sin selvsikkerhet har de ingen anelse om hva de snakker om.</verse>
				<verse number="8">Vi vet at loven er nyttig for oss, dersom den bare blir brukt slik Gud hadde tenkt.</verse>
				<verse number="9">Loven ble ikke skrevet i første hånd for dem som følger Guds vilje, men for de som ikke bryr seg om loven og bryter den. Loven er til for gudløse og syndige mennesker, for dem som håner Gud og ikke vil tro på ham, for slike som dreper foreldrene sine eller andre.</verse>
				<verse number="10">Loven er til for dem som lever i seksuell løssluppenhet og homoseksualitet, for de som handler med mennesker, for dem som lyver eller vitner falskt, og for alle andre som gjør slikt som strider mot den sunne læren.</verse>
				<verse number="11">Det vil si læren om det glade budskapet som vår vidunderlige Gud har gitt meg i oppdrag å spre. Han er den som er verd å bli hyllet.</verse>
				<verse number="12">Jeg takker Jesus Kristus, vår Herre, for at han har gitt meg kraft, og for at han syntes jeg var verd å bli hans utsending.</verse>
				<verse number="13">Dette til tross for at jeg tidligere hånte ham og på voldsom måte forfulgte alle som trodde på ham. Likevel hadde Herren Jesus kjærlighet til meg, etter som jeg ikke forsto hvem han var og derfor ikke kunne tro.</verse>
				<verse number="14">Han var god mot meg og tilga meg alt ondt jeg hadde gjort, til tross for at jeg ikke fortjente det. Jeg begynte å tro på Jesus Kristus og fikk oppleve den kjærligheten som finnes hos ham.</verse>
				<verse number="15">Jeg som var den verste av alle syndere, jeg forsto at Jesus Kristus hadde kommet hit til verden for å frelse syndere. Dette budskapet om frelse er sant, og alle burde tro på det.</verse>
				<verse number="16">Ja, Herren hadde kjærlighet til meg og tilga meg, og gjennom dette ville han vise hvilken uendelig tålmodighet han også har med den som har begått fryktelige synder. På denne måten vil andre forstå at også de kan få evig liv ved å tro på ham.</verse>
				<verse number="17">Æren og herligheten tilhører Gud for alltid. Han er konge i all evighet. Han er den usynlige som aldri dør, og den som alene er Gud! Ja, det er sant!</verse>
				<verse number="18">Timotheos, min sønn, jeg gir deg oppdraget med å gi de troende råd om å holde seg til Gud og ikke å høre på falsk undervisning. Åndelige personer har også tidligere holdt fram budskap fra Gud om at han har gitt nettopp deg evner til å gi råd til andre. La derfor disse budskapene gi deg mot til å fortsette kampen for Jesus.</verse>
				<verse number="19">Hold fast ved troen når du kjemper, og ha rene motiv for alt du gjør. Noen har med vilje og vitende ikke brydd seg om sin gode samvittighet. Derfor har de til slutt helt forlatt troen på Jesus.</verse>
				<verse number="20">Blant dem er Hymeneus og Aleksander, som jeg har ekskludert av menigheten, for at de skal lære å ikke spotte Gud.</verse>
			</chapter>
			<chapter number="2">
				<verse number="1">Framfor alt oppfordrer jeg deg og de andre troende til å be. Be om Guds hjelp og takk ham for alt han har gjort.</verse>
				<verse number="2">Be for alle mennesker, og spesielt for dem med makt og myndighet, slik at vi får fred og stabilitet og kan leve for Gud på en verdig måte.</verse>
				<verse number="3">Dette er rett og gjør Gud glad, han som har frelst oss.</verse>
				<verse number="4">Han vil at alle skal bli frelst og ta imot det sanne budskapet om Jesus.</verse>
				<verse number="5">For det finnes bare en Gud, og det finnes bare en som er mellommann mellom Gud og mennesker, og det er mennesket Jesus Kristus.</verse>
				<verse number="6">Han tok straffen for hvert enkelt menneske ved å gi livet sitt og kjøpe oss fri fra slaveriet under synden. Dette er budskapet som Gud ga til verden da den tiden var kommet som han hadde bestemt for det.</verse>
				<verse number="7">Jeg har blitt valgt ut, det er sant, jeg lyver ikke, valgt ut til å være utsending og spre dette sanne budskapet til folk som ikke er jøder og til å undervise alle, slik at de også kan begynne å tro på Jesus.</verse>
				<verse number="8">Jeg vil altså at mennene over alt skal be. I det de løfter hendene sine for å be, skal de av hele hjertet være opptatt av Gud. Ikke noe sinne og ikke strid skal fylle tankene deres.</verse>
				<verse number="9">Jeg vil også at kvinnene skal opptre på en måte som ikke trekker oppmerksomheten mot det ytre, og at de skal kle seg verdig, slik som det passer seg i en menighet. Det skal ikke være kunstferdig frisyrer, smykker eller kostbare klær folk først og fremst legger merke til.</verse>
				<verse number="10">Nei, de kvinnene som vil leve for Gud, skal gjøre seg vakre gjennom det å være god mot andre.</verse>
				<verse number="11">Kvinnene skal høre etter på undervisningen uten å bryte inn med spørsmål og overlate til mennene å lede møtet.</verse>
				<verse number="12">Jeg tillater ikke at en kvinne skal undervise menn, eller bestemme over dem. Derfor skal kvinnene høre etter uten å stille spørsmål.</verse>
				<verse number="13">Gud skapte jo Adam først og så Eva.</verse>
				<verse number="14">Det var kvinnen, ikke Adam, som ble fristet av Satan, slik at mennesket gjorde opprør mot Gud.</verse>
				<verse number="15">Gud skal frelse kvinnen gjennom at hun føder barna sine, dersom hun ydmykt holder fast ved troen, elsker sine medmennesker og lever fullt og helt for Gud.</verse>
			</chapter>
			<chapter number="3">
				<verse number="1">Dette budskap om frelse er sant. Den som vil bli leder i en menighet, påtar seg en viktig oppgave.</verse>
				<verse number="2">Derfor må det ikke finnes noe å sette fingeren på hos den som er leder. Han skal være trofast i ekteskapet, sunn, beherske seg selv og være korrekt i sin opptreden. Han skal være gjestfri og kunne undervise.</verse>
				<verse number="3">Han må ikke misbruke alkohol eller være voldelig, men være mild og vennlig og ikke stelle i stand bråk. Han må heller ikke elske penger.</verse>
				<verse number="4">Han må kunne styre sin egen familie og oppdra barna sine slik at de er lydige og viser respekt.</verse>
				<verse number="5">Dersom han ikke kan styre sin egen familie, hvordan skal han da kunne styre Guds menighet?</verse>
				<verse number="6">Velg ikke en som nylig er blitt frelst, for da kan han bli hovmodig over å bli leder så fort, og han kan få samme dommen som djevelen en gang fikk.</verse>
				<verse number="7">Han skal ha et godt rykte blant folk utenfor menigheten, slik at han ikke blir hånet, og djevelen utnytter anledningen til å få ham til å synde.</verse>
				<verse number="8">På samme måten skal medarbeiderne i menigheten være ærlige og fortjene respekt. De må ikke drikke mye alkohol og ikke elske penger.</verse>
				<verse number="9">De må holde fast ved de sannhetene som Gud har vist oss om troen. Videre må de ha rene motiv for alt de gjør.</verse>
				<verse number="10">Før de får begynne som medarbeidere, skal de bli vurdert. Dersom ingen har noe å kritisere dem for, da kan de begynne tjenesten sin.</verse>
				<verse number="11">På samme måten skal de kvinnelige medarbeiderne ha respekt. De må ikke snakke dårlig om andre, men være sunne og pålitelige i alt de gjør.</verse>
				<verse number="12">En medarbeider må være trofast i ekteskapet og kunne styre barna og hjemmet sitt på en god måte.</verse>
				<verse number="13">De som skjøtter tjenestene sin godt som medarbeidere, vil bli respektert av andre og kan uten skam fortelle om sin tro på Jesus Kristus.</verse>
				<verse number="16">Alle må erkjenne at troen gjør en fantastisk hemmelighet kjent: Gud kom til jorden som menneske. Guds Ånd viste at han var uten synd, han ble sett av engler. Budskapet om ham spredde seg til jordens folk, menneskene trodde på ham. Han vendte tilbake til himmelen igjen.</verse>
			</chapter>
			<chapter number="4">
				<verse number="1">Guds Ånd viser oss helt klart at det i den siste tiden før Jesus kommer igjen, vil være noen i menighetene som faller fra troen på Jesus. I stedet begynner de å tro på falsk lære som kommer fra onde ånder.</verse>
				<verse number="2">De som sprer denne læren, gir inntrykk av å være lydige mot Gud, men er løgnere og har for lenge siden kvalt sin samvittighet.</verse>
				<verse number="3">De forbyr folk å gifte seg og krever at de må avstå fra enkelte typer mat. Dette gjør de til tross for at det er Gud som har skapt maten, slik at vi som tror på Jesus og har lært det sanne budskapet å kjenne, skal kunne spise og være takknemlige.</verse>
				<verse number="4">Alt som Gud har skapt, er godt. Ikke noe er forbudt dersom vi bare tar imot det med takknemlighet.</verse>
				<verse number="5">Når vi leser Guds Ord og takker Gud for maten, da blir den tillatt for oss.</verse>
				<verse number="6">Dersom du forklarer dette for de troende, tjener du Jesus Kristus på en rett måte. Du henter kraft fra budskapet om ham og i den sunne læren som du følger.</verse>
				<verse number="7">Hold deg borte fra de dumme og gudløse mytene. Pass i stedet på at du holder deg i god åndelig form.</verse>
				<verse number="8">Fysisk trening er bra på sin måte, men å trene seg i å være lydig mot Gud, er nyttig på alle måter. Den som er lydig mot Gud, har fått løfte om et liv både i denne verden og i den kommende.</verse>
				<verse number="9">Dette budskapet om frelse er sant, og alle burde tro på det.</verse>
				<verse number="10">Derfor arbeider vi og kjemper, slik at alle skal tro på budskapet. Vi vet at Gud som lever, og som vil at alle skal bli frelst, en dag vil innfri håpet vårt og gi evig liv til alle som tror på Jesus.</verse>
				<verse number="11">Advar og undervis de troende om denne sannheten.</verse>
				<verse number="12">Bry deg ikke om at du er ung, men pass på at du vinner deres respekt ved å være et forbilde for de troende i alt du sier og gjør. Elsk dine medmennesker, vær sterk i troen og lev et rent liv fullt og helt for Gud.</verse>
				<verse number="13">Les høyt av Skriften for de troende og advar og undervis alle til jeg kommer.</verse>
				<verse number="14">Glem ikke bort å bruke den evnen som Guds Ånd ga deg da lederne i menigheten la hendene på deg for å innvie deg til oppgaven din. Gjennom de budskap som noen da fikk fra Gud, ble du valgt ut for å undervise og advare.</verse>
				<verse number="15">Husk på å bruke disse evnene og lev fullt og helt for tjenesten din, slik at alle kan se de framstegene du gjør i livet som troende.</verse>
				<verse number="16">Tenk nøye på hvordan du lever og underviser. Hold fast ved det som er rett. Da vil du frelse både deg selv og dem som hører på deg.</verse>
			</chapter>
			<chapter number="5">
				<verse number="1">Snakk aldri strengt til en eldre mann, men appeller til ham som til en far. Du skal behandle unge menn som brødre.</verse>
				<verse number="2">Eldre kvinner skal du behandle som mødre og unge kvinner som søstrer i et rent vennskap.</verse>
				<verse number="3">Menigheten skal bare ta hånd om de enkene som ikke har noen familie som kan hjelpe dem.</verse>
				<verse number="4">Dersom en enke har voksne barn eller barnebarn, skal disse først og fremst lære seg å vise troen i praktisk handling i egen familie. På den måten gir de noe tilbake til de gamle av det de selv har fått fra dem. Det er nettopp slik Gud vil ha det.</verse>
				<verse number="5">Den enken som ikke har noen familie som kan hjelpe henne, setter sitt håp til Gud. Dag og natt ber hun til Gud og leter etter hjelp.</verse>
				<verse number="6">Den enken som bare er ute etter å få det godt, hun er åndelig død.</verse>
				<verse number="7">Undervis menigheten om dette, slik at de enkene som får underhold, ikke blir anklaget for noe.</verse>
				<verse number="8">Den som ikke tar hånd om sine egne slektninger, og spesielt sin egen nære familie, de har forlatt troen på Jesus og er verre enn den som aldri har kommet til tro.</verse>
				<verse number="9">For å få underhold av menigheten må en enke være minst 60 år og skal ha vært trofast mot mannen.</verse>
				<verse number="10">Hun må være kjent for å være god mot andre. Hun skal ha tatt hånd om barna sine, ha tatt imot gjester i hjemmet sitt, ha hjulpet de andre troende og ha støttet mennesker som var i nød. Kort sagt, hun skal ha vært fullt og helt innstilt på å gjøre godt mot andre.</verse>
				<verse number="11">Yngre enker skal ikke få underhold av menigheten. Det er gjerne slik at når deres seksuelle behov blir tent, mister de iveren etter å tjene Jesus og vil gifte seg på nytt.</verse>
				<verse number="12">Gjennom dette drar de på seg Guds dom, etter som de da bryter sitt eget løfte til menigheten om fortsatt å være ugift.</verse>
				<verse number="13">Dersom de lærer seg til å få underhold, kan de bli late og bare gå omkring fra hjem til hjem. Ja, de blir ikke bare late, men de begynner å sladre, er nysgjerrige og blander seg bort i forhold som de ikke har noe med.</verse>
				<verse number="14">Derfor vil jeg at unge enker skal gifte seg på nytt og få barn og skjøtte sine egne hjem. Da får motstanderne våre ingen mulighet til å snakke dårlig om kvinnene.</verse>
				<verse number="15">Dessverre har noen av disse unge enkene forlatt sannheten om Jesus og slått følge med Satan.</verse>
				<verse number="16">Dersom en troende kvinne har enker i slekten, skal hun ta hånd om dem og ikke kreve at menigheten betaler for dem. Menigheten må heller ta hånd om de enkene som ikke har noen familie som kan hjelpe.</verse>
				<verse number="17">Ledere i menigheten som er gode til å styre, er verd både respekt og betaling i penger. Dette gjelder spesielt dem som arbeider hardt med å spre budskapet om Jesus og undervise i menigheten.</verse>
				<verse number="18">Gud har sagt i Skriften: ”Du skal ikke binde munnen på den oksen som tresker”, og: ”Arbeideren er verd lønnen sin.”</verse>
				<verse number="19">Lytt ikke til anklager mot en leder dersom det ikke finnes to eller tre vitner som kan bekrefte anklagene.</verse>
				<verse number="20">Dersom han virkelig har gjort galt, skal han bli vist til rette foran hele menigheten. Da blir de andre også advarte mot å handle galt.</verse>
				<verse number="21">Jeg befaler deg innfor Gud, Jesus Kristus og Guds engler, alltid å følge denne regelen uten å ta parti for eller imot noe menneske, og uten å favorisere noen.</verse>
				<verse number="22">Tenk grundig etter før du legger hendene på noe menneske for å innvie det til ulike tjenester. Ellers kan du bli medskyldig i det onde som de kommer til å gjøre. Pass på at du holder deg selv borte fra all synd.</verse>
				<verse number="23">Se også til å stelle og verne om kroppen din. Drikk ikke lenger bare vann, men også litt vin, etter som du har problemer med magen og ofte er syk.</verse>
				<verse number="24">Noen mennesker synder helt åpent, og alle vet at Gud en dag vil straffe dem. Andre lykkes i å skjule syndene sine slik at de ikke bli avslørt før langt seinere.</verse>
				<verse number="25">På samme måten er noen mennesker helt åpne i det gode de gjør mot andre. Det gode som andre har gjort i det skjulte, vil komme fram og ikke for alltid bli en usynlig hemmelighet.</verse>
			</chapter>
			<chapter number="6">
				<verse number="1">Troende slaver skal vise sine eiere sine ekte respekt. Da får ingen grunn til å håne Gud og læren om Jesus.</verse>
				<verse number="2">Dersom slaveeieren også er en troende, skal ikke slaven vise mindre respekt på grunn av at de to er brødre og har samme status for Gud. Tvert imot bør slaven arbeide enda hardere, etter som han på den måten hjelper en troende bror som han elsker. Undervis om disse levereglene, Timoteus! Gi råd til alle om å leve etter det vi sier.</verse>
				<verse number="3">Levereglene stemmer med det sunne budskapet vi har fått fra vår Herre Jesus Kristus og den lære som leder oss til å følge Gud. De som underviser på en annen måte og ikke holder seg til den sunne læren,</verse>
				<verse number="4">er forblindet og uten innsikt. De har et sykelig behov for å diskutere og krangle om ulike sider ved læren, noe som leder til misunnelse, trette, beskyldninger, ondskapsfulle mistanker</verse>
				<verse number="5">og stadig bråk mellom mennesker. Deres sinn er totalt i mørke og de har forlatt det sanne budskapet om Jesus. For dem er religion bare en måte å bli rik på.</verse>
				<verse number="6">Sann rikdom er å tro på Gud og samtidig være fornøyd med det vi har.</verse>
				<verse number="7">Vi hadde ikke noe med oss da vi ble født, og vi kan ikke ta noe med oss når vi dør.</verse>
				<verse number="8">Om vi derfor har det aller mest nødvendige som mat og klær, skal vi være fornøyd.</verse>
				<verse number="9">De som vil bli rike, kommer ut for mange fristelser og faller som offer for tåpelige og skadelige begjær som leder menneskene mot den visse og evige undergang.</verse>
				<verse number="10">Kjærlighet til penger er roten til alt ondt. På grunn av at de er pengekjære har mange forlatt troen på Jesus og voldt seg selv mange lidelser.</verse>
				<verse number="11">Men du Timoteus, som tilhører Gud, du skal holde deg borte fra falsk undervisning og trangen etter å bli rik. Pass på at du følger Guds vilje og lever fullt og helt for ham. Tro på Jesus av hele ditt hjerte, elsk dine medmennesker og vis tålmodighet og mildhet.</verse>
				<verse number="12">Fortsett med å forsvare og spre troen. Hold fast ved det evige livet, som Gud innbød deg til da du uten frykt bekjente troen på han offentlig for mange mennesker.</verse>
				<verse number="13">Jeg oppfordrer deg overfor Gud, han som gir liv til alt, og overfor Jesus Kristus, han som bekjente hvem han var for den romerske landshøvdingen Pontius Pilatus:</verse>
				<verse number="14">Følg disse rådene, slik at ingen har noe å anklage deg for, og lev fullt og helt for Gud til den dagen vår Herre Jesus Kristus kommer igjen.</verse>
				<verse number="15">Når den tiden kommer som Gud har bestemt, skal Gud, han som er verd å bli hyllet, vår eneste hersker, alle kongers konge og alle herrers Herre, vise oss Jesus.</verse>
				<verse number="16">Gud er den eneste som aldri kan dø, og han bor i et lys som er så sterkt at ikke noe menneske kan nærme seg. Ingen har noen gang sett ham eller kan se ham. Han skal ha æren og makten i all evighet. Ja, det er sant!</verse>
				<verse number="17">Advar dem som er rike i denne verden, slik at de ikke skryter og ikke setter sitt håp til noe så usikkert som rikdom. Oppfordre i stedet alle til å stole på Gud, han som gir oss alt vi trenger for å kunne nyte godt av livet.</verse>
				<verse number="18">Be alle å gjøre godt mot andre mennesker, slik at de i stedet blir rike på gode gjerninger. Oppfordre alle til å være sjenerøse og dele av det de har med andre.</verse>
				<verse number="19">Da samler de seg en skatt hos Gud, et godt grunnlag for framtiden, og de vinner det evige livet.</verse>
				<verse number="20">Kjære Timoteus, bevar kunnskapen som Gud har gitt deg, og spre den til andre. Hold deg borte fra all gudløs lære og spekulative ideer som visse folk kaller kunnskap, men som slett ikke er det.</verse>
				<verse number="21">Noen har begynt å tro på denne type kunnskap og har derfor forlatt troen på Jesus. Med ønske om at Guds godhet og kjærlighet skal være med dere alle.</verse>
			</chapter>
		</book>
		<book number="55">
			<chapter number="1">
				<verse number="1">Hilsen fra Paulus, som i tråd med Guds vilje er valgt ut som utsending for Jesus Kristus og har fått oppdraget med å fortelle om det evige liv som Gud har lovet alle som tror på Jesus Kristus.</verse>
				<verse number="2">Til Timoteus, min kjære sønn. Jeg ber om at Gud, vår Far i himmelen og Jesus Kristus, vår Herre, vil vise deg godhet, omsorg og fylle deg med fred.</verse>
				<verse number="3">Jeg takker Gud for deg, Timoteus. Dag og natt minner jeg ham om å ta vare på deg når jeg ber. Han er den Gud som jeg tjener med rene motiv, akkurat som mine forfedre gjorde.</verse>
				<verse number="4">Jeg husker tårene dine ved avskjeden, og jeg lengter etter deg. Tenk hvor hyggelig det skulle vært å treffe hverandre igjen!</verse>
				<verse number="5">Jeg husker også den oppriktige troen du har på Jesus. Den samme troen som vi fant hos din mormor Lois og din mor Eunike. Jeg forstår at den samme sterke troen også finnes i deg.</verse>
				<verse number="6">Jeg vil minne deg om å blåse liv i den nådegaven Gud ga deg gjennom sin Ånd, da jeg la hendene på deg og innviet deg til oppgaven du har.</verse>
				<verse number="7">Den Ånd Gud har gitt oss, gjør oss ikke redde og forsiktige, men fyller oss med kraft, kjærlighet og selvbeherskelse.</verse>
				<verse number="8">Derfor trenger du ikke gå skamfull rundt når du forteller andre om vår Herre Jesus. Heller ikke behøver du være skamfull over meg som sitter i fengsel for hans skyld. Vær også du beredt til å lide for det glade budskapet om Jesus. Gud skal gi deg kraft.</verse>
				<verse number="9">Gud har frelst og innbudt oss til å tilhøre ham. Det var ikke på grunn av våre gode gjerninger han gjorde det, men fordi han i sin egen godhet allerede ved tidenes begynnelse hadde bestemt at vi skulle få tilgivelse gjennom Jesus Kristus.</verse>
				<verse number="10">Denne kjærligheten og tilgivelsen fra Gud, som vi ikke har gjort oss fortjent til, ble gjort kjent for oss da Jesus Kristus kom til jorden for å frelse oss. Jesus har brutt dødens makt og gjennom troen på ham får vi evig liv. Dette er det glade budskapet.</verse>
				<verse number="11">Jeg har blitt utvalgt til å være utsending for dette budskapet, slik at jeg kan spre sannheten og undervise andre.</verse>
				<verse number="12">Det er derfor jeg må lide. Jeg skammer meg ikke for mine lidelser, for jeg vet på hvem jeg tror, og jeg er sikker på at han som har gitt meg oppgaven med å spre budskapet, også vil bevare det helt til dommens dag.</verse>
				<verse number="13">Det du har hørt av meg, skal du bruke som en modell for sunn undervisning. Hold fast ved troen på Jesus Kristus og den kjærligheten vi får oppleve i fellesskap med ham.</verse>
				<verse number="14">La Guds Hellige Ånd som bor i oss, hjelpe deg til å bevare det gode budskapet som Gud har gitt deg å spre.</verse>
				<verse number="15">Som du vet har alle de troende i provinsen Asia sveket meg, også Fygelus og Hermogenes.</verse>
				<verse number="16">Jeg ber at Herren Jesus vil være god mot Onesiforos og alle i hjemmet hans, for han har ikke skammet seg over å besøke meg i fengslet, men har ofte oppmuntret meg.</verse>
				<verse number="17">Da han kom til Roma, begynte han å lete etter meg over alt helt til han fant meg.</verse>
				<verse number="18">Dessuten var han til enorm hjelp i Efesos. Dette vet du bedre enn noen andre. Ja, jeg ber at Herren Jesus vil vise nåde mot ham på dommens dag.</verse>
			</chapter>
			<chapter number="2">
				<verse number="1">Timoteus, min sønn, jeg ber deg hente styrke fra den kjærlighet og tilgivelse som finnes i Jesus Kristus.</verse>
				<verse number="2">Den undervisningen du og mange andre har hørt av meg, skal du føre videre til pålitelige personer, som i sin tur kan undervise andre.</verse>
				<verse number="3">Vær beredt til å lide sammen med meg for Jesus Kristus, som en god soldat.</verse>
				<verse number="4">Høyeste prioritet for en soldat er å være lydig mot kommandanten. Derfor lar han seg ikke hindre av de små trivielle tingene som hører dagliglivet til.</verse>
				<verse number="5">Vær som en idrettsmann. Pass på at du vinner seierskransen ved å følge reglene som gjelder.</verse>
				<verse number="6">Vær som en hardt arbeidende bonde. Da skal du bli den første som får del i avlingen.</verse>
				<verse number="7">Tenk på det jeg har sagt. Herren Jesus vil hjelpe deg til å forstå alt.</verse>
				<verse number="8">Glem aldri at Jesus Kristus, etterkommeren til kong David, har stått opp fra de døde. Dette er innholdet i mitt glade budskap.</verse>
				<verse number="9">Det er på grunn av dette budskapet jeg må lide og til og med har blitt lenket fast som en forbryter. Men Guds budskap har ikke blitt lenket fast.</verse>
				<verse number="10">Derfor er jeg villig å holde ut hva som helst for deres skyld som har takket ja til Guds innbydelse om å tilhøre ham. Mitt ønske er jo at de til slutt må bli frelst for evig gjennom det som Jesus Kristus har gjort, slik at de får oppleve Guds herlighet.</verse>
				<verse number="11">Dette budskapet om frelse er sant: Dersom vi er døde med ham, skal vi også leve med ham.</verse>
				<verse number="12">Dersom vi lider for ham, skal vi også regjere med ham. Men om vi fornekter ham, skal han også fornekte oss.</verse>
				<verse number="13">Dersom vi sviker ham, står han likevel fast ved sitt ord, for han kan ikke fornekte seg selv.</verse>
				<verse number="14">Minn alle om disse sannhetene og advar alle innfor Gud mot å holde på med krangel og diskusjon om forskjellig troslære. Slike diskusjoner er uten mening og leder til katastrofe for dem som hører på.</verse>
				<verse number="15">Undervis heller i det sanne budskapet om Jesus på en rett måte. Da blir du en arbeider som ikke trenger å gå skamfull, en som Gud vil være fornøyd med.</verse>
				<verse number="16">Ha ikke noe å gjøre med disse gudløse lærene. Deres tilhengere vil dras lengre og lengre bort fra Gud.</verse>
				<verse number="17">Læren vil spre seg som kreft i kroppen. To av disse typene som sprer falsk lære, er Hymeneus og Filetus.</verse>
				<verse number="18">De har forlatt det sanne budskapet og påstår at de døde allerede har stått opp. De ødelegger troen på Jesus hos mange.</verse>
				<verse number="19">Guds sanne budskap er et fast fundament som ingen kan rokke. På dette fundamentet står det skrevet: ”Herren kjenner sine” og ”Den som tilber Herren, skal ikke gjøre det som er urett”.</verse>
				<verse number="20">I et rikt hjem finnes det skåler og krus av gull og sølv, men også av tre og leire. De kostbare gjenstandene blir brukt ved fine anledninger, og de andre blir brukt til hverdags.</verse>
				<verse number="21">På samme måten er det hos Gud. Den troende som holder seg borte fra den falske læren jeg snakket om og i stedet holder seg til det sanne budskapet, han blir som skåler og krus av gull eller sølv. Han lever fullt og helt for Gud og vil bli brukt til noe fint, til å gjøre Guds vilje.</verse>
				<verse number="22">Flykt bort fra fristelsene og begjæret som særlig unge blir utsatt for. Strev i stedet etter å gjøre Guds vilje og etter å få en sterkere tro. Elsk dine medmennesker og lev i fred med alle som tilber Herren Jesus og søker ham av hele hjertet.</verse>
				<verse number="23">Enda en gang sier jeg: Unngå å bli dratt inn i dumme og umodne diskusjoner. Du vet at det bare leder til bråk.</verse>
				<verse number="24">Den som tjener Gud, skal ikke krangle. Han må være vennlig mot alle og i stand til å undervise med tålmodighet.</verse>
				<verse number="25">På en mild måte skal han vise dem til rette som motsier ham. Kanskje da Gud gir disse personene en ny mulighet til å vende om og forstå det sanne budskapet om Jesus.</verse>
				<verse number="26">Ja, kanskje tar de til fornuften og bryter ut av den fellen som Satan hadde fanget dem i, for å lokke dem til å følge hans vilje.</verse>
			</chapter>
			<chapter number="3">
				<verse number="1">Du bør også vite, Timoteus, at det i denne verdens siste tid skal det bli svært vanskelig.</verse>
				<verse number="2">Da vil menneskene bare tenke på seg selv og pengene sine. De vil skryte og se ned på andre, være storsnutet og ikke lyde foreldrene sine. De vil være utakknemlige og savne respekt for Gud.</verse>
				<verse number="3">De vil være iskalde og nekte å tilgi andre. De vil snakke stygt om andre og savne selvbeherskelse. De vil være rå, grusomme og hate alt godt.</verse>
				<verse number="4">De vil forråde vennene sine, miste alle sperrer og være hovmodige. De vil elske nytelsene mer enn Gud.</verse>
				<verse number="5">De vil gi inntrykk av å tro på Gud, men vil ikke vedstå seg Guds kraft som kan forandre alt. Hold deg borte fra slike personer.</verse>
				<verse number="6">Til denne gruppen hører også dem som lurer seg inn i hjemmet og skaffer seg innflytelse over kvinner som lett lar seg lede. Disse kvinnene blir plaget av syndene sine og blir drevet av alle mulige impulser.</verse>
				<verse number="7">Slike kvinner er alltid villige til å følge en ny lære, men de lykkes aldri i å forstå sannheten i budskapet om Jesus.</verse>
				<verse number="8">De som sprer falsk lære, er motstandere av Jesus, akkurat som de egyptiske trollmennene Jannes og Jambres var motstanderne til Moses. Deres tanker er onde, og troen deres er ingenting verd.</verse>
				<verse number="9">Framgangen de har, skal snart ta slutt. En dag skal deres dumhet bli avslørt for alle, på samme måten som motstanderne til Moses ble avslørt.</verse>
				<verse number="10">Men du, Timoteus, du kjenner min undervisning. Du vet hvordan jeg lever og hvilke mål jeg har i livet. Du kjenner til troen min på Jesus, min tålmodighet med mennesker, min kjærlighet og min langvarige utholdenhet.</verse>
				<verse number="11">Du vet at jeg har blitt forfulgt og måtte lide. Du vet hva som skjedde i Antiokia, Ikonium og Lystra, hvordan folk der gikk til voldsomme angrep på meg. Men Herren reddet meg fra alt!</verse>
				<verse number="12">Alle som vil leve fullt og helt for Gud og Jesus Kristus, kommer til å bli forfulgt på samme måten.</verse>
				<verse number="13">Onde personer og bedragere vil gå lengre og lengre i sin ondskap. De bedrar andre, men er samtidig selv bedratt.</verse>
				<verse number="14">Du må holde fast ved det du har lært. Du vet jo at det er sant og du vet at du kan stole på dem som har undervist deg.</verse>
				<verse number="15">Helt siden du var liten kjente du til det som står i den Hellige Skriften. Der kan vi finne all den visdom vi trenger for å bli frelst gjennom troen på Jesus Kristus.</verse>
				<verse number="16">Hele Skriften er inspirert av Gud og kan bli brukt til undervisning om det som er sant, og avsløre det som er falskt. Den korrigerer og hjelper oss til å leve slik Gud ønsker.</verse>
				<verse number="17">Den som tilhører ham, blir godt utrustet for oppgaven med å gjøre godt mot andre.</verse>
			</chapter>
			<chapter number="4">
				<verse number="1">Innfor Gud og Jesus Kristi ansikt, han som skal dømme levende og døde og komme igjen for å regjere på jorden, pålegger jeg deg:</verse>
				<verse number="2">Spre budskapet om Jesus. Vær beredt til å uttale deg når som helst, både når det passer mennesker og når det ikke passer. Undervis alle med stor tålmodighet, overbevis, advar og oppmuntre dem som hører deg.</verse>
				<verse number="3">Det kommer en tid folk ikke lenger vil akseptere den sunne læren. I stedet vil de samle tilhengere rundt seg som bare underviser i det de vil høre.</verse>
				<verse number="4">De vil nekte å høre på det sanne budskapet om Jesus og vende seg til myter uten historisk bakgrunn.</verse>
				<verse number="5">Vær rolig og nøktern i alle situasjoner, var beredt til å lide og spre det glade budskapet om Jesus. Gjør alt det du har fått i oppdrag å gjøre!</verse>
				<verse number="6">Selv kommer jeg nok ikke til å være så lenge til her på jorden. Livet mitt blir allerede ofret for Gud.</verse>
				<verse number="7">Jeg har kjempet godt, jeg har løpt til veis ende, og jeg har bevart troen på Jesus.</verse>
				<verse number="8">Nå venter prisutdelingen. Herren Jesus, den rettferdige dommeren, skal på dommens dag gi meg seierskransen som et bevis på at jeg har fulgt hans vilje. Den samme seierskransen venter alle som lengter etter at Jesus skal komme igjen.</verse>
				<verse number="9">Førsøk å komme hit så fort du kan.</verse>
				<verse number="10">Demas har begynt å elske denne verden og har forlatt meg og reist til Tessaloniki. Kreskens har reist til Galatia og Titus til Dalmatia.</verse>
				<verse number="11">Det er bare Lukas som alene er hos meg. Ta med deg Markus, for han er til stor hjelp i arbeidet mitt.</verse>
				<verse number="12">Tykikus har jeg sendt til Efesos.</verse>
				<verse number="13">Pass på at du tar med deg kappen som jeg dro fra hos Karpus i Troas. Ta også med deg bøkene, først og fremst skriftrullene av pergament.</verse>
				<verse number="14">Smeden Aleksander har vært årsak til mye ondt, men Herren Jesus vil straffe ham for det han har gjort.</verse>
				<verse number="15">Pass deg for ham, for han har gått til hardt angrep mot budskapet.</verse>
				<verse number="16">Da jeg sto for domstolen første gangen, var det ingen som våget å vitne til min fordel, men alle forlot meg. Jeg håper at de ikke vil bli straffet for det.</verse>
				<verse number="17">Men Herren Jesus var med meg og ga meg kraft, for at det glade budskapet gjennom meg skulle nå ut til alle folk. Og han reddet meg fra en sikker død.</verse>
				<verse number="18">Ja, Herren skal redde meg fra alt ondt og føre meg inn i himmelen, der han regjerer. Hans er æren i all evighet. Ja, det er sant!</verse>
				<verse number="19">Hils Priska og Akvilas og alle som tilhører Onesiforos sitt hjem.</verse>
				<verse number="20">Erastus stanset i Korint, og Trofimus reiste jeg fra i Milet, etter som han var syk.</verse>
				<verse number="21">Forsøk å komme hit før vinteren. Eubulus, Pudens, Linus, Klaudia og alle de troende hilser til deg.</verse>
				<verse number="22">Jeg ber at Herren Jesus vil beskytte deg. Med ønske om at Guds godhet og kjærlighet må være med dere alle.</verse>
			</chapter>
		</book>
		<book number="56">
			<chapter number="1">
				<verse number="1">Hilsen fra Paulus, som er Guds tjener og utsending for Jesus Kristus. Mitt oppdrag er å innby alle for å tilhøre Gud, føre alle til tro på Jesus og undervise alle om det sanne budskapet, slik at de kan følge Guds vilje.</verse>
				<verse number="2">Gud, som aldri lyver, lovet for lenge siden å gi oss evig liv. Vi har fått dette håpet gjennom budskapet om Jesus.</verse>
				<verse number="3">Et budskap som kan frelse oss, og som Gud gjorde kjent da det rette tidspunktet var kommet. Dette budskapet har jeg fått i oppgave å spre videre til alle mennesker.</verse>
				<verse number="4">Til Titus, som har blitt min ekte sønn gjennom vår felles tro på Jesus. Jeg ber at Gud, vår Far i himmelen og Jesus Kristus, vår Frelser, vil vise deg godhet og fylle deg med fred.</verse>
				<verse number="5">Jeg reiste fra deg alene på Kreta for at du skulle avslutte det som ennå ikke var ferdig i de forskjellige menighetene. Oppgaven din er å velge ut ledere i hver by etter de retningslinjene jeg ga.</verse>
				<verse number="6">Du skal velge ut menn som det ikke finnes noe å sette fingren på. De skal være trofaste i ekteskapet, og barna deres skal tro på Jesus og ikke leve et vilt og ulydig liv mot foreldrene sine.</verse>
				<verse number="7">Den som er forstander, har ansvaret for Guds menighet. Det skal derfor ikke finnes noe å sette fingren på hos ham. Han må ikke virke overlegen, ikke ha heftig temperament, ikke misbruke alkohol, ikke være voldsom eller ha begjær etter penger.</verse>
				<verse number="8">Han skal være gjestfri, elske å gjøre godt mot andre, kunne beherske seg selv, være rettferdig, leve fullt og helt for Gud og være disiplinert.</verse>
				<verse number="9">Han må holde seg til det troverdige budskapet og den læren han har fått undervisning i. Gjennom den sunne undervisningen kan han oppmuntre andre og vise til rette motstanderne.</verse>
				<verse number="10">Det finnes nemlig mange, spesielt blant de troende jødene, som ikke vil at noen skal bestemme over dem. De kommer med tomt prat og forsøker å bedra andre mennesker.</verse>
				<verse number="11">Dette må bli stoppet. De har ødelagt troen på Jesus hos hele familier ved å spre falsk lære. Det eneste de er ute etter, er å tjene penger.</verse>
				<verse number="12">En mann av deres eget folk, en profet fra Kreta som bar fram ulike budskap, har sagt: ”Folket på Kreta lyver støtt og stadig. De oppfører seg som udyr og elsker å stappe i seg mat mens de dovner seg.”</verse>
				<verse number="13">Dette utsagnet er helt sant. Derfor må du gå sterkt imot all falsk undervisning, slik at alle i menigheten holder fast ved en sunn tro.</verse>
				<verse number="14">De må slutte å høre på jødiske myter og følge kravene fra dem som har vendt seg bort fra det sanne budskapet om Jesus.</verse>
				<verse number="15">Gud stiller ingen ekstra krav til oss som tror. Alt er renset og tillatt for den som i troen har begynt å leve et rent liv fullt og helt for Gud. Den derimot som nekter å tro, er ikke verdig til å komme innfor Gud. Han blir alt smittet av ondskapen. Disse menneskene som sprer falsk lære og forsøker å legge en masse ekstra krav på dere, går med onde tanker og uverdige motiv.</verse>
				<verse number="16">De påstår at de kjenner Gud, men handlingene viser at det ikke er sant. De er motbydelige, ulydige og noe godt vil aldri ikke komme fra dem.</verse>
			</chapter>
			<chapter number="2">
				<verse number="1">Men du, Titus, du skal undervise i de reglene som er en del av troen og den sunne læren.</verse>
				<verse number="2">Eldre menn skal du lære å vise selvbeherskelse. Lær dem å opptre på en klok måte, slik at de fortjener respekt. De må ha en sunn tro på Jesus og være fylt av kjærlighet og tålmodighet.</verse>
				<verse number="3">Lær også eldre kvinner å opptre på en måte som er verdig for alle som tilhører Gud. De skal ikke snakke stygt om noen og ikke drikke for mye vin, men være gode idealer for andre på den måten de lever.</verse>
				<verse number="4">De skal lære yngre kvinner å elske sin mann og sine barn.</verse>
				<verse number="5">De skal ha selvbeherskelse, leve et rent liv fullt og helt for Gud, skjøtte sitt hjem, gjøre godt mot andre og sette sin mann foran seg selv. På den måten kan ingen håne Guds budskap på grunn av måten de lever på.</verse>
				<verse number="6">På samme måten skal du oppfordre unge menn til alltid å vise selvbeherskelse.</verse>
				<verse number="7">Selv må du også være et ideal ved å gjøre godt mot andre. Bevis gjennom dine egne handlinger at din undervisning er ekte og seriøs.</verse>
				<verse number="8">Hold deg til den sunne læren når du underviser i troen, slik at du ikke kan bli kritisert for noe. Da må motstanderen din gå skamfull, etter som han ikke finner noe ondt å si om oss som tror.</verse>
				<verse number="9">Du skal oppmuntre slavene til å sette sine eiere foran seg selv, slik at de er lydige i alt uten å si imot.</verse>
				<verse number="10">De skal ikke stjele, men alltid være gode og pålitelige. Da gjør de budskapet fra Gud, vår Frelser, attraktivt for andre mennesker.</verse>
				<verse number="11">Gud har vist oss sin kjærlighet og tilgivelse. Gjennom hans tilgivelse kan alle bli frelst.</verse>
				<verse number="12">Den får oss til å si nei til et liv uten tro, og til de begjær i verden som lokker og drar. Den får oss til å vise selvbeherskelse, slik at vi kan følge Guds vilje. Ja, Guds kjærlighet og tilgivelse får oss til å leve fullt og helt for ham i denne verden.</verse>
				<verse number="13">I mens venter vi på den fantastiske dagen da vår store Gud, Jesus Kristus, skal komme i herlighet for å frelse oss for evig.</verse>
				<verse number="14">Det var Jesus som kjøpte oss fri fra syndene våre ved å betale straffen da han ofret sitt liv. Han gjorde oss verdige til å komme innfor Gud. Han lot oss bli hans eget folk, et folk som med iver gjør godt mot andre.</verse>
				<verse number="15">På denne måten skal du undervise, oppmuntre og advare menigheten med stor autoritet. Pass på at du vinner respekt hos alle.</verse>
			</chapter>
			<chapter number="3">
				<verse number="1">Du skal minne de troende om at de skal finne sin plass og være lydige mot makthavere og myndighetene. De må alltid være beredt til å gjøre godt mot andre.</verse>
				<verse number="2">De må ikke forulempe noen og stelle til bråk, men være vennlige og vise hensyn mot alle.</verse>
				<verse number="3">En gang manglet vi alle forstand, var ulydige og hadde gått oss vill. Vi var slaver under forskjellige begjær og impulser. Vi var fylt av ondskap og misunnelse. Ja, vi var motbydelige og hatet hverandre.</verse>
				<verse number="6">Ja, etter som Jesus Kristus allerede hadde frelst oss ved å ta straffen for syndene våre, lot Gud sin Hellige Ånd flomme over oss og vaske oss rene.</verse>
				<verse number="7">Han viste oss nåde og erklærte oss skyldfri. Nå får vi arve det evige livet som er vårt håp.</verse>
				<verse number="8">Dette budskapet om frelse er sant. Jeg vil at du skal gi råd og undervise de troende om denne sannheten, slik at de alltid anstrenger seg for å gjøre godt mot andre. Denne undervisningen er god og nyttig for alle.</verse>
				<verse number="9">Unngå å bli dratt inn i dumme diskusjoner om slektstavler og strid og trette om den jødiske loven. Disse diskusjonene er skadelige og leder ingen steds hen.</verse>
				<verse number="10">Den som splitter menigheten med falsk undervisning, skal bli advart først en gang, eller to om det trengs. Dersom han ikke hører etter, skal du nekte å ha noe med ham å gjøre.</verse>
				<verse number="11">Du vet da at han har forlatt sannheten om Jesus, og er en synder som allerede har dømt seg selv.</verse>
				<verse number="12">Jeg planlegger å send enten Artemas eller Tykikus til deg. Så snart en av dem har kommet, vil jeg at du forsøker å møte meg i Nikopolis, for jeg har tenkt å stanse over vinteren der.</verse>
				<verse number="13">Pass på at den lovkyndige Zenas og Apollos får alt de trenger for reisen sin. De må ikke mangle noe i utrustningen for sin reise.</verse>
				<verse number="14">De troende må jevnt og trutt lære seg å gjøre godt mot andre når de ser at det er behov for det. Dersom troen ikke blitt omsatt til praktisk handling, er den verdiløs.</verse>
				<verse number="15">Alle som er her hos meg, hilser til dere. Hils alle våre troende venner fra oss. Med ønske om at Guds godhet og kjærlighet må være med dere alle.</verse>
			</chapter>
		</book>
		<book number="57">
			<chapter number="1">
				<verse number="1">Hilsen fra Paulus, som er kastet i fengsel for å ha spredd budskapet om Jesus Kristus. Min medarbeider Timoteus sender også sin hilsen. Til vår kjære venn og medarbeider Filemon.</verse>
				<verse number="2">Til menigheten som har sin møteplass i hjemmet hans. Til vår søster Appia, og vår stridskamerat Arkippus.</verse>
				<verse number="3">Vi ber at Gud, vår Far, og Herren Jesus Kristus vil vise dere godhet og fylle dere med fred.</verse>
				<verse number="4">Jeg takker alltid Gud når jeg ber for deg, kjære Filemon.</verse>
				<verse number="5">Jeg hører ofte om din tro på Herren Jesus og kjærligheten du viser alle troende.</verse>
				<verse number="6">Jeg ber om at den styrken du har gitt andre gjennom din tro, også vil få alle til å innse hvor mye godt de kan utrette for Kristus.</verse>
				<verse number="7">Jeg ble selv svært glad og oppmuntret da jeg hørte hvordan du, min bror, gjennom gode gjerninger, har gitt nytt mot til de troende.</verse>
				<verse number="10">Det jeg ber deg om, er at du må være god mot Onesimus. Han har blitt som en sønn for meg, etter som han kom til tro ved mitt arbeid her i fengslet.</verse>
				<verse number="11">Du hadde ikke spesielt stor nytte av Onesimus før, men nå har han blitt til virkelig nytte for både deg og meg.</verse>
				<verse number="12">Når jeg nå sender ham tilbake til deg, er det som om jeg sendte en del av meg selv.</verse>
				<verse number="13">Jeg hadde helst ønsket å ha ham igjen her. Da kunne han hjelpe meg i ditt sted siden jeg nå sitter i fengsel for å ha spredd det glade budskapet om Jesus.</verse>
				<verse number="14">Jeg ville ikke beholde ham uten først å ha fått din fullmakt. Dersom vi gjør noe godt, skal det jo ikke være av tvang, men av fri vilje.</verse>
				<verse number="15">Kanskje kan vi se det på denne måten: Onesimus ble borte fra deg en kort periode, for at du skulle få ham tilbake for alltid!</verse>
				<verse number="16">Nå er han ikke bare slaven din, men noe mye mer. Nå er han din elskede bror. Selv elsker jeg ham høyt, men for deg må han bety enda mer. Det gjelder både som slave og som en troende bror som hører Herren Jesus til.</verse>
				<verse number="17">Dersom du ser på meg som vennen din, må du ta imot Onesimus på samme måten som du ville ha tatt imot meg.</verse>
				<verse number="18">Har han gjort deg urett på noen måte eller er skyldig deg noe, da kan du sette det på min regning.</verse>
				<verse number="19">Jeg, Paulus, signerer her med egen hånd: Jeg skal betale tilbake. At du har en større gjeld til meg, etter som du kom til tro på grunn av meg, er en annen sak.</verse>
				<verse number="20">Ja, min kjære bror, la meg nå få nytte av at du lever i fellesskap med Herren Jesus. Gjør meg lettet og glad for Jesu Kristi skyld.</verse>
				<verse number="21">Dette skriver jeg, fullt overbevist om at du kommer til å gjøre det jeg ber deg om, ja mer enn som så.</verse>
				<verse number="22">En ting til ber jeg deg om: Ha et rom klart til meg. Jeg håper at Gud skal svare på bønnene deres og snart la meg få komme til dere.</verse>
				<verse number="23">Epafras, som også sitter i fengsel her for å ha spredd budskapet om Jesus Kristus, hilser til deg.</verse>
				<verse number="24">Det gjør også mine medarbeidere Markus, Aristark, Demas og Lukas.</verse>
				<verse number="25">Med ønske om at vår Herre Jesus Kristus i sin godhet og kjærlighet vil beskytte dere.</verse>
			</chapter>
		</book>
		<book number="58">
			<chapter number="1">
				<verse number="1">For lenge siden talte Gud, mange ganger og på ulike måter, til forfedrene våre ved å la profetene holde fram budskap fra ham.</verse>
				<verse number="2">Nå ved denne tidenes slutt har han talt til oss gjennom sin sønn. Gud lot Sønnen skape hele universet, og han har bestemt at alt til slutt skal tilhøre ham.</verse>
				<verse number="3">Sønnen er en kraftfull utstråling av Guds egen herlighet. Han er det synlige bilde på Gud og bærer oppe hele universet med sitt mektige ord. Han døde for at menneskene skulle få tilgivelse for syndene og sitter på Guds høyre side i himmelen og regjerer.</verse>
				<verse number="4">Guds sønn rangerer langt høyere enn englene. Gud tiltaler ham på en måte som viser at han er mye større enn englene.</verse>
				<verse number="5">Gud har jo aldri sagt til en engel: ”Du er min Sønn. I dag har jeg blitt din Far.” Eller: ”Jeg skal være hans Far, og han skal være min Sønn.”</verse>
				<verse number="6">Og når Gud lar Sønnen, han som er den fremste, komme til jorden, sier Gud: ”Alle Guds engler skal tilbe ham.”</verse>
				<verse number="7">Når Gud taler om englene, sier han: ”Jeg gjør mine engler til vind og tjenerne mine til ild.”</verse>
				<verse number="8">Men til Sønnen sier han: ”Gud, tronen din skal stå fast i all evighet. Du regjerer over folket ditt med rettferdighet.</verse>
				<verse number="9">Du elsker det som er rett og hater det onde. Derfor har jeg, din Gud, gjort deg til konge og gitt deg mer ære og glede enn noen annen.”</verse>
				<verse number="10">Og: ”Herre, i tidenes begynnelse la du jordens grunnvoll og formet himmelen med dine hender.</verse>
				<verse number="11">Alt dette skal en dag forsvinne og bli til ingenting, men du kommer til å finnes i evighet. Ja, himmelen og jorden skal slites ut som klær.</verse>
				<verse number="12">Du skal rulle sammen disse utslitte plaggene og bytte dem ut mot en ny kledning. Selv skal du aldri bli forandret, og aldri dø.”</verse>
				<verse number="13">Gud har ikke sagt til noen engel, det han sier til Sønnen: ”Kom og sett deg på min høyre side for å regjere, til jeg har lagt dine fiender som en skammel under føttene dine.”</verse>
				<verse number="14">Nei, englene er bare tjenere. De er ånder som Gud har sendt ut for å hjelpe dem som blir frelst og få evig liv.</verse>
			</chapter>
			<chapter number="2">
				<verse number="1">Etter som vi nå vet hvilken makt Jesus har, må vi være nøye med å holde oss til budskapet vi har hørt og ikke gli bort fra det.</verse>
				<verse number="2">Allerede den jødiske loven som Moses tok imot fra englene, gjaldt som et budskap fra Gud. Hver og en som syndet og brøt loven, fikk sin rettferdige straff.</verse>
				<verse number="3">Hvordan skal da vi unngå å bli straffet dersom vi ikke bryr oss om den vidunderlige frelsen som Gud har tilbydd oss. Det var Herren Jesus selv som først underviste om denne frelsen. Senere har vi fått undervisningen bekreftet av dem som lyttet til ham.</verse>
				<verse number="4">Dessuten har Gud selv bekreftet budskapet ved å gi de troende kraft til å utføre mange fantastiske mirakler og tegn. Gud har gitt oss forskjellige nådegaver ved sin Hellige Ånd, alt i tråd med Guds plan.</verse>
				<verse number="5">Den kommende verden som vi snakker om, vil ikke bli styrt av engler.</verse>
				<verse number="6">Dette er klart beskrevet i Skriften der det står et sted: ”Hva er da et menneske, at du tenker på det, en menneskesønn, at du tar hånd om ham?</verse>
				<verse number="7">Du lot mennesket stå lavere i rang enn englene for en kort tid, men ga det kongelig herlighet og ære.</verse>
				<verse number="8">Du satte mennesket til å herske over alt du hadde skapt, du ga det makt over alle ting.” Da Gud satte mennesket til å herske over alle ting, mente han virkelig alle ting. Han gjorde ikke noe unntak. Ennå har vi ikke sett alt dette skje.</verse>
				<verse number="9">Det vi til nå har sett, er at Menneskesønnen, Jesus, som for en kort tid var lavere i rang enn englene, nå har fått kongelig herlighet og ære, fordi han var villig til å lide og dø. Ja, i sin uendelige godhet lot Gud ham dø for alle.</verse>
				<verse number="10">Gud har skapt alt, og alt finnes til for å ære ham. Derfor ville han også gjøre mange mennesker til sine barn og gi dem del i herligheten. Gud lot Jesus lide og dø i vårt sted, for at Jesus skulle bli den fullkomne herskeren som kan frelse oss for evig.</verse>
				<verse number="11">Jesus døde for at vi skulle bli satt fri fra skyld og bli verdige til å stå innfor Gud. Vi som har blitt satt fri, har nå den samme Far som Jesus. Derfor skammer ikke Jesus seg for å kalle oss søsken.</verse>
				<verse number="12">Det står i Skriften at han sier til Gud: ”Jeg skal fortelle om din storhet for mine søsken, og lovsynge deg midt i menigheten.”</verse>
				<verse number="13">På et annet stedet sier han: ”Jeg vil stole på ham”, og: ”Her er jeg og de barna som Gud har gitt meg.”</verse>
				<verse number="14">De barna det er snakk om, var mennesker av kjøtt og blod. Derfor måtte også Jesus bli et menneske av kjøtt og blod, slik at han kunne dø. Bare ved å dø i vårt sted, kunne han som var herre over døden, bryte djevelens makt.</verse>
				<verse number="15">Gjennom dette satte Jesus alle fri som hele livet hadde vært slaver under dødens frykt.</verse>
				<verse number="16">Det var ikke englene Jesus kom for å hjelpe. Nei, han kom for å hjelpe etterkommerne til Abraham.</verse>
				<verse number="17">Derfor var han nødt til å bli lik oss på alle vis som sine søsken. På den måten kunne han få medfølelse med oss og trofast tjene som vår øversteprest for Gud. Ja, han ble vår øversteprest og forsonet oss med Gud gjennom å ta straffen for syndene våre på seg.</verse>
				<verse number="18">Siden han nå selv har lidd og blitt fristet, kan han også hjelpe oss når vi blir fristet til å gjøre det som er galt.</verse>
			</chapter>
			<chapter number="3">
				<verse number="1">Kjære søsken, dere tilhører Gud og har blitt innbudt til å leve i evig fellesskap med ham. Tenk på Jesus som vi bekjenner som vår øversteprest. Det var ham Gud sendte til jorden.</verse>
				<verse number="2">Tenk på hvordan Gud valgte ut Jesus til øversteprest, og hvor trofast Jesus var mot Gud. På samme måten var Moses trofast mot Gud i oppgaven med å lede Guds folk.</verse>
				<verse number="3">Likevel var oppdraget Jesus har fått, mer ære verdt enn Moses sitt. Det er på samme måten som at en byggmester må bli mer æret enn det huset han har bygget.</verse>
				<verse number="4">Ja, hvert hus har en byggmester, og Gud er byggmesteren som står bak alt.</verse>
				<verse number="5">Visst nok var Moses trofast i å tjene alt Guds folk, men han ble likevel bare en tjener. Hans tjeneste var et forbilde på sannhetene Gud seinere ville avsløre.</verse>
				<verse number="6">Jesus Kristus derimot er Guds sønn. Han er trofast i oppgaven med å regjere over Guds folk. Dette folket er vi en del av dersom vi uten frykt holder fast ved håpet om å bli frelst for evig.</verse>
				<verse number="7">Etter som Jesus Kristus nå er Herre over alle ting, sier Guds Hellige Ånd til oss: ”Om dere i dag hører stemmen hans, da må dere lytte.</verse>
				<verse number="8">Vær ikke harde og kalde som Israels folk var da de gjorde opprør og satte meg på prøve i ørkenen.</verse>
				<verse number="9">Der testet de min tålmodighet og utfordret meg. Det til tross for at i 40 års tid hadde de sett meg gjøre utallige mirakler.</verse>
				<verse number="10">Derfor ble jeg sint på den generasjonen som da levde, og sa: ’De handler alltid imot min vilje. De nekter å følge den loven jeg har gitt.’</verse>
				<verse number="11">I mitt sinne sverget jeg derfor en ed og sa: ’De skal ikke få komme til hvileplassen der de kan få ro sammen med meg.’ ”</verse>
				<verse number="12">Pass derfor på, kjære søsken, at dere ikke blir fylt av onde tanker. Dere må ikke være troløse og slutter å holde dere til Gud, han som gir liv.</verse>
				<verse number="13">I dag lyder kallet fra Kristus: Hold ut dag etter dag med å oppmuntre hverandre mens dere ennå har muligheten, slik at ingen blir fristet til å synde og bli harde og kalde.</verse>
				<verse number="14">Dersom vi helt til siste øyeblikk holder fast på den overbevisningen vi hadde da vi begynte å tro på Kristus, skal vi få del i alt godt sammen med ham.</verse>
				<verse number="15">Glem ikke advarselen: ”Dersom dere hører hans stemme i dag, da må dere lytte til ham. Vær ikke harde og kalde som Israels folk var da de gjorde opprør.”</verse>
				<verse number="16">Hvem var det som hørte Guds stemme og likevel gjorde opprør mot ham? Jo, det var de som sammen med Moses ble ledet ut av Egypt.</verse>
				<verse number="17">Og hvem var det som Gud seinere ble sint på i 40 år? Jo, det var de samme menneskene. De syndet mot Gud og måtte derfor dø i ørkenen.</verse>
				<verse number="18">Og hvem tenkte Gud på da han til slutt sverget eden sin og sa: ”De skal ikke få komme inn til hvileplassen der de kan få ro sammen med meg.” Jo, det var de samme menneskene. De nektet å tro på Gud.</verse>
				<verse number="19">Vi ser altså at det var på grunn av sin troløshet disse menneskene ikke fikk komme inn til hvileplassen Gud hadde forberedt for dem.</verse>
			</chapter>
			<chapter number="4">
				<verse number="1">Guds løfte om at vi skal få hvile sammen med ham, gjelder fortsatt. La oss derfor ta nøye vare på hverandre, slik at vi oppdager dersom noen sakker akterut på veien.</verse>
				<verse number="2">Vi har fått høre det samme glade budskapet som dem som gikk sammen med Moses, om at vi skal få hvile ut ved reisens slutt hos Gud. De som hørte budskapet den gangen, hadde ingen nytte av det, etter som de ikke trodde på det Gud sa.</verse>
				<verse number="3">Vi som derimot tror på løftet, skal få oppleve den hvilen Gud gjorde kjent da han sa: ”I mitt sinne sverget jeg derfor en ed og sa: ’De skal ikke få komme inn i landet der de kan hvile sammen med meg.’ ” Denne hvilen har ligget og ventet på menneskene helt siden Gud skapte verden.</verse>
				<verse number="4">At det er på den måten forstår vi når vi leser i Skriften om den sjuende dagen i uken. Det står: ”Og når det sjuende døgnet kom, hvilte Gud, etter som han var ferdig med alt sitt arbeid.”</verse>
				<verse number="5">På det stedet vi allerede snakket om, sier Gud: ”De skal ikke få komme inn til stedet der de kan hvile sammen med meg.”</verse>
				<verse number="6">Guds løfte om at mennesket skal få hvile sammen med ham, står altså igjen. De som først fikk høre dette glade budskapet, kunne ikke få hvile sammen med Gud, etter som de ikke var lydige mot ham.</verse>
				<verse number="7">Gud bestemte derfor en ny tid da mennesket skulle få sjansen til å hvile sammen med ham. I dag lever vi i denne tiden. At det var en ny tid, forstår vi etter som Gud først mange år seinere lot kong David si: ”Dersom dere hører hans stemme i dag, da må dere lytte til ham. Vær ikke harde og kalde.”</verse>
				<verse number="8">Josva førte Israels folk inn i Kanaans land. Det var ikke der de fikk hvile sammen med Gud. Hvorfor ellers skulle Gud snakke om en ny dag som mennesket kunne få oppleve hvilen hos ham?</verse>
				<verse number="9">Den som begynner å tro på Jesus Kristus, får tilhøre Guds folk og oppleve en evig hviledag sammen med Gud.</verse>
				<verse number="10">De som når fram til hvilen, har utført det arbeidet de fikk av Gud. Disse kan hvile, akkurat som Gud hvilte da han var ferdig med å skape.</verse>
				<verse number="11">La oss derfor gjøre alt for å holde fast ved troen, slik at vi får hvile sammen med Gud. Da blir vi ikke som Israels folk, de som var ulydige mot Gud og ga ham opp mens de var underveis.</verse>
				<verse number="12">Ja, pass på at dere ikke er ulydige, for Guds budskap er fullt av liv og kraft. Det er skarpere enn et dobbeltegget sverd, og trenger dypt inn til vårt innerste. Det avslører alle tankene og motivene våre, og avdekker om vi handler rett eller galt.</verse>
				<verse number="13">Ingen kan skjule noe for Gud. Han vet alt om alle. For ham skal vi alle en gang stå til rette for det vi har gjort.</verse>
				<verse number="14">La oss derfor holde fast ved troen på Jesus, Guds sønn. Han er vår store øversteprest som har steget opp til Gud i himmelen.</verse>
				<verse number="15">Vi har en øversteprest som forstår våre svakheter, etter som han selv har blitt fristet på alle måter akkurat som oss, men uten å synde.</verse>
				<verse number="16">Derfor kan vi uten den minste frykt komme til Gud når vi er i vanskeligheter. Vi kan stole på at han i sin godhet tilgir oss og bistår oss med den hjelpen vi trenger.</verse>
			</chapter>
			<chapter number="5">
				<verse number="1">En vanlig øversteprest er et menneske som har fått i oppdrag å representere andre mennesker for Gud. Han bærer fram gaver og offer til Gud, for at menneskene skal få tilgivelse for syndene sine.</verse>
				<verse number="2">Han har de samme svakhetene som dem han representerer. Derfor kan han ha medfølelse med dem når de handler galt og ikke forstår det Gud vil.</verse>
				<verse number="3">Etter som han er svak, må han selv få tilgivelse for syndene sine. Derfor bærer han fram offer til Gud både for folket og seg selv.</verse>
				<verse number="4">Det å være øversteprest er en stor ære. Det er ikke noe de selv tar på seg. De må bli valgt ut av Gud, akkurat som Aron ble.</verse>
				<verse number="5">Derfor tok heller ikke Jesus Kristus selv på seg æren å være øversteprest. Nei, han fikk oppgaven av Gud, som sa til ham: ”Du er min Sønn. I dag har jeg blitt din Far.”</verse>
				<verse number="6">Og på et annet sted i Skriften sier Gud: ”Du er prest for evig, akkurat som Melkisedek.”</verse>
				<verse number="7">Mens Jesus ennå var her på jorden, ropte og ba han til Gud under tårer om at han måtte få slippe å dø. Likevel var Jesus ydmyk og fulgte Guds vilje. På grunn av sin lydighet ble han seinere vekket opp fra de døde.</verse>
				<verse number="8">Jesus måtte altså lære seg å være lydig gjennom den lidelsen han fikk, og det til tross for at han var Guds sønn.</verse>
				<verse number="9">På samme måten ble han en fullkommen øversteprest. For evig og alltid kan han frelse alle som er lydige mot ham.</verse>
				<verse number="10">Gud så seg ut Jesus til å bli øversteprest, akkurat som Melkisedek.</verse>
				<verse number="11">Det finnes mye, mye mer vi kunne si om dette. Det virker imidlertid ikke som dere hører etter. Derfor er det vanskelig å få dere til å forstå.</verse>
				<verse number="14">Den faste føden derimot er mat for voksne, for alle som gjennom lang trening har lært seg å skille mellom rett og galt.</verse>
			</chapter>
			<chapter number="6">
				<verse number="1">La oss derfor slippe å gjenta det første vi måtte lære om Jesus Kristus. Det er tid til å gå videre til den undervisningen som passer for de mer modne. Vi vil ikke på nytt begynne fra begynnelsen med å undervise om elementære grunnsetninger som: At de skal forlate sine onde handlinger og tro på Gud.</verse>
				<verse number="2">At de skal la seg døpe til fellesskap med Kristus. At de troende skal be og legge hendene på den døpte. At dere er kjent med at de døde skal stå opp igjen. At alle som ikke tror på Gud, skal få evig straff.</verse>
				<verse number="3">La oss nå gå videre i vår undervisning, dersom Gud tillater det.</verse>
				<verse number="7">Et troende menneske er som en åker. Dersom åkeren suger til seg regnet som faller og gir bonden god avling, da vil Gud være god mot den.</verse>
				<verse number="8">Men dersom åkeren bare gir tistler og tornekratt, da er den verdiløs, og risken er stor for at Gud en dag forkaster åkeren og svir den av.</verse>
				<verse number="9">Nå tror vi ikke, kjære venner, at det er så dårlig stelt med dere, selv om vi snakker på denne måten. Tvert imot er vi sikre på at dere er på vei til å bli frelst for evig.</verse>
				<verse number="10">Gud er ikke urettferdig, men husker hvor hardt dere har arbeidet for ham. Han ser hvor mye dere elsker ham, etter som dere stadig hjelper dem som tilhører Gud.</verse>
				<verse number="11">Fortsett derfor å gjøre alt dette med den samme iver, slik at Gud en dag kan oppfylle håpet deres og frelse dere for evig.</verse>
				<verse number="12">Vær ikke late og likegyldige, men ta som ideal dem som gjennom tro og tålmodighet får del i alt det gode Gud har lovet.</verse>
				<verse number="13">En av de som fikk et slikt løfte fra Gud, var Abraham. Gud sverget ved seg selv, etter som det ikke var noen høyere å sverge ved.</verse>
				<verse number="14">Han sa: ”Jeg vil gi deg av alt det gode som er mitt og la dine etterkommere bli så mange at ingen kan telle dem.”</verse>
				<verse number="15">Abraham ventet med stor tålmodighet og fikk til slutt en sønn, slik Gud hadde lovet.</verse>
				<verse number="16">Også menneskene kan sverge sine eder. De tar Gud til vitne på at det de sier er sant, slik at det blir slutt på alle diskusjoner.</verse>
				<verse number="17">Da Gud ga løftet sitt, sverget han en ed. Med det ville han vise dem som fikk løftet, at det var et løfte han aldri kunne tenkte seg å ta tilbake.</verse>
				<verse number="18">Gud har gitt oss både løftet og eden sin. Disse to bekreftelsene står fast, etter som Gud aldri kan lyve. De er en sterk oppmuntring til oss som håper på Gud og stoler på at han en dag vil innfri løftet og frelse oss for evig.</verse>
				<verse number="19">Dette håpet om at sjelene til slutt skal bli frelst for evig, er som et solid anker som sitter urokkelig fast hos Gud selv, innenfor forhenget til Det aller helligste i himmelen.</verse>
				<verse number="20">Forhenget ble spjæret i to deler da Jesus døde på korset. Gjennom det åpnet han veien til Gud for oss, og ble øversteprest for evig, akkurat som Melkisedek.</verse>
			</chapter>
			<chapter number="7">
				<verse number="1">Denne Melkisedek var konge i byen Salem og prest for den Høyeste Gud. Det var han som møtte Abraham, den gangen Abraham kom tilbake etter å ha vunnet et stort slag mot flere konger. Melkisedek ba til Gud om at han skulle gi Abraham alt godt.</verse>
				<verse number="2">Abraham på sin side tok en tiendedel av alt han hadde vunnet i krigen, og ga til Melkisedek. Navnet Melkisedek betyr ”kongen som gjør Guds vilje”. Han var også ”fredens konge”, etter som Salem betyr fred.</verse>
				<verse number="3">Det står ikke noe i Skriften om Melkisedek sin far eller mor eller forfedre. Livet hans blir omtalt som om det ikke hadde noen begynnelsen eller slutt. Derfor er han prest for evig, akkurat som Guds sønn.</verse>
				<verse number="4">At Melkisedek fikk stor ære, kan vi forstå, etter som Abraham selv, stammefaren til oss jøder, ga Melkisedek en tiendedel av det beste krigsbyttet.</verse>
				<verse number="5">Langt seinere fikk Abraham sine etterkommere ta imot Moseloven som sier at de skal gi en tiendedel av alt til prestene, som alltid blir valgt fra Levis stamme.</verse>
				<verse number="6">Men Melkisedek hørte ikke til denne presteslekten. Likevel fikk han ta imot en tiendedel av Abraham sitt bytte. Melkisedek måtte også be om at Gud skulle gi Abraham alt godt, det til tross for at det var Abraham som hadde fått Guds løfter.</verse>
				<verse number="7">Alle vet jo at det er en større ære å få be Gud om å gi et annen menneske alt godt, enn det er å være det menneske som selv får ta imot gaven.</verse>
				<verse number="8">De jødiske prestene, som langt seinere fikk ta imot en tiendedel av alt, var vanlige, dødelige mennesker. Med Melkisedek var det annerledes. Det er som om Gud ville vise oss at han fortsatt lever, etter som det ikke står noe i Skriften om hans død.</verse>
				<verse number="9">Vi kan til og med si at Levi, stammefaren til alle jødiske prester som får ta imot en tiendedel av alt, også ga en tiendedel av alt til Melkisedek gjennom Abraham.</verse>
				<verse number="10">Selv om ikke Levi var født da Abraham møtte Melkisedek, fantes likevel bakgrunnen for hans røtter hos Abraham.</verse>
				<verse number="11">Jødene har for lenge siden hatt en lov som bygger på at prestene fra Levis stamme gjør tjeneste for Gud. Dersom tjenesten deres kunne gjøre oss feilfrie, behøvde ikke Gud å sende en annen prest, en som var lik Melkisedek, og ikke lik Aron, den første presten fra Levis stamme.</verse>
				<verse number="12">Når Gud forandret hele dette regelverket for hvordan prestene skulle bli valgt, og lot en annen prest gjøre tjeneste for ham, da må også Moseloven erstattes med noe nytt.</verse>
				<verse number="13">Den presten vi snakker om her, tilhører ikke Levis stamme, men en annen stamme som aldri har tjent Gud og ofret på hans alter.</verse>
				<verse number="14">Vår Herre kom fra Juda stamme, som dere alle vet, og det står ingenting i Moseloven om noen prester fra denne stammen.</verse>
				<verse number="15">At noe helt nytt har kommet og erstattet den gamle ordningen med at prester skal blir valgt ut fra Levis stamme, er helt klart, etter som denne nye presten er lik Melkisedek, og ikke de andre prestene.</verse>
				<verse number="16">Jesus ble ikke valgt ut til prest fordi han tilhørte Levis stamme, slik som Moseloven krever, men fordi livet hans aldri tar slutt.</verse>
				<verse number="17">Det står i Skriften om ham: ”Du er prest til evig tid, på samme måte som Melkisedek.”</verse>
				<verse number="18">Moseloven har altså blitt erstattet med noe bedre, etter som loven ikke kunne hjelpe oss til å følge Guds vilje og komme nær ham.</verse>
				<verse number="19">Ingen mennesker har noen gang blitt fullkomne ved å være lydig mot loven. Men nå har Jesus ført oss nær til Gud og gitt oss et sikkert håp om at vi en dag skal bli frelst for evig.</verse>
				<verse number="22">Denne eden er garantien for at den nye og bedre pakten som Jesus har opprettet mellom Gud og menneskene skal stå fast.</verse>
				<verse number="23">En annen forskjell er at de i den gamle ordningen med prester fra Levis stamme hele tiden måtte tilsette nye prester, etter som døden satte en stopper for tjenesten deres.</verse>
				<verse number="24">Jesus derimot fortsetter å tjene som prest, etter som han lever for evig.</verse>
				<verse number="25">Derfor kan han også i all framtid frelse de som kommer til Gud på grunn av det han gjorde. Han lever for alltid og kan appellere til Gud for hvert menneske.</verse>
				<verse number="26">Jesus er en slik øversteprest som vi virkelig trengte. En som er hellig og uten skyld og aldri har gjort noe galt. Derfor er han også skilt fra verdens onde mennesker og har blitt tatt opp til Gud i himmelen.</verse>
				<verse number="27">Han ligner ikke de andre øversteprestene som hver dag må ofre til Gud. Først for å få tilgivelse for sine egne synder, så for at folket skal få tilgivelse for sine. Nei, Jesus ofret seg selv på korset en gang for alle, for at vi skal få tilgivelse for syndene.</verse>
				<verse number="28">De øversteprestene som har blitt tilsatt i tråd med Moseloven er vanlige syndige mennesker. Nå har altså Gud, ved å sverge en ed, satt Moseloven til side og innført en ny ordning. Han har innsatt sin sønn som fullkommen øversteprest til evig tid.</verse>
			</chapter>
			<chapter number="8">
				<verse number="1">Hovedsaken i det vi vil si, er altså at Jesus er vår øversteprest. Han sitter på Guds høyre side i himmelen og regjerer.</verse>
				<verse number="2">Han tjener som prest for Gud i himmelen, i en helligdom som ikke er laget av mennesker, men av Gud selv.</verse>
				<verse number="3">Oppgaven for øverstepresten er å bære fram gaver og offer til Gud, og derfor var også Jesus nødt til å bære fram et offer.</verse>
				<verse number="4">Dersom han fortsatt levde her på jorden, ville han likevel ikke vært prest, for her finnes det allerede prester som bærer fram de offer som Moseloven krever.</verse>
				<verse number="5">Disse prestene tjener i en jordisk helligdom som bare gir oss et uklart bilde av det som finnes i himmelen. Da Moses skulle reise det teltet som Israels folk brukte til sine gudstjenester i ørkenen, sa Gud til ham: ”Pass på at du gjør alt etter det forbilde jeg viste deg på fjellet Sinai.”</verse>
				<verse number="6">Jesus Kristus derimot er prest for en mye viktigere oppgave, for han er mellommann i en ny og bedre pakt mellom Gud og menneskene, en pakt som hviler på bedre løfter.</verse>
				<verse number="7">Dersom den første pakten mellom Gud og hans folk kunne ha hjulpet oss til å følge Guds vilje, da hadde ikke Gud behøvd å erstatte den med en annen.</verse>
				<verse number="8">Men Gud anklaget Israels folk for ikke å følge hans vilje, og sa: ”Det skal komme en dag da jeg inngår en ny pakt med det folk som bor i Israel og Juda.</verse>
				<verse number="9">Den vil ikke ligne den pakten jeg inngikk med forfedrene deres da jeg tok dem ved hånden og førte dem ut av Egypt. De holdt ikke fast ved min pakt, og derfor brydde jeg meg ikke om dem lenger.</verse>
				<verse number="10">Men dette er den nye pakten jeg en dag vil inngå med Israels folk, sier Herren: Jeg vil la dem forstå min vilje og mine lover, og jeg vil gjøre det slik at de av hele hjertet er lydige mot meg. Jeg vil være deres Gud, og de skal være mitt folk.</verse>
				<verse number="11">Da skal ingen lenger behøve å undervise hverandre og si: ’Pass på at du lærer Herren å kjenne’, for da skal alle kjenne meg, både store og små.</verse>
				<verse number="12">Jeg vil tilgi deres ondskap, og jeg vil aldri mer huske på syndene deres.”</verse>
				<verse number="13">Gud taler altså om en ny pakt, og det betyr at den første pakten er gått ut på dato og snart skal forsvinne.</verse>
			</chapter>
			<chapter number="9">
				<verse number="1">I det første pakten mellom Gud og hans folk var det en lang liste med regler for hvordan prestene skulle tjene Gud i teltet i ørkenen som de brukte til helligdom her på jorden.</verse>
				<verse number="2">Teltet besto av to rom. Det første inneholdt en lysestake og et bord med tolv brød som representerte Israels tolv stammer. Dette rommet ble kalt Det hellige.</verse>
				<verse number="3">Helt bak i dette rommet var det et forheng. Bak forhenget var det et nytt rom som ble kalt Det aller helligste.</verse>
				<verse number="4">Der inne sto et alter av gull for røkelse og en kiste kledd av gull som ble kalt Paktens ark. I arken oppbevarte de tre forskjellige gjenstander: En krukke av gull fylt med manna, Aron sin stav, som en gang hadde skutt friske skudd, og steintavlene med de ti budene.</verse>
				<verse number="5">Oppe på arken sto to modeller av kjeruber, et symbol på Guds nærhet. Vingene brettet seg ut over lokket på arken og ble kalt ”plassen der Gud tilgir”. Men vi har ikke tid til å gå inn på hver detalj i disse tingene.</verse>
				<verse number="6">Etter at alt dette var gjort klart, gikk prestene regelmessig inn i Det hellige rommet i teltet for å utføre sin tjeneste for Gud.</verse>
				<verse number="7">Men i Det aller helligste rommet innerst i teltet, måtte bare øverstepresten gå inn. Det gjorde han en gang i året. Da hadde han alltid med blod for å ofre til Gud for at både han og folket skulle få tilgivelse for syndene de hadde begått i sin tankeløshet.</verse>
				<verse number="8">Gjennom denne symbolske handlingen viser Guds Hellige Ånd at veien til Gud og Det aller helligste rommet var stengt for menneskene så lenge det første rommet og regelverket for prestene ennå sto ved lag.</verse>
				<verse number="9">Bilde viser også til vår egen tid, for menneskene bærer fortsatt fram gaver og offer som ikke kan gjøre dem fullkomne eller gi dem en ren samvittighet.</verse>
				<verse number="10">Menneskene følger en lang liste med regler for det de har lov til å spise, drikke og ulike seremonier av renselse for å bli verdige å komme innfor Gud. Alt dette er bare ytre regler for å tjene Gud, og skulle bare gjelde inntil den nye pakten kom med en ny og bedre ordning.</verse>
				<verse number="11">Nå har altså Jesus Kristus kommet som øversteprest for den nye pakten, med alle fordelene dette fører med seg. Han har gått inn i den store og fullkomne helligdommen, som ikke er bygd av mennesker og derfor heller ikke tilhører denne verden.</verse>
				<verse number="12">En gang for alle gikk han inn med blod i Det aller helligste i himmelen. Men det var ikke med blod fra geiter og kalver. Nei, han ofret sitt eget blod, og gjennom det har vi fått tilgivelse for syndene våre og blitt frelst for evig.</verse>
				<verse number="13">Dersom menneskene i den første pakten hadde gjort noe som ut fra Moseloven var forbudt, kunne blodet fra geiter og okser, og vann blandet med asken fra en kvige, på en symbolsk måte sette dem fri fra skyld og gjøre dem verdige å komme innfor Gud.</verse>
				<verse number="14">Hvor mye mer vil ikke da blodet fra Kristus sette oss fri fra skyld, slik at vi blir verdige til å tjene Gud, han som gir liv. Kristus bar fram seg selv som et feilfritt offer til Gud gjennom kraften i Guds evige Ånd.</verse>
				<verse number="15">Kristus er altså mellommann i en ny og bedre pakt mellom Gud og menneskene. Han døde for å ta straffen for de syndene menneskene hadde begått i den første pakten, ja, han kjøpte oss fri fra vårt slaveri under synden. Gjennom dette kan alle som takker ja til Guds tilbud, få del i Guds arv, det evige liv han har lovet oss.</verse>
				<verse number="18">Derfor var blodet bevis for at døden hadde funnet sted og nødvendig for at den første pakten skulle tre i kraft.</verse>
				<verse number="19">Da Moses hadde lest opp alle budene i loven for hele folket, tok han blod fra kalver og geiter som var slaktet, og blandet det med vann. Etterpå dyppet han stilkene fra isopplanten og rød ull i blodet og stenket det over lovboken og alt folket.</verse>
				<verse number="20">Så sa han: ”Dette blodet bekrefter den pakten som Gud har fastsatt at dere skal holde.”</verse>
				<verse number="21">På samme måten stenket han blod på helligdommen og alle gjenstandene som ble brukt.</verse>
				<verse number="22">Ja, Moseloven krever at nesten alt og alle som skal komme innfor Gud, må gå gjennom denne seremonien for renselse og bli stenket med blod. Uten blod og død finnes det ingen tilgivelse.</verse>
				<verse number="23">Helligdommen og alt som var i den, det vil si de symbolske bildene av det som finnes i himmelen, må altså bli renset gjennom denne seremonien før de kan bli brukt i gudstjenesten. Men forbildene i himmelen, den virkelige helligdommen, forlangte et mye bedre offer.</verse>
				<verse number="24">Kristus har ikke gått inn i noen vanlig helligdom, som er bygd av mennesker og bare er et bilde på den virkelige. Nei, han gikk inn i selv himmelen med sitt blod og trådte fram for Gud på grunn av vår skyld.</verse>
				<verse number="25">Offeret hans var ikke et offer som må bli gjentatt gang etter gang, slik som offer med blod fra dyrene som øversteprestene hvert år bærer inn i helligdommen.</verse>
				<verse number="26">Nei, da hadde Kristus måtte lide og dø gang på gang helt fra verdens skapelse. Nå kom han til jorden ved tidenes slutt for en gang for alle å ofre seg på korset, for at vi skulle få tilgivelse for syndene våre.</verse>
				<verse number="27">Gud har bestemt at vi mennesker skal dø en gang, og at vi etterpå skal bli dømt av ham.</verse>
				<verse number="28">Derfor døde også Kristus bare en gang for å ta straffen for alle syndene på seg. Kristus skal likevel komme til jorden for andre gang, men ikke for å ofre seg selv for syndene våre. Nei, denne gangen kommer han for å frelse for evig alle de som venter på han.</verse>
			</chapter>
			<chapter number="10">
				<verse number="1">Reglene i Moseloven om forskjellige slags offer gir bare en uskarp skisse av alle de godene som skulle komme da Jesus Kristus ofret livet sitt. Øversteprestene som år etter år bærer fram offer, kan jo ikke gjøre seg selv eller noen andre fullkomne for evig.</verse>
				<verse number="2">I så tilfelle ville de ha sluttet å ofre, etter som både øversteprestene og folket ville ha blitt fullkomne en gang for alle og ikke lenger hatt dårlig samvittighet for syndene.</verse>
				<verse number="3">Nå fortsetter i stedet disse årlige ofrene med å minne menneskene gang på gang om syndene de har begått.</verse>
				<verse number="4">Blodet fra okser og geiter kan aldri ta bort syndene.</verse>
				<verse number="5">Derfor sa Kristus da han kom til verden: ”Offer og gaver vil du ikke ha, men en kropp har du gjort til meg, slik at jeg kan være lydig mot deg.</verse>
				<verse number="6">Du gleder deg ikke over syndoffer og brennoffer, at de slakter dyr som de brenner på alteret.</verse>
				<verse number="7">Da sa jeg: ’Se, her er jeg. Jeg har kommet for å gjøre din vilje, Gud, slik det var skrevet om meg i skriftrullen.’ ”</verse>
				<verse number="8">For det første sier altså Kristus at Gud ikke vil ha offer og gaver. Han gleder seg ikke over at prestene brenner dyr eller bærer fram andre offer for syndene til folket. Likevel står det i Moseloven at de skulle gjøre alt dette.</verse>
				<verse number="9">For det andre sier Kristus at han har kommet for å gjøre Guds vilje. Gud setter altså Moseloven til siden og erstatter alle offer med Kristi offer.</verse>
				<verse number="10">Jesus Kristus fulgte Guds vilje og ofret kroppen sin en gang for alle, for at vi skulle bli satt fri fra vår skyld og bli verdige å komme innfor Gud.</verse>
				<verse number="11">De prestene som tjener i den første pakten, bærer dag etter dag fram offer som aldri kan ta bort noen synd.</verse>
				<verse number="12">Jesus bar fram det ene offer for synden. Det gir oss tilgivelse i all framtid. Han satte seg på Guds høyre side for å regjere.</verse>
				<verse number="13">Der venter han nå på at hans fiender skal bli lagt som en skammel under føttene hans.</verse>
				<verse number="14">Gjennom det ene offer har han for all framtid gjort oss fullkomne i Guds øyne, slik at vi er verdige til å komme innfor Gud.</verse>
				<verse number="15">Guds Hellige Ånd vitner også for oss at dette er sant. Han sier først:</verse>
				<verse number="16">”Dette er den nye pakten jeg en dag vil inngå med dem, sier Herren: Jeg vil la dem skjønne min vilje og mine lover. Jeg vil gjøre det slik at de er lydige mot meg av hele sitt hjerte.”</verse>
				<verse number="17">Senere legger han til: ”Jeg vil aldri mer huske på syndene og ondskapen deres.”</verse>
				<verse number="18">Når syndene nå en gang for alle er blitt tilgitt, da trengs det ikke flere offer.</verse>
				<verse number="19">Jesus ofret altså sitt blod for oss da han døde. Takket være det kan vi nå, kjære søsken, uten frykt gå rett inn i Det aller helligste der Gud finnes.</verse>
				<verse number="20">Jesus er den nye veien til Gud. Han er den som gir oss liv. Han tok bort det forhenget som skilte oss fra Gud. Forhenget til Det aller helligste revnet i to deler da han døde på korset.</verse>
				<verse number="21">Siden vi nå har en så stor øversteprest som regjerer over Guds folk,</verse>
				<verse number="22">da la oss gå rett inn til Gud selv, med hele hjertet fylt av tro på at han vil ta imot oss. Jesus har ved sitt blod gjort oss verdige til å komme innfor Gud, etter som syndene er tilgitt og kroppene våre er blitt vasket i rent vann.</verse>
				<verse number="23">La oss tillitsfullt holde fast ved håpet om til slutt å bli frelst for evig. Gud kommer til å innfri de løftene han har gitt oss.</verse>
				<verse number="24">La oss på alle måter oppmuntre hverandre til å vise kjærlighet og være hjelpsomme.</verse>
				<verse number="25">La oss ikke være likegyldige til møter og gudstjenester, slik som visse personer bruker å gjøre. La oss i stedet bruke disse anledningene til å styrke og oppmuntre hverandre, spesielt etter som dere ser at dagen nærmer seg da Gud skal dømme verden.</verse>
				<verse number="26">Dersom vi med vitende og vilje fortsetter å synde mot Gud, og det til tross for at vi har tatt imot det sanne budskapet om Jesus, da finnes det ikke lenger noe offer som kan gi oss tilgivelse for syndene våre.</verse>
				<verse number="27">Nei, da venter bare Guds fryktelige straff og en fortærende ild som skal utslette alle Guds fiender.</verse>
				<verse number="28">Allerede den som nektet å være lydig mot Moseloven, ble uten skånsel drept, dersom to eller tre vitner kunne bevise hans skyld.</verse>
				<verse number="29">Hvor mye verre skal da ikke straffen bli for den som går bort fra Guds sønn. En slik person sier nei til den frihet fra skyld som han selv har fått oppleve ved at Jesus ofret blodet sitt og opprettet en ny pakt mellom Gud og menneskene. Han håner Guds Ånd som formidler denne kjærligheten og tilgivelsen fra Gud.</verse>
				<verse number="30">Vi vet hvem som har sagt: ”Hevnen er min, og jeg skal straffe dem som fortjener det,” og: ”Herren skal dømme sitt folk.”</verse>
				<verse number="31">Ja, det er fryktelig å bli straffet av den levende Gud.</verse>
				<verse number="32">Tenk tilbake på hvordan det var i den første tiden, da dere nettopp hadde tatt imot budskapet om Jesus. Da holdt dere fast ved troen midt i fryktelige lidelser.</verse>
				<verse number="33">Iblant ble dere selv hånet og mishandlet av mennesker, og iblant stilte dere solidarisk opp for å hjelpe andre som ble utsatt for det samme.</verse>
				<verse number="34">Dere led med dem som ble kastet i fengsel, og når de tok eiendelene, var dere likevel glade, etter som dere visste at dere eide noe bedre i himmelen, noe som hadde evig verdi.</verse>
				<verse number="35">Fortsett å være like uredde. Tenk på den store belønningen som venter!</verse>
				<verse number="36">Det blir krevd langvarig utholdenhet dersom dere vil gjøre Guds vilje og få det han har lovet. Gud sier i Skriften:</verse>
				<verse number="37">”Om en kort tid kommer han som skal komme. Det skal ikke trekke ut for lenge.</verse>
				<verse number="38">Den som tror, blir skyldfri innfor meg og får leve. Om han derimot vender seg bort fra meg, har jeg ingen glede av ham.”</verse>
				<verse number="39">Vi tilhører ikke dem som vender seg bort fra Gud og gjennom det går fortapt. Nei, vi tilhører dem som tror på ham og blir frelst for evig.</verse>
			</chapter>
			<chapter number="11">
				<verse number="1">Å tro på Gud betyr at vi stoler på at han en dag vil innfri håpet vårt og frelse oss for evig. Vår tro gjør oss overbevist om en virkelighet som vi ennå ikke kan se.</verse>
				<verse number="2">Mange av forfedrene våre hadde en slik tro og fikk høre av Gud at de var akseptert av ham.</verse>
				<verse number="3">I tro på Gud forstår vi at hele universet ble skapt på hans befaling. Det som er synlig for våre øyne, ble formet av den usynlige verden.</verse>
				<verse number="4">I tro på Gud kunne Abel bære fram et bedre offer enn Kain. Gud aksepterte offeret til Abel. Han erklærte Abel for å være skyldfri innfor ham, etter som Abel trodde på Gud. Derfor er troen hos Abel en oppmuntring for oss i dag, til tross for at han for lenge siden er død.</verse>
				<verse number="5">I tro på Gud ble Enok rykket direkte opp til Gud uten å dø. De kunne ikke finne ham lenger, for Gud tok ham til seg. Før dette hadde Enok fått høre av Gud at han gledet seg over ham.</verse>
				<verse number="6">Som dere forstår, det er umulig å glede Gud dersom vi ikke tror og stoler på ham. Den som vil finne ham, må tro at det er en Gud til, og at han belønner dem som virkelig leter etter ham.</verse>
				<verse number="7">I tro på Gud bygget Noah en båt for å redde sin familie. Gud hadde avslørt for ham at det skulle bli en oversvømmelse, selv om ingen tegn akkurat da tydet på noe slikt. Noah var likevel lydig mot Gud. Som en følge av dette ble resten av menneskene på jorden dømt, mens Noah gjennom troen ble skyldfri innfor Gud.</verse>
				<verse number="8">I tro på Gud var Abraham lydig da Gud sa at han skulle forlate hjemmet og dra til det landet som Gud ville gi ham og etterkommerne hans. Abraham ga seg av sted, uten å vite hvor han ville havne.</verse>
				<verse number="9">Etter som han trodde på Gud, bodde han som en fremmed i det landet Gud hadde lovet ham. Han bodde i telt, det samme gjorde sønnen Isak, og sønnesønnen Jakob, som begge hadde fått det samme løfte av Gud.</verse>
				<verse number="10">Abraham så nemlig fram til å få bo i byen som er bygd på et evig fundament, den byen som Gud selv er arkitekt og byggmester for.</verse>
				<verse number="11">I tro på Gud fikk Abraham kraft til å bli far, til tross for at han var å regne som en olding. Hans kone Sara hadde aldri vært i stand til å få barn og var nå blitt rent for gammel. Han stolte på at Gud som hadde gitt løftet, også ville holde det han hadde lovet.</verse>
				<verse number="12">Derfor ble Abraham stamfar til et helt folk. Denne ene mannen, som var så godt som død, fikk så mange etterkommere at det var like umulig å telle dem som det er med stjernene på himmelen og sandkornene på havets strand.</verse>
				<verse number="13">All disse personene som trodde på Gud, døde uten å ha opplevd det som Gud hadde lovet. De hadde bare sett hvordan alt lå og ventet i framtiden. De var takknemlige over Guds løfter. Her på jorden kalte de seg gjester og fremmede.</verse>
				<verse number="14">Den som ordlegger seg slik, viser at han leter etter et hjemland.</verse>
				<verse number="15">Dersom deres hjemland hadde vært det landet de kom fra, da kunne de jo vende tilbake dit.</verse>
				<verse number="16">Men de har lengtet til et bedre land, det landet som finnes i himmelen. Derfor skammer ikke Gud seg for å bli kalt deres Gud. Han har bygd en by som venter i himmelen for alle som tror.</verse>
				<verse number="17">I tro på Gud kunne Abraham stole på Gud da han ble satt på prøve. Derfor var han beredt til å ofre Isak på alteret, til tross for at Isak var hans eneste sønn.</verse>
				<verse number="18">Gud hadde jo sagt: ”Det er etterkommerne av Isak som skal bli regnet som det folket jeg lovet deg”</verse>
				<verse number="19">Abraham visste at Gud til og med kunne vekke opp døde. Billedlig talt fikk Abraham Isak tilbake fra de døde.</verse>
				<verse number="20">I tro på Gud kunne Isak be for sine sønner Jakob og Esau, slik at de fikk del i alle Guds goder i framtiden.</verse>
				<verse number="21">I tro på Gud kunne Jakob be for begge sønnene til Josef like før han døde, slik at de også fikk del av Guds goder. Lutende mot sin støttestav tilba han Gud.</verse>
				<verse number="22">I tro på Gud så Josef for seg hvordan Israels folk en dag kunne forlate Egypt. Derfor kunne han på dødsleiet gi sine befalingen om at en gang i framtiden skulle etterkommerne frakte med seg de jordiske levningene av kroppen hans ut av Egypt.</verse>
				<verse number="23">I tro på Gud klarte foreldrene til Moses å gjemme sitt nyfødte barn i tre måneder. De så at det var et vakkert barn, og var ikke redde til tross for at farao hadde gitt befaling om at alle nyfødte gutter blant Israels folk skulle drepes.</verse>
				<verse number="24">I tro på Gud nektet Moses seinere som voksen å holde fast på sin status som sønn til datteren av farao.</verse>
				<verse number="25">Han valgte å lide sammen med Guds folk i stedet for en kort tid å nyte godt av et liv borte fra Guds vilje.</verse>
				<verse number="26">Han syntes det var mer verdt å lide, på samme måten som Jesus Kristus måtte lide, enn å eie alle skattene i Egypt. Han visste hvilken belønning som ventet ham.</verse>
				<verse number="27">I tro på Gud dro Moses seinere ut av Egypt. Han var ikke redd for hevnen fra farao, men fortsatte å gå, etter som han i tro opplevde Gud, den usynlige, nær seg.</verse>
				<verse number="28">I tro på Gud fikk Moses lære Israels folk å feire påske og stryke blod på dørkarmene, slik at dødsengelen ikke skulle drepe den eldste sønnen i hver familie.</verse>
				<verse number="29">I tro på Gud kunne Israels folk gå som på tørre landet rett gjennom Rødehavet. Da egypterne fulgte etter, druknet alle sammen.</verse>
				<verse number="30">I tro på Gud fikk Israels folk murene i Jeriko til å rase sammen, etter at de i sju dager hadde marsjert rundt dem.</verse>
				<verse number="31">I tro på Gud reddet den prostituerte Rahab seg. Hun slapp å bli drept sammen med de andre i Jeriko som nektet å tro på Gud, etter som hun hadde tatt imot de israelske spionene som venner.</verse>
				<verse number="32">Må jeg gjøre listen lenger? Det ville ta altfor lang tid å fortelle om Gideon, Barak, Samson og Jefta, om David, og om Samuel og de andre profetene som bar fram Guds budskap.</verse>
				<verse number="33">I tro på Gud kunne alle disse beseire andre riker, skape rettferdighet i landet, og få del i det Gud hadde lovet. De kunne stoppe kjeften på løvene.</verse>
				<verse number="34">De kunne slokke rasende ild og unngå å bli drept av sverd. Til tross sine svakheter ble de sterke i tro. De fikk kraft til å stride mot fienden og drive hele armeer på flukt.</verse>
				<verse number="35">I tro kunne de vekke opp døde, slik at kvinner fikk tilbake sine pårørende. Andre ble torturert til døde, men holdt fast ved troen på Gud. De ville heller dø enn å vende seg bort fra Gud for å bli sluppet fri. De visste at en gang ville de stå opp til et bedre liv.</verse>
				<verse number="36">Noen ble hånet og pisket, andre ble lenket fast og måtte sitte i fengsel.</verse>
				<verse number="37">Noen ble steinet til døde, andre ble saget i stykker eller drept med sverd. De gikk omkring kledd i skinn fra sauer og geiter. De var sultne, forfulgt og mishandlet.</verse>
				<verse number="38">Derfor holdt de til i ødemarken, i fjellene, eller gjemte seg i grotter og huler. Egentlig var de for gode for å leve i denne verden.</verse>
				<verse number="39">Ingen av disse som jeg nå har regnet opp, fikk se Guds løfte oppfylt. Det til tross for at alle i tro hadde fått høre fra Gud at de var akseptert av ham.</verse>
				<verse number="40">Gud hadde nemlig en større plan som inkluderer alle som tror. Han ville vente på oss, slik at vi alle en dag kunne bli fullkomne i Guds øyne for alltid.</verse>
			</chapter>
			<chapter number="12">
				<verse number="1">Når vi nå har hørt om denne lange rekken av personer som holdt fast ved troen på Gud, da la oss i fantasien se alle dem som står rundt oss og heier oss fram på troens løpebane. La oss gjøre som de gjorde og kaste av oss alt som bremser oss, all synd som vil fange oss og få oss til å snuble. La oss holde ut mot målet i det løpet som er lagt opp for oss.</verse>
				<verse number="2">Jesus står og venter på oss. Fest blikket på ham som først fikk oss å tro, og i tillegg vil hjelpe oss til å nå målet. Jesus så også fram imot den gleden som ventet ham. Derfor kunne han holde ut både døden på korset og den skam det innebar å bli henrettet. Nå sitter han på Guds høyre side og regjerer.</verse>
				<verse number="3">Ja, tenk på Jesus som selv måtte holde ut med så mye hat og fiendskap fra syndige mennesker. Da må dere ikke bli trette og gi opp.</verse>
				<verse number="4">Ennå har dere ikke behøvd å ofre livet deres i kampen mot synden, slik som han måtte gjøre.</verse>
				<verse number="5">Kan dere ikke huske de trøstende ordene Gud ga dere som er hans barn? Det står i Skriften: ”Mitt barn, vær takknemlig når Herren oppdrar deg. Tap ikke motet, når han snakker deg til rette.</verse>
				<verse number="6">Herren oppdrar alle dem han elsker. Han straffer alle dem han har akseptert som sine barn.”</verse>
				<verse number="7">Hold ut og lær av den lidelsen dere må gå gjennom. Det er bare Guds måte for å oppdra dere. Han behandler dere som sine barn. Hvem har noen ganger hørt om et barn som aldri blir snakket til rette?</verse>
				<verse number="8">Ja, dersom dere aldri blir irettesatt, som alle andre, da er dere ikke Guds ekte barn. Da må dere være barn til noen andre.</verse>
				<verse number="9">Våre fedre her på jorden irettesatte oss, og vi var lydige og respekterte dem. Har vi da ikke mye større grunn til å akseptere at vår Far i himmelen oppdrar oss, slik at vi får leve evig?</verse>
				<verse number="10">Våre fedre her på jorden oppdro oss i noen korte år, og de gjorde så godt de kunne. Når Gud oppdrar oss, er det alltid til vårt beste. Hans oppdragelse leder til at vi blir lik Gud, han som er hellig.</verse>
				<verse number="11">All tilrettevisning kjennes smertefull og ubehagelig i øyeblikket. Dersom de tar lærdom av å bli vist til rette, leder det til at de følger Guds vilje og lever i fred både med ham og mennesker.</verse>
				<verse number="12">La derfor Gud fylle dere som er svake med ny kraft.</verse>
				<verse number="13">Pass på at dere lever etter Guds vilje, slik at ingen av dere vakler i troen og går under, men blir sterke på nytt.</verse>
				<verse number="14">Ja, strev etter å leve i fred med alle mennesker, og lev fullt og helt for Gud. Bare den som gir seg helt til Gud, vil en dag få se Herren.</verse>
				<verse number="15">Ta hånd om hverandre slik at ingen går glipp av Guds kjærlighet og tilgivelse. La dere ikke bli grepet av bitterhet mot Gud og mot hverandre. Det kan ødelegge livet for mange.</verse>
				<verse number="16">Pass på at ingen av dere lever i seksuell løssluppenhet, og pass på at ingen kaster bort det dere har fått av Gud. Vær ikke som Esau, som solgte sin arverett for et eneste måltid mat.</verse>
				<verse number="17">Som dere vet, ville han seinere svært gjerne få ut arven sin, men da var det for seint å angre seg. Far hans nektet å gi ham arven, det til tross for at Esau med tårer ba og tigget.</verse>
				<verse number="18">Gud har talt til dere, men ikke slik som han talte til Israels folk. Dere står ikke ved noe fjell her på jorden, et fjell dekket av ild, svarte skyer, stummende mørke og voldsomt uvær.</verse>
				<verse number="19">Dere har ikke hørt trompetstøt og en stemme som taler slik at dere ikke ønsker å høre mer. Den gangen ba Israels folk at Gud måtte slutte å tale til dem.</verse>
				<verse number="20">De holdt ikke ut med å høre befalingen hans: ”Til og med det dyret som kom borti fjellet, måtte bli steinet til døde.”</verse>
				<verse number="21">Ja, synet av Guds hellighet var så fryktelig at Moses selv sa: ”Jeg skjelver av skrekk.”</verse>
				<verse number="22">Nei, dere er blitt innbudt til å komme til Sions fjell, til det nye Jerusalem, byen som finnes i himmelen hos Gud, han som gir liv. Dere får stå for tusener av engler</verse>
				<verse number="23">som er samlet til fest. Dere har blitt Guds barn og får arve alt det gode som Gud har lovet, etter som deres navn er skrevet i det himmelske folkeregister. Dere har tatt tilflukt til Gud, han som en dag vil dømme alle mennesker. Ja, dere er innbudt til fest hos Gud sammen med alle forfedrene som fulgte Guds vilje og nå står skyldfri innfor Gud på grunn av troen.</verse>
				<verse number="24">Dere har kommet til Jesus, han som ble mellommann til en ny pakt mellom Gud og menneskene da han ofret sitt blod på korset. Hans blod roper ikke på hevn slik som Abels blod gjorde. Nei, det roper til Gud om tilgivelse.</verse>
				<verse number="25">Se derfor til at dere ikke avviser Gud når han taler til dere. Dersom Israels barn ble straffet da de nektet å være lydig mot Gud når han talte til dem her på jorden, hvor mye hardere skal da ikke vi bli straffet dersom vi avviser Gud når han taler til oss fra himmelen.</verse>
				<verse number="26">Da Gud talte fra Sinaifjellet, fikk stemmen hans jorden til å riste. I Skriften har Gud lovet: ”En siste gang vil jeg riste ikke bare jorden, men også himmelen.”</verse>
				<verse number="27">Dette betyr at alt det skapte vil bli tilintetgjort og forsvinne. Det som dere har bygget på en evig grunn vil derimot bestå.</verse>
				<verse number="28">Vi tilhører Guds eget folk og har bygd våre liv på det evige fundamentet som aldri skal forsvinne. La oss derfor være takknemlige og tjene Gud slik som han vil. Vi frykter Gud og gir ham æren.</verse>
				<verse number="29">Vår Gud er som en fortærende ild når han straffer dem som er utro mot ham.</verse>
			</chapter>
			<chapter number="13">
				<verse number="1">Fortsett å elske hverandre slik som søsken bør gjøre.</verse>
				<verse number="2">Husk på å holde et åpent og gjestfritt hjem. Ved det har noen fått engler på besøk uten å vite om det!</verse>
				<verse number="3">Tenk på dem som sitter i fengsel, som om dere selv satt fengslet sammen med dem. Del smerten med dem som blir mishandlet, som om det var deres egen kropp som fikk unngjelde.</verse>
				<verse number="4">Pass på å respektere ekteskapet. Vær trofast mot den du er gift med. Gud vil straffe dem som lever i seksuell løssluppenhet og alle som er utro i sine ekteskap.</verse>
				<verse number="5">Lev ikke for pengene, men nøy dere med det dere har! Gud har sagt: ”Jeg vil aldri forlate eller fornekte deg.”</verse>
				<verse number="6">Derfor kan vi også med sikkerhet si: ”Herren er min hjelper, jeg trenger aldri å være redd. Hva kan et menneske gjøre meg.”</verse>
				<verse number="7">Husk på deres ledere, dem som først underviste dere Guds budskap. Husk på hvordan de holdt fast ved troen helt til livets slutt. Ta dem som et ideal for dere selv.</verse>
				<verse number="8">Jesus Kristus er den samme i går, i dag og i evighet.</verse>
				<verse number="9">La derfor ikke noen lokke dere med ny og fremmed lære som vil føre dere vill. Det indre livet blir ikke styrket av at dere spiser en spesiell type mat. Nei, det indre livet blir styrket av gaven fra Gud. Regler om mat har aldri hjulpet noen.</verse>
				<verse number="10">Vi har fått noe som er bedre enn reglene i Moseloven. Vi har fått en øversteprest som har ofret seg selv på korset for å gi oss tilgivelse for syndene våre. Vi kan alle få del i hans offer. Da de jødiske øversteprestene slaktet sine dyr på alteret, fikk de aldri spise av offeret som skulle utslette folkets synder.</verse>
				<verse number="11">De bar inn blodet av dyrene som var slaktet til Det aller helligste. Kroppene til dyrene ble brent utenfor leiren.</verse>
				<verse number="12">På samme måten led og døde Jesus utenfor byens port. Hans blod skulle sette oss fri fra skyld og gjøre oss verdige til å komme innfor Gud.</verse>
				<verse number="13">Så la oss gå ut til Jesus utenfor leiren og være villige til å bli hånet sammen med ham.</verse>
				<verse number="14">Denne verden er ikke vårt hjem for all framtid. Nei, vi ser fram imot at vi en dag skal få bo for evig hos Gud.</verse>
				<verse number="17">Lytt til lederne i menigheten og gjør som de sier. De har fått oppgaven med å ta hånd om dere, og skal en dag stå til rette for Gud for hvordan de har skjøttet tjenesten sin. La alle merke at oppgavene blir løst med glede, og ikke utført som en tung byrde. Det vinner dere alle på.</verse>
				<verse number="18">Fortsett å be for oss. Vi vet at vi har rene motiv og gjerne vil handle rett i alt vi gjør.</verse>
				<verse number="19">Særlig vil jeg at dere skal be om at jeg snart får komme til dere.</verse>
				<verse number="22">Til sist ber jeg dere, kjære søsken, ta nøye vare på de advarslene som jeg har skrevet i mitt korte brev.</verse>
				<verse number="23">Jeg kan fortelle dere at vår bror Timoteus har sluppet ut av fengslet. Dersom han snart kommer hit, vil jeg besøke dere sammen med ham.</verse>
			</chapter>
		</book>
		<book number="59">
			<chapter number="1">
				<verse number="1">Hilsen fra Jakob, han som er tjener for Gud og Herren Jesus Kristus. Til alle de jødiske troende som er spredd rundt om i mange land. Hilsen til dere alle!</verse>
				<verse number="2">Vær glade, kjære søsken, når dere må gå gjennom ulike slags vanskeligheter og prøvelser.</verse>
				<verse number="3">Dere vet at dersom dere holder fast ved troen på Herren Jesus midt i alle prøvelsene, da lærer dere å bli utholdende.</verse>
				<verse number="4">Dersom dere fortsetter å holde ut, får dere til slutt en sterk og moden tro som gjør at dere kan møte hva som helst.</verse>
				<verse number="5">Dersom noen ikke forstår hvordan han skal klare dette, må han be til Gud. Gud skal da gi ham forstand. Gud er villig til å gi visdom til alle. Han blir ikke sint om vi spør om hjelp.</verse>
				<verse number="6">Den som ber til Gud, må stole på at han svarer. Tvil ikke, for den som tviler på Gud, er som en løpsk bølge på havet som blir kastet hit og dit av vinden.</verse>
				<verse number="7">Dersom du ikke stoler på Herren Gud, vil han heller ikke gi deg det du trenger.</verse>
				<verse number="8">Den som tviler på Gud, vil aldri bestemme seg for om han skal be til ham eller ikke. Han blir usikker i alle sine beslutninger.</verse>
				<verse number="9">Den troende som ikke har noen høy status her i verden, skal være stolt over sin høye status hos Gud.</verse>
				<verse number="12">Lykkelig er det menneske som holder ut når det blir satt på prøve. Den som holder fast ved troen på Herren Jesus til tross for alle prøvelsene, vil få evig liv som seierskrans. Det har Gud lovet alle som elsker ham.</verse>
				<verse number="13">Dersom dere blir fristet til å gjøre det som er ondt, må dere huske på å ikke skylde på Gud. Gud blir aldri fristet til å gjøre det som er ondt, og selv vil han aldri friste noen.</verse>
				<verse number="14">Nei, når et menneske blir fristet til å gjøre det som er ondt, er det naturens onde begjær som lokker og drar.</verse>
				<verse number="15">Det onde begjæret er som et foster i oss som stadig vokser. Når det er ferdig utviklet, blir synden født. Synden vokser så i sin tur og føder død.</verse>
				<verse number="16">La dere ikke bedra, mine kjære søsken.</verse>
				<verse number="17">Gud gir oss bare gode gaver. Han har skapt alle himmelens lys og selv veksler han aldri mellom lys og mørke. Derfor gir han oss bare det som er fullkomment godt.</verse>
				<verse number="18">Han fødte oss til et nytt liv da vi tok imot det sanne budskapet om Jesus, helt i tråd med hans egen vilje. Vi ble høstet inn som de første troende blant alle generasjoner han har skapt.</verse>
				<verse number="19">Glem aldri, mine kjære søsken, at dere bør være snare til å lytte, men sene til å prate og sene til å bli sinte.</verse>
				<verse number="20">Et menneske som er sint, har vanskelig for å følge Guds vilje.</verse>
				<verse number="21">Gjør dere derfor fri fra umoralen og ondskapen som finnes hos dere. Vær glade og takknemlige over det budskapet som Gud har sådd i hjertene. Det har kraft i seg til å frelse dere for evig.</verse>
				<verse number="22">Husk på å omsette budskapet til praktisk handling. Dersom noen tror at det holder bare med å kjenne budskapet teoretisk, tar han skammelig feil.</verse>
				<verse number="23">Den som kjenner til budskapet, men ikke følger det i praksis, ligner en mann som får øye på sitt ansikt i et speil.</verse>
				<verse number="24">Han tar en rask titt og går etterpå bort og glemmer hvordan han så ut.</verse>
				<verse number="25">Den som speiler seg selv i frihetens lov, i det budskapet som gjør oss helt fri fra synden, og ikke glemmer det han fikk se, han vil bli lykkelig når han omsetter budskapet til praktisk handling.</verse>
				<verse number="26">Den som påstår å være troende, men ikke kan kontrollere tungen og ordene sine, bedrar seg selv. Troen hans kommer ikke til å frelse ham.</verse>
				<verse number="27">Den som derimot har en sann tro, viser omsorg mot foreldreløse barn, enker og andre som har det vanskelig. Han lar seg ikke påvirke av ondskapen i denne verden. En slik tro blir satt pris på av Gud, vår Far i himmelen. Han vil ikke sette fingeren på noe hos dem som har en slik tro.</verse>
			</chapter>
			<chapter number="2">
				<verse number="1">Kjære søsken, dere tror på Herren Jesus Kristus, han som har del i Guds makt og herlighet. Bli derfor ikke imponert av den status enkelte mennesker har, men gjør likt mot alle.</verse>
				<verse number="2">La meg bruke et eksempel: Tenk dere at dere er samlet til gudstjeneste. Plutselig kommer det inn to personer. Den ene har vakre, kostbare klær og en ring av gull på fingeren. Den andre er en fattig person i skitne klær.</verse>
				<verse number="3">Straks tar dere hånd om den rike mannen og fører ham til den beste plassen i rommet. Til den fattige sier dere: ”Du kan stå der borte”, eller ”Sett deg her på gulvet ved siden av stolen min.”</verse>
				<verse number="4">Har dere ikke da en feil innstilling når dere på denne måten vurderer personer etter ytre status?</verse>
				<verse number="5">Lytt til det jeg sier, mine kjære søsken! Har ikke Gud innbudt dem som er fattige i verdens øyne til å være hans og få del i et rikt liv når de tror på Herren Jesus? De skal være Guds eget folk, på samme måte som Gud har lovet alle som elsker ham.</verse>
				<verse number="6">Hvorfor behandler dere da de fattige så dårlig? Er det ikke de rike som undertrykker dere og trekker dere for domstolene?</verse>
				<verse number="7">Er det ikke de som håner Jesus, ham som dere tilhører?</verse>
				<verse number="8">Gud vil at dere skal følge det viktigste budet i hele Moseloven, det som i Skriften sier: ”Du skal elske dine medmennesker som deg selv.”</verse>
				<verse number="9">Dersom dere behandler menneskene forskjellig, da synder dere mot Gud. Dere er skyldige i å ha brutt loven.</verse>
				<verse number="10">I følge loven er de enten skyldige eller skyldfrie. Den som har forbrutt seg mot et eneste bud, er like skyldig som den som har forbrutt seg mot alle.</verse>
				<verse number="11">Den Gud som sa: ”Du skal ikke være utro i ekteskapet” har også sagt: ”Du skal ikke drepe.” Dersom du dreper noen, er du skyldig ut fra lovens definisjon. Det gjelder like fullt om du ikke har vært utro i ekteskapet.</verse>
				<verse number="12">Hver gang dere sier eller gjør noe, skal dere handle som dem som en dag skal få evig liv på grunn av frihetens lov, det budskapet som gjør oss fri fra synden.</verse>
				<verse number="13">Den som ikke viser medfølelse med andre, vil på dommens dag heller ikke få noe medfølelse av Gud. Den som derimot viser medfølelse, vil selv få medfølelse.</verse>
				<verse number="14">Kjære søsken, hva nytte er det i å si at vi tror på Gud, dersom vi ikke omsetter troen til praktisk handling? Kan en slik tro frelse noen?</verse>
				<verse number="15">La meg bruke et eksempel: Dersom dere har noen fattige medlemmer i menigheten som verken har mat eller klær.</verse>
				<verse number="16">Rekker det da med å si til dem: ”Gud vil ta hånd om dere. Kle dere varmt og spis skikkelig mat?” Vil ordene fra dere hjelpe disse som er i nød? Må dere ikke også gi dem det de trenger?</verse>
				<verse number="17">Slik er det altså med troen. Dersom den ikke er blitt omsatt til praktisk handling, er den død, bare en masse tomme ord.</verse>
				<verse number="18">Nå vil kanskje noen protestere og si: ”Tro er en ting, og gode gjerninger noe helt annet. Disse to forhold har ikke noe med hverandre å gjøre.” Da svarer jeg: ”Hvordan kan du bevise at du tror, dersom du ikke omsetter troen til praktisk handling? Det er handlingene som viser hvilken substans troen har.”</verse>
				<verse number="19">Innbiller du deg at det rekker med å tro at det bare finnes den ene Gud? Dette vet til og med de onde åndene og skjelver av skrekk for ham.</verse>
				<verse number="20">Nei, vær ikke så dum. Du må innse at troen er uten mening i tilfelle du ikke omsetter den til praktisk handling.</verse>
				<verse number="21">Tenk på vår stamfar Abraham, som var villig til å ofre sønnen sin Isak på alteret. Abraham var lydig mot Gud, og det var denne handlingen som gjorde at han ble akseptert av Gud.</verse>
				<verse number="22">Troen fikk Abraham til å handle i tråd med Guds vilje. Han beviste troen ved å omsette den til praktisk handling.</verse>
				<verse number="23">Gjennom dette ble det som står i Skriften oppfylt: ”Abraham trodde på Gud. Derfor ble han regnet som skyldfri innfor ham.” Ja, Abraham ble til og med kalt Guds venn.</verse>
				<verse number="24">Dere ser altså at menneskene blir skyldfri innfor Gud på grunn av handlingene sine. Det rekker ikke bare med å tro.</verse>
				<verse number="25">Rahab, den prostituerte kvinnen i Jeriko, er et annet eksempel på dette. Hun tok imot de israelske utsendingene i huset sitt og slapp dem ut en annen vei. På grunn av denne handlingen ble hun akseptert av Gud.</verse>
				<verse number="26">En tro som ikke blitt omsatt til praktisk handling, er altså død og tom, akkurat som en kropp er død dersom det ikke finnes noen pust i den.</verse>
			</chapter>
			<chapter number="3">
				<verse number="1">Kjære søsken, ikke alle av dere skal undervise i menigheten. Gud gransker ordene ekstra nøye til dem som underviser.</verse>
				<verse number="2">Alle gjør vi feil på ulike måter, men det som er vanskeligst, er å kontrollere sin egen tunge og ordene vi sier. Den som lykkes med det, er et feilfritt menneske som også har kontroll over handlingene sine.</verse>
				<verse number="3">La meg bruke to bilder: Ved å legge et bissel i munnen på hesten, kan vi få den å lystre og gå dit vi vil.</verse>
				<verse number="4">Og med et lite ror kan styrmannen få et stort skip til å seile akkurat dit han vil, ja, selv om det blåser kraftig.</verse>
				<verse number="5">På samme måten er det med tungen. Den er en liten del av kroppen vår, men den kan skryte av å få oss akkurat dit den vil. Et annet bilde er en liten gnist som kan tenne fyr på en hel skog.</verse>
				<verse number="6">På samme måten er det med tungen. Denne lille delen på kroppen er som en gnist fra selveste helvete. Den flammer opp av ondskapen i denne verden, og kan forvandle våre liv til et inferno av ild som ødelegger hele vår tilværelse.</verse>
				<verse number="7">Menneskene har gjennom alle tider lyktes med å temme og dressere alle slags dyr, både slike som flyr i luften, lever på land og svømmer i vannet.</verse>
				<verse number="8">Sin egen tunge derimot kan ikke mennesket temme. Den lever sitt eget liv, full av ondskap og dødelig gift.</verse>
				<verse number="9">Det ene øyeblikket bruker vi den for å hylle vår Gud og Far, og i neste øyeblikk bruker vi den til å forbanne menneskene, som Gud har skapt i sitt eget bilde.</verse>
				<verse number="10">Av samme munnen kommer både lovsang og forbannelser. Kjære søsken, dere forstår selv at dette ikke er rett!</verse>
				<verse number="13">Om noen blant dere påstår å ha fått åndelig innsikt og visdom fra Gud, må han gå foran med et godt eksempel og vise dette i praktisk handling, uten å fremheve seg selv.</verse>
				<verse number="14">Dersom noen er fylt av misunnelse og egoisme, avslører han at alt pratet om åndelig innsikt bare er løgn og tomt skryt.</verse>
				<verse number="15">En slik visdom kommer ikke fra Gud. Den er jordisk, fysisk og inspirert av djevelen.</verse>
				<verse number="16">Misunnelse og egoistiske ambisjoner leder til kriminalitet og all slags ondskap.</verse>
				<verse number="17">Nei, den visdommen som kommer fra Gud, inspirerer oss til å gjøre det som er rett i Guds øyne. Den blir ikke årsak til konflikter, men gjør oss vennlige og hensynsfulle mot hverandre. Den hjelper oss til å vise medfølelse, slik at vi kan gjøre godt mot andre. Den lærer oss å behandle alle likt og til å være åpne og ærlige.</verse>
				<verse number="18">Dersom vi deltar i å løse konflikter, sår vi fred blant våre medmennesker. Resultatet blir at de følger Guds vilje.</verse>
			</chapter>
			<chapter number="4">
				<verse number="1">Hva er det som er årsaken til trette og strid blant dere? Er det ikke det egoistiske begjæret som vil ta makten over kroppen og handlingene?</verse>
				<verse number="2">Dere vil ha det som andre har, men føler at dere får så lite. Dere er misunnelige og ødelegger livene til hverandre for å få det som dere selv vil. Ja, dere krangler og ypper strid, men blir ikke tilfredsstilt etter som dere ikke ber Gud om å fylle behovene.</verse>
				<verse number="3">Når dere ber, får dere likevel ikke det dere ber om etter som dere har feil motiv. Dere er bare ute etter å tilfredsstille egne begjær.</verse>
				<verse number="4">Hvorfor går dere bort fra Gud? Forstår dere ikke at dersom dere elsker denne verden, blir dere Guds fiender? Dere kan ikke være venn med Gud dersom målet er å nyte godt av denne verden.</verse>
				<verse number="5">Tror dere ikke at Gud sier sannheten når det står i Skriften: ”Vårt eget ego som Gud har latt bo i oss, er alltid misunnelig”?</verse>
				<verse number="6">Gud vil i sin godhet hjelpe oss til å stå imot dette egoistiske begjæret. Derfor heter det i Skriften: ”Gud misliker dem som er stolte, men er god mot dem som erkjenner sitt behov av ham.”</verse>
				<verse number="7">Erkjenn altså behovene av Gud. Bekjemp djevelen, så vil han rømme fra dere.</verse>
				<verse number="8">Hold dere nær Gud, så vil han holde seg nær til dere. Be Gud om tilgivelse for syndene. Tvil ikke mer, men tro på Gud av et fullt og helt hjerte.</verse>
				<verse number="9">Gråt over det onde dere har gjort. Vis en ekte anger. Slutt å flire og la heller tårene strømme. La deres overfladiske glede bli vendt til sorg.</verse>
				<verse number="10">Ja, erkjenn behovene av Herren Gud, så skal han opphøye dere.</verse>
				<verse number="11">Snakk ikke stygt om hverandre, kjære søsken, for den som snakker stygt om andre og dømmer andre, han snakker nedsettende om Moseloven og dømmer den. Dere har ingen rett til å snakke nedsettende om loven og gjøre dere til dommere over den. Oppgaven er å følge loven.</verse>
				<verse number="12">Det finnes bare en som har rett til å dømme, og det er Gud. Det var han som ga oss loven og som alene har makt til å redde eller tilintetgjøre oss. Hvilken rett har du som er menneske, til å dømme andre?</verse>
				<verse number="13">Nå kommer en advarsel til dere som sier: ”I dag eller i morgen skal vi reise til den eller den byen, stanse der et år og gjøre gode forretninger.”</verse>
				<verse number="14">Hvordan kan dere vite hva som skal skje i morgen? Hvordan livet deres skal bli? Menneskene er som morgenduggen, det ene øyeblikket syns den, og i neste sekund er den dunstet bort.</verse>
				<verse number="15">Dere burde i stedet si: ”Dersom Herren Gud vil, da kan vi leve og gjøre det ene eller det andre.”</verse>
				<verse number="16">Nå skryter dere over egne planer. En slik selvsikkerhet er ond.</verse>
				<verse number="17">Husk på at dere synder mot Gud, når dere vet hvordan dere bør handle, men ikke gjør det.</verse>
			</chapter>
			<chapter number="5">
				<verse number="1">Jeg vil også advare alle som er rike: Gråt og jamre dere over den ulykken som vil ramme dere.</verse>
				<verse number="2">Rikdommen vil miste sin verdi, og de fine klærne vil bli forandret til filler.</verse>
				<verse number="3">Ja, gullet og sølvet vil bli ødelagt som av rust. De blir et forvarsel om det som vil ramme dere selv. Dere vil bli brent opp som av ild, etter som dere samlet på rikdom i denne verdens siste tid.</verse>
				<verse number="4">Dere lot andre arbeide for dere, slik at dere kunne bli rike, men ga dem ingen lønn. Nå har ropene deres om rettferdighet nådd Herren Gud, han som har all makt.</verse>
				<verse number="5">Dere har levd i luksus og overflod her på jorden. Dere er klare for Guds straff, akkurat som dyr som har spist seg feite før de skal bli slaktet.</verse>
				<verse number="6">Dere har dømt og drept uskyldige mennesker som ikke gjorde motstand mot dere.</verse>
				<verse number="7">Kjære søsken, vent tålmodig på at Herren Jesus skal komme igjen. Vær lik bonden som tålmodig venter på regn om høsten og våren. Han vet at jorden etterpå vil bære en rik avling.</verse>
				<verse number="8">Ja, vis tålmodighet og hold fast ved troen. Herren Jesus kommer snart igjen.</verse>
				<verse number="9">Klag ikke på hverandre, kjære søsken, for at ikke Gud en dag skal anklage dere. Herren Jesus, den øverste dommeren, kommer snart.</verse>
				<verse number="10">Tenk på alle profetene som bar fram budskap fra Herren Gud. La dem være et ideal for dere når det gjelder å lide og vise tålmodighet.</verse>
				<verse number="11">Tenk også på Job og den langvarige utholdenheten han viste. Lykkelige er de som på samme måten som han holder fast ved troen når de må lide. Gud lot også Jobs liv slutte lykkelig, etter som Gud er full av kjærlighet og medfølelse.</verse>
				<verse number="12">Framfor alt, kjære søsken, dere skal ikke forsterke løftene dere gir med å sverge eder. Dere skal ikke sverge ved himmelen eller ved jorden eller ved noe annet, for alt tilhører Gud. Si bare et enkelt ja eller nei. Da bryter dere ikke noe løfte dere har sverget for Gud og blir heller ikke straffet av ham.</verse>
				<verse number="13">Dersom noen av dere lider, skal han be Gud om hjelp. Dersom noen er glad, skal han synge lovsanger til Gud.</verse>
				<verse number="14">Dersom noen er syk, skal han kalle til seg lederne i menigheten. De skal be for ham og salve ham med olje, slik at kraften fra Herren Jesus kan helbrede den syke.</verse>
				<verse number="15">Dersom lederne i menigheten stoler på at Herren vil svare på bønnene deres, skal Herren redde den syke og gjøre han frisk. Dersom den syke har syndet, skal han bli tilgitt.</verse>
				<verse number="16">Bekjenn syndene for hverandre og be for hverandre, slik at dere kan bli helbredet. Den som har fått syndene sin tilgitt, formidler Guds kraft når han ber. En slik person kan derfor utrette mye.</verse>
				<verse number="17">Tenk på Elia. Han var et menneske akkurat som vi. Da han med iver ba til Gud om at det ikke skulle regne i Israels land, ja, så regnet det ikke på tre og et halvt år.</verse>
				<verse number="18">Da han igjen ba om at det skulle regne, kom regnet. Alt begynte å spire som før.</verse>
			</chapter>
		</book>
		<book number="60">
			<chapter number="1">
				<verse number="1">Hilsen fra Peter, som er utsending for Jesus Kristus. Til dere som tilhører Gud og er fremmede i denne verden. Dere som bor spredt rundt i provinsene Pontos, Galatia, Kappadokia, Asia og Bitynia.</verse>
				<verse number="2">Dere takket ja til innbydelsen om å tilhøre Gud, vår Far i himmelen. Nå har dere fått tilgivelse for syndene, etter som Jesus døde for å ta straffen vår slik som Gud for lenge siden hadde planlagt. Ved kraften i Guds Ånd kan dere nå være lydig mot Jesus Kristus og leve fullt og helt for ham. Jeg ber at Gud vil vise dere godhet, og at dere mer og mer vil bli fylt av den freden han gir.</verse>
				<verse number="3">La oss hylle Gud, han som er Far til vår Herre Jesus Kristus. I sin uendelige godhet lot han oss bli født på nytt. Han fødte oss til åndelig liv, etter som vi tror at Jesus Kristus har stått opp fra de døde. Ved at Jesus sto opp, har vi fått et sikkert håp.</verse>
				<verse number="4">En dag skal vi få arve alt det gode som venter hos Gud. Ja, vi skal få det evige livet som aldri kan bli ødelagt eller miste sin herlighet.</verse>
				<verse number="5">Denne evige frelse, som Gud skal avsløre ved tidenes slutt, ligger allerede og venter på dere. Etter som dere stoler på ham, vil han ved sin kraft ta vare på dere, slik at dere virkelig får del i frelsen.</verse>
				<verse number="6">Vær derfor glade. Juble over deres frelse, selv om dere nå for en kort tid må gå gjennom forskjellige slags prøvelser.</verse>
				<verse number="7">Gjennom disse prøvelsene blir troen foredlet, slik at bare det som er ekte, står igjen. Det er på samme måten som med gull som blir foredlet når det blir varmet opp i ilden. Denne ekte troen er uendelig mye mer verd enn gullet, som til slutt bare vil forsvinne. Når Jesus Kristus kommer igjen, vil dere få del i herligheten og bli hyllet og æret på grunn av troen.</verse>
				<verse number="8">Dere elsker Jesus til tross for at dere ikke kan se ham. Ja, til tross for at dere ennå ikke har sett ham, tror dere på ham og jubler. Dere blir fylt av en herlig og ubeskrivelig glede,</verse>
				<verse number="9">etter som dere vet at Gud snart vil lønne troen og frelse dere for evig.</verse>
				<verse number="10">Det var denne frelsen profetene med iver har lengtet etter å forstå. De bar fram Guds budskap om kjærligheten og tilgivelsen som dere skulle oppleve, men de visste ikke selv hva det handlet om.</verse>
				<verse number="11">Kristi Ånd som bodde i dem forutsa at Kristus først måtte lide, og at han etterpå skulle vende tilbake til herligheten hos Gud. De undret seg over når dette skulle skje, og lurte på hvordan det skulle gå til.</verse>
				<verse number="12">Gud viste dem at budskapet ikke gjaldt i deres egen tid, men for dem som skulle leve mye seinere. Nå har dette budskapet om frelse nådd dere. Guds Hellige Ånd, som Gud har sendt, har gitt utsendingene kraft til å komme til dere med det glade budskapet om Jesus. Det budskapet er så fantastisk at til og med englene lengter etter å få vite mer om det.</verse>
				<verse number="13">Hold derfor hodet kaldt og vær beredt. Pass på å holde fast ved håpet om at Jesus Kristus i sin godhet frelser dere for evig når han kommer tilbake.</verse>
				<verse number="14">Vær lydige mot Gud, etter som dere er hans barn. La dere ikke lenger bli drevet av det onde begjæret som styrte dere før dere lærte Jesus å kjenne.</verse>
				<verse number="15">Lev fullt og helt for Gud og hold dere rene fra synd. Han som innbød dere for å tilhøre ham, er ren og hellig.</verse>
				<verse number="16">Han har selv sagt i Skriften: ”Dere skal holde dere rene fra synd, fordi jeg er ren og hellig.”</verse>
				<verse number="17">Husk på når dere ber, at han som dere kaller Far i himmelen, en dag vil dømme alle mennesker. Han gjør ingen forskjell på personer. Alle skal bli dømt etter det de har gjort. Vis derfor respekt for Gud og vær lydig mot ham i den korte tiden dere lever her på jorden.</verse>
				<verse number="18">Dere vet selv hvor mye det kostet Gud å kjøpe dere fri fra det meningsløse livet både dere og forfedrene deres levde. Løsepengene besto ikke av sølv eller gull, som bare er materielle verdier som snart vil forsvinne.</verse>
				<verse number="19">Nei, dere ble kjøpt fri gjennom Jesu Kristi kostbare blod. Kristus, som aldri hadde syndet, var Guds feilfrie lam som ble ofret for å ta straffen for syndene.</verse>
				<verse number="20">Han var valgt ut av Gud for denne oppgaven allerede før verden ble skapt. Det var først nå ved tidenes slutt at han kom til jorden for å frelse dere.</verse>
				<verse number="21">Takket være Kristus har dere nå begynt å tro på Gud. Gud vakte Kristus opp fra de døde og lot ham etterpå vende tilbake til herligheten hos Gud. Derfor tror dere på Gud og har et sikkert håp om at han skal innfri sine løfter.</verse>
				<verse number="22">Dere har fått tilgivelse for syndene gjennom å tro på det sanne budskapet om Jesus. Nå kan dere vise hverandre en ekte kjærlighet. Se til at dere elsker hverandre av hele hjertet.</verse>
				<verse number="23">Dere har blitt født på nytt, ikke ved en fysisk, men ved en overnaturlig fødsel. Gud sådde sitt evige og levende budskap i hjertene deres.</verse>
				<verse number="24">Det står i Skriften: ”Menneskene er som gresset, og all dets herlighet er som skjønnheten i markblomstene. Gresset visner og blomstene drysser av.</verse>
				<verse number="25">Men Herrens budskap består i all evighet.” Det er dette budskapet dere nå har fått høre.</verse>
			</chapter>
			<chapter number="2">
				<verse number="1">Dere har tatt imot Guds evige budskap. Kvitt dere derfor med all ondskap og falskhet. Slutt med å spille perfekte, og legg bort misunnelse og stygt snakk om hverandre.</verse>
				<verse number="4">Dere har kommet til den levende Jesus Kristus. Han er den steinen som ikke var brukbar i menneskers øyne, men som er valgt ut og verdifull for Gud.</verse>
				<verse number="5">Selv er dere nå levende byggesteiner, som Gud vil bruke for å reise sin menighet, sitt åndelige tempel. Dere har blitt prester for Gud, og ved Guds Ånd kan dere tjene ham. Denne tjenesten blir et offer som han tar imot med glede på grunn av det som Jesus Kristus har gjort.</verse>
				<verse number="6">Gud sier i Skriften: ”Lytt! Jeg legger i Jerusalem en utvalgt og verdifull hjørnestein. Den som tror på ham, vil ikke bli skuffet.”</verse>
				<verse number="7">Ja, Kristus er verdifull for dere som tror på han. For de derimot som ikke tror, har ”den steinen som ikke var brukbar for bygningsarbeiderne, blitt selveste hjørnesteinen,</verse>
				<verse number="8">ja, en brysom stein som de dunker borti, en stein som de snubler over.” De snubler fordi de ikke tar imot Guds budskap og er lydige mot det. Slik var det bestemt allerede fra begynnelsen av for disse menneskene.</verse>
				<verse number="9">Dere som derimot tror på budskapet, har ”blitt innbudt av Gud til å være hans folk og til å være prester som tjener ham.” Ja, ”dere tilhører Gud fullt og helt. Dere er hans eget folk som skal fortelle andre om hans fantastiske gjerninger.” Dere har blitt ført ut av det åndelige mørke og kommet til hans vidunderlige lys.</verse>
				<verse number="10">Dere som ikke før var et folk, får nå være Guds eget folk. Nå har han vist medfølelse med dere som han tidligere ikke viste medfølelse.</verse>
				<verse number="11">Kjære venner, dere lever som fremmede i denne verden. Derfor vil jeg oppfordre dere til ikke å gi etter for de egoistiske begjær som vil ta makten over dere og skade dere.</verse>
				<verse number="12">Tenk på hvordan dere opptrer blant dem som ikke tror. La dem få se at dere gjør det som er godt. Da vil de som før anklaget dere, hylle Gud den dagen han besøker dem.</verse>
				<verse number="15">Gud vil at dere ved å gjøre det som er godt, skal stoppe munnen på dem som kommer med dumme anklager mot dere.</verse>
				<verse number="16">Jesus Kristus har kjøpt dere fri fra synden, men utnytt ikke denne friheten til å gjøre det som er ondt. Husk på at dere har fått friheten for å kunne tjene Gud.</verse>
				<verse number="17">Dere skal behandle alle mennesker med respekt. Elsk deres troende søsken. Vis ære mot Gud, og ha respekt for regjering og myndigheter.</verse>
				<verse number="18">Dere som er slaver, må sette eierne foran dere selv. Vær lydige og respekter eierne, ikke bare når de er vennlige og behandler dere godt, men også når de er harde og urimelige.</verse>
				<verse number="19">I Guds øyne gjør dere noe stort når dere er villige til å lide urettferdig, for å være lydige mot Gud.</verse>
				<verse number="20">Dersom dere handler galt og på grunn av det må tåle å bli slått og straffet, hva er det å være stolte av? Om dere derimot handler rett og likevel må lide for det, da er det stort i Guds øyne.</verse>
				<verse number="21">Den som har takket ja til Guds innbydelse om å tilhøre ham, må være villig å lide. Kristus selv måtte lide for alles skyld og har gitt dere et eksempel for å følge etter.</verse>
				<verse number="22">Kristus syndet aldri, og han sa alltid sannheten.</verse>
				<verse number="23">Når han ble hånet, svarte han ikke med å håne tilbake, og når han måtte lide, truet han ikke fiendene. Nei, han overlot straffen til Gud, som en dag vil dømme alle rettferdig.</verse>
				<verse number="24">Han bar syndene våre på sin egen kropp da han døde på korset. Gjennom dette er vi satt fri fra syndens makt og kan følge Guds vilje. Ja, ved hans sår har dere blitt legt.</verse>
				<verse number="25">Dere var som sauer på villstrå, dere var borte fra Gud, men nå har dere vendt tilbake til ham som er deres gjeter og beskytter.</verse>
			</chapter>
			<chapter number="3">
				<verse number="1">Dere gifte kvinner må sette mennene deres foran dere selv. Det gjelder også de kvinnene som er gifte med menn som ikke tror på budskapet om Jesus. For dersom mannen ser at dere handler uselvisk og lever et rent liv for Gud,</verse>
				<verse number="2">kan dere påvirke ham til å tro uten å si et eneste ord.</verse>
				<verse number="3">Strev ikke etter å fange oppmerksomheten på det ytre, som kostbare smykker, vakre klær og kunstferdig frisyre.</verse>
				<verse number="4">Nei, prioriter heller de indre verdiene og ha et mykt og behagelig vesen. Det er en skjønnhet som aldri forsvinner, og noe som er kostbart i Guds øyne.</verse>
				<verse number="5">Den skjønnheten preget de kvinnene som levde for lenge siden og tilhørte Gud. De stolte på Gud og satte mannen over seg selv.</verse>
				<verse number="6">Sara for eksempel, var lydig mot Abraham som var mannen hennes, og kalte ham herre. Ta henne til et ideal og gjør det som er godt uten å være redd for noe som helst.</verse>
				<verse number="7">Dere gifte menn, dere har ansvaret for å leve sammen med konene deres på en måte som stemmer med den undervisningen dere har fått. Vis omsorg for henne, etter som hun er svakere og mer utsatt. Husk på at også hun en dag vil få del i gaven som er det evige livet. Vis henne respekt. Ja, dere må behandle konene deres slik som Gud vil, ellers kommer han ikke til å svare på bønnene dere ber.</verse>
				<verse number="8">Og nå ett ord til dere alle: Forsøk å leve i fullkommen harmoni med hverandre. Tenk alltid på det som er best for andre. Elsk hverandre som søsken bør gjøre. Vis hverandre medfølelse og erkjenn hverandre sine behov.</verse>
				<verse number="9">Pass på at ingen tar hevn over noen, og at ingen svarer med hån selv om han blir hånet. Nei, be i stedet om at Gud må gi alt godt til fiendene dere måtte ha. En slik innstilling vil Gud at dere skal ha, etter som dere selv har blitt innbudt til en dag å få del i alle godene hans.</verse>
				<verse number="10">Det står i Skriften: ”Dersom du elsker livet og vil nyte godt av det, forsøk da å kontrollere tungen din. Tenk på hvert minste ord som kommer over leppene. Si ikke noe ondt og lyv aldri!</verse>
				<verse number="11">Slutt å gjøre det som er ondt, gjør heller det som er godt. Strev etter å leve i fred med alle.</verse>
				<verse number="12">Herrens øyne våker over dem som er lydige mot ham, og ørene hans hører bønnene deres. Men han står imot dem som gjør det onde.”</verse>
				<verse number="13">Hvem vil gjøre dere noe ondt dersom dere er ivrige til å gjøre godt?</verse>
				<verse number="14">Dersom noen gjør dere ondt fordi dere følger Guds vilje, da skal dere se på dette som et privilegium. Vær ikke redd for noen og la dere ikke skremme.</verse>
				<verse number="15">Dere skal ære og opphøye Jesus Kristus, han som er Herre i livet deres. Dersom noen spør dere om troen, skal dere være beredt til å gjøre greie for håpet dere har om evig liv.</verse>
				<verse number="16">Dere skal svare med respekt, og uten å virke overlegne. Pass på at dere alltid har god samvittighet. Da må de som anklager dere, gå skamfull bort. De har snakket nedsettende om alt det gode dere gjør fordi dere tilhører Kristus.</verse>
				<verse number="17">Iblant kan det være Guds vilje at vi må lide på grunn av at vi har gjort noe godt. Det er i alle fall bedre å ha det slik, enn å lide for å ha gjort noe ondt.</verse>
				<verse number="18">Kristus selv måtte lide. Han døde for å ta straffen for syndene våre på seg, en gang for alle. Ja, han som aldri hadde gjort noe ondt, døde for at vi som var onde mennesker, skulle få tilgivelse og komme til Gud. Kroppen hans ble drept, men Guds Ånd gjorde ham levende igjen.</verse>
				<verse number="19">Gjennom Guds Ånds kraft kunne han seinere oppsøke og befale åndene som Gud holder fanget.</verse>
				<verse number="20">Det var disse åndene som på Noah sin tid nektet å være lydig mot Gud, til tross for at han tålmodig ventet mens Noah bygde sin båt. Bare åtte personer ble reddet da vannet oversvømte jorden.</verse>
				<verse number="21">Dette vannet er et bilde på dåpen, som nå redder dere på grunn av at Jesus Kristus har stått opp fra de døde. Dåpen handler ikke om at kroppen bli vasket ren fra smuss, men om at vi vender oss til Gud og ber om å få syndene renset bort.</verse>
				<verse number="22">Ja, Jesus Kristus sto opp fra de døde og vendte tilbake til himmelen. Der sitter han nå på Guds høyre side og regjerer, etter at alle englene, maktene og kreftene har blitt lagt under ham.</verse>
			</chapter>
			<chapter number="4">
				<verse number="1">Etter som Jesus Kristus måtte lide i kroppen, må også dere være beredt til å gjøre det. Den som er villig til å lide for å følge Kristus, vil også velge å slutte å synde.</verse>
				<verse number="2">Han vil ikke resten av livet bli styrt av de onde begjær som finnes i den menneskelige naturen, men heller streve etter å gjøre Guds vilje.</verse>
				<verse number="3">Dere har allerede syndet nok, ved at dere før levde i seksuell løssluppenhet og tok del i grenseløse orgier. Dere drakk dere fulle og var med på ville fester og organiserte fyll sammen med andre som ikke kjente Gud. Ja, dere henga dere til all slags skammelig avgudsdyrkelse.</verse>
				<verse number="4">De gamle vennene deres er forskrekket over at dere ikke lenger vil velte dere i denne gjørmen av sex og rus sammen med dem. Derfor begynner de å håne dere.</verse>
				<verse number="5">Husk da på at alle en dag må stå til ansvar overfor Gud for sine handlinger. Han er klar til å dømme både dem som lever nå og dem som har rukket å dø.</verse>
				<verse number="6">Ja, alle mennesker skal en gang stå for Gud. Derfor ble det glade budskapet om Jesus fortalt også for de troende som nå er døde. De er døde, akkurat som alle mennesker må oppleve, men de skal leve evig lik Gud, etter som de tok imot budskapet.</verse>
				<verse number="7">Tidenes slutt kommer snart. Vis derfor selvbeherskelse og tenk klart så dere kan be.</verse>
				<verse number="8">Det viktigste av alt, er at dere av hele hjertet elsker hverandre. Den som elsker, tilgir sine medmennesker uansett hvor mye ondt de har gjort ham.</verse>
				<verse number="9">Ta imot gjester i hjemmet deres, uten å klage over det ekstra bryet det medfører.</verse>
				<verse number="10">Gud har i sin godhet gitt hver og en av oss evner til å utføre enkelte oppgaver. Hjelp derfor hverandre på forskjellige måter, slik at alle får nytte av de evnene Gud har gitt dere.</verse>
				<verse number="11">Har du fått evnen til å tale, så se til at du taler i tråd med Guds budskap. Har du fått evnen til å hjelpe andre, så se til å hjelpe dem i den kraft Gud gir deg. Da skal Gud bli opphøyd og æret på grunn av det som Jesus Kristus gjør gjennom dere. Æren og makten tilhører Gud i all evighet. Ja, det er sant!</verse>
				<verse number="12">Kjære venner, bli ikke forskrekket over de mange prøvelsene dere må gå gjennom. Det er bare det en troende må vente seg.</verse>
				<verse number="13">Vær heller glade når dere må lide for Kristi skyld. Dersom dere deler lidelsene hans nå, vil dere også få juble i glede den dag han kommer tilbake med makt og herlighet.</verse>
				<verse number="14">Ja, dere er lykkelige når noen håner dere for Kristi skyld, for slik motstand er gjerne et bevis på at Guds mektige Ånd bor i dere.</verse>
				<verse number="15">Selvfølgelig må det aldri skje at noen av dere påfører dere lidelser ved å ha myrdet, stjålet, stelt i stand annet ondt eller lagt seg bort i andre sine affærer. Det ville være en stor skam.</verse>
				<verse number="16">Den derimot som må lide fordi han tilhører Kristus, behøver ikke gå skamfull, men kan hylle Gud for privilegiet det er å få tilhøre Kristus.</verse>
				<verse number="17">Den lidelse dere må gå gjennom, er en slags dom som rammer Guds eget folk. Dersom til og med vi som tilhører Gud, må gå gjennom lidelse, hvor mye verre vil det da ikke bli på dommens dag for dem som nekter å tro på det glade budskapet fra Gud?</verse>
				<verse number="18">Det står i Skriften: ”Dersom den som følger Guds vilje må gå gjennom så mye lidelse før han blir frelst, hvordan vil det ikke da gå for den som er ond og ikke bryr seg om Guds frelse?”</verse>
				<verse number="19">Fortsett å gjøre det som er godt, også dersom Gud lar dere lide. Stol på ham som skapte dere, for han kommer aldri til å slippe taket i dere.</verse>
			</chapter>
			<chapter number="5">
				<verse number="1">Nå en advarsel til dere som er ledere i menigheten. Jeg er jo selv forstander og har med egne øyne sett all den lidelsen Jesus Kristus måtte gå gjennom. Jeg skal også sammen med dere få dele herligheten i Kristus når han kommer igjen.</verse>
				<verse number="2">Jeg vil at dere skal være som en gjeter for menigheten, den flokken Gud har satt dere til å lede. Ta godt vare på alle, ikke fordi dere blir tvunget til det, men fordi dere selv ønsker det. Det er slik Gud vil ha det. Ta ikke vare på menigheten for å tjene penger eller ha andre fordeler, men fordi dere vil tjene Gud av et helt hjerte.</verse>
				<verse number="3">Ikke opptre som en hersker over flokken, men led menigheten ved å gå foran med et godt eksempel.</verse>
				<verse number="4">Da vil Jesus selv, den øverste gjeteren, lønne dere den dagen han kommer igjen. Dere skal for evig få del i herligheten hos ham.</verse>
				<verse number="5">Dere som er unge, må tilpasse dere etter dem som er eldre og har fått i oppdrag å lede menigheten. Men for alle gjelder det at ingen må være stolte, uten å erkjenne sitt behov av andre. Det heter i Skriften: ”Gud misliker dem som er stolte, men han er god mot dem som erkjenner sitt behov av ham.”</verse>
				<verse number="6">Erkjenn derfor behovene dere har av Gud og hans kraft, så vil han en dag opphøye dere.</verse>
				<verse number="7">Overlat alle bekymringer til ham, for han tar hånd om dere.</verse>
				<verse number="8">Vær på vakt og tenk klart. Ta dere i vare for djevelen som er en fiende. Han raser omkring som en brølende løve blant dere og leter etter hvem han kan sluke.</verse>
				<verse number="9">Stå imot angrepene hans og hold fast ved troen på Jesus. Gi ikke opp når dere må lide. Husk på at alle troende i hele verden må gå gjennom de samme prøvelsene.</verse>
				<verse number="10">Gud har i sin godhet innbudt oss til evig herlighet. Dette får vi på grunn av det Jesus Kristus har gjort for oss. Det er bare en kort tid dere må å lide. Gud vil støtte dere og gi dere kraft så dere kan holde fast ved troen.</verse>
				<verse number="11">Hans er makten i all evighet. Ja, det er sant!</verse>
				<verse number="12">Jeg har skrevet dette brevet til dere med hjelp av Silvanus. Han er en troende bror som jeg stoler fullt og helt på. Jeg ville med disse korte linjene oppmuntre dere og minne dere om Guds godhet og kjærlighet, slik at dere alltid vil holde fast ved troen på ham.</verse>
				<verse number="13">Menigheten her i Babylon, som på samme måte som dere har takket ja til Guds innbydelse om å tilhøre ham, hilser til dere. Markus, min unge medarbeider, hilser også til dere.</verse>
				<verse number="14">Hils hverandre med et kyss for å vise den kjærlighet dere har. Med ønske om at Guds fred skal fylle alle dere som lever i fellesskap med Kristus.</verse>
			</chapter>
		</book>
		<book number="61">
			<chapter number="1">
				<verse number="1">Hilsen fra Simon Peter, som er tjener og utsending for Jesus Kristus. Til alle dere som har fått den samme verdifulle tro som vi, takket være alt godt i Jesus Kristus, vår Gud, som frelste oss.</verse>
				<verse number="2">Jeg ber om at Gud vil vise dere godhet, og at dere for hver dag mer og mer blir fylt av hans fred ved at dere lærer å kjenne Gud og vår Herre Jesus.</verse>
				<verse number="3">Da vi lærte Gud å kjenne, ham som har innbudt oss for å få del i sin herlighet og makt, fikk vi også del i den kraften vi trenger, for å kunne leve etter hans vilje.</verse>
				<verse number="4">Ved disse store og fantastiske løftene blir dere lik Gud. Dere slipper unna det onde begjæret i denne verden som ødelegger livet for menneskene.</verse>
				<verse number="5">Derfor skal dere satse alt på å omsette troen til praktisk handling. Lær Gud å kjenne.</verse>
				<verse number="6">Da vil dere utvikle selvbeherskelse og utholdenhet og kan være lydige mot ham.</verse>
				<verse number="7">Dere må også ta hånd om hverandre i kjærlighet, slik som søsken bør gjøre.</verse>
				<verse number="8">Jo mer dere er lydige mot Gud og elsker hverandre, desto mer kan dere tjene vår Herre Jesus Kristus. Da har dere ikke blitt kjent med ham forgjeves.</verse>
				<verse number="9">Den som ikke bryr seg verken om Gud eller sine troende søsken, forstår ikke særlig mye. Han har allerede glemt at Gud har tilgitt syndene hans og gitt ham et nytt liv.</verse>
				<verse number="10">Kjære søsken, Gud har innbudt dere til å tilhøre ham, og dere har takket ja til innbydelsen hans. Gjør derfor alt for å leve etter hans vilje, slik at dere beviser at dere virkelig er hans. Da kommer dere ikke til å falle tilbake til synden igjen og går fortapt.</verse>
				<verse number="11">Gud vil en dag hilse dere velkommen i sin nye verden. Der regjerer vår Herre Jesus Kristus for evig, han som har frelst dere.</verse>
				<verse number="12">For at dere helt sikkert den dagen, skal bli hilst velkommen av Gud, vil jeg fortsette å minne dere om å leve etter hans vilje. Dette sier jeg selv om dere allerede kjenner til alt dette og holder fast ved det sanne budskapet om Jesus.</verse>
				<verse number="13">Jeg ser det som min plikt å fortsette å minne dere om sannheten så lenge jeg lever.</verse>
				<verse number="14">Vår Herre Jesus Kristus har nemlig vist meg at mine dager her på jorden er begrenset, og at jeg snart skal dø.</verse>
				<verse number="15">Derfor vil jeg gjøre alt for at dere skal huske undervisningen min lenge etter at jeg er borte.</verse>
				<verse number="16">Det var ikke noen snedig uttenkte sagn vi fortalte dere, da vi sa at vår Herre Jesus Kristus var kommet til oss i makt og ære. Nei, med egne øyne fikk vi se ham med egne øyne i hans kongelige glans.</verse>
				<verse number="19">Denne begivenheten viste oss at det budskapet Gud lot profetene holde fram om Kristus, er sant. Hold dere til dette budskapet. Det er som skinnende lys i denne verdens åndelige mørke. Det skal lyse for oss helt til Jesus Kristus, den strålende morgenstjerne, kommer igjen for alltid å lyse opp vårt indre.</verse>
				<verse number="20">Framfor alt må dere tenke på at ingen kan tyde budskap fra Gud som finnes i Skriften, uten hjelp av hans Ånd.</verse>
				<verse number="21">Ingen av disse budskap har blitt til på menneskelig vis. Det er Guds Ånd, som har drevet personene til å skrive ned Guds egne budskap.</verse>
			</chapter>
			<chapter number="2">
				<verse number="1">Det var også profeter som spredde falske budskap blant Israels folk, akkurat som det finnes personer som sprer falsk undervisning blant dere. De vil lure inn løgn om Gud som kan ødelegge troen hos dere. Ja, de vil til og med fornekte Herren Jesus, han som har kjøpt alle fri fra slaveriet under synden. Ved dette vil de selv gå evig fortapt.</verse>
				<verse number="2">Mange kommer til å følge og delta i deres ville og umoralske liv. På grunn av dem vil Jesu sanne vei få et dårlig rykte.</verse>
				<verse number="3">I sitt begjær etter makt og penger, vil de lure dere med oppdiktede historier. Gud har for lenge siden lovet å straffe dem. De er på vei til å gå evig fortapt.</verse>
				<verse number="4">Gud sparte ikke en gang englene som gjorde opprør mot ham, men kastet dem ned i den mørke avgrunnen. Der blir de nå holdt fanget mens de venter på straffen fra Gud.</verse>
				<verse number="5">Han sparte heller ikke de personene som levde på Noahs tid, og som nektet å høre på når Noah fortalte om den rettferdige dommen som ville ramme hans samtid. Den gangen reddet Gud bare Noah og sju andre da han lot den store oversvømmelsen utslette alle onde mennesker.</verse>
				<verse number="6">Gud straffet også byene Sodoma og Gomorra og forandret dem til askehauger. Han ville vise hvilken straff som venter dem som ikke er lydige mot Gud.</verse>
				<verse number="9">Gud har altså makt til å redde dem som er lydige mot ham, når de kommer ut i vanskeligheter. Han har også makt til å straffe dem som er ulydige mot ham, helt fram til dommens dag når han skal dømme for evig.</verse>
				<verse number="10">Han straffer spesielt dem som blir drevet av sine skitne seksuelle begjær og nekter å la Gud styre livene deres. På samme måte straffer han mennesker som sprer falske budskap, som jeg nettopp snakket om. Disse personene er storsnutet og selvsikre. De unndrar seg ikke for å håne maktene i engleverdenen.</verse>
				<verse number="11">Dette gjør de, til tross for at Guds engler, som er mye sterkere og større enn oss mennesker, ikke våger å komme til Gud med noen anklager mot maktene i engleverdenen.</verse>
				<verse number="12">Ja, de som sprer falsk undervisning, håner det som de ikke kjenner. De er som uforstandige dyr, som bare følger instinktene og er født for å bli fanget og drept. Akkurat som dyrene går under, vil også de gå under for evig.</verse>
				<verse number="13">De vil selv måtte lide for all den lidelsen de har blitt årsak til. Disse personene elsker å feste mitt på lyse dagen. De er en skam og vanære der de tar plass og spiser i møtene og gudstjenestene deres, samtidig som de lar seg bruke til sine syndige nytelser.</verse>
				<verse number="14">De kan ikke se på en kvinne uten å tenke på sex, og de får aldri nok av synden. De lurer mennesker som er usikre på hva de tror, og får dem til å synde. De er smarte til å leve på andre sine penger. Gud vil straffe dem for alt det onde de gjør.</verse>
				<verse number="15">De har forlatt den rette veien og har gått vill, akkurat som Bileam, Beors sønn. Han elsket å tjene penger på å gjøre det som var ondt.</verse>
				<verse number="16">Gud stoppet profeten Bileam da han hadde tenkt å bringe fram et falskt budskap i Guds navn. Gud lot et esel snakke til ham med en stemme som et menneske.</verse>
				<verse number="17">De som sprer falsk undervisning, er som brønner som har tørket ut, som tåkedotter som blir drevet av vinden. De lover den tørste vann, men har ingenting å gi. Derfor venter helvetes mørke på dem.</verse>
				<verse number="18">De snakker så fint, men løftene drønner av tomhet. Gjennom å lokke med et vilt og umoralsk liv, der menneskene får følge sine onde begjær, lurer de nyfrelste og umodne troende som nylig har forlatt et liv i synd til seg.</verse>
				<verse number="19">De lover menneskene frihet, men de er selv slaver i synden, som gjør at de går evig fortapt. Et menneske er slave under det som tar makten hos det.</verse>
				<verse number="20">Dersom de som har flyktet fra umoralen i denne verden, gjennom å lære Herren Jesus Kristus, vår Frelser, å kjenne, på nytt blir fanget inn og gjort til slave under synden, da er deres situasjon blitt verre enn før.</verse>
				<verse number="21">Ja, det hadde vært bedre at de aldri fikk innsikt i den rette måten å leve på, framfor først å lære Guds vilje å kjenne, og så etterpå vende ryggen til alt han befalte.</verse>
				<verse number="22">Det har gått med disse, akkurat som det står i det gamle ordspråket: ”Hunden snur seg om mot sitt eget spy”, og ”Ikke før er grisen vasket ren, før den på nytt velter seg i sølen.”</verse>
			</chapter>
			<chapter number="3">
				<verse number="1">Dette er mitt andre brev til dere, kjære venner. I to av dem har jeg ønsket å minne dere om å helhjertet holde dere til det sanne budskapet om Jesus.</verse>
				<verse number="2">Jeg ønsket å minne dere, både om det som Gud har forutsagt ved sine egne profeter, og om den undervisningen fra Herren Jesus, vår Frelser, som dere har hørt fra de utsendingene som kom til dere.</verse>
				<verse number="3">Først av alt må dere vite at i verdens siste tid kommer det til å finnes mennesker som spotter sannheten og følger sine onde begjær.</verse>
				<verse number="4">De vil si: ”Var det ikke dere som sa at Jesus lovet å komme igjen? Hvorfor kommer han ikke? Generasjon etter generasjon dør jo, alt er som før, helt fra verden ble til.”</verse>
				<verse number="5">Når de sier slikt, glemmer de at Gud for lenge siden skapte himmelen og jorden ved sitt ord. Han skilte jorden fra vannmassene og det tørre landet kom fram.</verse>
				<verse number="6">Senere lot han hele den daværende verden gå under ved å oversvømme den i vann.</verse>
				<verse number="7">Den himmel og jord som nå eksisterer, har Gud lovet å brenne opp i ild. Himmelen og jorden skal bli spart til dommens dag når alle som ikke er lydige mot Gud, skal gå evig fortapt.</verse>
				<verse number="8">Ikke glem, kjære venner, at for Gud er en dag som 1 000 år, og 1 000 år som en dag.</verse>
				<verse number="9">Det er ikke slik som mange tror, at han er forsinket med å innfri løftet om at Herren Jesus skal komme igjen. Nei, sannheten er at han venter for deres skyld, etter som han vil at alle mennesker skal få tid til å vende om til ham så ingen går evig fortapt.</verse>
				<verse number="10">Herren Jesus kommer igjen for å dømme alle. Han kommer like uventet som en tyv, som dukker opp om natten. Ja, på dommens dag skal himmelen forsvinne i fryktelig larm, solen, månen og stjernene skal bli oppløst i ild, jorden og alt som er på den, skal bli brent opp.</verse>
				<verse number="11">Jorden vi bor på, skal altså bli totalt tilintetgjort. Se derfor til at dere lever helt og fullt for Gud og følger hans vilje,</verse>
				<verse number="12">mens dere venter på dagen Gud skal dømme verden. Gjør alt for at den snart skal komme. På den dagen skal Gud ikke bare la himmelen bli oppløst i ild og solen, månen og stjernene smelte av hete.</verse>
				<verse number="13">Da skal han også innfri løftet sitt, om at vi skal få en ny himmel og en ny jord, der Guds vilje skal bestemme for evig.</verse>
				<verse number="14">Når dere nå venter på at Herren Jesus skal komme igjen, kjære venner, må dere gjøre alt for å leve i fred med Gud for at dere en dag kan stå for ham uten synd og skyld.</verse>
				<verse number="17">Nå har jeg på forhånd advart dere, kjære venner, for at dere kan være på vakt når disse onde personene kommer med sin falske undervisning. La dere ikke bli bedratt og miste troen på Jesus.</verse>
				<verse number="18">Hold i stedet fast ved den kjærlighet og tilgivelse dere har fått oppleve. Pass på at dere for hver dag mer og mer lærer vår Herre Jesus Kristus å kjenne, han som har frelst oss. Hans er æren, både nå og i evighet. Ja, det er sant!</verse>
			</chapter>
		</book>
		<book number="62">
			<chapter number="1">
				<verse number="1">Vi skriver til dere om Ordet som gir liv. Han var til allerede i tidenes begynnelse. Vi har hørt ham, vi har sett ham med våre egne øyne og tatt på ham med våre egne hender.</verse>
				<verse number="2">Han som gir liv har vist seg, og vi har sett ham. Det er dette vi er vitner om. Vi forteller dere om ham som er det evige livet, ham som var hos Far i himmelen og viste seg for oss.</verse>
				<verse number="3">Ja, det vi har sett og hørt forteller vi dere for at også dere kan dele vårt fellesskap, som er et fellesskap med Far i himmelen, og med hans Sønn, Jesus Kristus.</verse>
				<verse number="4">Dette skriver vi for at vår glede skal bli fullkommen.</verse>
				<verse number="5">Det budskapet vi har hørt av Jesus, og som vi nå forteller dere, er at Gud er lys. Det finnes ikke fnugg av mørke i han.</verse>
				<verse number="6">Dersom vi sier at vi har fellesskap med Gud, men fortsetter å leve i åndelig mørke, lyver vi. Da holder vi oss ikke til han som er sannheten.</verse>
				<verse number="7">Dersom vi lever i Guds lys, på samme måten som Jesus hele tiden er i Guds lys, har vi fellesskap med hverandre og får tilgivelse for syndene våre ved at Jesus, Guds sønn, ofret livet og ga sitt blod for oss.</verse>
				<verse number="8">Dersom vi sier at vi er uten synd lurer vi oss bare selv. Da har vi ikke sluppet inn Gud, han som er sannheten.</verse>
				<verse number="9">Dersom vi bekjenner syndene våre for Gud, holder han løftet sitt og er god mot oss og tilgir oss syndene og vasker oss rene fra alt ondt vi har gjort.</verse>
				<verse number="10">Dersom vi påstår at vi ikke har syndet, sier vi samtidig at Gud er en løgner og viser at vi ikke har tatt imot budskapet hans i våre liv.</verse>
			</chapter>
			<chapter number="2">
				<verse number="1">Mine barn, jeg skriver dette til dere for at dere skal holde dere borte fra synden. Dersom dere synder, finnes det en som forsvarer dere for Far i himmelen. Det er Jesus Kristus, han som behandler alle rettferdig.</verse>
				<verse number="2">Han betalte straffen for syndene våre ved å ofre livet sitt. Derfor kan alle få tilgivelse for syndene sine.</verse>
				<verse number="3">Beviset på at vi virkelig har lært Jesus å kjenne, er at vi er lydige mot det han har gitt befaling om.</verse>
				<verse number="4">Den personen som sier: ”Jeg kjenner Jesus”, men ikke er lydig mot det Jesus har gitt befaling om lyver. Han har ikke sluppet til Gud, som er sannheten.</verse>
				<verse number="5">Den som lever i tråd med Jesu undervisning beviser at han virkelig elsker Gud. Det er gjennom dette vi kan vite om vi lever i fellesskap med ham eller ikke.</verse>
				<verse number="6">Den som sier at han lever i fellesskap med Gud, må leve på samme måten som Jesus gjorde.</verse>
				<verse number="7">Kjære venner, jeg vil nå gi dere en befaling. Det er på sett og vis ikke noen ny befaling jeg skriver til dere, men noe som dere har hørt helt fra begynnelsen. Det er det samme budskapet og samme befalingen som dere har hørt tidligere: Dere skal elske hverandre.</verse>
				<verse number="8">Likevel er det en ny befaling, for Jesus har gjennom sitt liv vist hva virkelig kjærlighet innebærer. Som følge av dette har livet deres blitt fylt av kjærlighet. Mørket forsvinner, lyset fra Jesus bryter fram og skinner over hele livet.</verse>
				<verse number="9">Den som sier: ”Jeg lever i Guds lys”, men samtidig hater noen av sine troende brødre eller søstrer sitter fortsatt tilbake i mørket.</verse>
				<verse number="10">Den som elsker sine troende søsken fortsetter å leve i Guds lys, og ikke noe får han til å snuble og falle i synd.</verse>
				<verse number="11">Den som hater en annen troende, sitter fortsatt tilbake i mørket. Han lever sitt liv i åndelig mørke, og ser ikke hvor han går, etter som mørket har forblindet ham.</verse>
				<verse number="12">Jeg skriver til dere, dere som nylig har begynt å tro: Syndene deres har blitt tilgitt ved at Jesus ofret livet sitt.</verse>
				<verse number="13">Jeg skriver til dere, dere som har en moden tro: Dere har lært Jesus Kristus å kjenne, ham som er og blir helt fra tidenes begynnelse. Jeg skriver til dere, dere som har vært troende en tid: Dere har overvunnet den onde.</verse>
				<verse number="14">Ja, jeg skrev til dere, dere som nylig har begynt å tro: Dere har lært Far i himmelen å kjenne. Jeg skrev til dere, som har en moden tro: Dere har lært Jesus Kristus å kjenne, ham som er og blir helt fra tidenes begynnelse. Og jeg skrev til dere, dere som har vært troende en tid: Dere er sterke og holder fast på Guds budskap, og har overvunnet den onde.</verse>
				<verse number="15">Ikke elsk denne onde verden og alt den lokker med. Den som elsker verden, og ondskap i den, har ikke sluppet inn Fat i himmelen sin kjærlighet i livet sitt.</verse>
				<verse number="16">Verden lokker stadig med at vi skal tilfredsstille våre fysiske begjær, at vi skal kreve å få alt vi peker på, og at vi skal skryte av oss selv og det vi har. Denne atferden kommer ikke fra Far i himmelen, men fra verden.</verse>
				<verse number="17">Denne verden skal gå under med alle sine fristelser, men den som gjør Guds vilje skal leve for evig og alltid.</verse>
				<verse number="18">Mine barn, den siste timen har snart slått. Dere har hørt at ”Motstanderen til Kristus” skal komme, og allerede har mange motstandere vist seg. Av dette forstår vi at tidenes slutt er nær.</verse>
				<verse number="19">Disse motstanderne dukket opp i våre menigheter, men de forsvant fra oss etter som de egentlig aldri hørte til hos oss. Dersom de hadde hørt til hos oss hadde de blitt værende. Nå ble det avslørt at de aldri hørte til hos oss.</verse>
				<verse number="20">Dere er ikke slik, for dere har fått Guds Hellige Ånd. Dere kjenner til det sanne budskapet om Jesus.</verse>
				<verse number="21">Jeg skriver altså ikke til dere fordi dere ikke kjenner til det som er sant. Heller tvert imot fordi dere vet at det aldri kommer noe falskt fra Gud, han som er sannheten.</verse>
				<verse number="22">Hvem er en løgner? Er det ikke den som sier at Jesus ikke er Kristus, kongen som Gud lovet å sende? Jo, den personen er ”Motstanderen til Kristus”. Han fornekter både Far i himmelen og Sønnen.</verse>
				<verse number="23">Den som fornekter Sønnen har heller ikke fellesskap med Far i himmelen. Den som erkjenner Sønnen har også fellesskap med Far i himmelen.</verse>
				<verse number="24">Fortsett derfor å tro på det dere har blitt undervist i fra begynnelsen. Dersom dere holder fast ved det dere har hørt fra begynnelsen, kommer dere fortsatt til å leve i permanent fellesskap med både Sønnen og Far i himmelen.</verse>
				<verse number="25">Da har Jesus lovet at vi skal få evig liv.</verse>
				<verse number="26">Jeg har skrevet dette til dere for å advare dere mot dem som forsøker å lede dere vill.</verse>
				<verse number="27">Dere har fått Guds Ånd. Så lenge Ånden finnes i dere, trenger ingen å lære dere om hva som er sant eller falskt. Han underviser dere om alt, og han lærer alltid sannhet. Han kan ikke lyve. Fortsett derfor å leve i fellesskap med Jesus, akkurat som Guds Ånd sier til dere.</verse>
				<verse number="28">Ja, barna mine, fortsett å leve i fellesskap med Jesus, slik at vi ikke trenger å gå skamfull når han kommer igjen, men kan glade og forventningsfulle se ham i øynene.</verse>
				<verse number="29">Dersom vi følger Guds vilje og lever rett, vet vi at vi er hans barn, etter som Gud selv alltid handler rett.</verse>
			</chapter>
			<chapter number="3">
				<verse number="1">Tenk så stor kjærlighet Far i himmelen har vist oss når vi får kalle oss hans barn. Tenk at vi virkelig er det! De som tilhører denne onde verden, kjenner ikke Gud. Derfor kan de ikke forstå at vi er hans barn.</verse>
				<verse number="2">Kjære venner, nå er vi allerede Guds barn, og hva vi skal bli i framtiden, har vi ennå ikke klart å forestille oss. Ett er likevel sikkert, og det er at når Jesus kommer igjen skal vi bli like han. Da får vi se ham akkurat som han er.</verse>
				<verse number="3">Den som tror at Jesus skal vende tilbake til jorden holder seg ren fra synden på samme måten som Jesus er fullstendig ren.</verse>
				<verse number="4">Hver og en som synder bryter Guds lov. Synd er å gå imot Guds vilje.</verse>
				<verse number="5">Dere vet at Jesus kom for å ta bort syndene våre, og at det ikke finnes noen synd i ham.</verse>
				<verse number="6">Dersom vi lever i fellesskap med ham fortsetter vi ikke å synde. Den som fortsetter å synde har aldri forstått hvem Jesus er, og kjenner ham ikke.</verse>
				<verse number="7">Mine barn, la ingen bedra dere når det gjelder dette: Den som følger Guds vilje og handler rett er et godt menneske, akkurat som Jesus er god.</verse>
				<verse number="8">Den derimot som fortsetter å synde, tilhører djevelen. Djevelen har syndet helt fra tidenes begynnelse. Guds sønn kom for å gjøre slutt på det onde som djevelen har stelt i stand.</verse>
				<verse number="9">Den som har blitt Guds barn fortsetter ikke å synde, for Guds livskraft virker i ham. Han kan ikke fortsette å synde etter som han er Guds barn.</verse>
				<verse number="10">Av dette kan vi altså vite hvem som er Guds barn, og hvem som tilhører djevelen. Den som handler galt og går imot Guds vilje, er ikke Guds barn. Den som ikke elsker sine troende søsken er heller ikke Guds barn.</verse>
				<verse number="11">Det budskapet som vi har hørt fra begynnelsen, er at vi skal elske hverandre.</verse>
				<verse number="12">Vi skal ikke være som Kain, som tilhørte den onde og drepte sin bror. Hvorfor drepte Kain ham? Jo, fordi han handlet galt, mens broren fulgte Guds vilje og handlet rett.</verse>
				<verse number="13">Vær derfor ikke forskrekket, mine søsken, om menneskene hater dere.</verse>
				<verse number="14">Dersom vi elsker våre troende søsken er det et bevis på at vi har gått over fra døden til livet. Den som ikke elsker sine søsken, er fortsatt åndelig død.</verse>
				<verse number="15">Den som hater en annen troende, kan bli sammenlignet med en morder. Dere vet at ingen mordere har evig liv i seg.</verse>
				<verse number="16">Jesus ofret livet sitt for oss, og ved det kjenner vi til hva virkelig kjærlighet er. Derfor er også vi skyldige til å gi vårt liv for våre troende søsken.</verse>
				<verse number="17">Dersom noen, som har alt det han trenger og ser en annen troende som lever i fattigdom, likevel ikke kjenner medfølelse med sin troende bror eller søster, hvordan kan da Guds kjærlighet være i ham?</verse>
				<verse number="18">Mine barn, dere kan ikke elske bare med vakre ord. Sann kjærlighet viser vi gjennom praktisk handling.</verse>
				<verse number="19">Det er gjennom våre handlinger vi kan vite om vi lever i tråd med Guds vilje, han som er sannheten. Gjør vi det, kan vi kjenne oss trygge for ham,</verse>
				<verse number="20">selv om vår samvittighet anklager oss. For Gud er større enn vår egen samvittighet, og vet alt om oss.</verse>
				<verse number="21">Kjære venner, dersom vi har ren samvittighet, kan vi uten frykt vende oss til Gud.</verse>
				<verse number="22">Uansett hva vi ber om, skal vi få, etter som vi er lydige mot det han har gitt oss befaling om, og gjør det som gleder ham.</verse>
				<verse number="23">Det han gir oss befaling om, er at vi skal tro på hans Sønn, Jesus Kristus, og elske hverandre som han vil.</verse>
				<verse number="24">Den som er lydig mot Guds befalinger fortsetter å leve i fellesskap med Gud, og Gud med han. Vi vet at Gud bor i oss, etter som han har gitt oss sin Ånd.</verse>
			</chapter>
			<chapter number="4">
				<verse number="1">Kjære venner, tro ikke på alle som sier at de har Guds Ånd. Prøv budskapet først og se om det virkelig kommer fra Gud. Mange personer har gått ut i verden med falske budskap om Gud.</verse>
				<verse number="2">På denne måten kan dere avgjøre om budskapet er fra Guds Ånd: Den som erkjenner at Jesus Kristus var et ekte menneske, han har Guds Ånd.</verse>
				<verse number="3">Den derimot, som ikke erkjenner Jesus som et ekte menneske, kommer ikke fra Gud. Han får sin kraft fra ”Motstanderen til Kristus”, den Ånd som dere vet skal komme, og som allerede finnes i verden.</verse>
				<verse number="4">Mine barn, dere tilhører Gud og har seiret over dem som sprer falske budskap om ham. Guds Ånd, som finnes i dere, er sterkere enn den Ånd som finnes i verden.</verse>
				<verse number="5">Disse personene tilhører denne onde verden og lærer på verdens vis. Derfor hører verdens mennesker på dem.</verse>
				<verse number="6">Vi tilhører Gud. Den som tilhører Gud hører på oss, mens den som ikke tilhører Gud, ikke hører på oss. Gjennom dette kan vi avgjøre hvem som har Guds Ånd og hvem som har en falsk Ånd. Den som har Guds Ånd vil høre på sannhetens ord om Gud.</verse>
				<verse number="7">Kjære venner, la oss fortsette å elske hverandre, for kjærligheten kommer fra Gud. Den som elsker er Guds barn, og kjenner Gud.</verse>
				<verse number="8">Den som ikke elsker, har ikke lært Gud å kjenne, for Gud er kjærlighet.</verse>
				<verse number="9">Gud viste sin enorme kjærlighet til oss ved å sende sin eneste Sønn til verden for at vi skulle få evig liv gjennom det han gjorde for oss.</verse>
				<verse number="10">Dette er den ekte kjærligheten, at Gud elsket oss. Det var ikke vi som elsket ham, men at han elsket oss først og sendte sin sønn for å ta straffen for syndene våre, slik at vi kunne få tilgivelse.</verse>
				<verse number="11">Kjære venner, etter som Gud elsket oss så intenst, da må også vi elske hverandre.</verse>
				<verse number="12">Ingen har noen ganger sett Gud. Dersom vi elsker hverandre, fortsetter Gud å bo i oss, og da viser kjærligheten hans seg gjennom oss, etter som vi er oppfylt av den.</verse>
				<verse number="13">Gud har gitt oss sin Ånd. Derfor vet vi at vi fortsetter å leve i fellesskap med Gud og at han bor i oss.</verse>
				<verse number="14">Vi har selv sett og kan vitne om at Far i himmelen sendte sin sønn for å frelse menneskene.</verse>
				<verse number="15">Dersom noen bekjenner at Jesus er Guds sønn, da blir Gud i ham, og han lever i fellesskap med Gud.</verse>
				<verse number="16">Vi vet hvor mye Gud elsker oss, og vi stoler på hans kjærlighet. Gud er kjærlighet, og den som lever i denne kjærligheten fortsetter å leve i fellesskap med Gud, og Gud bor i han.</verse>
				<verse number="17">Når vi lever i fellesskap med Gud, blir vi fylt av hans kjærlighet. Derfor trenger vi ikke være redde for å møte ham på dommens dag, for vi lever på samme måten som Jesus levde her i verden.</verse>
				<verse number="18">Kjærlighet og redsel hører ikke sammen. Den virkelige kjærligheten driver all redsel bort. Redselen hører sammen med tanken på straff. Den som fortsatt er redd er ikke oppfylt med Guds kjærlighet.</verse>
				<verse number="19">Vi elsker fordi han elsket oss.</verse>
				<verse number="20">Dersom noen sier: ”Jeg elsker Gud”, men hater sin troende bror eller søster, da lyver han. For dersom han ikke elsker sine troende søsken, som han har sett, hvordan kan han da elske Gud, som han aldri har sett?</verse>
				<verse number="21">Gud har gitt befaling om at den som elsker ham, også må elske sine troende søsken.</verse>
			</chapter>
			<chapter number="5">
				<verse number="1">Hver og en som tror at Jesus er Kristus, kongen som Gud lovet å sende, de er Guds barn. Den som elsker Far i himmelen elsker også hans barn.</verse>
				<verse number="2">Vi vet at vi elsker Guds barn dersom vi elsker Gud og er lydige mot det han har gitt oss befaling om.</verse>
				<verse number="3">Å elske Gud, er å være lydige mot befalingene hans, og befalingene er ikke vanskelige.</verse>
				<verse number="4">Alle som er Guds barn vinner over verden. Det er ved troen vi kan seire over denne onde verden.</verse>
				<verse number="5">Ja, bare den som tror at Jesus er Guds sønn, kan seire over verden.</verse>
				<verse number="6">Jesus Kristus beviste å være Guds sønn, da han ble døpt i vann, og ofret sitt blod på korset. Det var ikke bare vannet som bevitnet hvem Jesus er, men både vannet og blodet. Også Guds Ånd vitner om hvem Jesus er, og det Guds Ånd sier er alltid sant.</verse>
				<verse number="7">Vi har altså tre vitner:</verse>
				<verse number="8">Guds Ånd, vannet og blodet. Alle tre er samstemt.</verse>
				<verse number="9">Vi tror på de personene som vitner i våre domstoler. Skulle vi ikke da tro på Gud, når han vitner om sin egen Sønn?</verse>
				<verse number="10">Alle som tror på Guds sønn holder fast ved det som Gud har bevitnet er sannhet. Den som ikke tror på det Gud vitner om sin egen Sønn, påstår at Gud lyver.</verse>
				<verse number="11">Dette er det Gud har bevitnet: At han har gitt oss evig liv, og at dette livet finnes i hans Sønn.</verse>
				<verse number="12">Den som lever i et nært fellesskap med Guds sønn eier livet, men den som ikke lever i fellesskap med Sønnen har ikke livet.</verse>
				<verse number="13">Dette har jeg skrevet til dere som tror på Guds sønn, for at dere skal vite at dere har evig liv.</verse>
				<verse number="14">Vi kan være sikre på at Gud hører oss, når vi ber ham om noe som er i pakt med hans vilje.</verse>
				<verse number="15">Dersom vi vet at han hører oss, uansett hva det måtte gjelde, da vet vi også at vi får det vi har bedt ham om.</verse>
				<verse number="16">Dersom dere ser en annen troende som synder på en slik måte at det ikke fører til noen evig død, da bør dere be for den det gjelder. Gud vil da la den troende fortsatt få evig liv. Men det finnes synd som leder til døden, og jeg sier ikke at dere skal be for dem som begår slike synder.</verse>
				<verse number="17">Hver uriktig handling er synd, men alle synder leder ikke til evig død.</verse>
				<verse number="18">Vi vet at dem som har blitt Guds barn ikke fortsetter å synde, for Guds sønn beskytter dem, og den onde kan ikke røre dem.</verse>
				<verse number="19">Vi vet at vi tilhører Gud, og at verden rundt oss er i den ondes makt og innflytelse.</verse>
				<verse number="20">Vi vet også at Guds sønn har kommet for å hjelpe oss til å lære den sanne Guden å kjenne, han som er evig liv. Nå lever vi i fellesskap med den sanne Guden, etter som vi lever i fellesskap med hans Sønn, Jesus Kristus.</verse>
				<verse number="21">Mine barn, hold dere borte fra alle falske guder.</verse>
			</chapter>
		</book>
		<book number="63">
			<chapter number="1">
				<verse number="1">Hilsen fra lederen Johannes, til dere som har takket ja til Guds innbydelse om å tilhøre ham. Til Guds menighet og medlemmene som jeg elsker med oppriktig kjærlighet. Ja, alle som har lært den sanne Guden å kjenne, elsker dere,</verse>
				<verse number="2">for han bor i våre hjerter og vil være med oss for evig og alltid.</verse>
				<verse number="3">Jeg ber at Gud, vår Far i himmelen, og hans Sønn Jesus Kristus, vil vise oss godhet, omsorg og fylle oss med fred, vi som følger det sanne budskapet om Jesus, og elsker hverandre.</verse>
				<verse number="4">Jeg ble svært glad da jeg forsto at noen av dere følger det sanne budskapet om Jesus, akkurat slik Far i himmelen har gitt oss befaling om.</verse>
				<verse number="5">Nå ber jeg dere, kjære venner, at dere vil elske hverandre. Dette er ingen ny befaling som jeg skriver om til dere, men noe som vi har hørt helt fra begynnelsen.</verse>
				<verse number="6">Kjærlighet er å gjøre det som Far i himmelen har gitt oss befaling om. Det han har gitt oss befaling om, er at vi skal elske hverandre, akkurat slik dere har hørt fra begynnelsen.</verse>
				<verse number="7">Mange bedragere har gått ut i verden. De erkjenner ikke at Jesus Kristus var et ekte menneske. Den som ikke erkjenner dette, er en bedrager, en ”Motstander til Kristus”.</verse>
				<verse number="8">Pass dere for disse bedragerne, slik at dere ikke mister den lønnen dere har arbeidet så hardt for. Vær trofaste, så skal Gud gi dere full lønn.</verse>
				<verse number="9">Den som ikke holder seg til Kristus og hans undervisning, mister fellesskapet med Gud. Den som trofast følger undervisningen hans, har fellesskap med både Far i himmelen og Sønnen.</verse>
				<verse number="10">Dersom noen kommer til dere og vil undervise om noe som ikke stemmer med det Kristus lærte oss, skal dere ikke be ham hjem og hilse ham velkommen.</verse>
				<verse number="11">Den som tar imot bedrageren, blir hans medarbeider.</verse>
				<verse number="12">Jeg har mye mer å si til dere, men jeg vil ikke gjøre det i brevs form. Jeg håper i stedet snart å hilse på dere, slik at vi kan snakke med hverandre og få oppleve ekte glede.</verse>
				<verse number="13">Medlemmene i deres søstermenighet på dette stedet, hilser dere.</verse>
			</chapter>
		</book>
		<book number="64">
			<chapter number="1">
				<verse number="1">Hilsen fra lederen Johannes, til min kjære venn Gaius, som jeg elsker med ekte kjærlighet.</verse>
				<verse number="2">Kjære venn, jeg håper at alt står godt til med deg, og at kroppen er like frisk som sjelen din. At sjelen din er frisk, vet jeg.</verse>
				<verse number="3">Jeg ble svært glad da jeg hørte fra noen menighetsmedlemmer som hadde hilst på deg, at du trofast holder fast ved det sanne budskapet om Jesus, og lever etter det.</verse>
				<verse number="4">Ikke noe gjør meg mer glad enn å høre at barna mine følger det sanne budskapet.</verse>
				<verse number="5">Kjære venn, du viser deg trofast når du tar hånd om de troende brødre som er på gjennomreise, også de som du ikke kjenner fra før.</verse>
				<verse number="6">De har fortalt om din kjærlighet til alle i menigheten her. Du har også vist at du er verd å bli kalt Guds tjener, etter som du har gitt alle det de trengte for den videre reisen.</verse>
				<verse number="7">Det er for å spre budskapet om Jesus de har gitt seg av sted. De tar ikke imot noen støtte fra folk de kommer til.</verse>
				<verse number="8">Derfor bør vi støtte dem og på den måten hjelpe til å spre det sanne budskapet om Jesus.</verse>
				<verse number="9">Jeg sendte et brev til menigheten deres om dette, men Diotrefes, som gjerne vil overta ledelsen der, nekter å ha noe med oss å gjøre.</verse>
				<verse number="10">Når jeg kommer, vil jeg derfor ta opp med dere at han sprer falske rykter om oss. Han nøyer seg ikke bare med det, han nekter også å ta imot de omreisende troende. Dersom andre ønsker å ta imot dem, hindrer han dem i dette og ekskluderer dem fra menigheten.</verse>
				<verse number="11">Kjære venn, la deg ikke påvirke av det onde, men fortsett bare å gjøre det som er godt. Den som gjør det gode, tilhører Gud, men den som gjør det onde, har aldri forstått hvem Gud er.</verse>
				<verse number="12">Alle roser og ærer Demetrius, og det er helt rett, etter som han handler i tråd med det sanne budskapet om Jesus. Også vi roser og ærer ham, og du vet at vi snakker sant.</verse>
				<verse number="13">Jeg har mye å si deg, men jeg vil ikke gjøre det i brevs form.</verse>
				<verse number="14">Jeg håpet snart å treffe deg, slik at vi kan snakke personlig.</verse>
				<verse number="15">Jeg ønsker deg fred fra Gud! De andre i menigheten hilser til deg. Gi en personlig hilsen fra meg til hver og en av våre venner.</verse>
			</chapter>
		</book>
		<book number="65">
			<chapter number="1">
				<verse number="1">Hilsen fra Judas, tjeneren til Jesus Kristus og bror til Jakob. Til alle dere som har takket ja til Gud, vår Far i himmelen sin innbydelse om å tilhøre ham. Han elsker dere og vil bevare dere til den dagen Jesus Kristus kommer igjen.</verse>
				<verse number="2">Jeg ber om at Gud vil vise dere omsorg, og at dere for hver dag vil bli fylt av hans fred og kjærlighet.</verse>
				<verse number="5">At Herren Gud straffer den som er ond, det kjenner dere allerede til. Jeg vil likevel minne dere om noen eksempler: Til tross for at Herren hadde reddet Israels folk ut av landet Egypt, drepte han seinere dem som gjorde opprør mot ham.</verse>
				<verse number="6">De englene som gjorde opprør mot Gud, og ga opp sitt rette hjem i himmelen, sitter for evig fengslet i mørke mens de venter på at Gud skal straffe dem på dommens dag.</verse>
				<verse number="7">Tenk også på innbyggerne i Sodoma og Gomorra og byene i nærheten. De brøt Guds vilje og levde i seksuell umoral og henga seg til homoseksualitet. Derfor ble byene ødelagt av ild. Dette er en høyst aktuell påminnelse om den evige ilden som kan bli straffen for de onde.</verse>
				<verse number="8">Til tross for Guds advarsler holder disse drømmerne fast på sin falske lære, og oppfører seg på samme måten som innbyggerne i Sodoma og Gomorra gjorde. De krenker sine egne kropper og nekter å la Gud styre livet deres. De håner kreftene i englenes verden.</verse>
				<verse number="9">Det gjør de til tross for at ikke Mikael, som var en av Guds mektigste engler, våget å anklage djevelen eller håne ham da han kjempet med ham om kroppen til Moses. Han sa bare: ”Herren skal straffe deg.”</verse>
				<verse number="10">Ja, disse falske lærerne håner det de ikke kjenner til. Mer tvilsomme forhold har de derimot nærkontakt med, og det bruker de til å ødelegge seg selv. De er som uforstandige dyr, som bare følger instinktene sine.</verse>
				<verse number="11">Ja, ulykken vil ramme disse falske lærerne! De følger Kains eksempel, han som myrdet sin bror. På samme måten som Bileam tjener de penger på å spre falske budskap. De kommer til å gå under akkurat som Korah, etter som de gjør opprør mot Gud.</verse>
				<verse number="12">Disse falske lærerne er en skam der de sitter og spiser i gudstjenestene deres. Det eneste de tenker på, er å tilfredsstille seg selv. De er som en sky som blir drevet bort av vinden. De lover den tørste regn, men de har ikke noe vann å gi. De er som visne trær som ikke bærer frukt når høsten kommer. Ja, de er dobbelt døde, etter som de har forlatt det sanne budskapet og er rykket opp med røttene.</verse>
				<verse number="13">De er som havets ville bølger som skyller smuss og søppel opp på strendene. Alt de etterlater seg, er rot og møkk. De er som stjerner som har kommet ut av sin baner og stuper ut i et evig og kompakt mørke.</verse>
				<verse number="14">Enok, han som levde i den sjuende generasjonen etter Adam, bar fram Guds budskap om hva som skal skje med denne slags personer. Han sa: ”Se, Herren kommer sammen med titusener som tilhører ham.</verse>
				<verse number="15">Han kommer for å dømme alle menneskene på jorden. Han skal avsløre hver ond handling og hvert ondt ord som menneskene har uttalt mot ham, Ja, alle som har syndet mot ham, skal få sin straff.”</verse>
				<verse number="16">Disse falske lærerne går uavbrutt omkring og klager. De er aldri fornøyd, til tross for at de tilfredsstiller hvert begjær de har. De skryter vidt og bredt om seg selv, samtidig som de smisker med de menneskene de selv kan ha nytte av.</verse>
				<verse number="17">Men dere, kjære venner, dere må å huske på det utsendingene til vår Herre Jesus Kristus sa om framtiden.</verse>
				<verse number="18">De advarte dere og sa: ”Ved tidenes slutt skal menneskene spotte Gud og bli drevet av sine onde begjær.”</verse>
				<verse number="19">De personene det ble siktet til, var nettopp disse falske lærerne som er blitt årsak til splittelse i menigheten. De blir drevet av sine menneskelige instinkter, etter som de ikke har Guds Ånd.</verse>
				<verse number="20">Men dere, kjære venner, dere skal oppmuntre og styrke hverandre, slik at dere kan holde fast ved troen på Gud. Be til ham, og la hans Ånd lede dere.</verse>
				<verse number="21">Hold fast ved Gud, så skal han fortsette å vise dere kjærlighet. Da kan dere også med glede se fram til den dagen Jesus i sin godhet vil frelse dere for evig.</verse>
				<verse number="22">Noen av de troende har ærlig tvil. De skal dere vise medfølelse og forsøke å hjelpe.</verse>
				<verse number="23">Andre holder på å miste troen helt. De må dere redde, slik at de ikke går under for evig. Selv om noen lever i helt åpen synd og umoral, skal dere forsøke å redde disse, men ta dere i vare så dere ikke dras med i syndene deres. Ta avstand fra alt det onde de gjør!</verse>
			</chapter>
		</book>
		<book number="66">
			<chapter number="1">
				<verse number="1">Dette er åpenbaringen som Gud ga Jesus Kristus om begivenheter som snart skal skje. Jesus viste innholdet for dem som tjener ham, ved å sende en engel til sin tjener Johannes.</verse>
				<verse number="2">Johannes skrev helt nøyaktig ned Guds budskap og alt det som Jesus Kristus lot ham få vite.</verse>
				<verse number="3">Lykkelig er den som leser opp dette budskapet fra Gud, og lykkelige er de som hører det og tar vare på det som står skrevet i budskapet. For den tiden er ikke langt borte da alt dette vil gå i oppfyllelse.</verse>
				<verse number="4">Fra Johannes, til de sju menighetene i provinsen Asia. Kjære venner! Jeg ber at dere må få leve i fred og få del i alt godt fra ham som er til, alltid har vært til og alltid kommer å være til. Ja, også fra de sju Åndene foran troen hans,</verse>
				<verse number="5">og fra Jesus Kristus, han som alltid sier sannheten og lar oss få kjenne sannheten om Gud. Jesus var den første som sto opp fra de døde til et nytt liv. Han er hersker over alle jordens makthavere. Han elsker oss og har fridd oss ut av synden ved å ofre sitt liv og blod for oss.</verse>
				<verse number="6">Han har gjort oss til sitt eget folk, til prester som tjener Gud, hans Far i himmelen. Hans er æren for evig, for han skal herske i all framtid! Ja, det er sant!</verse>
				<verse number="7">Hør på meg! Jesus kommer snart i himmelens skyer. Alle skal se ham, ja, også de som har spiddet ham med sitt spyd. Alle folk skal gråte over hans skyld. Ja, slik vil det virkelig bli.</verse>
				<verse number="8">”Jeg er alfa og omega, begynnelsen og slutten på alle ting”, sier Herren Gud, han som er til, alltid har vært til og alltid kommer å være til, han er den som har all makt.</verse>
				<verse number="9">Jeg, Johannes, deres bror, som tålmodig lider for Jesu skyld sammen med dere som blir regnet som Guds eget folk. Jeg satt i fengsel på øya Patmos. Der var jeg landsforvist fordi jeg hadde spredd Guds budskap om Jesus.</verse>
				<verse number="10">Da kom plutselig, det var på en søndag, Guds Ånd over meg. Jeg fikk se et syn og hørte en sterk stemme bak meg som lød som et trompetstøt.</verse>
				<verse number="11">Stemmen sa til meg: ”Skriv ned i en bok alt det du ser og send den til de sju menighetene i Efesos, Smyrna, Pergamon, Tyatira, Sardes, Filadelfia og Laodikea.”</verse>
				<verse number="12">Da jeg vendte meg om for å se hvem det var som snakket til meg, så jeg sju lysestaker av gull bak meg.</verse>
				<verse number="13">Midt mellom dem sto en skikkelse som lignet på en menneskesønn. Han var kledd i en kappe som gikk helt ned til gulvet, og han hadde et belte av gull om brystet.</verse>
				<verse number="14">Hodet og håret hans var hvitt som hvit ull eller som snø. Øynene hans var som flammende ild.</verse>
				<verse number="15">Føttene hans lignet skinnende bronse som var glødet i smelteovnen. Stemmen hans hørtes ut som lyden av store vannmasser.</verse>
				<verse number="16">Han holdt sju stjerner i sin høyre hånd, og fra munnen hans kom det ut et skarpt, dobbeltegget sverd. Ansiktet hans lyste som solen når den er på sitt høyeste.</verse>
				<verse number="17">Da jeg så ham, falt jeg ned som død ved føttene hans. Men han la sin høyre hånd på meg og sa: ”Vær ikke redd, jeg er den første og den siste,</verse>
				<verse number="18">den som gir liv. Jeg var død, men jeg lever i all evighet, og jeg har nøklene som gir meg makt til å åpne de dødes verden og gjøre de døde levende igjen.</verse>
				<verse number="19">Skriv ned det du har sett, det som er nå og det som kommer til å skje i framtiden.</verse>
				<verse number="20">Dette er hemmeligheten med de sju stjernene som du så i hånden min, og de sju lysestakene av gull: De sju stjernene er de sju englene som våker over menighetene, og de sju lysestakene er de sju menighetene.</verse>
			</chapter>
			<chapter number="2">
				<verse number="1">Skriv til engelen for menigheten i Efesos: ’Dette er budskapet fra ham som holder de sju stjernene i sin høyre hånd og går omkring blant de sju lysestakene av gull. Han sier til menigheten:</verse>
				<verse number="2">Jeg kjenner til alt i livet deres. Jeg har sett hvordan dere har kjempet tålmodig for å følge meg. Jeg vet at dere ikke kan tåle de onde menneskene, og at dere nøye har testet ut dem som kaller seg mine utsendinger, men ikke er det. Dere har avslørt at de lyver.</verse>
				<verse number="3">Dere har tålmodig lidd på grunn av troen på meg, og dere har ikke gitt opp.</verse>
				<verse number="4">En ting må jeg kritisere dere for: Kjærligheten deres er ikke like sterk nå som den var da dere først begynte å tro på meg.</verse>
				<verse number="5">Tenk på den store forskjellen, og vend om og lev som dere gjorde før. For dersom dere ikke vender om, skal jeg komme til dere og flytte lysestaken fra ditt sted.</verse>
				<verse number="6">Jeg vil likevel rose og ære dere: Dere hater nikolaittenes gjerninger, akkurat som jeg selv gjør.</verse>
				<verse number="7">Lytt nøye og forsøk å forstå det Guds Ånd sier til menighetene! Den som vinner seier over ondskapen, vil jeg gi rett til å spise av livets tre i Guds paradis.’</verse>
				<verse number="8">Skriv til engelen for menigheten i Smyrna: ’Dette er et budskap fra ham som er den første og den siste, han som var død men nå lever. Han sier til menigheten:</verse>
				<verse number="9">Jeg vet hvor mye dere må lide for min skyld, og jeg vet hvor fattige dere er. Men dere er rike, for dere tilhører Gud! Jeg vet at dere blir hånet av dem som kaller seg jøder og Guds folk, men ikke er det. Deres synagoge står i Satans tjeneste.</verse>
				<verse number="10">Vær ikke redde for den lidelse som venter dere. Jeg sier dere: Djevelen kommer å kaste noen av dere i fengsel for å teste dere. Dere skal bli forfulgt i ti dager. Stå fast ved troen i alt, også når dere møter døden. Da skal jeg gi dere det evige livet som en seierskrans.</verse>
				<verse number="11">Lytt nøye og forsøk å forstå det Guds Ånd sier til menighetene! Den som vinner seier over ondskapen, skal ikke blir skadet av den annen død. ’</verse>
				<verse number="12">Skriv til engelen for menigheten i Pergamon: ’Dette er budskapet fra ham som har det skarpe, dobbeldeggede sverdet. Han sier til menigheten:</verse>
				<verse number="13">Jeg vet hvor dere bor. Dere bor i den byen der Satan har sitt maktsentrum. Til tross for det holder dere fast ved meg. Dere har avstått fra å fornekte troen. Til og med da Antipas ble drept i byen der Satan bor nølte dere ikke med å bekjenne dere til meg.</verse>
				<verse number="14">En ting må jeg likevel kritisere dere for: Dere aksepterer at noen av medlemmene i menigheten er tilhengere av Bileams lære. Det var han som viste Balak hvordan de kunne lokke Israels folk til fall ved å få dem til å spise det som var ofret til avgudene og lede dem inn i seksuell løssluppenhet.</verse>
				<verse number="15">Denne læren er den samme som nikolaittenes lære. Dere har medlemmer som følger den og lar seg bruke til disse syndene.</verse>
				<verse number="16">Vend om! Ellers skal jeg brått komme til dere og kjempe mot tilhengerne av denne læren med sverdet som kommer ut fra min munn.</verse>
				<verse number="17">Lytt nøye og forsøk å forstå det Guds Ånd sier til menighetene! Den som vinner seier over ondskapen, skal få spise av det brødet som finnes skjult i himmelen. Jeg skal gi ham en hvit stein, og på den skal det stå et nytt navn, som bare den som får det, kjenner til. ’</verse>
				<verse number="18">Skriv til engelen for menigheten i Tyatira: ’Dette er budskapet fra Guds sønn, han som har øyne som gnistrende ild og føtter som ligner skinnende bronse. Han sier til menigheten:</verse>
				<verse number="19">Jeg kjenner til alt i livet deres. Jeg vet at dere elsker hverandre og holder fast ved troen på meg. Jeg har sett hvordan dere hjelper hverandre og tålmodig holder ut i lidelsene. Jeg vet at dere gjør mer i dag enn dere gjorde i den første tiden.</verse>
				<verse number="20">En ting må jeg likevel kritisere dere for. Dere tillater kvinnen Jesabel, hun som sier seg å være en profet, å fortsette å holde fram sine budskap og føre vill mine tjenere til seksuell løssluppenhet. I tillegg spiser de også mat som blir ofret til avgudene.</verse>
				<verse number="21">Jeg ga henne tid til å angre og vende om, men hun ville ikke slutte med sine seksuelle utsvevelser.</verse>
				<verse number="22">Derfor vil jeg la henne bli syk og sengeliggende. Alle som har sex med henne, skal bli rammet av fryktelige lidelser, dersom de ikke angrer sitt syndige liv og slutter å være sammen med henne.</verse>
				<verse number="23">Hennes disipler vil bli rammet av døden. Gjennom dette skal alle menighetene forstå at jeg er den som kjenner de innerste tankene og begjær hos hvert menneske, og at jeg gir hver og en den lønnen han fortjener.</verse>
				<verse number="24">Når det gjelder dere andre i menigheten i Tyatira, dere som ikke har fulgt denne falske læren, disse ”Satans dype hemmeligheter” som de kaller det, så tenker jeg ikke å kreve noe mer av dere.</verse>
				<verse number="25">Hold bare fast ved troen til jeg kommer.</verse>
				<verse number="26">Den som vinner seier over ondskapen og fortsetter å gjøre viljen min helt til veis ende, han vil jeg gi makt over folkene.</verse>
				<verse number="27">Han skal herske over dem med et spir av jern, og knuse alle som leirkrukker.</verse>
				<verse number="28">Han skal få samme makten som jeg har fått av min Far i himmelen, og jeg skal gi han morgenstjernen.</verse>
				<verse number="29">Lytt nøye og forsøk å forstå det Guds Ånd sier til menighetene!’</verse>
			</chapter>
			<chapter number="3">
				<verse number="1">Skriv til engelen for menigheten i Sardes: ’Dette er budskapet fra ham som har Guds sju ånder og de sju stjernene. Han sier til menigheten: Jeg kjenner til alt i livet deres. Jeg vet at dere er kjent som en levende menighet, men dere er døde!</verse>
				<verse number="2">Våkn opp og gjør sterk den resten av liv som finnes igjen. Alt holder på å dø! Jeg har sett at gjerningene hos dere ikke stemmer med Guds vilje.</verse>
				<verse number="3">Tenk på hvordan det var i begynnelsen da dere fikk høre Guds budskap og trodde på det. Hold uavbrutt fast ved budskapet og vend om til meg igjen, for dersom dere ikke våkner, vil jeg komme over dere like brått og uventet som en tyv om natten og straffe dere.</verse>
				<verse number="4">Til tross for alt finnes det noen hos dere i Sardes menighet som ikke har flekket til klærne sine med verdens synd og smuss. De skal gå med meg i hvite klær, for de har fortjent det.</verse>
				<verse number="5">Ja, den som vinner seier over ondskapen, skal få sine hvite klær, og jeg skal ikke viske ut hans navn av livets bok, men forklare for min Far og englene at denne personen tilhører meg.</verse>
				<verse number="6">Lytt nøye og forsøk å forstå det Guds Ånd sier til menighetene!’</verse>
				<verse number="7">Skriv til engelen for menigheten i Filadelfia: ’Dette er budskapet fra ham som er hellig, sann og har kong Davids nøkler. Når han åpner, kan ingen stenge, og når han stenger, kan ingen åpne. Han sier til menigheten:</verse>
				<verse number="8">Jeg kjenner til alt i livet deres. Nå har jeg åpnet en dør for dere, som ingen kan stenge. Dere er ikke sterke, men har holdt fast ved budskapet om meg og har ikke fornektet troen.</verse>
				<verse number="9">Lytt! Jeg skal la noen komme til dere fra Satans synagoge, disse som påstår at de er jøder og Guds folk, men lyver og ikke er det. De skal bli tvunget til å falle ned for dere og erkjenne at jeg elsker dere.</verse>
				<verse number="10">Dere har fulgt mitt bud om å holde ut. Derfor skal jeg frelse dere fra den perioden med store plager som skal komme over verden for å sette alle menneskene på prøve.</verse>
				<verse number="11">Jeg kommer snart! Hold fast ved troen, så ingen tar fra dere den seierskransen som er det evige livet.</verse>
				<verse number="12">Den som vinner seier over ondskapen, skal jeg gjøre til en bærebjelke i Guds tempel, og han trenger aldri mer forlate det. Jeg skal skrive min Guds navn og mitt nye navn på ham og gjøre ham til borger i min Guds by, det nye Jerusalem, som snart kommer ned fra himmelen fra min Gud.</verse>
				<verse number="13">Lytt nøye og forsøk å forstå det Guds Ånd sier til menighetene.’</verse>
				<verse number="14">Skriv til engelen for menigheten i Laodikea: ’Dette er budskapet fra ham som dere kan stole på. Han som trofast forteller sannheten, herskeren over Guds skaperverk. Han sier til menigheten:</verse>
				<verse number="15">Jeg kjenner til alt i livet deres. Dere verken elsker meg eller hater meg! Jeg ønsker at dere gjorde det ene eller det andre.</verse>
				<verse number="16">Etter som dere bare er likegyldig uinteressert og verken er for meg eller imot meg, vil jeg støte dere bort!</verse>
				<verse number="17">Dere sier: ”Vi er rike! Vi har det materielt godt og har ikke behov av noe mer!” Dere innser ikke at dere, åndelig sett, er elendige, ynkelige, fattige, blinde og nakne.</verse>
				<verse number="18">Derfor vil jeg gi dere et råd: Kom og kjøp av mitt gull, det som er renset i ild, slik at dere blir virkelig rike. Kjøp rene, hvite klær av meg, slik at dere ikke trenger gå naken og skamfull. Kom og kjøp salve hos meg, slik at dere kan salve øynene deres og få synet tilbake.</verse>
				<verse number="19">Jeg viser til rette og oppdrar alle som jeg elsker. Vend derfor om og lev på nytt helhjertet for meg!</verse>
				<verse number="20">Jeg står ved døren og banker. Dersom noen hører stemmen min og åpner døren, vil jeg gå inn til ham, og vi skal spise sammen som venner.</verse>
				<verse number="21">Den som vinner seier over ondskapen, skal få sitte ved siden av meg på min trone, på samme måten som jeg sitter ved siden av min Far i himmelen på hans trone, etter som jeg har vunnet seier.</verse>
				<verse number="22">Lytt nøye og forsøk å forstå det Guds Ånd sier til menighetene!’ ”</verse>
			</chapter>
			<chapter number="4">
				<verse number="1">Da jeg så opp, så jeg en dør som sto åpen til himmelen. Stemmen som jeg først hadde hørt, den som lød som et kraftig trompetstøt, snakket til meg og sa: ”Kom hit opp, så vil jeg vise deg hva som skal skje i framtiden!”</verse>
				<verse number="2">I samme øyeblikk kom Guds Ånd over meg og jeg så en trone i himmelen og noen som satt på den.</verse>
				<verse number="3">Han som satt på tronen gnistret som en edelstein, likt jaspis og karneol. Omkring tronen var en regnbue som lyste lik smaragd.</verse>
				<verse number="4">I en ring rundt tronen sto 24 andre troner. På dem satt 24 himmelske ledere. Alle var kledd i hvite klær og hadde kranser av gull på hodene sine.</verse>
				<verse number="5">Fra tronen kom det lyn og drønnende torden. Helt framme ved tronen brann det sju fakler. De representerer Guds sju Ånder.</verse>
				<verse number="6">Foran tronen lå noe som lignet et hav av glass, klart som krystall. Fire levende skikkelser som var dekket med øyne foran og bak, sto midt foran, bak og på begge sidene rundt tronen.</verse>
				<verse number="7">Den første av disse skikkelsene så ut som en løve. Den andre lignet en ung okse. Den tredje hadde ansikt som et menneske. Og den fjerde var som en svevende ørn.</verse>
				<verse number="8">Hver skikkelse hadde seks vinger og var helt dekket med øyne, til og med på innsiden av vingene. Dag og natt roper de uten å tie: ”Hellig, hellig, hellig er Herren Gud, han som har all makt, han som er, alltid har vært og alltid kommer til å bli.”</verse>
				<verse number="9">Hver gang de fire skikkelsene ærer, hyller og takker ham som sitter på tronen, han som lever i evighet,</verse>
				<verse number="10">faller de 24 lederne i himmelen ned og tilber ham som sitter på tronen, han som lever i evighet. De 24 lederne i himmelen kaster sine kranser av gull for tronen og sier:</verse>
				<verse number="11">”Vi hyller deg, vår Herre og Gud, for du er verd å bli æret. Du er mektig, du har skapt alt. Ja, på grunn av din vilje ble alt skapt av det som finnes til.”</verse>
			</chapter>
			<chapter number="5">
				<verse number="1">Videre så jeg at han som satt på tronen, hadde en skriftrull i den høyre hånden. Teksten sto på begge sidene og rullen var forseglet med sju segl.</verse>
				<verse number="2">En betydningsfull engel spurte med kraftig stemme: ”Hvem er verdig til å bryte seglet og åpne skriftrullen?”</verse>
				<verse number="3">Ingen i hele himmelen, på jorden eller under jorden hadde fullmakt til åpne skriftrullen og lese den.</verse>
				<verse number="4">Jeg gråt av skuffelse, etter som det ikke var en eneste som var verdig til åpne skriftrullen og lese den.</verse>
				<verse number="5">Da sa en av de 24 lederne i himmelen til meg: ”Gråt ikke, for løven av Juda stamme, arvingen til kong Davids trone, har vunnet seier. Han kan bryte de sju seglene og åpne skriftrullen.”</verse>
				<verse number="6">Da så jeg opp og fikk se et lam. Det sto for tronen midt blant de fire levende skikkelsene og de 24 lederne i himmelen. Det så ut som om det hadde blitt slaktet. Det hadde sju horn og sju øyne. Disse er symboler for Guds sju Ånder, som har blitt sendt ut over hele jorden.</verse>
				<verse number="7">Lammet steg fram til ham som satt på tronen og tok imot skriftrullen fra hans høyre hånd.</verse>
				<verse number="8">Da Lammet tok imot skriftrullen, falt de fire skikkelsene og de 24 lederne i himmelen ned for Lammet og hyllet det. Alle hadde hver sin harpe og holdt en skål av gull som var fylt med røkelse. Dette er et symbol på de bønnene og den tilbedelsen som er blitt sendt opp fra dem som tilhører Gud.</verse>
				<verse number="9">De sang en ny sang med denne teksten: ”Du er verdig til å ta skriftrullen og bryte seglene på den, du har blitt slaktet, med din død og ditt blod har du kjøpt menneskene fri til Gud fra alle stammer, språk, folk og land.</verse>
				<verse number="10">Du har gjort alle til et nytt folk som tilhører Gud, slik at de kan tjene ham som prester og regjere på jorden.”</verse>
				<verse number="11">Så hørte jeg et stort kor av engler. Jeg fikk se at de sto rundt tronen og de fire skikkelsene og de 24 lederne i himmelen. De var så mange at det var umulig å telle alle.</verse>
				<verse number="12">De sang med en enorm kraft: ”Verdig er Lammet som ble slaktet. Vi hyller og ærer ham for hans makt, rikdom, visdom og styrke. Han vil vi lovsynge.”</verse>
				<verse number="13">Så hørte jeg at alt det skapte i himmelen, på jorden, under jorden og i havet rope: ”Lovsangen, æren, herligheten og makten tilhører ham som sitter på tronen og Lammet i all evighet.”</verse>
				<verse number="14">De fire skikkelsene sa: ”Ja, det er sant!” Og de 24 lederne i himmelen falt ned og tilba.</verse>
			</chapter>
			<chapter number="6">
				<verse number="1">Mens jeg så på, brøt Lammet det første seglet. Med en stemme som lignet på torden sa en av de fire skikkelsene: ”Kom!”</verse>
				<verse number="2">Da fikk jeg se at det sto en hvit hest foran meg. Rytteren som satt på den, hadde en pil og bue. De satte en seierskrans på hodet hans. Som en seierherre red han ut over jorden for å vinne seier på nytt.</verse>
				<verse number="3">Da Lammet brøt det andre seglet, hørte jeg neste skikkelse si: ”Kom!”</verse>
				<verse number="4">Da kom det fram en ildrød hest. Rytteren på hesten fikk makt til å forstyrre freden på jorden, slik at folkene ville drepe hverandre, og han ble utstyrt med et langt sverd.</verse>
				<verse number="5">Da Lammet brøt det tredje seglet, hørte jeg den tredje av de fire skikkelsene si: ”Kom!” Jeg fikk se en svart hest. Rytteren på hesten holdt en vekt i hånden.</verse>
				<verse number="6">Jeg hørte noe som lød som en stemme blant de fire skikkelsene si: ”Ett kilo hvete for en hel daglønn. Tre kilo korn for samme lønn. Men oljen og vinen må du ikke skade.”</verse>
				<verse number="7">Da Lammet brøt det fjerde seglet, hørte jeg den fjerde skikkelsen si: ”Kom!”</verse>
				<verse number="8">Nå fikk jeg se en blek gul hest. Rytteren på hesten het Døden. Etter den fulgte en representant fra de dødes verden. De fikk makt over en fjerdedel av jorden, slik at de kunne drepe folkene i krig, med sultekatastrofe, sykdommer og ville dyr.</verse>
				<verse number="9">Da Lammet brøt det femte seglet, fikk jeg se alteret i templet. Under alteret så jeg sjelene til alle dem som var drept fordi de hadde spredd Guds budskap om Jesus.</verse>
				<verse number="10">De ropte med kraftig stemme: ”Herre, du som er hellig og sann, hvor lenge vil det dra ut før du dømmer folkene på jorden og straffer fordi de drepte oss?”</verse>
				<verse number="11">Da fikk hver enkelt på seg hvite klær. De ble bedt om å være i ro enda en kort stund til antallet av Jesu tjenere, deres troende søsken, var fullt av dem som måtte dø for sin tro.</verse>
				<verse number="12">Videre så jeg Lammet bryte det sjette seglet. Da kom det et stor jordskjelv. Solen ble svart som en sørgedrakt, hele månen ble rød som blod.</verse>
				<verse number="13">Stjernene på himmelen falt til jorden som umoden frukt når fikentreet blir rystet av kraftige stormkast.</verse>
				<verse number="14">Ja, himmelen forsvant for mine øyne, som om den ble rullet sammen som en skriftrull. Alle fjell og øyer ble flyttet fra sine steder.</verse>
				<verse number="15">Makthaverne på jorden, ledere, høye militærsjefer, de rike og mektige, ja, alle folk, både slaver og frie gjemte seg i grotter og mellom fjellknauser.</verse>
				<verse number="16">De ropte til fjellene og steinene: ”Fall over oss. Gjem oss for sinnet til ham som sitter på tronen og Lammet.</verse>
				<verse number="17">For nå har den fryktelige dagen kommet da Gud og Lammet vil dømme alle. Hvem kan da overleve?”</verse>
			</chapter>
			<chapter number="7">
				<verse number="1">Så fikk jeg se fire engler stå ved jordens fire hjørner. De hindret de fire vindene i å blåse over jorden. Løvet rørte seg ikke på trærne og havet lå blankt som et speil.</verse>
				<verse number="2">Jeg fikk se en engel komme opp i øst. Han hadde med seg et segl fra den Gud som lever, og ropte til de fire englene, de som hadde fått makt til å skade jorden og havet:</verse>
				<verse number="3">”Vent! Ikke skad jorden, havet eller trærne før vi har fått satt et merke på vår Guds tjenere, et segl i pannen.”</verse>
				<verse number="9">Videre fikk jeg se en enorm forsamling mennesker som ingen kunne telle. De var fra alle folk, stammer, land og språk. De sto for tronen og Lammet, kledd i hvite klær og med palmegrener i hendene.</verse>
				<verse number="10">De ropte med kraft: ”Det er vår Gud, han som sitter på tronen, og Lammet som har frelst oss.”</verse>
				<verse number="11">Alle englene sto rundt tronen, de 24 lederne i himmelen og de fire skikkelsene. De falt ned på sine ansikter for tronen og tilba Gud.</verse>
				<verse number="12">De sa: ”Vi synger lovsanger og ærer vår Gud for hans visdom. Ja, vi synger lovsanger for ham! Vi takker og hyller ham i evighet for hans makt og styrke. Ja, vi takker ham!$1 ”</verse>
				<verse number="13">En av de 24 lederne i himmelen spurte meg: ”Vet du hvem disse er som er kledd i hvite klær, og hvor de kommer fra?”</verse>
				<verse number="14">”Nei, min herre”, svarte jeg, ”du er den som har det svaret.” Da sa han til meg: ”Det er de som er kommet ut av de store lidelsene. De har vasket klærne sine, gjort seg rene og hvite i Lammets blod.</verse>
				<verse number="15">Det er derfor de står her for Guds trone og tjener ham dag og natt i hans tempel. Han som sitter på tronen skal bo blant dem og beskytte alle.</verse>
				<verse number="16">De skal aldri mer gå sultne og tørste. Verken solen eller annen brennende hete skal skade dem.</verse>
				<verse number="17">For Lammet, som står for tronen, skal være gjeteren deres og lede dem til kildene med livets vann. Gud skal tørke bort tårene fra deres øyne.”</verse>
			</chapter>
			<chapter number="8">
				<verse number="1">Da Lammet brøt det sjuende seglet, ble det helt stille i himmelen. Stillheten varte i omkring en halv time.</verse>
				<verse number="2">Så fikk jeg øye på de sju englene som står for Gud. De fikk hver sin trompet.</verse>
				<verse number="5">Engelen fylte så skålen med ild fra alteret og kastet ned den på jorden. Straks begynte det å lyne, drønne av torden, og jorden bevet i jordskjelv.</verse>
				<verse number="6">De sju englene gjorde seg beredt til å blåse i sine sju trompeter.</verse>
				<verse number="7">Den første engelen blåste i sin trompet. Da kom det hagl og ild blandet med blod som falt ned over jorden. Ilden brente opp en tredjedel av jorden. Alle trær og grønn vegetasjon ble brent opp på den tredjedelen.</verse>
				<verse number="10">Den tredje engelen blåste nå i sin trompet. Da kom en stor flammende stjerne fra himmelen og falt ned på en tredjedel av elvene og vannkildene.</verse>
				<verse number="11">Stjernen ble kalt ”Bitterhet”, for den forurenset en tredjedel av alt vannet på jorden. Mange mennesker døde på grunn av at de hadde drukket forurenset vann.</verse>
				<verse number="12">Etter dette blåste den fjerde engelen i sin trompet. Da ble solen, månen og stjernene skadet. De lyste ikke i en tredjedel av tiden. Da var det ikke noe sollys på en tredjedel av dagen. I en tredjedel av natten lyste verken månen eller stjernene.</verse>
				<verse number="13">Nå så jeg en ensom ørn fly tvers over himmelen, og jeg hørte den rope med kraftig stemme: ”Ulykken, ulykken, ulykken vil ramme alle som bor på jorden, når de tre siste englene vil blåse i trompetene.”</verse>
			</chapter>
			<chapter number="9">
				<verse number="1">Den femte engelen blåste i trompeten. Da så jeg en stjerne som hadde falt ned på jorden fra himmelen. Stjernen fikk nøkkelen til den bunnløse avgrunnen.</verse>
				<verse number="2">Da den åpnet avgrunnen, veltet det fram røk som fra en enorm ovn. Solen og luften ble formørket av røken.</verse>
				<verse number="3">Så dukket det fram gresshopper i røken og slo seg ned på jorden. De fikk makt til å stikke på samme måten som skorpioner.</verse>
				<verse number="4">De ble likevel nektet å skade gresset, vegetasjonen og trærne, men bare de menneskene som ikke var merket med Guds segl på pannene sine.</verse>
				<verse number="5">De fikk ikke drepe noen, men skulle pine folkene i fem måneder. Smertene som de ble årsak til, kjentes som stikk fra en skorpion.</verse>
				<verse number="6">Når dette skjer, vil menneskene ta sine liv, men de skal ikke gjennomføre det. De vil lengte etter å dø, men døden skal rømme bort!</verse>
				<verse number="7">Gresshoppenne så ut som hester som var utrustet til kamp. Disse hadde noe som så ut som kranser av gull på hodene sine. Hestehodet lignet på ansiktet hos et menneske.</verse>
				<verse number="8">Håret var langt som håret hos en kvinne. Tennene var som løvetenner.</verse>
				<verse number="9">De hadde brystskjold av noe som lignet jern. Lyden av vingene deres lød som når en armé av hester og vogner stormer av sted til kamp.</verse>
				<verse number="10">De hadde haler og brodder som skorpioner. Det var med giftbroddene de kunne pine menneskene i fem måneder.</verse>
				<verse number="11">Kongen deres var avgrunnens engel. På hebraisk blir han kalt Abaddon og på gresk Apollyon, som betyr ”Ødeleggeren”.</verse>
				<verse number="12">Den første katastrofen er over med dette, men det skal komme to til.</verse>
				<verse number="13">Den sjette engelen blåste i trompeten. Da hørte jeg en stemme som talte fra de fire hornene på alteret av gull foran Guds trone.</verse>
				<verse number="14">Stemmen sa til den sjette engelen: ”Slipp løs de fire englene som er bundet nær den store elven Eufrat.”</verse>
				<verse number="15">De hadde blitt holdt i beredskap nettopp for denne timen, denne dagen, denne måneden og dette året. Nå ble de sluppet løs for å drepe en tredjedel av menneskene.</verse>
				<verse number="16">De disponerte en armé med 200 millioner ryttere; jeg fikk greie på hvor mange de var.</verse>
				<verse number="17">I synet mitt så jeg hestene og rytterne. De så ut på denne måten: Rytterne bar brystskjold som var ildrøde, mørkeblå og gule som svovel. Hodet til hestenes lignet på hodet til en løve. Ut av munnen deres kom det røk, ild og svovel.</verse>
				<verse number="18">En tredjedel av alle menneskene ble drept av disse tre plagene, ilden, røken, og svovel som kom ut fra munnen til hestene.</verse>
				<verse number="19">De hadde dødelig kraft i sin munn og hale. Halene deres var som slanger med hode som kunne skade.</verse>
				<verse number="20">De menneskene som overlevde disse plagene, nektet fortsatt å vende om til Gud! De fortsatte å tilbe demoner og avgudsbilder, som de selv hadde laget av gull, sølv, bronse, stein og tre. Figurene kunne verken se, høre eller gå.</verse>
				<verse number="21">De sluttet ikke med mordene sine, sin magi, okkultisme, seksuelle løssluppenhet og sine tyverier.</verse>
			</chapter>
			<chapter number="10">
				<verse number="1">Nå så jeg en annen enorm engel som kom ned fra himmelen. Han var innhyllet i en sky og med en regnbue over sitt hode. Ansiktet hans lyste som solen og føttene hans var som søyler av ild.</verse>
				<verse number="2">I hånden holdt han en liten skriftrull som var åpnet. Han satte den høyre foten på havet og den venstre på jorden.</verse>
				<verse number="3">Med kraftig stemme, lik en løve som brøler, ropte han. Da han hadde sluttet å rope, drønnet sju tordenbrak til svar.</verse>
				<verse number="4">Jeg ville skrive ned det de sju tordenbrakene ga til svar. Da hørte jeg en stemme fra himmelen si: ”Bevar ordene som lød i tordenen for deg selv, ikke skriv dem ned!”</verse>
				<verse number="5">Engelen, som jeg hadde sett stå på havet og på jorden, løftet sin høyre hånd mot himmelen.</verse>
				<verse number="6">Han sverget ved ham som lever i all evighet, han som skapte himmelen og alt som finnes i den, jorden og alt som finnes på den, havet og alt som finnes i det. Han sa: ”Tiden er ute.</verse>
				<verse number="7">Når den sjuende engelen blåser i trompeten, da har Guds hemmelige plan blitt sluttført, helt i tråd med det glade budskap han bar fram gjennom sine tjenere og profeter.”</verse>
				<verse number="8">Så hørte jeg stemmen fra himmelen på nytt, som sa: ”Gå til engelen som står på havet og på jorden. Ta den åpne skriftrullen ut av hånden hans.”</verse>
				<verse number="9">Da gikk jeg bort til engelen og ba ham om å gi meg den lille skriftrullen. Han sa til meg: ”Ja, ta den og spis den. Den skal svi i magen din, men så lenge du har den i munnen, vil den smake søt som honning.”</verse>
				<verse number="10">Da tok jeg skriftrullen ut av hånden hans og spiste den opp. Akkurat som han hadde sagt smakte den søtt i munnen, men da jeg hadde svelgd den, svidde den i magen.</verse>
				<verse number="11">Han sa til meg: ”Enda en gang må du holde fram Guds budskap om det han planlegger å gjøre med land, folk, språk og makthavere.”</verse>
			</chapter>
			<chapter number="11">
				<verse number="1">Nå ga de meg en målestokk, den var en stav, og de sa til meg: ”Gå og mål Guds tempel og alteret, og tell alle som tilber der.</verse>
				<verse number="2">Templets ytre gård skal du ikke måle, for den har Gud overlatt til dem som ikke kjenner ham. De vil beseire Guds by, Jerusalem og ha kontrollen over byen i 42 måneder.</verse>
				<verse number="3">I disse 1 260 dagene vil jeg gi mine to representanter i oppdrag å holde fram mitt budskap mens de er kledd i sørgeklær.”</verse>
				<verse number="4">Disse representantene er de to oliventrærne og de to lysestakene som står foran jordens Herre.</verse>
				<verse number="5">Dersom noen forsøker å skade dem kommer flammer av ild til å sprute ut av munnen deres. Hver fiende som vil skade dem, vil bli drept av ilden.</verse>
				<verse number="6">De har makt til å stenge himmelen, slik at det ikke kommer regn i den tiden som de bringer Guds budskap. Videre har de makt til å forvandle alle elver til blod og sende alle slags plager over jorden, så ofte de vil.</verse>
				<verse number="7">Når de har sluttført oppdraget sitt med å bære fram budskapet som Guds representanter, vil udyret som stiger opp fra den bunnløse avgrunnen, angripe, beseire og drepe de to.</verse>
				<verse number="8">Likene deres vil ligge på gaten i den store byen som symbolsk blir kalt ”Sodoma” og ”Egypt”, der deres Herre også ble henrettet ved å bli spikret fast på et kors.</verse>
				<verse number="9">Mennesker fra alle land, stammer, språk og folk vil i tre og en halv dag se kroppene deres ligge der. De vil ikke tillate at kroppene blir begravd.</verse>
				<verse number="10">Jordens innbyggere vil glede seg over at Guds representanter endelig er døde. De vil juble og utveksle gaver til hverandre for å feire at de er kvitt disse to profetene som bar fram Guds budskap og var til så mye bry.</verse>
				<verse number="11">Etter tre og en halv dag vil livets Ånd fra Gud komme inn i de to døde. De vil sette seg opp, og alle som ser dette, vil bli vettskremt.</verse>
				<verse number="12">Så vil en kraftig stemme fra himmelen rope: ”Kom hit opp!” Jeg var vitne til at de for opp til himmelen i en sky, rett foran øynene på deres fiender.</verse>
				<verse number="13">I samme øyeblikk ble det et kraftig jordskjelv, som fikk en tiendedel av byen til å styrte sammen. 7 000 mennesker ble drept, og de som overlevde, skalv av skrekk og begynte å hyllet, himmelens Gud.</verse>
				<verse number="14">Den andre katastrofen er med dette over, men den tredje er like om hjørnet.</verse>
				<verse number="15">Akkurat da blåste den sjuende engelen i trompeten. Sterke stemmer ble hørt fra himmelen. De sa: ”Vår Gud og Kristus, kongen han lovet oss, har nå tatt makten over hele verden. Han skal regjere i all evighet.”</verse>
				<verse number="16">De 24 lederne i himmelen, som satt på sine troner for Gud, falt ned på ansiktene, tilba, og sa:</verse>
				<verse number="17">”Vi takker deg, Herre Gud, du som har alt makt, du som er og alltid har vært, for at du har begynt å utøve din store makt for å regjere.</verse>
				<verse number="18">Folkene raste i sinne, men nå er det din tur å være sint. Det er tid for at de døde skal bli dømt. Du vil lønne profetene som tjente deg ved å holde fram budskapet, og alle folk som tilhører deg. Ja, du vil lønne alle som er lydige og tilber deg. Det gjelder både fine mennesker og vanlige folk. Du vil utslette dem som ødelegger verden.”</verse>
				<verse number="19">Så ble Guds tempel i himmelen åpnet. Der inne ble Paktens ark synlig. Det lynte, drønnet av torden, ble jordskjelv og store hagl falt ned.</verse>
			</chapter>
			<chapter number="12">
				<verse number="1">Jeg fikk se et symbolsk drama i himmelen. Jeg så en kvinne, som var svøpt inn i solen, hadde månen under sine føtter og en krans av tolv stjerner på hodet.</verse>
				<verse number="2">Hun var gravid og skulle straks føde, for hun skrek mens veene begynte å komme.</verse>
				<verse number="3">Videre så jeg en annen symbolsk handling i himmelen: En svær rød drake dukket opp. Den hadde sju hoder med ti horn og sju kroner på hodene.</verse>
				<verse number="4">Halen på dragen dro med seg en tredjedel av stjernene og kastet dem ned på jorden. Han sto foran kvinnen som skulle føde, slik at han kunne sluke barnet i samme øyeblikk det var født.</verse>
				<verse number="5">Kvinnen fødte en gutt som en gang skal herske over alle folk med uinnskrenket makt. Barnet ble rykket bort og ført opp til tronen hos Gud.</verse>
				<verse number="6">Kvinnen flyktet ut i ørkenen, der Gud hadde gjort i stand et sted for henne. Der vil hun bli tatt hånd om i 1 260 dager.</verse>
				<verse number="7">Så brøt en krig ut i himmelen. Mikael og de englene som var under hans kommando, gikk til krig mot dragen og englene hans.</verse>
				<verse number="8">Dragen tapte slaget, og han og englene ble presset ut av himmelen.</verse>
				<verse number="9">Han, den store dragen, den gamle slangen, som ble kalt djevelen eller Satan, og som bedrar hele verden, ble kastet ned på jorden sammen med alle englene sine.</verse>
				<verse number="10">Jeg hørte en kraftig stemme som ropte i himmelen: ”Vår Gud har endelig frelst oss for evig! Han har vist sin styrke og er begynt å regjere. Kristus, kongen som han lovet oss, har fått all makt. Anklageren, han som dag og natt anklaget våre troende søsken for vår Gud, han har blitt kastet ned fra himmelen på jorden.</verse>
				<verse number="11">De troende beseiret den som anklaget, etter som Lammet døde og ofret sitt blod for å ta straffen for syndene. Ja, de beseiret Anklageren fordi de troende til og med var villige til å miste sitt liv for å spre budskapet om det som Lammet hadde gjort.</verse>
				<verse number="12">Juble derfor, du himmel og alle dere himmelens innbyggere. Ulykken vil ramme jorden og havet, for djevelen har kommet ned til dere og hans sinne er uten kontroll, etter som han vet at han bare har en kort tid igjen.”</verse>
				<verse number="13">Da dragen merket at han hadde blitt kastet ned på jorden, forfulgte han kvinnen som hadde født gutten.</verse>
				<verse number="14">Hun fikk vinger som på en stor ørn, slik at hun kunne fly ut i ørkenen, til det stedet der hun skulle bli tatt hånd om og bli beskyttet for dragen i tre og en halvt år.</verse>
				<verse number="15">Dragen forsøkte å drukne kvinnen i voldsomme vannmengder som fosset ut av hans munn.</verse>
				<verse number="16">Jorden åpnet sin munn og reddet kvinnen ved å absorbere vannmengdene som dragen sprutet ut.</verse>
				<verse number="17">Da ble dragen rasende på kvinnen og startet en krig mot resten av barna hennes, mot alle de som er lydige mot Gud og sprer budskapet om Jesus. Dragen stilte seg på stranden ved havet.</verse>
			</chapter>
			<chapter number="13">
				<verse number="1">I synet mitt så jeg et udyr stige opp av havet. Det hadde ti horn og sju hoder. Hvert horn var prydet med en krone. På alle hodene sto et navn som spottet Gud.</verse>
				<verse number="2">Udyret så ut som en leopard, men hadde føtter som en bjørn og kjeft som en løve. Dragen overførte sin kraft, trone og enorme makt til udyret.</verse>
				<verse number="3">Jeg så at et av hodene på udyret var hardt skadet, men at det dødelige såret hadde blitt leget. Hele verden ble grepet av beundring for udyret og begynte å følge det.</verse>
				<verse number="4">De tilba dragen for at han hadde gitt udyret slik makt, og de tilba udyret og sa: ”Ingen er større enn udyret! Hvem kan kjempe mot det?”</verse>
				<verse number="5">Så ble udyret utstyrt med en munn som skrøt og hånte alt og alle som var hellig og hadde med Gud å gjøre. Det fikk makt til å holde på i 42 måneder.</verse>
				<verse number="6">Det spottet Gud og hans rett til å bestemme, og det spottet Guds bolig der han er og alle som finnes i himmelen.</verse>
				<verse number="7">Det fikk også makt å kjempe mot alle som tilhører Gud, og beseire dem. Videre fikk det makt til å regjere over alle stammer, land, språk og folk.</verse>
				<verse number="8">En stor del av innbyggerne på jorden vil tilbe udyret. De eneste som ikke vil delta i tilbedelsen, er de som har takket ja til Guds innbydelse om å tilhøre ham. Derfor har de navnene sine skrevet i livets bok som finnes hos Lammet som er slaktet. Gud hadde bestemt navnene i boken allerede før verden ble skapt.</verse>
				<verse number="9">Lytt nøye og forsøk å forstå!</verse>
				<verse number="10">På grunn av denne motstanden mot udyret vil enkelte bli ført bort i fangenskap, og andre vil bli drept med sverd. Her gjelder det for dem som tilhører Gud å holde hardnakket fast ved troen.</verse>
				<verse number="11">Jeg så også et annet udyr. Det kom opp av jorden og hadde to horn som lignet på hornene hos en ung saubukk, men det hadde stemmen til en drake.</verse>
				<verse number="12">Det har samme makten som det første udyret og representerer udyret. Det krever at alle innbyggerne på jorden må tilbe det første udyret som hadde de dødelige sårene som ble leget.</verse>
				<verse number="13">Det utfører store mirakler og kan til og med få ild til å falle ned fra himmelen mens alle ser på.</verse>
				<verse number="14">Gjennom alle miraklene som det utfører på oppdrag av det første udyret, bedrar det innbyggerne på jorden. Udyret ber menneskene å lage et stort bilde av det udyret som hadde blitt hugget med sverdet, men blitt levende igjen.</verse>
				<verse number="15">Det får også makt til å gi liv til dette bilde, slik at bildet til og med kan snakke og gi befaling om at den som ikke tilber det, skal bli drept.</verse>
				<verse number="16">Det andre udyret krever at alle, både fine mennesker og vanlige folk, rike og fattige, frie og slaver, skal ha et merke på høyre hånden eller i pannen.</verse>
				<verse number="17">Ingen kan kjøpe eller selge noe som helst dersom de ikke har udyrets merke. Merket er enten udyrets navn, eller de tallene som står i stedet for navnet.</verse>
				<verse number="18">Her blir det krevd visdom, og bare den som har forstand, kan regne ut udyrets tall. Det er et mennesketall, og tallet er 666.</verse>
			</chapter>
			<chapter number="14">
				<verse number="1">Nå så jeg Lammet stå på Sions fjell. Sammen med Lammet sto de 144 000, som hadde Lammets navn og hans Fars navn skrevet i sine panner.</verse>
				<verse number="2">Jeg fikk høre stemmer fra himmelen. Stemmene lød som lyden av store vannmasser, og som drønn av torden, som et helt orkester av harper.</verse>
				<verse number="3">Disse tusener av mennesker som sto for Guds trone, for de fire skikkelsene, de 24 lederne i himmelen, og de sang en ny sang. Ingen kunne lære seg denne sangen uten de 144 000 som hadde blitt kjøpt fri fra jorden.</verse>
				<verse number="4">Det er de som har holdt seg borte fra avgudsdyrkelse og har bevart sin åndelige renhet. De følger Lammet hvor det enn går. De har blitt kjøpt fri fra jordens alle mennesker, som en første innhøsting til Gud og Lammet.</verse>
				<verse number="5">De har aldri løyet for noen, de er skyldfri.</verse>
				<verse number="6">Etter dette fikk jeg se en annen engel. Den fløy tvers over himmelen og hadde et evig gledesbudskap å fortelle for dem som bor på jorden, for alle land, stammer, språk og folk.</verse>
				<verse number="7">Den ropte med kraftig stemme: ”Ha respekt for Gud og gi ham æren. Tiden er kommet da han skal dømme. Tilbe ham som skapte himmelen, jorden, havet og alle vannkildene.”</verse>
				<verse number="8">En annen engel fulgte etter ham og ropte: ”Den store byen Babylon har falt. Denne byen som dro med seg verdens folk i sine seksuelle utskeielser og ble årsak til at de nå må drikke Guds vredes vin.”</verse>
				<verse number="9">Så fulgte en tredje engel som ropte med kraftig stemme: ”Alle som tilber udyret, bildet av udyret og bærer udyret sitt merke i sin panne eller på hånden,</verse>
				<verse number="10">de vil også måtte drikke av Guds vredes vin. Ublandet har den blitt fylt opp i Guds vredes beger. De vil bli plaget med ild og svovel foran Guds engler og Lammet.</verse>
				<verse number="11">Røken fra deres plager vil stige opp i all evighet. De vil ikke få noen lindring verken dag eller natt. Dette rammer alle disse som tilber udyret og bildet av det og som tar på seg merket med udyrets navn.</verse>
				<verse number="12">Her gjelder det at de som tilhører Gud, har langvarig utholdenhet og holder fast ved Guds befalinger og troen på Jesus.”</verse>
				<verse number="13">Jeg hørte en stemme fra himmelen som sa: ”Skriv dette ned: Lykkelige er de som fra og med nå dør mens de trofast følger Herren Jesus! Ja, sier Guds Ånd, de skal få hvile fra sitt strev og deres gode gjerninger følger med dem!”</verse>
				<verse number="14">Jeg fikk se en hvit sky. På den satt noe som lignet en menneskesønn. Han hadde en krans av gull på hodet og en skarp sigd i hånden.</verse>
				<verse number="15">En engel kom nå ut fra templet og ropte med kraftig stemme til ham som satt på skyen: ”Det er tid til å høste! La din sigd svinge over jorden, for avlingen er moden.”</verse>
				<verse number="16">Han som satt på skyen, svingte sigden over jorden, og avlingen på jorden ble samlet inn.</verse>
				<verse number="17">Enda en engel kom ut fra templet i himmelen. Han hadde også en skarp sigd.</verse>
				<verse number="18">Så kom en engel ut fra alteret i templet. Han hadde makt over ilden og ropte med kraftig stemme til engelen som hadde den skarpe sigden: ”Ta sigden og skjær av drueklasen fra jordens vinstokk, for druene er modne.”</verse>
				<verse number="19">Da svingte engelen sigden over jorden og skar av drueklasen og kastet druene i Guds vredes store vinpresse.</verse>
				<verse number="20">Druene ble trampet til mos i vinpressen utenfor byen. Fra pressen fløt en strøm av blod som var så dyp at den ville nådd opp til bislet på en hest, og strømmen var 1 600 stadier lang.</verse>
			</chapter>
			<chapter number="15">
				<verse number="1">Nå fikk jeg se et annet symbolsk og fantastisk drama i himmelen. Jeg så sju engler. De var valgt ut for å spre de sju siste katastrofene på jorden. Disse katastrofene er de siste, for når de er over, kommer Guds sinne til å være slutt.</verse>
				<verse number="2">Jeg så noe som lignet et hav av glass blandet med ild. På det sto alle dem som hadde lykkes med å komme fri fra udyret, bildet av udyret og tallet som representerer navnet på udyret. Alle holdt de Guds harper i hendene sine.</verse>
				<verse number="3">De sang Guds tjener Moses sine sanger og Lammets sang: ”Store og vidunderlige er dine gjerninger, Herre Gud, du som har all makt. Du er rettferdig og sann i alt det du gjør, du høvding over alle land.</verse>
				<verse number="4">Hvem ville ikke frykte for deg, Herre, og hylle deg? Du alene er hellig. Alle folk vil komme og tilbe deg, for dine rettferdige dommer er blitt synlige.”</verse>
				<verse number="7">En av de fire skikkelsene rakte hver av de sju englene skålen sin av gull. Hver skål var fylt av Guds sinne, sinne fra ham som lever i all evighet.</verse>
				<verse number="8">Det aller helligste ble fylt av røk fra hans herlighet og makt, og ingen kunne gå inn der før de sju katastrofene fra de sju englene var over.</verse>
			</chapter>
			<chapter number="16">
				<verse number="1">Jeg hørte en kraftig stemme fra Det aller helligste i templet si til de sju englene: ”Gå og tøm de sju skålene med Guds sinne ut over jorden.”</verse>
				<verse number="2">Da gikk den første engelen bort og tømte skålen sin over jorden. Fryktelige og plagsomme byller slo ut på dem som bar udyrets merke og tilba bildet av udyret.</verse>
				<verse number="3">Den andre engelen tømte skålen sin over havet. Vannet ble som blodet fra et dødt menneske, og alt som levde i sjøen, døde.</verse>
				<verse number="4">Den tredje engelen tømte skålen sin over elvene og vannkildene. De ble også forandret til blod.</verse>
				<verse number="5">Så hørte jeg at engelen som hadde makten over vannet sa: ”Rettferdig er du som er til og alltid har vært, du Hellige som har felt denne dommen.</verse>
				<verse number="6">Innbyggerne på jorden har drept profetene som bar fram budskapet ditt, og de menneskene som tilhører deg. De har latt blodet deres renne på jorden. Derfor har du gitt dem blod å drikke. Dette er straffen de har fortjent.”</verse>
				<verse number="7">Jeg hørte en stemme fra alteret i templet si: ”Ja, Herre Gud, du som har all makt, dine dommer er sanne og rettferdige.”</verse>
				<verse number="8">Den fjerde engelen tømte skålen sin over solen. Solen fikk tillatelse til å svi menneskene med sin ild.</verse>
				<verse number="9">Da menneskene ble brent av den voldsomme heten fra solen, forbannet de Gud som hadde makt til å sende slike plager. Ingen angret synden sin, vendte om til Gud og ga ham æren.</verse>
				<verse number="10">Så tømte den femte engelen skålen sin over udyrets maktsentrum. Da ble hans rike dekket av mørke. Menneskene bet tungene sine i biter av smerte.</verse>
				<verse number="11">De forbannet Gud i himmelen for sine plager og byller, men de angret ikke sine onde handlinger og vendte om til Gud.</verse>
				<verse number="12">Den sjette engelen tømte skålen sin over den store elven Eufrat. Den tørket ut, slik at veien lå åpen for makthaverne fra Østen.</verse>
				<verse number="13">Jeg så tre onde ånder som så ut som padder. De kom fram fra draken sin munn, av udyret sin munn og av den falske profeten sin munn.</verse>
				<verse number="14">Disse demoniske åndene som kan utføre mirakler, gikk ut til alle verdens makthavere og overtalte dem til å samle seg til kamp mot Herren Jesus på den store dagen, da Gud, som har all makt, skal dømme verden.</verse>
				<verse number="15">”Lytt”, sier Jesus: ”Jeg kommer uventet som en tyv om natten! Lykkelig er den som holder seg våken og har klærne sine parat, slik at han ikke behøver gå naken og skamfull når de han møter, ser ham.”</verse>
				<verse number="16">De onde åndene samlet alle verdens makthavere på det stedet som på hebraisk blir kalt Harmageddon.</verse>
				<verse number="17">Til slutt tømte den sjuende engelen skålen sin over luften. Da hørte jeg en kraftig stemme fra tronen i Det aller helligste i templet, og den sa: ”Det er skjedd!”</verse>
				<verse number="18">Det lynte, drønnet av torden og ble et stort jordskjelv som var så kraftig at ingen noen gang sett noe tilsvarende.</verse>
				<verse number="19">Den store byen ble kløvd i tre deler. Mange byer rundt om i verden styrtet sammen. Gud glemte ikke den store byen Babylon og syndene som florerte, og lot byen tømme begeret med hans glødende vredes vin.</verse>
				<verse number="20">Alle øyene forsvant, og fjellene var borte.</verse>
				<verse number="21">Det falt enorme hagl på omkring 40 kilo fra himmelen ned over jorden. Menneskene forbannet Gud for haglene, etter som katastrofen var en så fryktelig pine.</verse>
			</chapter>
			<chapter number="17">
				<verse number="1">En av de sju englene som hadde tømt ut plagene, kom nå fram og snakket til meg. Han sa: ”Kom, jeg vil vise deg dommen som skal ramme den prostituerte kvinnen, den store byen som ligger ved de mange vann.</verse>
				<verse number="2">Makthaverne i alle land har ligget med henne. Innbyggerne på jorden har ruset seg som av vin med hennes seksuelle løssluppenhet. ”</verse>
				<verse number="3">I synet som Guds Ånd lot meg se, ble jeg av engelen ført ut i ørkenen. Der fikk jeg se en kvinne som satt på et lysende rødt udyr. Udyret var tatovert med navn som spottet Gud. Det hadde sju hoder og ti horn.</verse>
				<verse number="4">Kvinnen bar klær av mørkerøde og lysende rødt tøy, og hun hadde vakre smykker av gull, edelsteiner og perler. I hånden holdt hun et beger av gull som var fylt av snuskete og skitten styggedom fra hennes seksuelle løssluppenhet.</verse>
				<verse number="5">På pannen hennes sto det skrevet et navn som hadde en hemmelig formel: ”Babylon den store, alle prostituerte og styggedommens mor i verden.”</verse>
				<verse number="6">Jeg så at kvinnen også var ruset. Hun hadde drukket seg full på blodet fra dem som tilhører Gud, fra dem som er blitt martyrer fordi de hadde spredd budskapet om Jesus. Jeg stirret på henne med vantro forskrekkelse.</verse>
				<verse number="7">”Hvorfor er du så forskrekket?” spurte engelen. ”Jeg vil fortelle deg hvem hun er og hvem udyret som hun rir på er, det som har sju hoder og ti horn.</verse>
				<verse number="8">Udyret som du fikk se, har eksistert, men er ikke mer, det skal på nytt komme opp av den bunnløse avgrunnen for så å gå under. En stor del av innbyggerne på jorden vil bli dypt sjokkert når de ser at udyret, det som har eksistert men ikke er mer, og som på nytt kommer tilbake. De eneste som ikke blir forskrekket, er de som har takket ja til Guds innbydelse om å tilhøre ham, og derfor har sine navn skrevet i livets bok, slik som Gud hadde bestemt allerede før verden ble skapt.</verse>
				<verse number="9">I dette blir det krevd både visdom og forstand. De sju hodene representerer sju høyder som kvinnen sitter på. Samtidig er de sju makthavere.</verse>
				<verse number="10">Fem av disse makthaverne har allerede falt, den sjette regjerer nå og den sjuende skal komme. Hans regjeringstid skal bli kort.</verse>
				<verse number="11">Udyret som har eksistert, men ikke er mer, det er den åttende makthaver. Han er også en av de sju og skal gå under.</verse>
				<verse number="12">De ti hornene du så på udyret, er ti makthavere som ennå ikke har begynt å regjere. De skal en kort periode regjere sammen med udyret.</verse>
				<verse number="13">Alle ti vil bli enige om å overdra makten og myndigheten til udyret.</verse>
				<verse number="14">Sammen med udyret vil de kjempe mot Lammet. Lammet, og alle som har takket ja til Guds innbydelse om å tilhøre Lammet og trofast holde seg til ham, de skal beseire alle disse makthaverne. Lammet er alle herrenes Herre og alle kongenes konge.”</verse>
				<verse number="15">Så sa engelen til meg: ”De vassdragene som du så, der den prostituerte bor, er et bilde på land, individer, folk og språk.</verse>
				<verse number="16">Udyret og de ti hornene som du så, skal hate den prostituerte, ta eiendelene og klærne, spise kjøttet hennes og brenne henne opp i ilden.</verse>
				<verse number="17">Dette er helt i tråd med Guds plan, for det er han som får de ti kongene til å overdra makten til udyret, helt til Guds forutsigelse har gått i oppfyllelse.</verse>
				<verse number="18">Kvinnen som du så i synet, hun er den store byen som regjerer over makthaverne i alle land på jorden.”</verse>
			</chapter>
			<chapter number="18">
				<verse number="1">Etter alt dette så jeg en engel komme ned fra himmelen. Han hadde stor makt, og hans herlighet skinte som lyset fra lyskastere over jorden.</verse>
				<verse number="2">Han ropte med kraftig stemme: ”Den store byen Babylon har falt. Den har blitt et sted der demonene bor, et oppholdssted for alle onde ånder, en plass der motbydelige rovfugler samler seg.</verse>
				<verse number="3">Dommen har falt over den prostituerte, over byen som trakk med seg verdens folk i sine seksuelle utskeielser og ble årsak til at de nå må drikke Guds vredes vin. Makthaverne i alle verdens land har ligget med henne. Forretningsfolk i hele verden har blitt rike på hennes ufattelige luksus og overflod.”</verse>
				<verse number="4">Så hørte jeg en annen stemme fra himmelen si: ”Dra bort fra henne, mitt folk, slik at dere ikke synder sammen med henne og må gjennomgå den samme straffen som hun får.</verse>
				<verse number="5">Syndene hennes har blitt stablet opp på hverandre og rekker helt til himmelen. Gud har ikke glemt det onde hun har gjort.</verse>
				<verse number="6">Dere skal behandle henne slik hun behandlet dere. Gi henne dobbelt igjen for alt hun har gjort. Hun ga andre av sin drikke, så gi henne drikke som er dobbelt så bitter.</verse>
				<verse number="7">Hun omga seg med luksus og overflod, så la henne få smake sin del av smerte og sorg. Hun sier til seg selv: ’Her sitter jeg som dronning, er ingen enke og kommer aldri til å oppleve sorg.’</verse>
				<verse number="8">På en og samme dag skjer forandringen, og plagene rammer henne. Hun vil få oppleve død, sorg, hunger, og hun vil bli brent opp av ilden. Mektig er Herren Gud som dømmer henne.</verse>
				<verse number="9">Makthaverne i verden, som tok del i hennes seksuelle utskeielser og nøt hennes luksus, skal gråte og jamre seg når de ser røken stige opp fra de forkullede restene av henne.</verse>
				<verse number="10">Av frykt kommer de til å stå langt unna for ikke å bli rammet av den samme straffen. De vil rope: ’Ulykken, ulykken har rammet deg Babylon, du kraftfulle by! På et øyeblikk har dommen kommet over deg.’</verse>
				<verse number="11">Forretningsfolkene på jorden vil sørge og gråte over deg. Det finnes ingen som vil kjøpe varene deres.</verse>
				<verse number="12">Ikke noe marked for gullet og sølvet deres, edelsteinene, perlene, stoff av lin og silke, mørkerødt og lysende rødt tøy, aromatiske tresorter, varer av elfenben, kostbare treslag, kopper, jern og marmor.</verse>
				<verse number="13">Heller ikke krydder, parfyme, salve, røkelse, vin, olivenolje, fint mel, hvete, buskap, sauer og hester, vogner, slaver og krigsfanger.</verse>
				<verse number="14">’Alt det vakre du har lengtet etter, har gått tapt’, roper de. ’All luksusen og prakten som du satte så høyt, vil aldri mer tilhøre deg. Alt er borte for alltid.’</verse>
				<verse number="15">Ja, forretningsfolkene som ble rike ved å selge dette til henne, vil stå lang unna av frykt for å bli rammet av den samme straffen. De vil gråte og jamre seg og si:</verse>
				<verse number="16">’Ulykken, ulykken har rammet deg, du kraftfulle by! Du som bar klær av fineste lin, mørkerøde og lysende røde tøy, du som hadde smykker av gull, edelsteiner og perler.</verse>
				<verse number="17">På et øyeblikk forsvant all din rikdom!’ Alle handelsfartøyene, kapteinene, besetningene, ja, alle som lever av å seile på havet, vil stå langt unna.</verse>
				<verse number="18">Når de ser røken stige opp fra de forkullete restene av henne vil de rope: ’Aldri har det eksistert en by som denne!’</verse>
				<verse number="19">De vil strø jord på hodet for å vise sorgen sin, og de vil sørge og rope: ’Ulykken, ulykken har rammet deg Babylon, du kraftfulle by! Du som gjorde alle skipsrederne rike i sin lengsel etter luksus. På et øyeblikk har alt gått tapt.’</verse>
				<verse number="20">Gled dere over hennes skjebne, du himmel og alle dere som tilhører Gud. Dere disipler av Jesus og profeter som bar fram budskapet hans, gled dere. Endelig har Gud dømt henne for det hun gjorde mot dere!”</verse>
				<verse number="21">En stor engel løftet opp en stein, stor som en kvernstein, kastet den i havet og sa: ”Med den samme kraften skal Babylon, den store byen, bli styrtet i dypet og forsvinne for alltid.</verse>
				<verse number="22">Aldri mer skal lyden av musikk fra harper, fløyter og trompeter bli hørt i deg. Aldri mer skal håndverkere av noe slag finnes i deg. Aldri mer skal noen male korn i deg.</verse>
				<verse number="23">Aldri mer skal lampene lyse i deg. Aldri mer skal glade røster fra brud og brudgom bli hørt i deg. Dine kjøpmenn styrte handelen i hele verden, og du bedro alle med din magi og okkultisme.</verse>
				<verse number="24">På dine gater rant blodet fra profetene som bar fram budskapet ditt. Ja, du passet på at de som tilhører Gud, ble myrdet over hele verden.”</verse>
			</chapter>
			<chapter number="19">
				<verse number="1">Etter dette hørte jeg noe som lød som kraftige stemmer fra en stor skare mennesker i himmelen. De ropte: ”Hyll Gud! Vår Gud har frelst oss! Han har vist sin ære og makt</verse>
				<verse number="2">ved å dømme sant og rettferdig. Han har dømt den prostituerte kvinnen, den kraftfulle byen som ødela verden med sin seksuelle utskeielser. Han har hevnet seg på henne for drapene på sine tjenerne.”</verse>
				<verse number="3">Så ropte de enda en gang: ”Hyll Gud! Røken fra henne stiger opp i all evighet!”</verse>
				<verse number="4">De 24 lederne i himmelen og de fire skikkelsene falt ned og tilba Gud som sitter på tronen, og sa: ”Ja, det er sant! Hyll Gud!”</verse>
				<verse number="5">Fra tronen kom det en stemme som sa: ”Hyll vår Gud, alle dere som er tjenerne hans, alle dere som lyder og tilber ham, både fine mennesker og vanlige folk.”</verse>
				<verse number="6">Enda en gang hørte jeg noe som lød som stemmen fra en stor skare mennesker. Stemmene lød som lyden av store vannmasser, som drønnende torden. De ropte: ”Hyll Gud! Herren, vår Gud, han som har all makt, han er den som regjerer.</verse>
				<verse number="7">La oss være glade og juble og gi ham æren. Det er tid for Lammets bryllupsfest. Hans brud har gjort seg i stand.</verse>
				<verse number="8">Gud har gitt henne rett til å kle seg i skinnende hvitt, fint tøy av lin. Det fine tøyet av lin er et bilde på at bruden, alle som tilhører Gud, har fulgt hans vilje.”</verse>
				<verse number="9">Engelen sa til meg: ”Skriv: Lykkelige er de som er innbudt til Lammets bryllupsfest.” Han fortsatte: ”Dette er et sant budskap, og det kommer fra Gud.”</verse>
				<verse number="10">Da falt jeg ned ved føttene av engelen for å hylle ham, men han sa: ”Nei, ikke gjør det! Jeg er bare Guds tjener, akkurat som du og de andre troende som sprer budskapet om Jesus. Det er Gud du skal tilbe, for sannheten om Jesus inspirerer menneskene til å holde fram Guds budskap.”</verse>
				<verse number="11">Jeg så himmelen åpen, og jeg fikk se en hvit hest. Rytteren som satt på den heter ”Troverdig og Sann”. Han er rettferdig både når han dømmer og når han kjemper.</verse>
				<verse number="12">Øynene hans er som ild, og han har mange kroner på hodet sitt. Ett navn står skrevet på ham, men ingen vet hva det navnet betyr uten han selv.</verse>
				<verse number="13">Han er kledd i en kappe som har blitt dyppet i blod. Navnet hans er ”Ordet fra Gud”.</verse>
				<verse number="14">Jeg så himmelens armeer, kledd i skinnende hvitt, fint tøy av lin, som fulgte etter ham på hvite hester.</verse>
				<verse number="15">Fra munnen hans kommer det ut et skarpt sverd som han skal beseire folkene med, og han skal herske over alle med total makt. Han skal trampe druene i Guds vinpresse til mos, og Gud, han som har all makt, skal la folkene få drikke sin glødende vredes vin.</verse>
				<verse number="16">På kappen hans, over lårene, står det skrevet et navn: ”Kongenes Konge og Herrenes Herre.”</verse>
				<verse number="17">Jeg så også en engel som sto inne i solen. Han ropte med kraftig stemme til alle fugler som fløy over himmelen: ”Kom hit og samle dere til Guds store måltid.</verse>
				<verse number="18">Dere skal få spise kjøtt av makthavere, høye militære og ledere, fra hester og ryttere, ja, fra alle folk, frie og slaver, fine mennesker og vanlige folk.”</verse>
				<verse number="19">Jeg så at udyret, alle makthaverne i verden og armeene deres hadde samlet seg for å kjempe mot ham som satt på hesten og mot armeen hans.</verse>
				<verse number="20">Udyret ble tatt til fange, sammen med den falske profeten, han som hadde utført mirakler på udyrets oppdrag og bedratt alle som hadde tatt imot udyrets merke og tilbedt bildet av udyret. Både udyret og den falske profeten ble levende kastet i sjøen av ild som brenner som svovel.</verse>
				<verse number="21">Hele armeen deres ble drept av sverdet som gikk ut av munnen til rytteren. Alle fuglene spiste seg mette på kjøttet deres.</verse>
			</chapter>
			<chapter number="20">
				<verse number="1">Etter dette fikk jeg se en engel komme ned fra himmelen. Han hadde nøkkelen til den bunnløse avgrunnen og en tung kjetting i hånden.</verse>
				<verse number="2">Han grep dragen, den gamle slangen, som er djevelen eller Satan, og bandt ham for 1 000 år.</verse>
				<verse number="3">Så kastet engelen ham ned i den bunnløse avgrunnen og låste og forseglet den med et segl, slik at han ikke kunne bedra folkene før de 1 000 årene hadde gått. Etter det må han bli sluppet ut igjen for en kort periode.</verse>
				<verse number="4">Jeg så også troner. På dem satte noen seg som hadde fått retten til å dømme. Disse som jeg så, var sjelene til de menneskene som hadde blitt halshugget fordi de spredde Guds budskap om Jesus. De hadde ikke tilbedt udyret, bildet av udyret eller tatt imot merke av udyret i sine panner eller på hendene. Disse menneskene fikk liv igjen og regjerte med Kristus, den lovede kongen, i 1 000 år.</verse>
				<verse number="5">Resten av de døde ble ikke levende igjen før de 1 000 årene var ute. Dette er den første oppstandelsen.</verse>
				<verse number="6">Lykkelige er de som tilhører Gud og får være med i den første oppstandelsen. Den andre døden kan ikke skade dem, men de skal være prester som tjener Gud og Kristus, den lovede kongen, og skal regjere med ham i 1 000 år.</verse>
				<verse number="7">Når de 1 000 årene er ute, skal Satan bli sluppet løs av sitt fengsel.</verse>
				<verse number="8">Han skal gå ut og bedra folk fra alle jordens hjørner, de som blir kalt Gog og Magog, og samle dem til kamp. De skal være tallrike som sanden i havet.</verse>
				<verse number="9">Jeg så hvordan de dro fram over hele jorden og omringet den byen som Gud elsker, det stedet der menneskene som tilhører Gud, hadde samlet seg. Ild fra himmelen falt ned og utslettet dem.</verse>
				<verse number="10">Djevelen som fortsatte sitt bedrag, ble kastet ned i den samme sjøen av ild og svovel som udyret og den falske profeten hadde blitt. Der skal de bli plaget dag og natt i all evighet.</verse>
				<verse number="11">Jeg så en stor hvit trone og ham som sitter på den. Da han sto fram, forsvant jorden og himmelen, de var ikke mer.</verse>
				<verse number="12">Jeg så også de døde, både fine mennesker og vanlige folk. De sto for Gud, og bøker ble åpnet. Også en annen bok ble åpnet. Det var livets bok. De døde ble dømt etter det som sto i de første bøkene, for der var alle gjerningene deres skrevet ned.</verse>
				<verse number="13">Havet ga tilbake de døde som var i det. Dødens rike ga tilbake de døde som var i det. Hver og en ble dømt etter sine gjerninger.</verse>
				<verse number="14">Så ble selve døden og dødens rike kastet i den brennende sjøen. Dette er den andre død, den brennende sjøen.</verse>
				<verse number="15">Hver og en som ikke hadde sitt navn skrevet i livets bok, ble kastet i den brennende sjøen.</verse>
			</chapter>
			<chapter number="21">
				<verse number="1">Jeg så en ny himmel og en ny jord. Den første himmelen og den første jorden var borte, og havet var ikke mer.</verse>
				<verse number="2">Jeg så Guds by, det nye Jerusalem, komme ned fra himmelen, fra Gud. Den var pyntet som en brud som er klar til å møte sin brudgom.</verse>
				<verse number="3">Jeg hørte en kraftig stemme fra tronen si: ”Se, nå har Gud tatt bolig blant menneskene! Han skal bo sammen med dem, og de skal være hans folk, ja, Gud selv skal være hos dem.</verse>
				<verse number="4">Han skal tørke hver tåre av øynene deres, og døden skal ikke eksistere mer. Det skal ikke lenger forekomme noen sorg eller gråt eller pine. Alt det som før var, er nå borte.”</verse>
				<verse number="5">Han som sitter på tronen sa: ”Se, jeg gjør alle ting nye!” Så sa han til meg: ”Skriv dette ned, for det jeg sier er pålitelig og sant.</verse>
				<verse number="6">Det har skjedd! Jeg er alfa og omega, begynnelsen og slutten på alle ting. Jeg vil la den som er tørst, få drikke av kilden med livets vann helt gratis.</verse>
				<verse number="7">Den som vinner seier over det onde, skal få alt dette som gave. Jeg vil være hans Gud, og han skal være min sønn.</verse>
				<verse number="8">De feige, de som fornekter meg, de onde og korrupte, mordere, de som lar seg bruke i seksuell løssluppenhet, de som driver med magi og okkultisme, avgudsdyrkere og alle løgnere, stedet for alle disse blir i sjøen som brenner av ild og svovel. Det er den andre død.”</verse>
				<verse number="9">Så kom en av de sju englene som hadde tømt skålene med de sju siste plagene og sa til meg: ”Kom bli med meg, jeg vil vise deg bruden, Lammets elskede. ”</verse>
				<verse number="10">I synet som Guds Ånd lot meg se, ble jeg av engelen ført til en høy fjelltopp. Fra toppen viste han meg Guds by, Jerusalem, som kom ned fra himmelen, fra Gud.</verse>
				<verse number="11">Byen strålte av Guds herlighet, og den gnistret som en kostbar edelstein, som krystallklar jaspis.</verse>
				<verse number="12">Den hadde en stor og høy mur med tolv porter, som ble voktet av tolv engler. Navnene på Israels tolv stammer sto skrevet på portene.</verse>
				<verse number="13">Tre av portene lå mot nord, tre mot sør, tre mot øst og tre mot vest.</verse>
				<verse number="14">Bymuren hadde tolv grunnsteiner. På dem sto navnene på Lammets tolv disipler.</verse>
				<verse number="15">Engelen som snakket til meg, holdt en målestokk av gull i hånden for å måle byen, portene og muren.</verse>
				<verse number="16">Da han målte byen, fant han at den var bygget som en kube. Den var like bred som den var lang, og høyden var nøyaktig den samme. Alle målene var 12 000 stadier.</verse>
				<verse number="17">Så målte engelen muren og fant at tykkelsen var 144 alen som tilsvarer de menneskelige målene, som også engelen brukte.</verse>
				<verse number="18">Muren var bygget av edelstein, av jaspis. Byen var av rent gull, som lignet gjennomsiktig glass.</verse>
				<verse number="19">Grunnsteinene i bymuren var av alle slags vakre edelsteiner. Den første var en jaspis, den andre en safir, den tredje en kalsedon, den fjerde en smaragd, den femte en sardonyks,</verse>
				<verse number="20">den sjette en karneol, den sjuende en krysolitt, den åttende en beryll, den niende en topas, den tiende en krysopras, den ellevte en hyasint og den tolvte en ametyst.</verse>
				<verse number="21">De tolv portene var laget av tolv perler, og hver port besto av en massiv, udelt perle. Den store gaten i byen var av rent gull som lignet gjennomsiktig glass.</verse>
				<verse number="22">Jeg så ikke noe tempel i byen. Herren Gud, han som har all makt, er selv tempel i byen, han og Lammet.</verse>
				<verse number="23">Byen trenger verken sol eller måne, for Guds herlighet stråler over den, og Lammet er deres lys.</verse>
				<verse number="24">Folkene på jorden skal bli ledet av dette lyset, og verdens makthavere skal komme til byen med sine rikdommer.</verse>
				<verse number="25">Portene i byen skal aldri bli stengt, for dagen tar ikke slutt, og det finnes ingen natt.</verse>
				<verse number="26">Alt kostbart og herlig som folkene eier, skal bli ført inn dit.</verse>
				<verse number="27">Ikke noe uverdig skal bli tillatt å komme inn, det blir ingen som gjør noe ondskapsfullt eller uhederlig, bare de som har navnene sine skrevet i livets bok, og som tilhører Lammet, får plass.</verse>
			</chapter>
			<chapter number="22">
				<verse number="1">Han viste meg en elv med livets vann, glitrende som krystall. Den kom fra Guds og Lammets trone.</verse>
				<verse number="2">Midt i den store gaten fløt den fram. På begge sider av elven vokste livets tre, som bærer frukt tolv ganger om året og gir avling hver måned. Bladene fra trærne er medisin for alle folk.</verse>
				<verse number="3">Ingen som Gud har dømt til å gå under, eksisterer lenger. Guds og Lammets trone skal stå i byen, og tjenerne hans vil tilbe ham.</verse>
				<verse number="4">De skal se ham ansikt til ansikt, og navnet hans vil stå skrevet på pannene deres.</verse>
				<verse number="5">Det skal aldri mer bli mørkt, og ingen skal lenger behøve lampe eller solens lys, for Herren Gud skal lyse over alle. De skal regjere i all evighet.</verse>
				<verse number="6">Etter dette sa engelen til meg: ”Mitt budskap er troverdig og sant. Herren Gud, som gir budskapet til profetene, han har sendt sin engel for å vise tjenerne sine det som snart vil skje.”</verse>
				<verse number="7">”Se”, sier Jesus, ”jeg kommer snart! Lykkelig er den som tar være på budskapet fra Gud som er skrevet ned i denne boken.”</verse>
				<verse number="8">Det var jeg, Johannes, som fikk høre og se alt dette. Da jeg hadde hørt og sett alt, falt jeg ned for å hylle engelen som hadde vist det for meg.</verse>
				<verse number="9">Han sa: ”Nei, gjør ikke det! Jeg er bare Guds tjener, akkurat som du og de andre profetene som bar fram Guds budskap på samme måten som alle dem som tar være på det som står i denne boken. Det er Gud du skal tilbe.”</verse>
				<verse number="10">Han sa til meg: ”Ikke hold budskapet fra Gud hemmelig, det som du har skrevet ned i denne boken. Det drøyer ikke lenge før alt dette går i oppfyllelse.</verse>
				<verse number="11">En kort periode til får den onde fortsette å være ond, og den som synder, får fortsette å synde litt til. Den som er god, fortsetter å være god, og den som lever fullt og helt for Gud, fortsetter å leve fullt og helt for Gud.”</verse>
				<verse number="12">”Se”, sier Jesus, ”jeg kommer snart. Jeg har med meg lønnen som skal bli delt ut til hver og en etter gjerningene hans.</verse>
				<verse number="13">Jeg er alfa og omega, den første og den siste, begynnelsen og slutten på alle ting.”</verse>
				<verse number="14">Lykkelige er de som vasker klærne sine rene. De skal få rett til å spise av frukten fra livets tre og gå inn gjennom portene i byen.</verse>
				<verse number="15">Utenfor står de som har vendt Gud ryggen, de som har drevet med magi og okkultisme, de som har hengitt seg til seksuell løssluppenhet, morderne, avgudsdyrkerne og alle som har elsket løgnen og levd livet sitt i falskhet.</verse>
				<verse number="16">”Jeg, Jesus, har sendt min engel til dere for å fortelle om dette til menighetene. Jeg er etterkommer av kong David og arving til hans trone. Jeg er den strålende morgenstjernen. ”</verse>
				<verse number="17">Guds Ånd og bruden sier: ”Kom!” Når du hører dette, skal du svare: ”Kom!” Du som er tørst, kom, for den som vil, kan få drikke av livets vann helt gratis.</verse>
				<verse number="18">Jeg advarer alle som hører budskapet fra Gud i denne boken: Dersom noen legger til noe i det som er skrevet, da skal Gud la ham bli rammet av alle de plagene som det står om i boken.</verse>
				<verse number="19">Dersom noen tar bort noe fra det budskapet Gud har båret fram, da skal Gud ta bort hans del i livets tre og den Hellige byen, som det står om i denne boken.</verse>
				<verse number="20">Han som forteller dette, sier: ”Ja, jeg kommer snart!” Ja, det er sant! Kom, Herre Jesus!</verse>
				<verse number="21">Ta imot ønsket om at Herren Jesu godhet og kjærlighet må være med dere alle.</verse>
			</chapter>
		</book>
	</testament>
</bible>
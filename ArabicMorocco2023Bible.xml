<?xml version="1.0" encoding="UTF-8"?>
<bible translation="Arabic Moroccan (Northern Mor NT)" link="https://www.bible.com/bible/3655/HEB.9.ARY" status="© 2023 (Active), Instituto de Asistencia Teológica (IAT)">
	<testament name="New">
		<book number="40">
			<chapter number="1">
				<verse number="1">كتاب الجدود د يَسوع المسيح بن داود بن إبراهيم.</verse>
				<verse number="2">إبراهيم ولَد إسْحاق. وْإسْحاق ولَد يَعْقوب. وْيَعْقوب كان الوالِد ديال يَهودا وْخوتو.</verse>
				<verse number="3">وْيَهودا ولَد فارِص وْزارَح من ثامار. وْفارِص ولَد حَصْرون. وْحَصْرون ولَد أَرام.</verse>
				<verse number="4">وْأَرام ولَد عَمّيناداب. وْعَمّيناداب ولَد نَحْشون. وْنَحْشون ولَد سَلْمون.</verse>
				<verse number="5">وْسَلْمون ولَد بوعَز من راحاب. وْبوعَز ولَد عوبيد من راعوث. وْعوبيد ولَد يَسّى.</verse>
				<verse number="6">وْيَسّى ولَد داود المَلِك. وْداود المَلِك ولَد سُليمان من المراة الّي كانت مجوّجة بأُوريّا.</verse>
				<verse number="7">وْسُليمان ولَد رَحَبْعام. وْرَحَبْعام ولَد أَبيّا. وْأَبيّا ولَد آسا.</verse>
				<verse number="8">وْآسا ولَد يَهوشافاط. وْيَهوشافاط ولَد يورام. وْيورام ولَد عُزّيّا.</verse>
				<verse number="9">وْعُزّيّا ولَد يوثام. وْيوثام ولَد أَحاز. وْأَحاز ولَد حِزْقيّا.</verse>
				<verse number="10">وْحِزْقيّا ولَد مَنَسّى. وْمَنَسّى ولَد آمون. وْآمون ولَد يوشيّا.</verse>
				<verse number="11">وْيوشيّا ولَد يَكُنْيا والخوت ديالو في الوقت الّي ڭازو في بابل.</verse>
				<verse number="12">وْمن بعد الوقت الّي كانو في بابل، يَكُنْيا ولَد شَأَلْتِئيل. وْشَأَلْتِئيل ولَد زَرُبّابل.</verse>
				<verse number="13">وْزَرُبّابل ولَد أَبيهود. وْأَبيهود ولَد أَلياقيم. وْأَلياقيم ولَد عازور.</verse>
				<verse number="14">وْعازور ولَد صادوق. وْصادوق ولَد أَخيم. وْأَخيم ولَد أَليود.</verse>
				<verse number="15">وْأَليود ولَد أَليعازَر. وْأَليعازَر ولَد مَتّان. وْمَتّان ولَد يَعْقوب.</verse>
				<verse number="16">وْيَعْقوب ولَد يوسف، الرَّجل د مَرْيَم الّي ولدَتْ يَسوع، الّي مسمّي المسيح.</verse>
				<verse number="17">إدَن، الأجْيال كاملين من إبراهيم نْداود أربعطاشر جيل، وْمن داود نالوقت د المنْفى نْبابل أربعطاشر جيل، وْمن الوقت د المنْفى نْبابل حتّى نالمسيح أربعطاشر جيل.</verse>
				<verse number="18">والميلاد د يَسوع المسيح كان هَيدا: ملّي كانت مَرْيَم يمّاه مخطوبة نيوسف، من قبل ما ينعسو مع بعطوم، جبروها حُبلى بالقُدرة د الروح القُدُس.</verse>
				<verse number="19">وْيوسف رَجلاْ، حيت كان متّاقي اللّٰه وْما بغى شي يفضحاْ، نوى يطلّقاْ في السرّ.</verse>
				<verse number="20">وَلكن ملّي كان كيخمّم في هَد الأُمور، ظهَر لو واحد الملاك من الرَّبّ في واحد الحلامة كيقول لو: "آ يوسف بن داود، ما تخاف شي تدّي مَرْيَم مراتك. حيت هَداك الّي هي حُبلى بِه، هُوَ من الروح القُدُس.</verse>
				<verse number="21">وْغادي تولد واحد الولد وْخصّك تسمّيه يَسوع، حيت هَدا غادي ينجّي القوم ديالو من الدنوب ديالوم."</verse>
				<verse number="22">وْهَد الشي كامل كان باش يتحقّق ديك الشي الّي قال الرَّبّ بواسطة النَّبي:</verse>
				<verse number="23">"العزْبة غادي تحبل وْتولد واحد الولد وْغادي يسمّيواه عِمّانوئيل،" الّي التفْسير ديالو هُوَ "اللّٰه معنا."</verse>
				<verse number="24">وْملّي فاق يوسف من النعاس، عمل كيفْما وصّاه الملاك من الرَّبّ وْجاب مَرْيَم مراتو نالدار.</verse>
				<verse number="25">وْما نعَس شي معها حتّى ولدَتْ ولداْ، وْسمّاه يَسوع.</verse>
			</chapter>
			<chapter number="2">
				<verse number="1">وْملّي خلَق يَسوع في بيت لَحم د اليَهوديّة في الأيّام د المَلِك هيرودُس، شي حُكَماء من الشرق جاو نْأُورُشَليم،</verse>
				<verse number="2">كيقولو: "فاين هُوَ المَلِك د اليهود الّي خلَق؟ حيت شفْنا النجْمة ديالو في الشرق، وْجينا باش نسجدو لو."</verse>
				<verse number="3">وْملّي سمَع هيرودُس المَلِك، تعجّب، هُوَ وْأُورُشَليم كاملة معاه.</verse>
				<verse number="4">وْجمَع رُؤَساء المسؤولين في بيت المَقْدس كاملين والمُعلّمين د الشريعة د الشعب وْسقصاهُم فاين غادي يخلَق المسيح؟</verse>
				<verse number="5">وْقالو لو: "في بيت لَحم د اليَهوديّة. حيت هَيدا مكتوب على يد النَّبي:</verse>
				<verse number="6">«وانتينا، آ بيت لَحم، أرض يَهودا، أنتينا ماشي الصغيرة بين الكبارين د يَهودا. حيت منّك غادي يخرج واحد الحاكم الّي يرعا شعبي إسْرائيل.»"</verse>
				<verse number="7">ديك الساعة عَيّط هيرودُس على الحُكَماء في السرّ وْتحقّق مِنّوم على الوقت الّي ظهرَتْ فيه النجْمة.</verse>
				<verse number="8">وْصيفطوم نْبيت لَحم وْقالّوم: "مْشيو تبقّشو بالتحقيق على الصبي، وْملّي تجبروه، خبروني باش نجي حتّى أنا وْنسجد لو."</verse>
				<verse number="9">وْملّي سمعو المَلِك، مشاو والنجْمة الّي شافوها في الشرق سبقَتْ قدّاموم حتّى جات وْوقفَتْ فوق الموطَع فاين كان الصبي.</verse>
				<verse number="10">وْملّي شافو النجْمة، فرحو فرْحة كبيرة بزّاف.</verse>
				<verse number="11">وْدخلو نالدار وْشافو الصبي مع يمّاه مَرْيَم، وْركعو وْسجدو لو. وْفتحو الصنادق د التجارة ديالوم وْجابو لو هَديّات د الدهب والعنْبر والمسك الحُرّ.</verse>
				<verse number="12">وْحيت نبّهوم اللّٰه في واحد الحلامة بلّي ما خصّوم شي يرجعو نْعند هيرودُس، مشاو نالبلاد ديالوم على طريق يَخرى.</verse>
				<verse number="13">وْمن بعدما مشاو الحُكَماء، واحد الملاك من الرَّبّ ظهَر نْيوسف في واحد الحلامة، كيقول: "نوض وادّي الصبي وْيمّاه وْهرَب نْمصر وْبقا تمّاك حتّى نقول لك. حيت هيرودُس غادي يفتّش على الصبي باش يقتلوْ."</verse>
				<verse number="14">وْناض يوسف وادّى الصبي وْيمّاه في الليل وْمشى نْمصر.</verse>
				<verse number="15">وْبقا تمّاك حتّى الموت د هيرودُس، باش يتحقّق ديك الشي الّي قال الرَّبّ بواسطة النَّبي، كيقول: "من مصر عيّطْتْ على ابني."</verse>
				<verse number="16">ديك الساعة، ملّي شاف هيرودُس بلّي الحُكَماء ضحكو عليه، غضب بزّاف. وْصيفط باش يقتلو الصبيان كاملين الّي كانو في بيت لَحم والمواطع كاملة الّي قريبة منّاْ، الّي عندوم عامَين نْتحت على حساب الوقت الّي تأكّد عليه من عند الحُكَماء.</verse>
				<verse number="17">ديك الساعة تحقّق ديك الشي الّي قال النَّبي إرْميا:</verse>
				<verse number="18">"واحد الصوت اتّسمع في الرّامة، بزّاف د البكا والغوات. راحيل كتبكي على الولاد ديالاْ وْما بغات شي تتعزّى، حيت ما بقاو شي مجودين."</verse>
				<verse number="19">وْملّي مات هيرودُس، واحد الملاك من الرَّبّ ظهَر نْيوسف في مصر في واحد الحلامة،</verse>
				<verse number="20">كيقول لو: "نوض وادّي الصبي وْيمّاه وْرجَع نْأرض إسْرائيل، حيت ماتو الّي بغاو يقتلوه."</verse>
				<verse number="21">وْناض يوسف وادّى الصبي وْيمّاه وْرجَع نْأرض إسْرائيل.</verse>
				<verse number="22">وَلكن ملّي سمَع بلّي أرْخيلاوس كيحكم على اليَهوديّة في الموطَع د هيرودُس باباه، خاف يمشي نْتمّاك. وْحيت نبّهوْ اللّٰه في واحد الحلامة، مشى نْجِهة الجَليل.</verse>
				<verse number="23">وْمشى وْسكَن في واحد المدينة كيقولو لاْ الناصِرة، باش يتحقّق ديك الشي الّي قالو الأَنْبياء: "غادي يتسمّى ناصِري."</verse>
			</chapter>
			<chapter number="3">
				<verse number="1">وْفي ديك الأيّام، جا يوحَنّا المَعْمَدان كيبشّر في الخلا د اليَهوديّة،</verse>
				<verse number="2">كيقول: "توبو، حيت قرّب مُلك السماوات."</verse>
				<verse number="3">حيت هَدا هُوَ الّي قال عليه النَّبي إشَعْيا: "الصوت د شي واحد الّي كيبرّح في الخلا: «وجّدو طريق الرَّبّ، ردّو الطرْقان ديالو مسْتَقيمة.»"</verse>
				<verse number="4">وْكانو الحوايج ديال يوحَنّا من الشعر د الجمولة وْعلى النُّص ديالو حزام من الجلد. وْكانت الماكلة ديالو الجراد والعسل د الخلا.</verse>
				<verse number="5">في ديك الساعة خرجَتْ نْعندو أُورُشَليم واليَهوديّة كاملة والناس من البلاد كاملة الدايرة بالأُرْدُن</verse>
				<verse number="6">وْتغطّسو في الما على يَدّو في واد الأُرْدُن، كيعْتَرفو بالدنوب ديالوم.</verse>
				<verse number="7">ملّي شاف يوحَنّا بزّاف من الفرّيسيّين والصدّوقيّين كيجيو باش يغطّسوم، قالّوم: "آ وْلاد الحياي! شكون نبّهكُم باش تهربو من الغضب الّي ماجي؟</verse>
				<verse number="8">إدَن، جيبو الغلّة الّي كتبيّن التوبة،</verse>
				<verse number="9">وْما تقولو شي نْراسكُم: «إبراهيم هُوَ بابانا.» حيت كنقول لكُم بلّي اللّٰه قادر باش يعمل من هَد الحجار الولاد نإبراهيم.</verse>
				<verse number="10">وْدابا راه الشاقور منزّل على العروق د الشجار. وْكُل شجرة الّي ما كتجيب شي غلّة مزيانة غادي تْتقطّع وْتْتسيّب في العافية.</verse>
				<verse number="11">أمّا أنا كنغطّسكُم بالما باش تتوبو، وَلكن هَداك الّي ماجي من بعد منّي هُوَ قوي منّي. ما كَنْسْتاهل شي نحيّد حتّى الصبّاط ديالو. هُوَ غادي يغطّسكُم بالروح القُدُس والعافية.</verse>
				<verse number="12">المدْرى في يَدّو وْغادي ينقّي النوادر ديالو ويجمَع الزرَع ديالو في الخزين. أمّا التبن غادي يحرقوْ بالعافية الّي ما عُمراْ غادي تطفى."</verse>
				<verse number="13">في ديك الوقت مشى يَسوع من الجَليل نالأُرْدُن نْعند يوحَنّا باش يتغطّس على يَدّو.</verse>
				<verse number="14">وَلكن يوحَنّا حصروْ وْقال لو: "أنا محْتاج نتغطّس على يَدّك وانتينا كتجي نْعندي؟"</verse>
				<verse number="15">ردّ عليه يَسوع وْقال لو: "خلّيه يكون هَيدا دابا، حيت هَيدا مزيان نّا باش نكمّلو كُل التقوى." ديك الساعة خلّاه.</verse>
				<verse number="16">وْملّي تغطّس يَسوع، طلَع في الحين من الما. والسما تْفتحَتْ لو وْشاف روح اللّٰه كيهبَط، فحال واحد الحمامة، وْنزل عليه.</verse>
				<verse number="17">وْجا واحد الصوت من السما كيقول: "هَدا هُوَ اِبني العزيز الّي كنفرح بِه."</verse>
			</chapter>
			<chapter number="4">
				<verse number="1">في ديك الساعة الروح القُدُس رشد يَسوع نالخلا باش يجرّبوْ إبْليس.</verse>
				<verse number="2">وْمن بعدما صام أربعين يوم وأربعين ليلة، جاه الجّوع.</verse>
				<verse number="3">وْجا نْعندو المُجرّب وْقال لو: "إدا كُنْتِ ابن اللّٰه، آمر باش يرجعو هَد الحجار خبز."</verse>
				<verse number="4">ردّ عليه يَسوع وْقال: "مكتوب: «ماشي بالخبز بوحدو كيعيش الإنسان وَلكن بْكُل كلمة الّي كتخرج من الدقوم د اللّٰه.»"</verse>
				<verse number="5">من بعد ادّاه إبْليس نالمدينة المقدّسة وْوقّفوْ على الصمْعة د بيت المَقْدس.</verse>
				<verse number="6">وْقال لو: "إدا كُنْتِ ابن اللّٰه، سيّب راسك نْتحت، حيت مكتوب: «غادي يوصّي الملائكة ديالو عليك، وْغادي يرفدوك على اليَدّين ديالوم باش ما تضرب حتّى حجْرة بْرِجلك.»"</verse>
				<verse number="7">قال لو يَسوع: "في جهة يَخرى مكتوب: «ما تجرّب شي الرَّبّ إلَهك.»"</verse>
				<verse number="8">ادّاه عاود إبْليس نواحد الجّبل عالي بزّاف، وْورّاه مَمْلكات الدنيا كاملين والعظمة ديالوم.</verse>
				<verse number="9">وْقال لو: "أنا غادي نعطيك هَد الشي كامل إدا ركعْتِ وْسجدْتِ لي."</verse>
				<verse number="10">ديك الساعة قال لو يَسوع: "مْشي فحالك، آ الشيطان، حيت مكتوب: «سْجد نالرَّبّ إلَهك، وْهُوَ بوحدو تعبدوْ.»"</verse>
				<verse number="11">ديك الساعة خلّاه إبْليس، وْجاو الملائكة وْكانو كيخدموه.</verse>
				<verse number="12">ملّي سمَع يَسوع بلّي قبطو يوحَنّا في الحبس، مشى نالجَليل.</verse>
				<verse number="13">وْخلّى الناصِرة وْمشى وْسكن في كَفْرِناحوم، الّي هي حدا البحَر في حدود زَبولون وْنَفْتالي،</verse>
				<verse number="14">باش يتحقّق ديك الشي الّي قال النَّبي إشَعْيا:</verse>
				<verse number="15">"أرض زَبولون وأرض نَفْتالي على طريق البحَر لْهيه من الأُرْدُن، بلاد الأُمَم،</verse>
				<verse number="16">الناس الّي ݣالسين في الظلام شافو واحد الضَّو كبير، والّي ݣالسين في بلاد الموت والظلّ ديالاْ، شرق عليهُم الضَّو."</verse>
				<verse number="17">من ديك الوقت بدا يَسوع كيبشّر وْكيقول: "توبو، حيت قرّب مُلك السماوات."</verse>
				<verse number="18">ملّي كان يَسوع ماشّي حدا البحَر د الجَليل، شاف جوج د الخوت، سِمْعان، الّي كيقولو لو بُطْرُس، وأَنْدَراوس خاه. كانو كيسيّبو واحد الشبكة في البحَر، حيت كانو صيّادة.</verse>
				<verse number="19">وْقالّوم: "تبعوني وانا غادي نرجّعكُم صيّادين د الناس."</verse>
				<verse number="20">وْفي الحين خلّاو الشبكات وْتبعوه.</verse>
				<verse number="21">ݣاز من تمّاك وْشاف جوج د الخوت يَخرين، يَعْقوب بن زَبَدي وْخاه يوحَنّا، في واحد الفلوكة مع زَبَدي باباهُم، كيصلّحو الشبكات ديالوم، وْعَيّط لوم يَسوع.</verse>
				<verse number="22">وْفي الحين خلّاو الفلوكة وْباباهُم وْتبعوه.</verse>
				<verse number="23">وْكان يَسوع كيدور في الجَليل كامل كيعلّم في بيوت العبادة ديالوم وْكيبشّر بالإنجيل د مُلك اللّٰه وْكيشافي كُل مرض وْكُل ضعف في الناس.</verse>
				<verse number="24">وْتشاع الخبر ديالو في سوريّة كاملة. وْجابو لو المراطين كاملين الّي فيهُم الأمْراض والحريق على كُل شكل والمسْكونين والمرياحين والمكْحوشين، وْشافاهُم.</verse>
				<verse number="25">وْتبعوه بزّاف د الناس من الجَليل وْعشر المُدُن وأُورُشَليم واليَهوديّة وْمن الأُرْدُن لْهيه.</verse>
			</chapter>
			<chapter number="5">
				<verse number="1">ملّي شاف يَسوع بزّاف د الناس، طلَع نالجّبل. وْملّي ݣلس، جاو نْعندو التلامد ديالو.</verse>
				<verse number="2">وْفتَح دُقمو وْعلّموم، كيقول:</verse>
				<verse number="3">"مبْروكين المساكن في الروح، حيت مُلك السماوات ديالوم.</verse>
				<verse number="4">مبروكين الّي كينوحو، حيت هُمَ غادي يتعزّاو.</verse>
				<verse number="5">مبروكين المتواضعين، حيت هُمَ غادي يوَرتو الأرض.</verse>
				<verse number="6">مبروكين الجيعانين والعطْشانين على التقوى، حيت هُمَ غادي يشبعو.</verse>
				<verse number="7">مبروكين الّي كيرحمو، حيت هُمَ غادي يتّرحمو.</verse>
				<verse number="8">مبروكين الّي عندوم القلب نقي، حيت غادي يشوفو اللّٰه.</verse>
				<verse number="9">مبروكين الّي كيصالحو بين الناس، حيت غادي يتسمّاو أُوْلاد اللّٰه.</verse>
				<verse number="10">مبروكين المضْطَهدين بْسباب التقوى، حيت مُلك السماوات ديالوم.</verse>
				<verse number="11">مبروكين أنتُمَ ملّي كيعايروكُم وْكيمرْمدوكُم وْكيزبّلو فيكُم بْكُل كلمة قبيحة بالكدوب بْسبابي.</verse>
				<verse number="12">فرحو وْنشطو، حيت الأجر ديالكُم كبير في السما، حيت هَيداك مرْمدو الأَنْبياء الّي كانو قبل منكُم.</verse>
				<verse number="13">"أنتُمَ الملاح د الأرض. وَلكن إدا فسد الملاح، باش غادي يتملّح عاود؟ ما بقا كيصلح نْحتّى شي حاجة، غير يتسيّب على برّا ويعفسو عليه الناس.</verse>
				<verse number="14">أنتُمَ ضَو الدنيا. ما تقدر شي تخبّع واحد المدينة مبْنيّة على الجّبل.</verse>
				<verse number="15">ما كيشعلو شي اللامْبة باش ينزّلوها تحت السطل، وَلكن كيعملوها على المرْفع وْكتضوّي على الناس كاملين الّي في الدار.</verse>
				<verse number="16">خلّيو الضَّو ديالكُم يضوّي هَيدا قدّام الناس باش يشوفو الحسنات ديالكُم ويمجّدو باباكُم الّي في السما.</verse>
				<verse number="17">"ما تظنّو شي بلّي أنا جيت باش نحيّد الشريعة أَوْلا التعْليم د الأَنْبياء. ما جيت شي باش نحيّدوم، وَلكن باش نكمّلوم.</verse>
				<verse number="18">حيت كنقول لكُم الحقّ، حتّى تتحيّد السما والأرض، ما غادي شي يتحيّد حرف واحد ولا نُقْطة واحدة من الشريعة حتّى يتحقّق كُل شي.</verse>
				<verse number="19">إدَن، أَي واحد الّي كيبطّل واحد الوَصيّة سْتيتوة من هَد الوَصايا، وْكيعلّم الناس هَيدا، غادي يتسمّى الصغير في مُلك السماوات. أمّا كُل واحد الّي كيعمل وْكيعلّم بِهُم، هَدا غادي يتسمّى كبير في مُلك السماوات.</verse>
				<verse number="20">حيت كنقول لكُم، إدا ما كتزيد شي التقوى ديالكُم على التقوى د المُعلّمين د الشريعة والفرّيسيين، ما عُمركُم غَد تدخلو نْمُلك السماوات.</verse>
				<verse number="21">"سمعْتو بلّي تقال نالناس د زمان: «ما تقتل شي،» «والّي قتل، واجب عليه الحُكم.»</verse>
				<verse number="22">أمّا أنا كنقول لكُم بلّي كُل واحد الّي كيغضب على خاه، واجب عليه الحُكم. والّي كَيْسبّ خاه، لازم عليه يوقف في المحْكمة. والّي كيقول: «آ الحماق» كيسْتاهل النار د جهنّم.</verse>
				<verse number="23">إدَن، إدا جيبْتِ الهديّة ديالك نالمَدْبح وْتمّاك تفكّرْتِ بلّي خاك عندو شي حاجة عليك،</verse>
				<verse number="24">خلّي تمّاك الهديّة ديالك قدّام المَدْبح، وْمْشي في الُوّل وْتصالح مع خاك، وْديك الساعة آجي وْقدّم الهديّة ديالك.</verse>
				<verse number="25">اتَّفق مع صاحب الدعْوة ديالك دغيا وانتينا باقي معاه في الطريق. عندَك يدّيك صاحب الدعْوة ديالك نالقاضي ويدفعك القاضي نالمخزني وْتتسيّب في الحبس.</verse>
				<verse number="26">كنقول لك الحقّ، ما غادي شي تخرج من تمّاك حتّى تخلّص الدرهم الاخّري.</verse>
				<verse number="27">"سمعْتو بلّي تقال نالناس د زمان: «ما تزني شي.»</verse>
				<verse number="28">أمّا أنا كنقول لكُم بلّي كُل واحد الّي كيشوف في شي مراة وْكيشهاها، راه زنى بِها في قلبو.</verse>
				<verse number="29">وِادا كانت عينك د الّيمين كتعتّرك، قلّعاْ وْسيّباْ عليك. حيت حْسَن لك يتّهلك واحد الطرف من الجسد ديالك وْما يتسيّب شي الجسد ديالك كامل في جهنّم.</verse>
				<verse number="30">وِادا كانت يَدّك د الّيمين كتعتّرك، قطّعاْ وْسيّباْ عليك. حيت حْسَن لك يتّهلك واحد الطرف منّك وْما يدخل شي الجسد ديالك كامل في جهنّم.</verse>
				<verse number="31">"تقال: «الّي بغى يطلّق مراتو، لازم يعطيها الكاغط د الطلاق.»</verse>
				<verse number="32">أمّا أنا كنقول لكُم بلّي الّي كيطلّق المراة ديالو على شي سبّة من غير الزِّنا، كيدفعاْ تزني. والّي كَيْجوِج بالمطلّقة، راه كيزني.</verse>
				<verse number="33">"عاود سمعْتو بلّي تقال نالناس د زمان: «ما تحلف شي باطل،» «وَلكن كمّل نالرَّبّ حلوفك.»</verse>
				<verse number="34">أمّا أنا كنقول لكُم، ما تحلفو شي بالمرّة، لا بالسما حيت هي عرش اللّٰه،</verse>
				<verse number="35">ولا بالأرض حيت هي الموطَع د رِجلو، ولا بأُورُشَليم حيت هي مدينة المَلِك العظيم.</verse>
				<verse number="36">ما تحلف شي بْراسك، حيت ما تقدر شي تبدّل شعْرة واحدة بيطة أَوْلا كحْلة.</verse>
				<verse number="37">وَلكن يكون الكلام ديالكُم إيّاه إيّاه، لا لا. والّي زِدْتِ على ديك الشي راه هُوَ من الشرّير.</verse>
				<verse number="38">"سمعْتو بلّي تقال: «العينينة بالعينينة والسنّة بالسنّة.»</verse>
				<verse number="39">أمّا أنا كنقول لكُم، ما تقاومو شي الّي تقبّح عليكُم، وَلكن الّي عْطاك طرْشة على خدّك د الّيمين، دوّر لو يَخرى حتّى هِيَ.</verse>
				<verse number="40">والّي بغى يدعيك ويدّي لك الجلّابة ديالك، خلّيه يدّي حتّى السلْهام.</verse>
				<verse number="41">والّي فرَض عليك تمشي معاه كيلومتر واحد، مشي معاه جوج د الكيلومترات.</verse>
				<verse number="42">الّي طلب منّك، عْطي لو. وْما تعطي شي الطهر نلّي بغى يتسلّف منّك.</verse>
				<verse number="43">"سمعْتو بلّي تقال: «عزّ جارك وْكرَه العدو ديالك.»</verse>
				<verse number="44">أمّا أنا كنقول لكُم، عزّو العدْيان ديالكُم. وْدْعيو من جهة الناس الّي كيمرْمدوكُم</verse>
				<verse number="45">باش تكونو أُوْلاد باباكُم الّي في السما. حيت هُوَ كيآمر الشمس تشرق على القباحين وْعلى المزيانين وْكيعطي الشتا نالمتّاقيين وْنالظالمين.</verse>
				<verse number="46">حيت إدا كتعزّو غير هَدوك الّي كيعزّوكُم، شْمِن أجر عندكُم؟ واش ما كيعملو شي ديك الشي حتّى القبّاطة د الضرائب؟</verse>
				<verse number="47">وِادا سلّمتو على الخوت ديالكُم وْكان، شنّو كتعملو كتَر من يَخرين؟ واش ما كيعملو شي هَيداك حتّى الوَتَنيّين؟</verse>
				<verse number="48">كونو أنتُمَ كاملين فحال باباكُم الّي في السما هُوَ كامل.</verse>
			</chapter>
			<chapter number="6">
				<verse number="1">"ردّو بالكُم باش ما تعملو شي الخير قدّام الناس باش يشوفوكُم. وَإلّا ما غادي شي يكون عندكُم أجر عند باباكُم الّي في السما.</verse>
				<verse number="2">ملّي كتعطي شي صدقة، ما تنفخ شي في البوق قدّام الناس كيفما كيعملو المنافقين في بيوت العبادة وْفي الزنايق بَياش يمجّدوهُم الناس. كنقول لكُم الحقّ بلّي هُمَ ادّاو الأجر ديالوم.</verse>
				<verse number="3">أمّا أنتينا، ملّي كتعطي شي صدقة، ما تخبر شي اليَد د الشمال شنّو كتعمل اليَد د الّيمين،</verse>
				<verse number="4">باش تكون الصدقة ديالك في السرّ. وْباباك الّي كيشوف في السرّ، هُوَ غادي يجازيك.</verse>
				<verse number="5">"وْملّي كتصلّي، ما تكون شي فحال المنافقين. حيت هُمَ كيبغيو يصلّيو واقفين في بيوت العبادة وْفي القنوت د الزنايق باش يظهرو نالناس. كنقول لكُم الحقّ بلّي هُمَ ادّاو الأجر ديالوم.</verse>
				<verse number="6">أمّا أنتينا، ملّي كتصلّي، دْخُل نالبيت ديالك وْشدّ الباب عليك، وْصلّي نْباباك الّي في السرّ. وْباباك الّي كيشوف في السرّ غادي يجازيك.</verse>
				<verse number="7">وْملّي كتصلّيو، ما تعاودو شي الكلام الخاوي فحال ما كيعملو الوَتَنيّين، حيت هُمَ كيظنّو بلّي بْكتْرة الكلام غادي يسْتَجب لوم.</verse>
				<verse number="8">إدَن، ما تكونو شي فحالوم، حيت باباكُم كيعرف الّي كتحْتاجوه قبل ما تطلبوه.</verse>
				<verse number="9">"على ديك الشي صلّيو أنتُمَ هَيدا: آ بابانا الّي في السما، يتقدّس اِسمك.</verse>
				<verse number="10">يجي المُلك ديالك. تْتّعمل الإرادة ديالك، فحال ما في السما، هَيدا على الأرض حتّى هِيَ.</verse>
				<verse number="11">عْطينا الخبز ديالنا اليومي.</verse>
				<verse number="12">وْسْمح نّا في الزِلّات ديالنا فحال ما كنسمحو حتّى حنايَ نِلّي كيتعدّاو علينا.</verse>
				<verse number="13">وْما تدخّلنا شي في المِحْنة، وَلكن نجّينا من الشرّير.</verse>
				<verse number="14">"حيت إدا كتسمحو نالناس في الزِلّات ديالوم، غادي يسمح لكُم باباكُم السماوي حتّى هُوَ.</verse>
				<verse number="15">وِادا ما كتسمحو شي نالناس في الزِلّات ديالوم، ما غادي شي يسمح لكُم باباكُم حتّى هُوَ في الزِلّات ديالكُم.</verse>
				<verse number="16">"ملّي كتصومو، ما تكونو شي معبّسين فحال المنافقين، حيت هُمَ كيبدّلو الوجوه ديالوم باش يظهرو نالناس صايمين. كنقول لكُم الحقّ بلّي هُمَ ادّاو الأجر ديالوم.</verse>
				<verse number="17">أمّا أنتينا، ملّي كتصوم، دْهن راسك وْغْسل وَجهك،</verse>
				<verse number="18">باش ما تظهَر شي نالناس صايم، وَلكن نْباباك الّي في السرّ. وْباباك الّي كيشوف في السرّ غادي يجازيك.</verse>
				<verse number="19">"ما تجمعو شي نْراسكُم الكنوز في الدنيا فاين كتفسّداْ التُّنية والدري وْفاين كيتقّبو السرّاق وْكيسرقو.</verse>
				<verse number="20">وَلكن خبّعو نْراسكُم الكنوز في السما فاين ما كَتْفسّداْ لا تُنية ولا دري وْفاين ما كَيْتقّبو شي السرّاق وْما كيسرقو شي.</verse>
				<verse number="21">حيت فاين كاين الكنز ديالك، تمّاك كيكون القلب ديالك حتّى هُوَ.</verse>
				<verse number="22">الضَّو د الجسم هُوَ العينينة. على ديك الشي، إدا كانت العينينة ديالك صحيحة، الجسم ديالك كامل كيكون معمّر بالضَّو.</verse>
				<verse number="23">وَلكن، إدا كانت العينينة ديالك قبيحة، الجسم ديالك كامل كيكون مسلّس. إدَن، إدا كان الضَّو الّي فيك ظلام، قدّاش يكون ديك الظلام!</verse>
				<verse number="24">"ما يقدر حتّى واحد يخدم جوج د الأسْياد، حيت إمّا غادي يكرَه واحد ويعزّ يَخُر، وَإمّا غادي يلصَق في واحد ويحڭر يَخُر. ما تقدرو شي تخدمو اللّٰه والمال بْجوج.</verse>
				<verse number="25">على ديك الشي كنقول لكُم، ما ترفدو شي الهمّ من جهة الحياة ديالكُم شنّو تاكلو أولا شنّو تشربو، وَلا من جهة الجسم ديالكُم شنّو تلبسو. واش ماشي الحياة كتَر من الماكلة والجسم كتَر من اللباس؟</verse>
				<verse number="26">شوفو الطيور د السما، ما كيزرعو شي وْما كيحصدو شي وْما كيجمعو شي في الخزاين، وْباباكُم السماوي كيوكّلوم. واش ما كتسواو شي كتَر مِنّوم بزّاف؟</verse>
				<verse number="27">شكون منكُم بالهموم يقدر يزيد على الطول ديالو غير دراع واحد؟</verse>
				<verse number="28">علاش كترفدو الهمّ من جهة اللباس؟ ركّزو في السوسان في الفدّان كيفاش كيكبر. ما كيتعب شي وْما كيغزل شي،</verse>
				<verse number="29">وَلكن كنقول لكُم بلّي حتّى سُليمان في العزّ ديالو كامل ما كان شي كيلبس فحال واحدة من هَدوك.</verse>
				<verse number="30">وِادا كان اللّٰه كيلبّس هَيداك الربيع في الفدّان، الّي كاين اليوما وْكيتسيّب غدّا في الفرّان، كيفاش ما يلبّسكُم شي حتّى أنتُمَ، آ قلالين الإيمان؟</verse>
				<verse number="31">على ديك الشي ما ترفدو شي الهمّ وْتقولو: «شنّو غادي ناكلو أَولا شنّو غادي نشربو أَولا شنّو غادي نلبسو؟»</verse>
				<verse number="32">حيت على هَد الأُمور كاملين كيفتّشو الوَتَنيّين. حيت باباكُم السماوي كيعرف بلّي أنتُمَ محْتاجين نْهَد الشي كامل.</verse>
				<verse number="33">وَلكن فتّشو في الُوّل على مُلك اللّٰه والتقوى ديالو، وْهَد الحاجات كاملة غادي تْتزاد لكُم.</verse>
				<verse number="34">ما ترفدو شي الهمّ نْغدّا. حيت غدّا غادي يهْتَمّ بْراسو. كُل النهار والهموم ديالو.</verse>
			</chapter>
			<chapter number="7">
				<verse number="1">"ما تحاكمو شي باش ما يحاكموكُم شي.</verse>
				<verse number="2">حيت بالحُكم الّي بِه كتحكمو، غادي يتّحكم عليكُم، وْبْالعبار باش كتعبرو غادي يتّعبر لكُم.</verse>
				<verse number="3">وْعلاش كتشوف الخشوشة الّي في العينينة د خاك، وَلكن الخشبة الّي في عينك ما كتفطن شي بِها؟</verse>
				<verse number="4">كيفاش غادي تقول نْخاك: «خلّيني نخرّج الخشوشة من عينك،» وْها الخشبة باقّة في عينك؟</verse>
				<verse number="5">آ المنافق، خرّج في الُوّل الخشبة من عينك، وْعاد غادي تشوف مزيان باش تخرّج الخشوشة من العينينة د خاك.</verse>
				<verse number="6">"ما تعطيو شي الّي مقدّس نالجّرا. وْما تسيّبو شي الجوهر ديالكُم قدّام الحلالف. عندَك يسطمو عليه بْرِجلوم ويدورو ويفرسوكُم.</verse>
				<verse number="7">"طلبو، وْغادي يتّعطى لكُم. فتّشو، وْغَد تجبرو. دقّو، وْغادي يفتحو لكُم.</verse>
				<verse number="8">حيت كُل واحد الّي كيطلب كيقبط، والّي كيفتّش كيجبر، والّي كيدقّ كيتّفتح لو.</verse>
				<verse number="9">وْشكون هَد الرَّجل فيكُم، إدا طلَب لو بنو خبزة، غادي يعطي لو حجْرة؟</verse>
				<verse number="10">أَوْلا إدا طلَب لو حوتة، واش غادي يعطي لو حيّة؟</verse>
				<verse number="11">إيوا، إدا كُنْتو كتعرفو تعطيو نالولاد ديالكُم الهديّات المزيانة، واخّا أنتُمَ قباحين، كيفاش باباكُم الّي في السما ما يعطي شي الخيرات نِلّي كيطلبو لو؟</verse>
				<verse number="12">إدَن، فحال ما بغيتو الناس يعاملوكُم، عاملوهُم هَيداك، حيت هَدي هي الشريعة والأَنْبياء بالاخْتصار.</verse>
				<verse number="13">"دخلو من الباب الضيّقة، حيت الباب واسعة والطريق عريضة الّي كتدّي نالهلاك، وْبزّاف هُمَ الّي كيدخلو مِنّاْ.</verse>
				<verse number="14">حيت الباب ضيّقة والطريق مزيّرة الّي كتدّي نالحياة، وْقلالين هُمَ الّي كيجبروها.</verse>
				<verse number="15">"ردّو بالكُم من الأَنْبياء الكدّابـين الّي كيجيو نْعندكُم في اللباس د الغنم، وَلكن من الداخل هُمَ دياب خطّافة.</verse>
				<verse number="16">من الغلّة ديالوم غَد تعرفوهُم. واش كيجنيو العنب من الشوك أَوْلا الكرْموس من العُلّيق؟</verse>
				<verse number="17">هَيدا كُل شجرة مزيانة كتجيب غلّة مزيانة، وَلكن الشجرة الخايبة كتجيب غلّة خايبة.</verse>
				<verse number="18">ما تقدر شي واحد الشجرة مزيانة تجيب غلّة خايبة ولا شجرة خايبة تجيب غلّة مزيانة.</verse>
				<verse number="19">كُل شجرة الّي ما كتجيب شي غلّة مزيانة كَتْـتقطّع وْكَتْـتسيّب في العافية.</verse>
				<verse number="20">هَيدا من الغلّة ديالوم غَد تعرفوهُم.</verse>
				<verse number="21">"ماشي كُل واحد الّي كيقول لي «يا رَبّي، يا رَبّي» غادي يدخل نْمُلك السماوات، وَلكن الّي كيعمل الإرادة د بابا الّي في السما.</verse>
				<verse number="22">بزّاف غادي يقولو لي في ديك النهار: «يا رَبّي، يا رَبّي، واش ماشي بِاسمك تنبّأنا وْبِاسمك خرّجْنا الشياطين وْبِاسمك عملْنا بزّاف د العجايب؟»</verse>
				<verse number="23">ديك الساعة غادي نقولّوم: «عُمري ما عرفْتْكُم. بعّدو منّي، آ فاعلين الشَّرّ.»</verse>
				<verse number="24">"على ديك الشي كُل واحد الّي كيسمع هَد الكلام ديالي وْكيعمل بِه، غادي نشبّهوْ بواحد الرَّجل بْعقلو الّي بنى الدار ديالو على الصخر.</verse>
				<verse number="25">طاحت الشتا وْحملو الويدان وْساط الريح وْدفع ديك الدار، وْما طاحت شي، حيت كانت مأسّسة على الصخر.</verse>
				<verse number="26">وْبالعكس، كُل واحد الّي كيسمع هَد الكلام ديالي وْما كيعمل شي بِه، غادي نشبّهوْ بواحد الرَّجل حماق الّي بنى الدار ديالو على الرمل.</verse>
				<verse number="27">وْطاحت الشتا وْحملو الويدان وْساط الريح وْدفع ديك الدار، وْطاحت. وْكانت الطيحة ديالاْ كبيرة!"</verse>
				<verse number="28">وْملّي كمّل يَسوع هَد الكلام، تعجّبو الناس من التعْليم ديالو،</verse>
				<verse number="29">حيت كان كيعلّموم فحال شي واحد الّي عندو السلْطة، وْماشي فحال المُعلّمين د الشريعة.</verse>
			</chapter>
			<chapter number="8">
				<verse number="1">ملّي هوّد يَسوع من الجّبل، تبعوه بزّايف د الناس.</verse>
				<verse number="2">وْقرّب مِنّو واحد الرَّجل فيه البرص وْسجد لو، كيقول: "آ سيدي، إدا بغيتِ، تقدر تصفّيني."</verse>
				<verse number="3">يَسوع مدّ يَدّو وْحاداه وْقال: "أنا بغيتْ، كون صافي." وْفي هزيزة تصفّى البرص مِنّو.</verse>
				<verse number="4">ديك الساعة قال لو يَسوع: "شوف، ما تقول هَد الشي نْحتّى واحد، وَلكن مْشي تورّي راسك نالمسؤول في بيت العبادة وْعْطي العطيّة الّي آمر بِها موسى شهادة لِلوم."</verse>
				<verse number="5">ملّي دخل يَسوع نْكَفْرِناحوم، جا نْعندو واحد القايد د المية كيرغبوْ</verse>
				<verse number="6">وْكيقول: "آ سيدي، عبدي طايح في الدار مكْحوش وْمعدّب بزّاف."</verse>
				<verse number="7">وْقال لو يَسوع: "أنا غادي نمشي وْنشافيه."</verse>
				<verse number="8">ردّ عليه قايد المية وْقال: "آ سيدي، أنا ما كنسْتاهل شي باش تدخل تحت السقَف ديالي. وَلكن غير قول واحد الكلمة والعبد ديالي غادي يتشافى.</verse>
				<verse number="9">حيت حتّى أنا واحد الرَّجل تحت السلْطة، وْعندي العسْكر تحت الأمر ديالي، وْكنقول نْهَدا «مْشي» وْكيمشي، وْنيَخُر «آجي» وْكيجي، وْنالعبد ديالي «عمل هَد الشي» وْكيعملوْ."</verse>
				<verse number="10">ملّي سمَع يَسوع، تعجّب وْقال نِلّي تابعينو: "كنقول لكُم الحقّ، ما جبرْتْ حتّى واحد عندو الإيمان قدّ هَد الشي حتّى في إسْرائيل.</verse>
				<verse number="11">وْكنقول لكُم بلّي بزّاف د الناس غادي يجيو من الشرق والغرب ويݣلسو مع إبراهيم وإسحاق ويَعْقوب في مُلك السماوات.</verse>
				<verse number="12">أمّا أُوْلاد المُلك غادي يتسيّبو في الظلام على برّا. تمّاك غادي يكون البكا وْتغْزيز السّنان."</verse>
				<verse number="13">ديك الساعة قال يَسوع نْقايد المية: "مْشي، وْفحال ما آمنْتِ، يكون لِلِك." وْبرا العبد ديالو في ديك الساعة.</verse>
				<verse number="14">ملّي جا يَسوع نالدار د بُطْرُس، شاف النسيبة ديالو ممْدودة وْمريطة بالسخانة،</verse>
				<verse number="15">وْحادى يَدّاْ وْخرجَتْ مِنّاْ السخانة، وْناضتْ وْبداتْ كَتْـتسخّر عليهُم.</verse>
				<verse number="16">وْملّي جات العشيّة، جابو لو بزّاف د الناس الّي فيهُم الشياطين، وْخرّج الجنون بالكلام ديالو والمراطين كاملين شافاهُم،</verse>
				<verse number="17">باش يتحقّق ديك الشي الّي قال النَّبي إشَعْيا: "هو ادّى العلّات ديالنا وْرفد الأمْراض ديالنا."</verse>
				<verse number="18">ملّي شاف يَسوع بزّاف د الناس دايرين بِه، آمر التلامد ديالو باش يمشيو نالجّهة يَخرى د البحَر.</verse>
				<verse number="19">وْجا واحد المُعلّم د الشريعة وْقال لو: "آ المُعلّم، نتَبْعِك فاين ما مشيتِ."</verse>
				<verse number="20">وْقال لو يَسوع: "التعالب عندوم الغيران والطيور د السما عندوم الأعْشاش، أمّا ابن الإنسان ما عندو فاين ينزّل راسو."</verse>
				<verse number="21">قال لو واحد يَخُر من التلامد ديالو: "آ سيدي، خلّيني نمشي في الُوّل وْندفن بابا."</verse>
				<verse number="22">وْقال لو يَسوع: "تْبعني وْخلّي الميّتين يدفنو الميّتين ديالوم."</verse>
				<verse number="23">وْملّي دخل نالفلوكة، تَبعوه التلامد ديالو،</verse>
				<verse number="24">وْواحد العاصفة قويّة وقعَتْ في البحَر حتّى تغطّات الفلوكة بالمواج، وْكان يَسوع ناعس.</verse>
				<verse number="25">جاو التلامد ديالو وْفيّقوه، كيقولو: "يا رَبّي، نجّينا، حنايَ غادي نموتو!"</verse>
				<verse number="26">قالّوم: "مالْكُم خوفانين، آ قلالين الإيمان." ديك الساعة ناض وْنهَط في الرّيح والبحَر، وْوقعَتْ واحد الهدنة عظيمة.</verse>
				<verse number="27">وْتعجّبو الرجال، كيقولو: "شكون هُوَ هَدا؟ حيت حتّى الرّيح والبحَر كيطيعوه!"</verse>
				<verse number="28">ملّي وصَل يَسوع نالجّهة يَخرى نْبلاد الجَدَريّين، تلاقاواه جوج د المسْكونين خارجين من المقابر، هايجين بزّاف، حتّى ما قدر حتّى واحد يݣوز من ديك الطريق.</verse>
				<verse number="29">وْهُمَ غوّتو، كيقولو: "شنّو بينّا وْبينك، آ ابن اللّٰه؟ واش جيتِ نْهنايَ باش تعدّبنا من قبل الوقت؟"</verse>
				<verse number="30">كان بعيد مِنّوم واحد القَطيع كبير د الحلالف كَيرعا.</verse>
				<verse number="31">والشياطين رغبوه، كيقولو: "إدا خرّجْتِنا، خلّينا ندخلو في القَطيع د الحلالف."</verse>
				<verse number="32">قالّوم: "مْشيو." وْخرجو وْدخلو فيهُم. والحلالف كاملين جراو بالجُّهد من الحدورة نالبحَر وْماتو في الما.</verse>
				<verse number="33">والّي كانو سارحينوم هربو وْمشاو نالمدينة وْخبرو بْكُل ما جرى والّي وقَع نالمسْكونين.</verse>
				<verse number="34">ديك الساعة خرجَت المدينة كاملة باش تتلاقى مع يَسوع. وْملّي شافوه، طلبو منّو يمشي فحالو من البلاد ديالوم.</verse>
			</chapter>
			<chapter number="9">
				<verse number="1">ديك الساعة دخل نالفلوكة وْقطع البحَر وْمشى نالمدينة ديالو.</verse>
				<verse number="2">وْجابو لو واحد الرَّجل مكْحوش ممْدود في الفراش. وْملّي شاف يَسوع الإيمان ديالوم، قال نْهَداك الّي مكْحوش: "كون هاني، آ بني، مغْفورين لك الدنوب ديالك."</verse>
				<verse number="3">والبعض من المُعلّمين د الشريعة قالو في نَفسوم: "هَدا كيكفر."</verse>
				<verse number="4">وْعرف يَسوع الأفْكار ديالوم، وْقال: "علاش كتخمّمو قبيح في قلبكُم؟</verse>
				<verse number="5">حيت شنّو الّي ساهل، نقول: «مغْفورين لك الدنوب ديالك،» أَوْلا نقول: «نوض وْمْشي»؟</verse>
				<verse number="6">وَلكن باش تعرفو بلّي اِبن الإنسان عندو السلْطة على الأرض باش يغفر الدنوب،" ديك الساعة قال نالمكْحوش: "نوض، رفد فراشك وْمْشي نالدار ديالك."</verse>
				<verse number="7">وْناض وْمشى نالدار ديالو.</verse>
				<verse number="8">وْملّي شافو الزحام، خافو وْمجّدو اللّٰه الّي عْطى نالبشر السلْطة فحال هَدي.</verse>
				<verse number="9">ملّي كان يَسوع ݣايز من تمّاك، شاف واحد الرَّجل ݣالس في الموطَع د الضرائب، هُوَ مسمّي مَتّى، وْقال لو: "تْبَعني،" وْناض وْتبعوْ.</verse>
				<verse number="10">وْملّي كان ݣالس في الدار كياكل، جاو بزّاف د القبّاطة د الضرائب والمُدْنبـين وْݣلسو مع يَسوع والتلامد ديالو.</verse>
				<verse number="11">ملّي شافو الفرّيسيّين ديك الشي، قالو نالتلامد ديالو: "علاش كياكل المُعلّم ديالكُم مع القبّاطة والمُدْنبـين؟"</verse>
				<verse number="12">ملّي سمَع يَسوع، قالّوم: "الّي هُمَ صحاحين ما محْتاجين شي نالطبيب، وَلكن المراطين هُمَ الّي محْتاجين.</verse>
				<verse number="13">إيوا، مْشيو وْتعلّمو المعنى د هَد الشي: «أنا كَنْبغي الرحْمة وْماشي الدبـيحة.» حيت أنا ما جيت شي باش نعيّط على المتّاقيين، وَلكن على المُدْنبـين باش يتوبو."</verse>
				<verse number="14">وْفي ديك الساعة جاو نْعندو التلامد د يوحَنّا كيقولو: "علاش كنصومو بزّاف حنايَ والفرّيسيّين، أمّا التلامد ديالك ما كيصومو شي؟"</verse>
				<verse number="15">وْقالّوم يَسوع: "واش يقدرو الناس د العُرس يبكيو والعروس باقي معهُم؟ وَلكن غادي تجي الأيّام الّي غادي يتحيّد عليهُم العروس. عاد ديك الساعة غادي يصومو.</verse>
				<verse number="16">حتّى واحد ما كيرقّع واحد اللباس بالي بْطرف ديال التوب الجديد، حيت الرقْعة الجديدة غادي تجبد من اللباس وْغادي ترجع التقْطيعة قبَح من الّي كانت.</verse>
				<verse number="17">وْما كيعملو شي الناس خمر جديد في شي جلود باليين باش ما يتقطّعو شي الجلود والخمر يتهرّق والجلود يفسدو. بالعكس، الناس كيعملو الخمر الجديد في الجلود الجدادين وْكيبقاو مزيانين بْجوج بِهُم."</verse>
				<verse number="18">ملّي كان كيتكلّم معهُم بْهَد الشي، واحد الحاكم جا وْسجد لو، كيقول: "بنْتي دابا عاد ماتت، وَلكن آجي تعمل يَدّك عليها باش تحيا."</verse>
				<verse number="19">ناض يَسوع وْتبعوْ، هُوَ والتلامد ديالو.</verse>
				<verse number="20">ديك الساعة واحد المراة مريطة بالنزيف د الدم مُدّة طناشر عام جات من موراه وْحادات الجلايل د الجلّابة ديالو،</verse>
				<verse number="21">حيت قالت في نفساْ: "إدا حاديتْ غير الجلّابة ديالو، غادي نتشافى."</verse>
				<verse number="22">دار يَسوع وْشافاْ وْقال: "كون هانية آ بنْتي، إيمانك شافاك." وْبرات المراة في الحين.</verse>
				<verse number="23">ملّي وصَل يَسوع نالدار د الحاكم وْشاف الّي كيعزفو على الناي والناس كينوّحو بالجُّهد،</verse>
				<verse number="24">قالّوم: "بعّدو، حيت البنيتة ماشي ميّتة، وَلكن غير ناعسة،" وْضحكو عليه.</verse>
				<verse number="25">وْملّي خرّج الناس، دخل وْشبّراْ من يَدّاْ، وْرجعَت البنيتة بالروح.</verse>
				<verse number="26">وْتشاع هَد الخبر في ديك الأرض كاملة.</verse>
				<verse number="27">ملّي كان يَسوع ݣايز من تمّا، تبعوه جوج د العُميان كيغوّتو وْكيقولو: "رْحمنا، آ بن داود."</verse>
				<verse number="28">وْملّي دخل نالدار، جاو نْعندو العُميان، وْقالّوم يَسوع: "واش كتآمنو بلّي نقدر نعمل هَد الشي؟" قالو لو: "إيّاه، يا رَبّي."</verse>
				<verse number="29">ديك الساعة حادى العينين ديالوم وْقال: "على قدّ إيمانكُم يكون لكُم."</verse>
				<verse number="30">وْتّفتحو العينين ديالوم، وْوصّاهُم يَسوع وأكّد عليهُم، كيقول: "شوفو ما تخبرو حتّى واحد!"</verse>
				<verse number="31">وَلكن هُمَ خرجو وْخبرو بِه في ديك الأرض كاملة.</verse>
				<verse number="32">ملّي كانو خارجين، جابو لو واحد الزيزون مسْكون،</verse>
				<verse number="33">وْملّي خرّج الجنّ منّو، تكلّم الزيزون، وْتعجّبو الناس كيقولو: "عُمرو ما ظهَر فحال هَد الشي في إسْرائيل!"</verse>
				<verse number="34">أمّا الفرّيسيّين قالو: "بْسُلْطان الجّنون كيخرّج الجّنون."</verse>
				<verse number="35">كان يَسوع كيدور في المُدُن كاملين والدشورة كيعلّم في بيوت العبادة ديالوم، وْكيبشّر بالإنجيل د مُلك اللّٰه، وْكيشافي كُل مرض وْكُل ضُعف في الناس.</verse>
				<verse number="36">وْملّي شاف الزحام، حنّ عليهُم حيت كانو حيرانين وْمشتّتين فحال الغنم بلا راعي.</verse>
				<verse number="37">ديك الساعة قال نالتلامد ديالو: "الحصاد كتير وَلكن الخدّامة قلالين.</verse>
				<verse number="38">إدَن، طلبو من رَبّ الحصاد باش يصيفط الخدّامة نالحصاد ديالو."</verse>
			</chapter>
			<chapter number="10">
				<verse number="1">ديك الساعة عَيّط نالتلامد ديالو بْطناش وْعْطاهُم السلْطة باش يخرّجو الجّنون المنْݣوسين ويشافيو كُل مرض وْكُل ضُعف.</verse>
				<verse number="2">الأسْماء د الرُّسُل الطناش هُمَ هَدو: الُوّل سِمْعان الّي كيقولو لو بُطْرُس وأَنْدَراوس خاه، ويَعْقوب بن زَبَدي وْيوحَنّا خاه،</verse>
				<verse number="3">وْفيلِبُّس وْبَرْثولَماوس، وْتوما، وْمتّى القبّاط د الضرائب، ويَعْقوب بن حَلْفى، وْتَدّاوس،</verse>
				<verse number="4">وْسِمْعان القانَوي ويَهودا الإسْخَريوطي، الّي خان المسيح.</verse>
				<verse number="5">هَد الطناش صيفطوم يَسوع وْوصّاهُم وْقالّوم: "ما تمشيو شي في طريق الوَتَنيّين وْما تدخلو شي نْشي مدينة د السامريّين.</verse>
				<verse number="6">وَلكن مْشيو نالغنم د الدار د إسْرائيل الّي متْلوفة.</verse>
				<verse number="7">وْملّي تكونو ماشّين، بشّرو وْقولو: «قرّب مُلك السماوات.»</verse>
				<verse number="8">شافيو المراطين، ردّو الميّتين بالروح، صفّيو المبْراصين، خرّجو الشياطين. بلا شي قبطْتو وْبلا شي غَد تعطيو.</verse>
				<verse number="9">ما تعملو لا دهَب ولا نُقْرة ولا نحاس في الحزومة ديالكُم،</verse>
				<verse number="10">ولا شكارة نالطريق ولا جوج د الجلالب ولا صبّاط ولا عُكّاز. حيت الخدّام كيسْتاهل الماكلة ديالو.</verse>
				<verse number="11">"كُل مدينة أَوْلا قرية الّي غادي تدخلوها، فتّشو على المسْتاهل فيها، وْبقاو تمّاك حتّى تخرجو.</verse>
				<verse number="12">وْملّي تدخلو نالدار، سلّمو عليها.</verse>
				<verse number="13">وِادا كانت الدار كَتْسْتاهل السلام، غادي يجي السلام ديالكُم عليها، وَلكن إدا ما كانت شي كتسْتاهل، غادي يرجع لِلكُم سلامكُم.</verse>
				<verse number="14">وأَي واحد الّي ما كيرحّب شي بِكُم وْما كيسمع شي الكلام ديالكُم، خرجو من ديك الدار، أَوْلا من ديك المدينة، وْنفطو الغبْرة من الرِّجلين ديالكُم.</verse>
				<verse number="15">كنقول لكُم الحقّ، الحالة د أرض سَدوم وْعَمورة غادي تكون ساهلة في يوم الدين من الحالة د ديك المدينة.</verse>
				<verse number="16">"ها انا كنصيفطكُم فحال الغنم فوسط الدياب. كونو بْعقلكُم فحال الحياي وْبلا ضرر فحال الحمام.</verse>
				<verse number="17">وْردّو بالكُم من الناس، حيت غادي يدفعوكُم نالمحْكمات ويعصّيوكُم في بيوت العبادة ديالوم،</verse>
				<verse number="18">ويدّيوكُم نْقدّام الحُكّام والملوك على سبابي باش تعطيو الشهادة لِلوم وْنالوَتَنيّين.</verse>
				<verse number="19">ملّي يدّيوكُم، ما تخمّمو شي كيفاش أولا بَياش غَد تتكلّمو، حيت غادي يتّعطى لِلكُم في ديك الساعة بَياش تتكلّمو.</verse>
				<verse number="20">حيت ماشي أنتُمَ الّي كتـتكلّمو، وَلكن روح باباكُم الّي كيتكلّم فيكُم.</verse>
				<verse number="21">والأخ غادي يدفع خاه نالموت والوالِد ولدو. وْغادي ينوضو الولاد ضدّ والِديهم ويقتلوهُم،</verse>
				<verse number="22">وْغَد تكونو مكْروهين عند الناس كاملين بْسباب اِسمي. وَلكن الّي كيصبر حتّى نالنهاية، هَداك غادي ينجا.</verse>
				<verse number="23">ملّي يعدّبوكُم في شي مدينة، هربو نواحدة يَخرى، حيت كنقول لكُم الحقّ، ما غادي شي توصلو نْمُدُن إسْرائيل كاملة حتّى يجي ابن الإنسان.</verse>
				<verse number="24">"التلْميد ماشي كتَر من المُعلّم ديالو، ولا العبد كتَر من سيّدو.</verse>
				<verse number="25">بركة على التلْميد إدا كان فحال المُعلّم ديالو، والعبد فحال سيّدو. إدا قالو على مول الدار «أنتينا بَعْلَزَبول،» شنّو غادي يقولو على أهل دارو؟</verse>
				<verse number="26">إدَن، ما تخافو شي مِنّوم، حيت كُل حاجة مسْتورة غادي تظهر وْكُل شي مخبّع غادي يتّعرف.</verse>
				<verse number="27">الّي كنقول لكُم في أسلّاس، قولوه في الضَّو. والّي كتسمعوه في الودْنينة، برّحو بِه على السطوحة.</verse>
				<verse number="28">وْما تخافو شي مِن الّي كيقتلو الجسم، أمّا النفس ما يقدرو شي يقتلوها. وَلكن خافو من الّي يقدر يهلك النفس والجسد بْجوج بِهُم في جهنّم.</verse>
				<verse number="29">واش ما كَيْتّباعو شي جوج د الطيور بواحد الدرْهم؟ وْحتّى واحد مِنّوم ما كيطيح نالأرض بلا ما يسمح باباكُم.</verse>
				<verse number="30">أمّا أنتُمَ حتّى الشعر د راسكُم راه كامل محْسوب.</verse>
				<verse number="31">إدَن، ما تخافو شي. أنتُمَ حسَن من بزّاف د الطيور.</verse>
				<verse number="32">على ديك الشي كُل واحد الّي كيعْتَرف بيَّ قدّام الناس، غادي نعْتَرف بِه حتّى أنا قدّام بابا الّي في السما.</verse>
				<verse number="33">وَلكن كُل واحد الّي كينكرني قدّام الناس، غادي نْنكروْ حتّى أنا قدّام بابا الّي في السما.</verse>
				<verse number="34">"ما تظنّو شي بلّي جيت باش نجيب السلام نالدنيا. ما جيت شي باش نجيب السلام، وَلكن السيف.</verse>
				<verse number="35">حيت أنا جيت باش نفرق الرَّجل على باباه، والبنْت على يمّاها، والعروسة على العݣوزة ديالاْ.</verse>
				<verse number="36">والعدْيان د الإنسان هُمَ الّي في الدار ديالو.</verse>
				<verse number="37">كُل واحد الّي كيعزّ باباه أَوْلا يمّاه كتَر منّي ما كيسْتاهلني شي، والّي كيعزّ بنو أَوْلا بِنْتو كتَر منّي، ما كيسْتاهلني شي.</verse>
				<verse number="38">والّي ما كيرفد شي الصليب ديالو وْكَيْتبعْني، ما كيسْتاهلني شي.</verse>
				<verse number="39">الّي كيجبر نفسو، غادي يخسراْ، والّي كيخسر نفسو بْسبابي، غادي يجبراْ.</verse>
				<verse number="40">الّي كيرحّب بِكُم، كيرحّب بيَّ، والّي كيرحّب بيَّ، كيرحّب بْهَداك الّي صيفطني.</verse>
				<verse number="41">الّي كيرحّب بواحد النَّبي، حيت هُوَ نَبي، غادي يدّي الأجر د واحد النَّبي، والّي كيرحّب بواحد المتّاقي، حيت هُوَ متّاقي، غادي يدّي الأجر د واحد المتّاقي.</verse>
				<verse number="42">والّي كيشرّب واحد من هَد السْتيتوين غير كاس د الما بارد، حيت هُوَ التلْميد ديالي، كنقول لكُم الحقّ، ما غادي شي يضيع لو الأجر ديالو."</verse>
			</chapter>
			<chapter number="11">
				<verse number="1">ملّي كمّل يَسوع الوَصايا ديالو نالتلامد ديالو الطناش، مشى من تمّاك باش يعلّم ويبشّر في المُدُن ديالوم.</verse>
				<verse number="2">وْيوحَنّا، ملّي سمَع وْهُوَ في الحبس بأعْمال المسيح، صيفط لو التلامد ديالو</verse>
				<verse number="3">باش يسقصيواه: "واش أنتينا هُوَ الّي ماجي أَوْلا نتسنّاو واحد يَخُر؟"</verse>
				<verse number="4">ردّ عليهُم يَسوع وْقالّوم: "مْشيو وْخبرو يوحَنّا بْهَد الشي الّي كتسمعوه وْكتشوفوه.</verse>
				<verse number="5">العُميان رجعو كيشوفو والعُرَج كيمشيو والمبْراصين كيتصفّاو والصمكين كيسمعو والميّتين كيرجعو بالروح والمساكن كيتبشّرو بْخبَر الخير.</verse>
				<verse number="6">وْمبروك الّي ما كَيعتَر شي بْسبابي."</verse>
				<verse number="7">ملّي مشاو التلامد د يوحَنّا، يَسوع بدا كيهدَر مع ديك الجماعة على يوحَنّا: "شنّو خرجْتو تشوفو في الخلا؟ شي قصبة كيحرّكاْ الريح؟</verse>
				<verse number="8">وَلكن شنّو خرجْتو تشوفو؟ شي رَجل لابس جلّابة رفيعة؟ راه الّي لابسين الجلالب الرفيعة هُمَ في الديور د الملوك.</verse>
				<verse number="9">وَلكن شنّو خرجْتو تشوفو؟ شي نَبي؟ إيّاه، كنقول لكُم وْحسَن من واحد النَّبي.</verse>
				<verse number="10">هَدا هُوَ الّي كَتبو عليه: «ها انا كنصيفط المرسول ديالي قدّامك، الّي غادي يوجّد الطريق ديالك قدّامك.»</verse>
				<verse number="11">كنقول لكُم الحقّ، ما كاين حتّى واحد من بين الّي اتّولدو من شي مراة كبَر من يوحَنّا المَعْمَدان، وَلكن الصغير في مُلك السماوات، هُوَ كبَر منّو.</verse>
				<verse number="12">من أيّام يوحَنّا المَعْمَدان حتّى نْدابا، الناس كيهجمو على مُلك السماوات والعنافين كيحاولو يخطفوه بالدراع.</verse>
				<verse number="13">حيت الأَنْبياء كاملين والشريعة تنبّأو حتّى نْيوحَنّا.</verse>
				<verse number="14">وِادا بغيتو تقبلوه، راه هَدا هُوَ إيليّا الّي كان غادي يجي.</verse>
				<verse number="15">الّي عندو الودْنين باش يسمع، لازم يسمع.</verse>
				<verse number="16">لِمّن نشبّه هَد الجيل؟ كيشبه نْشي عيال ݣالسين في الأسواق كيعيّطو نْصحابوم،</verse>
				<verse number="17">كيقولو: «غيّطْنا لكُم وْما شطحْتو شي، نوّحْنا لكُم وْما حزنْتو شي.»</verse>
				<verse number="18">حيت جا يوحَنّا ما كياكل شي وْما كيشرب شي، وْكيقولو: «فيه شي جنّ.»</verse>
				<verse number="19">جا اِبن الإنسان كياكل وْكيشرب، وْكيقولو: «راه هَدا واحد الرَّجل وكّال وْسكايري، مصاحب مع القبّاطة د الضرائب والمُدْنبـين.» والحكْمة كتبرّراْ الأعْمال ديالاْ."</verse>
				<verse number="20">ديك الساعة بدا يَسوع كيوبّخ المُدُن الّي عمل فيهُم الأغْلبيّة د المُعْجزات ديالو الّي، واخّا هَيداك، ما تابو شي.</verse>
				<verse number="21">"الويل لِلِك، آ كورَزين! الويل لِلِك، آ بيت صَيدا! حيت كَكانو تعملو في صور وْصَيدا المُعْجزات الّي تعملو فيكُم، كَكانو تابو شحال هَدي في الخيش والرماد.</verse>
				<verse number="22">وَلكن كنقول لكُم بلّي الحالة د صور وْصَيدا غادي تكون في يوم الدين ساهلة من الحالة ديالكُم.</verse>
				<verse number="23">وانتينا، آ كَفْرِناحوم، واش ما غادي شي تتعلّى نالسما؟ لا، غادي تهوّد نالهاوية. حيت كَكانو تعملو في سَدوم المُعْجزات الّي تعملو فيك، كَكانت بقات حتّى ناليوما.</verse>
				<verse number="24">وَلكن كنقول لكُم بلّي الحالة د أرض سَدوم غادي تكون في يوم الدين ساهلة من الحالة ديالكُم."</verse>
				<verse number="25">في ديك الساعة جاوب يَسوع وْقال: "كنحمدك، آ بابا، ربّ السما والأرض، حيت خبّعْتِ هَد الأُمور على الحُكَماء والعُلَماء وْبيّنْتِها نالعيال الستيتْوين.</verse>
				<verse number="26">نعم، آ بابا، حيت عجبك يكون هَيداك.</verse>
				<verse number="27">بابا سلّم لي كُل شي. وْما كاين حتّى واحد الّي كيعرف الِابن من غير الآب، وْما كاين حتّى واحد الّي كيعرف الآب من غير الِابن، وهَداك الّي بغى الِابن يورّيه لو.</verse>
				<verse number="28">آجيو نْعندي، أنتُمَ الّي تعْبانين وْعليكُم بزّاف د التقال، وانا غادي نعطيكُم الراحة.</verse>
				<verse number="29">رفدو النير ديالي عليكُم وْتعلّمو منّي. راه أنا طيّب وْمتواضع القلب، وْغَد تجبرو الراحة نْراسكُم.</verse>
				<verse number="30">حيت النير ديالي ساهل والحمل ديالي خفيف."</verse>
			</chapter>
			<chapter number="12">
				<verse number="1">في ديك الساعة مشى يَسوع في نهار السبت من بين الفدادن د الزرَع، وْكانو التلامد ديالو فيهُم الجّوع وْبداو كيقطّعو السبولة وْكياكلو.</verse>
				<verse number="2">وْملّي شافوهُم الفرّيسيّين، قالو لو: "شوف! التلامد ديالك كيعملو ديك الشي الّي ماشي حلال يتّعمل في نهار السبت."</verse>
				<verse number="3">قالّوم: "واش ما قريتو شي شنّو عمل داود ملّي جاه الجّوع، هُوَ وْهَدوك الّي كانو معاه؟</verse>
				<verse number="4">دخَل نْبيت اللّٰه وْكلا خبز القُرْبان الّي ماشي حلال عليه ياكلوْ ولا على الّي كانو معاه، وَلكن على المسؤولين على بيت اللّٰه بوحدوم.</verse>
				<verse number="5">واش ما قريتو شي في التوراة بلّي المسؤولين في نهار السبت في بيت المَقْدس كيخرقو السبت وْهُمَ ما عليهُم حتّى دنب؟</verse>
				<verse number="6">وَلكن كنقول لكُم، كاين هنايَ شي واحد عظيم من بيت المَقْدس.</verse>
				<verse number="7">وْكَكُنْتو عرفْتو شنّو هُوَ هَد الشي: «أنا كنبغي الرحْمة وْماشي الدبـيحة،» كون ما حكمْتو شي على الأَبْرياء،</verse>
				<verse number="8">حيت اِبن الإنسان هُوَ الرَّبّ على نهار السبت."</verse>
				<verse number="9">مشى يَسوع من تمّاك وْدخل نْبيت العبادة ديالوم.</verse>
				<verse number="10">وْكان تمّاك واحد الرَّجل يَدّو مشْلولة، وْسقصاواه باش يتَّهموه: "واش حلال العِلاج في نهار السبت؟"</verse>
				<verse number="11">قالّوم: "واش كاين شي إنسان بيناتكُم الّي عندو واحد الخروف، وِادا طاح لو نهار السبت في الحفْرة، واش ما يشبّروْ شي ويطلّعوْ؟</verse>
				<verse number="12">الإنسان حسَن بزّاف من الخروف. على ديك الشي حلال يتّعمل الخير في نهار السبت."</verse>
				<verse number="13">ديك الساعة قال نالرَّجل: "مدّ يَدّك،" وْمدّاْ وْرجعَتْ صحيحة فحال يَخرى.</verse>
				<verse number="14">وْملّي خرجو الفرّيسيّين، تشاورو عليه باش يقتلوه.</verse>
				<verse number="15">عرف يَسوع هَد الشي وْمشى من تمّا، وْتَبعوه بزّاف د الناس وْشافاهُم كاملين.</verse>
				<verse number="16">وْوصّاهُم ما يشهّرو شي بِه،</verse>
				<verse number="17">باش يتحقّق ديك الشي الّي قال النَّبي إشَعْيا:</verse>
				<verse number="18">"ها هُوَ عبدي الّي اخْتارْتوْ، العزيز ديالي الّي فرحَتْ بِه نفسي، غادي نْنزّل روحي عليه وْغادي يعلّم الأُمَم بالعدالة.</verse>
				<verse number="19">ما غادي شي يدابز وْما غادي شي يغوّت وْما غادي يسمع حتّى واحد الصوت ديالو في الزنايق.</verse>
				<verse number="20">واحد القصْبة مشْقوقة ما غادي شي يقسماْ، وْفتيلة مدخّنة ما غادي شي يطفيها، حتّى يخرّج العدالة نالانتصار.</verse>
				<verse number="21">وْفي اسمو غادي يكون الرجا د الأُمَم."</verse>
				<verse number="22">في ديك الوقت جابو لو واحد المسْكون، عمى وْزيزون، وْشافاه حتّى تكلّم الزيزون وْشاف.</verse>
				<verse number="23">وْدهشو الناس كاملين وْقالو: "واش ماشي هَدا هُوَ بن داود المُنْتَظر؟"</verse>
				<verse number="24">أمّا الفرّيسيّين ملّي سمعو، قالو: "هَدا كيخرّج الشياطين بْبَعْلَزَبول، رئيس الشياطين."</verse>
				<verse number="25">عرف يَسوع التخْميم ديالوم وْقالّوم: "كُل مَمْلكة الّي مقْسومة على نفساْ كَتْـتخرّب. وْكُل مدينة أَوْلا عائلة الّي مدابزة مع بعطاْ ما غادي شي تبقا.</verse>
				<verse number="26">وِادا كان الشيطان كيخرّج الشيطان، هُوَ قايم على نفسو. وْكيفاش غادي تتبت المَمْلكة ديالو؟</verse>
				<verse number="27">وِادا كُنْتْ أنا كنخرّج الشياطين بْبَعْلَزَبول، بَياش كيخرّجوهُم الولاد ديالكُم؟ على هَد الشي هُمَ غادي يحكمو عليكُم.</verse>
				<verse number="28">وَلكن إدا كُنْتْ أنا بْروح اللّٰه كنخرّج الشياطين، يعني جا نْعندكُم مُلك اللّٰه.</verse>
				<verse number="29">وْكيفاش يقدر شي واحد يدخل نالدار د الرَّجل القوي ويدّي لو المتاع ديالو إدا ما كتّف شي الرَّجل القوي في الُوّل، وْعاد ديك الساعة يخْوي لو الدار ديالو؟</verse>
				<verse number="30">الّي هُوَ ماشي معيَ، راه ضدّي، والّي ما كيجمع شي معيَ، راه كيشتّت.</verse>
				<verse number="31">على ديك الشي كنقول لكُم، الدنوب كاملة والكُفر يقدر يتّغفر نالناس. أمّا الكفر بالروح القُدُس ما غادي شي يتّغفر نالناس.</verse>
				<verse number="32">أَي واحد الّي كينطق بْشي كلمة ضدّ اِبن الإنسان غادي يتّغفر لو. أمّا الّي كيهدَر ضدّ الروح القُدُس ما غادي شي يتّغفر لو، لا في هَد الدنيا ولا في الدنيا الماجّة.</verse>
				<verse number="33">عملو الشجرة مزيانة والغلّة ديالاْ غادي تكون مزيانة، أَولا عملو الشجرة خايبة والغلّة ديالاْ غادي تكون خايبة. حيت من الغلّة غَد تعرفو الشجرة.</verse>
				<verse number="34">آ وْلاد الحياي، كيفاش غادي تتكلّمو بْكلام مزيان وانتُمَ قباحين؟ حيت من الشياطة د القلب كيهدَر الدقوم.</verse>
				<verse number="35">الرَّجل الصالح من الكنز الصالح الّي في قلبو كيخرّج الحاجات الصالحة، والرَّجل الشرّير من الخزين الشرّير كيخرّج الحاجات القبيحة.</verse>
				<verse number="36">وْكنقول لكُم بلّي كُل كلمة خاوية الّي كيتكلّمو بِها الناس غادي يتحاسبو عليها في يوم الدين.</verse>
				<verse number="37">حيت بْكلامك غادي تـتبرّى أَوْلا بْكلامك غادي تتعاقب."</verse>
				<verse number="38">في ديك الساعة ردّو عليه شي ناس من المُعلّمين د الشريعة والفرّيسيّين وْقالو: "آ المُعلّم، بغينا نشوفو منّك واحد العلامة."</verse>
				<verse number="39">رّد يَسوع وْقالّوم: "واحد الجيل قبيح وْفاسِد كيفتّش على شي علامة وْما غادي تتّعطى لو حتّى شي علامة، غير العلامة د النَّبي يونان.</verse>
				<verse number="40">حيت فحال ما كان يونان في جوف الحوت تلت أيّام وْتلت ليالي، هَيدا غادي يكون اِبن الإنسان في قلب الأرض تلت أيّام وْتلت ليالي.</verse>
				<verse number="41">الرجال د نينَوى غادي يوقفو في يوم الدين مع هَد الجيل ويحكمو عليه، حيت هُمَ تابو ملّي سمعو التبْشير د يونان. وْها هُوَ شي واحد عظيم من يونان هنايَ.</verse>
				<verse number="42">المَلِكة د الجنوب غادي توقف في يوم الدين مع هَد الجيل وْتحكم عليه، حيت هي جات من حدّ الدنيا باش تسمع الحكْمة د سُلَيمان. وْها هُوَ شي واحد عظيم من سُليمان هنايَ.</verse>
				<verse number="43">"ملّي كيخرج الجنّ المنْݣوس من الإنسان، كيݣوز على المواطع الّي ما فيهُم شي الما، كيفتّش على الراحة وْما كيجبراْ شي.</verse>
				<verse number="44">ديك الساعة كيقول: «غادي نرجع نالدار ديالي الّي خرجْتْ مِنّاْ.» وْكيجي وْكيجبراْ خاوية وْمشطّبة وْمرتّبة.</verse>
				<verse number="45">ديك الساعة كيمشي وْكيدّي معاه سبعة د الجّنون يَخرين قْبَح منّو وْكيدخلو وْكيسكنو تمّاك. والحالة الاخّريّة د ديك الإنسان كترجع قبَح من الحالة ديالو الُولى. هَيدا غادي يكون حتّى نْهَد الجيل القبيح."</verse>
				<verse number="46">ملّي كان باقي كيتكلّم مع الناس، يمّاه والخوت ديالو وَقفو على برّا، باغيين يهدرو معاه.</verse>
				<verse number="47">وْقال لو شي واحد: "ها يمّاك وْخوتك واقفين على برّا باغيين يهدرو معك."</verse>
				<verse number="48">ردّ يَسوع على الّي تكلّم معاه وْقال لو: "شكون هي يمّا وْشكون هُمَ خوتي؟"</verse>
				<verse number="49">وْمدّ يَدّو نْجهة التلامد ديالو وْقال: "ها هي يمّا وْخوتي،</verse>
				<verse number="50">حيت كُل واحد الّي كيعمل الإرادة د بابا الّي في السما، هُوَ خاي وْختي ويمّا ديالي."</verse>
			</chapter>
			<chapter number="13">
				<verse number="1">في ديك النهار، خرج يَسوع من الدار وْݣلس حدا البحَر.</verse>
				<verse number="2">وْتّجمعو عليه بزّاف د الناس حتّى دخل نالفلوكة وْݣلس. والناس كاملين وَقفو على الحاشية د البحَر.</verse>
				<verse number="3">وْتكلّم معهُم بزّاف بالأمْتال وْقال: "راه الفلّاح خرج باش يزرع،</verse>
				<verse number="4">وْملّي كان كيزرع، طاح شويا د الزرع حدا الطريق، وْجاو الطيور وْكلاواه.</verse>
				<verse number="5">طاح يَخُر على المواطع المحجّرين فاين ما كان شي بزّاف د التراب، وْنبت دغيا، حيت ما كان شي الغُرق في التراب.</verse>
				<verse number="6">وَلكن ملّي شرقَت الشمس، اتّحرق، وْحيت ما عندو شي العروق، يبس.</verse>
				<verse number="7">وْطاح يَخُر فوسط الشوك، وْطلع الشوك وْخنقوْ.</verse>
				<verse number="8">طاح يَخُر في الأرض المزيانة، وْجاب الزرّيعة، وْعْطات البعض منّاْ مية مرّة والبعض ستّين والبعض تلاتين.</verse>
				<verse number="9">الّي عندو الودْنين باش يسمع، لازم يسمع."</verse>
				<verse number="10">ديك الساعة جاو التلامد وْقالو لو: "علاش كَتْـتكلّم معهُم بالأمْتال؟"</verse>
				<verse number="11">وْردّ عليهُم وْقالّوم: "حيت اتّعطى لكُم باش تعرفو الأسْرار د مُلك السماوات، أمّا نْهَدوك ما اتّعطى لوم شي.</verse>
				<verse number="12">حيت الّي عندو، غادي يتّعطى لو ويتكتّر لو. أمّا الّي ما عندو شي، ديك الشي الّي عندو غادي يتزوّل لو.</verse>
				<verse number="13">على ديك الشي كنتكلّم معهُم بالأمْتال، حيت هُمَ شايفين وْما كيشوفو شي، وْسامعين وْما كيسمعو شي وْما كيفهمو شي.</verse>
				<verse number="14">تحقّقَتْ فيهُم النبوءة د إشَعْيا الّي كتقول: «واخّا كتسمعو، ما غادي شي تفهمو، وْواخّا كتشوفو، ما غادي شي تميّزو.</verse>
				<verse number="15">حيت القلب د هَد الشعب قاصح، والودْنين ديالوم تقالو نالسمع. وْغمّضو العينين ديالوم باش ما يشوفو شي، ولا يسمعو بالودْنين ديالوم ويفهمو بْقلبوم ويتوبو وانا نشافيهم.»</verse>
				<verse number="16">وَلكن مبْروكين العينين ديالكُم حيت كيشوفو، والودْنين ديالكُم حيت كيسمعو.</verse>
				<verse number="17">حيت كنقول لكُم الحقّ، بزّاف د الأَنْبياء والمتّاقيين بغاو يشوفو هَد الشي الّي كتشوفوه أنتُمَ وْما شافوه شي، ويسمعو الّي كتسمعو وْما سمعوه شي.</verse>
				<verse number="18">"إيوا، سمعو أنتُمَ المتال د الفلّاح.</verse>
				<verse number="19">ملّي شي واحد كيسمع كلام المُلك وْما كيفهم شي، كيجي القبيح وْكيخطف الّي اتّزرع في قلبو. هَدا هُوَ الّي مزْروع على الطريق.</verse>
				<verse number="20">والمزْروع على المواطع المحجّرين، هُوَ الّي كيسمع الكلام وْفي الحين كيقبلوْ فرْحان،</verse>
				<verse number="21">وَلكن ما عندو شي العروق في نفسو وْكيصبر غير شي مُدّة، وْملّي كيوقع شي ضيق أَوْلا تعدّي بْسباب الكلام، دغيا كيعتر.</verse>
				<verse number="22">المزْروع بين الشوك هُوَ الّي كيسمع الكلام، وَلكن الهموم د الدنيا وْمحبّة المال كيجيّفو الكلام وْكيرجع بلا غلّة.</verse>
				<verse number="23">أمّا المزْروع على الأرض المزيانة، هَدا هُوَ الّي كيسمع الكلام وْكيفهم، وْكيجيب الغلّة. واحدة كتعطي مية مرّة وْواحدة ستّين مرّة وْواحدة تلاتين مرّة."</verse>
				<verse number="24">عْطاهُم متال يَخُر وْقال: "كيشبه مُلك السماوات نواحد الإنسان الّي زرَع زرّيعة مزيانة في الفدّان ديالو.</verse>
				<verse number="25">وْملّي كانو الناس ناعسين، جا العدو ديالو وْزرَع الزوان فوسط الزرع وْمشى فحالو.</verse>
				<verse number="26">وْملّي كبر النبات وْعمل الزرّيعة، في ديك الساعة ظهَر الزوان حتّى هُوَ.</verse>
				<verse number="27">جاو عبيد مول الدار وْقالو لو: «آ سيدي، واش ما زرعْتِ شي زرّيعة مزيانة في الفدّان ديالك؟ وْماين جا هَد الزوان؟»</verse>
				<verse number="28">قالّوم: «شي رَجل عدو عمل هَد الشي.» وْقالو لو العبيد: «واش بغيتِنا نمشيو وْنجمعوه؟»</verse>
				<verse number="29">قال: «لا، عندَك تقلّعو الزرع مع الزوان.</verse>
				<verse number="30">خلّيوهُم يكبرو بْجوج مع بعطوم حتّى نالحصاد. وْفي وقت الحصاد غادي نقول نالحصّادين، جمعو في الُوّل الزوان وْحزموه في الحزمات باش يتّحرق، أمّا الزرع جمعوه في الخزين ديالي.»"</verse>
				<verse number="31">عْطاهُم متال يَخُر وْقال: "كيشبه مُلك السماوات نالحُبّة د الخرْدل الّي ادّاها واحد الرَّجل وْزَرعاْ في الفدّان ديالو.</verse>
				<verse number="32">هي الصغيرة في الحبوب كاملين. وَلكن ملّي كتكبر، هي الكبيرة في القطاني، وْكترجع شجرة حتّى كيجيو الطيور د السما وْكيعشّشو في الأغْصان ديالاْ."</verse>
				<verse number="33">قالّوم متال يَخُر: "كيشبه مُلك السماوات نْشي خميرة الّي شبّرَتاْ واحد المراة وْخلّطَتاْ في تلاتة د العبرات د الدقيق حتّى خمّرَت العجينة كاملة."</verse>
				<verse number="34">هَد الشي كامل تكلّم بِه يَسوع مع الجماعة بالأمْتال، وْبلا متال ما كان شي كيهدَر معهُم،</verse>
				<verse number="35">باش يتحقّق ديك الشي الّي قال النَّبي: "غادي نفتَح دُقمي بالأمْتال وْغادي نعلّم بأمور مكتومة من خلق الدنيا."</verse>
				<verse number="36">في ديك الوقت يَسوع خلّى الناس وْدخل نالدار. وْجاو نْعندو التلامد ديالو كيقولو: "شرح نّا متال الزوان د الفدّان."</verse>
				<verse number="37">ردّ عليهُم وْقالّوم: "الرَّجل الّي كيزرع الزرّيعة المزيانة، هُوَ اِبن الإنسان.</verse>
				<verse number="38">الفدّان هي الدنيا، والزرّيعة المزيانة هي أُوْلاد المُلك، والزوان هُوَ أُوْلاد الشرّير.</verse>
				<verse number="39">العدو الّي زرعوْ هُوَ إبْليس، والحصاد هُوَ النهاية د الدنيا، والحصّادين هُمَ الملائكة.</verse>
				<verse number="40">إيوا، فحال ما كيتّجمع الزوان وْكيتّحرق في العافية، هَيدا غادي يكون في آخر الدنيا.</verse>
				<verse number="41">اِبن الإنسان غادي يصيفط الملائكة ديالو وْغادي يجمعو من المُلك ديالو الناس كاملين الّي هُمَ فاسدين والّي كيعملو الشَّرّ.</verse>
				<verse number="42">وْغادي يسيّبوهُم في الفرّان د العافية. تمّاك غادي يكون البكا وْتغْزيز السّنان.</verse>
				<verse number="43">في ديك الوقت غادي يضوّيو المتّاقيين فحال الشمس في مُلك باباهُم. الّي عندو الودْنين باش يسمع، لازم يسمع.</verse>
				<verse number="44">"كيشبه مُلك السماوات نواحد الكنز مخبّع في شي فدّان، الّي جبروْ واحد الرَّجل وْخبّعوْ عاود، وْمن الفرْحة ديالو مشى وْباع كُل شي الّي عندو وْشرى ديك الفدّان.</verse>
				<verse number="45">عاود كيشبه مُلك السماوات نواحد الرَّجل تاجر كيفتّش على الجواهر المزيانة.</verse>
				<verse number="46">وْملّي جبر واحد الجوهرة، الت‍من ديالاْ كبير، مشى وْباع كُل شي الّي عندو وْشراها.</verse>
				<verse number="47">عاود كيشبه مُلك السماوات نواحد الشبكة مسيّبة في البحَر الّي جمعَتْ كُل شكل د الحوت.</verse>
				<verse number="48">وْملّي تعمّرَتْ، طلّعوها على الحاشية د البحَر وْݣلسو وْجمعو المزيانين في القفاف، أمّا القباحين سيّبوهُم على برّا.</verse>
				<verse number="49">هَيدا غادي يكون في آخر الدنيا، غادي يخرجو الملائكة ويفرّقو القباحين من بين المتّاقيين،</verse>
				<verse number="50">وْغادي يسيّبوهُم في الفرّان د العافية. تمّاك غادي يكون البكا وْتغْزيز السّنان."</verse>
				<verse number="51">قالّوم يَسوع: "واش فهمْتو هَد الشي كامل؟" وْقالو: "إيّاه، يا رَبّي."</verse>
				<verse number="52">قالّوم: "على ديك الشي كُل مُعلّم د الشريعة الّي رجَع تلميد في مُلك السماوات كيشبه نواحد الرَّجل مول شي دار، كيخرّج من التجارة ديالو حاجات جدادين وْقدامين."</verse>
				<verse number="53">ملّي كمّل يَسوع هَد الأمْتال، مشى من تمّاك.</verse>
				<verse number="54">وْملّي وصَل نالبلاد ديالو، كان كيعلّموم في بيوت العبادة ديالوم حتّى دهشو وْقالو: "ماين جا نْهَد الرَّجل هَد العِلم والمُعْجزات؟</verse>
				<verse number="55">واش ماشي هَدا هُوَ ولد النجّار؟ واش ماشي يمّاه مسمّية مَرْيَم والخوت ديالو يَعْقوب وْيوسف وْسِمْعان ويَهودا؟</verse>
				<verse number="56">وْخواتاتو واش ماشي هُمَ كاملين معنا؟ وْماين جا نْهَد الرَّجل هَد الشي كامل؟"</verse>
				<verse number="57">وْكانو كيعترو فيه. أمّا يَسوع قالّوم: "ما كاين حتّى شي نَبي بلا تَوْقير، من غير في البلاد ديالو وْفي الدار ديالو."</verse>
				<verse number="58">وْما عمل شي تمّاك بزّاف د المُعْجزات بْسباب قلّة الإيمان ديالوم.</verse>
			</chapter>
			<chapter number="14">
				<verse number="1">في ديك الوقت سمَع هيرودُس القايد بْخبر يَسوع.</verse>
				<verse number="2">وْقال نالخدّامة ديالو: "هَدا هُوَ يوحَنّا المَعْمَدان. قام من بين الميّتين وْعلى ديك الشي كيعمل المُعْجزات."</verse>
				<verse number="3">حيت هيرودُس كان شبّر يوحَنّا وْكتّفوْ وْسيّبوْ في الحبس بْسباب هيروديّا، المراة د فيلِبُّس خاه.</verse>
				<verse number="4">حيت يوحَنّا كان كيقول لو: "ماشي حلال عليك تدّيها."</verse>
				<verse number="5">وْواخّا كان باغي يقتلوْ، خاف من الناس، حيت كان عندوم فحال واحد النَّبي.</verse>
				<verse number="6">وَلكن ملّي جا عيد الميلاد د هيرودُس، شطحَتْ بنْت هيروديّا في الوسط وْعجبَتْ هيرودُس.</verse>
				<verse number="7">على ديك الشي عاهد وْحلف باش يعطيها كُل ما طلبَتْ.</verse>
				<verse number="8">وْحيت قرّاتاْ يمّاها، قالت: "عْطيني هنايَ على واحد الصينيّة الراس د يوحَنّا المَعْمَدان."</verse>
				<verse number="9">وْحزن المَلِك، وَلكن بْسباب الحلف والناس الّي ݣالسين معاه، آمر باش يعطيواه لاْ.</verse>
				<verse number="10">وْصيفط وْقطّعو الراس د يوحَنّا في الحبس.</verse>
				<verse number="11">وْجابو راسو في واحد الصينيّة وْعْطاواه نالبنْت، وْجابتوْ نيمّاها.</verse>
				<verse number="12">ديك الساعة جاو التلامد ديالو وْرفدو الجُتّة ديالو وْدفنوه، وْمشاو وْخبرو يَسوع.</verse>
				<verse number="13">ملّي سمَع يَسوع بْديك الشي، مشى من تمّا في الفلوكة نواحد الموطَع خالي بوحدو. وْساقو الناس الخبَر وْتَبعوه على رِجلوم من المُدُن.</verse>
				<verse number="14">وْملّي خرج يَسوع، شاف الزحام وْحنّ عليهُم وْشافى المراطين ديالوم.</verse>
				<verse number="15">ملّي جات العشيّة، جاو نْعندو التلامد ديالو كيقولو: "الموطَع خالي والوقت مشى. صيفط الناس باش يمشيو نالدشورة باش يشريو نْراسوم الماكلة."</verse>
				<verse number="16">قالّوم يَسوع: "ما خصّوم شي يمشيو. عْطيوهُم أنتُمَ ما ياكلو."</verse>
				<verse number="17">وْقالو لو: "هنايَ عندنا غير خمسة د الخُبزات وْجوج د الحوتات."</verse>
				<verse number="18">قال: "جيبوهُم لي نْهنايَ."</verse>
				<verse number="19">ديك الساعة آمر الجماعة يݣلسو على الربيع، وْشبّر الخمسة د الخُبزات والجوج د الحوتات وْعلّى عينو نالسما وْبارك وْقطّعوم، وْعْطى الخُبزات نالتلامد والتلامد عْطاو نالجماعة.</verse>
				<verse number="20">وْكلاو كاملين وْشبعو. وْجمعو الّي شاط من الكسور طناشر قُفّة معمّرة.</verse>
				<verse number="21">والّي كلاو كانو تقْريبًا خمس آلاف رَجل، زايد النسا والعيال.</verse>
				<verse number="22">في الحين فرض يَسوع على التلامد ديالو يدخلو نالفلوكة ويسبقوه نالجّهة يَخرى حتّى يصيفط الناس فحالوم.</verse>
				<verse number="23">وْمن بعدما صيفط الناس، طلَع نالجّبل بوحدو باش يصلّي، وْملّي جا الليل، كان تمّاك بوحدو.</verse>
				<verse number="24">أمّا الفلوكة كانت فوسط البحَر كتضرباْ المواج، حيت الريح كان ضدّاْ.</verse>
				<verse number="25">وْفي نصاصة الليل قريب الصباح، لحَق عليهُم يَسوع ماشّي على رِجلو فوق البحَر.</verse>
				<verse number="26">وْملّي شافوه التلامد ماشّي فوق البحَر، دهشو وْقالو بلّي هُوَ شي شبح، وْغوّتو من الخوف.</verse>
				<verse number="27">وْفي الحين هدَر معهُم يَسوع وْقال: "كونو هانيين، أنا هُوَ. ما تخافو شي."</verse>
				<verse number="28">ديك الساعة ردّ عليه بُطْرُس وْقال: "يا رَبّي، إدا كُنْتِ أنتينا هُوَ، آمرني نجي نْعندك فوق الما."</verse>
				<verse number="29">وْقال: "آجي." وْنزل بُطْرُس من الفلوكة وْمشى على الما باش يمشي نْعند يَسوع.</verse>
				<verse number="30">وَلكن ملّي شاف الريح القوي، خاف، وْحيت بدا كيغرق، غوّت كيقول: "يا رَبّي، نجّيني!"</verse>
				<verse number="31">في هزيزة مدّ يَسوع يَدّو وْشبّروْ وْقال لو: "آ قليل الإيمان، علاش شكّيتِ؟"</verse>
				<verse number="32">وْملّي دخل نالفلوكة، تهدّن الريح.</verse>
				<verse number="33">ديك الساعة الّي كانو في الفلوكة سجدو لو، كيقولو: "د بالصّحّ أنتينا هُوَ اِبن اللّٰه!"</verse>
				<verse number="34">وْملّي قطعو البحَر، وَصلو نأرض جَنّيسارَت.</verse>
				<verse number="35">ملّي عرفوه الرجال في ديك الموطَع، نشرو الخبر في ديك المنْطَقة كاملة وْجابو لو المراطين كاملين.</verse>
				<verse number="36">وْكانو كيرغبوه باش يحاديو غير الجلايل د الجّلّابة ديالو. والناس كاملين الّي حاداواه، تشافاو.</verse>
			</chapter>
			<chapter number="15">
				<verse number="1">في ديك الساعة جاو نْعند يَسوع المُعلّمين د الشريعة والفرّيسيّين من أُورُشَليم، كيقولو:</verse>
				<verse number="2">"علاش التلامد ديالك كيخالفو التقاليد د الشيوخ؟ حيت ما كيغسلو شي اليَدّين ديالوم ملّي كياكلو الخبز."</verse>
				<verse number="3">ردّ عليهُم يَسوع وْقالّوم: "وْحتّى أنتُمَ علاش كتخالفو وَصيّة اللّٰه بْسباب التقاليد ديالكُم؟</verse>
				<verse number="4">حيت اللّٰه وصّى كيقول: «وَقّر باباك ويمّاك، والّي كيزبّل في باباه أَوْلا يمّاه، لازم يموت.»</verse>
				<verse number="5">أمّا أنتُمَ كتقولو: «أَي واحد الّي عندو باش يعاون باباه أَوْلا يمّاه، إدا قالّوم: "كُل شي الّي عندي باش نعاونكُم، هُوَ هدية ناللّٰه،"</verse>
				<verse number="6">ديك الساعة ما خصّوْ شي يكرّم الوالِدين ديالو.» وْهَيداك بطّلْتو وَصيّة اللّٰه بالتقاليد ديالكُم.</verse>
				<verse number="7">آ المنافقين، راه الّي تنبّأ عليكُم إشَعْيا كان صحيح ملّي قال:</verse>
				<verse number="8">«هَد القوم كيكرّموني بالشفايف ديالوم، أمّا القلب ديالوم بعيد عليَّ.</verse>
				<verse number="9">باطل كيعبدوني وْكيعلّمو بالتعْليم الّي هُوَ من الوَصايا د الناس.»"</verse>
				<verse number="10">وْعَيّط يَسوع نالناس وْقالّوم: "سمعو وْفهمو.</verse>
				<verse number="11">ديك الشي الّي كيدخل نالدقوم ما كيوسّخ شي الإنسان. بالعكس، الّي كيخرج من الدقوم، هُوَ الّي كيوسّخوْ."</verse>
				<verse number="12">ديك الساعة جاو التلامد ديالو وْقالو لو: "واش كتعرف بلّي الفرّيسيّين تعصّبو ملّي سمعو هَد الكلام؟"</verse>
				<verse number="13">ردّ عليهُم يَسوع وْقال: "كُل غرس الّي ما غرسوْ شي بابا السماوي غادي يتقلّع.</verse>
				<verse number="14">خلّيوهُم. هُمَ عُميان مݣوّدين العُميان. وِادا كان العمى كيݣوّد العمى، غادي يطيحو بْجوج بِهُم في شي حفرة."</verse>
				<verse number="15">جاوب بُطْرُس وْقال لو: "فسّر نّا هَد المتال."</verse>
				<verse number="16">قال يَسوع: "واش حتّى أنتُمَ باقي ما فهمْتو شي؟</verse>
				<verse number="17">واش ما كتفهمو شي بلّي كُل شي الّي كيدخل نالدقوم كيݣوز نالمعِدة وْكيخرج من الجسم؟</verse>
				<verse number="18">أمّا الّي كيخرج من الدقوم، كيجي من القلب، وْديك الشي كيوسّخ الإنسان.</verse>
				<verse number="19">حيت من القلب كيخرجو الأفْكار القباحين، القتل، الزنا، الفساد، السرْقة، شهادة الزور، الكُفر.</verse>
				<verse number="20">هَد الشي هُوَ الّي كيوسّخ الإنسان، أمّا باش ياكل باليَدّين بلا غسيل، هَد الشي ما كيوسّخ شي الإنسان."</verse>
				<verse number="21">خرج يَسوع من تمّاك وْمشى نالمنْطَقة د صور وْصَيدا.</verse>
				<verse number="22">وْواحد المراة كَنْعانيّة ماجّة من ديك الجّهة عيّطَتْ لو، كتقول: "رْحمْني، يا رَبّي، آ بن داود! بنْتي مسكونة بواحد الجنّ الّي كيعدّباْ بزّاف."</verse>
				<verse number="23">أمّا يَسوع ما ردّ عليها حتّى بْكلمة. وْجاو التلامد ديالو وْطلبو لو وْقالو: "صيفطاْ فحالاْ، حيت هي كتغوّت من مورانا."</verse>
				<verse number="24">ردّ عليهُم وْقال: "أنا مصيفط غير نالغنم المتْلوفة د الدار د إسْرائيل."</verse>
				<verse number="25">وَلكن جات المراة وْسجدَتْ لو، كتقول: "يا رَبّي، عاونْني!"</verse>
				<verse number="26">ردّ عليها وْقال: "ماشي مزيان نشبّر الخبز د الولاد وْنسيّبوْ نالجرا."</verse>
				<verse number="27">وْقالت: "كاينة، يا رَبّي، وَلكن حتّى الجرا كياكلو من الفتاوت الّي كتطيح من الطيفور د مواليهُم."</verse>
				<verse number="28">ديك الساعة جاوب يَسوع وْقالّاْ: "آ المراة، الإيمان ديالك كبير. غادي يكون عندك كيفما بغيتِ." وْتشافات البنيتة ديالاْ في ديك الساعة.</verse>
				<verse number="29">خرج يَسوع من تمّاك وْمشى نْجهة البحَر د الجَليل. وْطلَع نالجّبل وْݣلس تمّاك،</verse>
				<verse number="30">وْجاو نْعندو بزّاف د الناس وْمعهُم العُرَج والعُميان والمكْحوشين والزيازن ويَخرين بزّاف، وْنزّلوهُم عند الرِّجلين د يَسوع وْشافاهُم.</verse>
				<verse number="31">تعجّبو الناس ملّي شافو الزيازن كيتكلّمو، والمكْحوشين صحاحو، والعُرَج كيمشيو، والعُميان كيشوفو. وْمجّدو الإلَه د إسْرائيل.</verse>
				<verse number="32">وْعَيّط يَسوع نالتلامد ديالو وْقال: "كيعزّو عليَّ الناس، حيت هَدي تلت أيّام وْهُمَ ݣالسين معيَ وْما عندوم ما ياكلو. وْما بغيتْ شي نصيفطوم صايمين، وَقيلا يقدرو يسخفو في الطريق."</verse>
				<verse number="33">ديك الساعة قالو لو التلامد ديالو: "ماين غادي يجينا في الخلا هَد المقْدار د الخبز حتّى يشبعو هَد الكتْرة د البشر؟"</verse>
				<verse number="34">قالّوم يَسوع: "شحال د الخُبزات عندكُم؟" قالو: "سبعة، وْشي حويتات قلالين."</verse>
				<verse number="35">وآمر الناس يݣلسو في الرحْبة،</verse>
				<verse number="36">وْشبّر السبعة د الخُبزات والحوت وْشكر وْقطّع وْعْطى نالتلامد ديالو، والتلامد عْطاو نالناس.</verse>
				<verse number="37">وْكلاو كاملين وْشبعو. وْجمعو الّي شاط من الكسور سبعة د السلال معمّرين.</verse>
				<verse number="38">وْهَدوك الّي كلاو كانو أربع آلاف رَجل، زايد النسا والعيال.</verse>
				<verse number="39">ديك الساعة صيفط الناس فحالوم وْدخل نالفلوكة وْمشى نالمنْطَقة د مَجَدَن.</verse>
			</chapter>
			<chapter number="16">
				<verse number="1">وْجاو نْعندو الفرّيسيّين والصدّوقيّين باش يجرّبوه، وْطلبو لو يورّي لوم شي علامة من السما.</verse>
				<verse number="2">ردّ يَسوع وْقالّوم: "ملّي كتكون العشيّة، كتقولو: «غادي يكون الجَّو مزيّون، حيت السما حمرة.»</verse>
				<verse number="3">وْفي الصباح: «غادي تطيح الشتا اليوما، حيت السما حمرة وْمعبّسة.» واش كتعرفو تميّزو الحالة د الجَّو، أمّا علامات الزمان ما كتقدرو شي تميّزوها؟</verse>
				<verse number="4">واحد الجيل قبيح وْفاسِد كيفتّش على شي علامة، وْما غادي تتّعطى لو حتّى علامة، من غير العلامة د النَّبي يونان." وْخلّاهُم وْمشى.</verse>
				<verse number="5">ملّي وصلو التلامد ديالو نالجّهة يَخرى، كانو نساو يدّيو معهُم الخبز.</verse>
				<verse number="6">وْقالّوم يَسوع: "شوفو وْردّو بالكُم من الخميرة د الفرّيسيّين والصدّوقيّين."</verse>
				<verse number="7">وْتناقشو مع بعطوم، كيقولو: "حيت ما جيبْنا شي الخبز."</verse>
				<verse number="8">وْعرف يَسوع وْقالّوم: "آ قلالين الإيمان، علاش كَتْـتناقشو مع بعطكُم، حيت ما عندكُم شي الخبز؟</verse>
				<verse number="9">واش باقي ما فهمْتو ولا عقلْتو على الخمسة د الخُبزات نالخمس آلاف د الناس وْشحال من قُفّة جمعْتو؟</verse>
				<verse number="10">أَوْلا السبعة د الخُبزات نالأربع آلاف وْشحال من سلّة جمعْتو؟</verse>
				<verse number="11">واش ما كتفهمو شي بلّي أنا ما تكلّمتْ شي معكُم على الخبز؟، وَلكن باش تردّو بالكُم من الخميرة د الفرّيسيّين والصدّوقيّين."</verse>
				<verse number="12">ديك الساعة فهمو بلّي ما قال شي يردّو بالوم من الخميرة د الخبز، وَلكن من تعاليم الفرّيسيّين والصدّوقيّين.</verse>
				<verse number="13">ملّي جا يَسوع نالمنْطَقة د قَيصَريّة د فيلِبُّس، سقصى التلامد ديالو كيقول: "شنّو كيقولو الناس على اِبن الإنسان، شكون أنا؟"</verse>
				<verse number="14">قالو: "البعض كيقولو يوحَنّا المَعْمَدان، ويَخرين إيليّا، ويَخرين إرْميا أَوْلا واحد من الأَنْبياء."</verse>
				<verse number="15">قالّوم: "وانتُمَ، شنّو كتقولو عليَّ؟ شكون أنا؟"</verse>
				<verse number="16">ردّ سِمْعان بُطْرُس وْقال: "أنتينا هُوَ المسيح اِبن اللّٰه الحيّ."</verse>
				<verse number="17">وْردّ يَسوع وْقال لو: "مبروك أنتينا، آ سِمْعان بن يونا، حيت اللحم والدم ما ورّاو لِك شي هَد الشي، وَلكن بابا الّي في السما هُوَ الّي ورّاه لك.</verse>
				<verse number="18">وانا كنقول لك، أنتينا بُطْرُس وْعلى هَد الصخْرة غادي نبني الكنيسة ديالي والبيبان د الهاوية ما غادي شي يغلبو عليها.</verse>
				<verse number="19">وْغادي نعطيك المفاتح د مُلك السماوات، وْكُل ما كَتْربطوْ على الأرض غادي يكون مرْبوط في السما، وْكُل ما تحلّوْ على الأرض غادي يكون محْلول في السما."</verse>
				<verse number="20">في ديك الوقت وصّى التلامد ديالو باش ما يقولو نْحتّى واحد بلّي هُوَ المسيح.</verse>
				<verse number="21">من ديك الساعة بدا يَسوع كَيْـبيّن نالتلامد ديالو بلّي لازم عليه يمشي نأُورُشَليم ويتعدّب بزّاف على يد الشيوخ وْرُؤَساء المسؤولين في بيت المَقْدس والمُعلّمين د الشريعة، ويقتلوه، وْفي اليوم التالت يرجع بالروح.</verse>
				<verse number="22">وادّاه بُطْرُس بوحدو وْبدا كيوبّخوْ، كيقول: "حاشاك، يا رَبّي، ما يكون لك شي هَد الشي."</verse>
				<verse number="23">دار يَسوع وْقال نْبُطْرُس: "بعّد عليَّ، آ الشيطان. أنتينا رجعْتِ عترة لِلي، حيت ما كتفكّر شي في أمور اللّٰه، وَلكن في أمور الناس."</verse>
				<verse number="24">ديك الساعة قال يَسوع نالتلامد ديالو: "إدا بغى شي واحد يجي من مورايَ، لازم ينكر نفسو ويرفد الصليب ديالو ويتبَعني.</verse>
				<verse number="25">حيت الّي بغى ينجّي نفسو، غادي يخسراْ، والّي كيخسر نفسو بْسبابي، غادي يجبراْ.</verse>
				<verse number="26">حيت شنّو غادي ينفع الإنسان إدا ربح الدنيا كاملة وْخسر نفسو؟ أَوْلا شنّو يقدر يعطي الإنسان فْعوط نفسو؟</verse>
				<verse number="27">حيت اِبن الإنسان غادي يجي في مجد باباه مع الملائكة ديالو، وْديك الساعة غادي يجازي كُل واحد حسب الأعْمال ديالو.</verse>
				<verse number="28">كنقول لكُم الحقّ، البعض من الّي واقفين هنايَ ما غادي شي يدوقو الموت حتّى يشوفو اِبن الإنسان ماجي في المُلك ديالو."</verse>
			</chapter>
			<chapter number="17">
				<verse number="1">من بعد ستّ أيّام، طلَع يَسوع نواحد الجّبل عالي وادّى معاه بُطْرُس ويَعْقوب وْيوحَنّا خاه بوحدوم.</verse>
				<verse number="2">وْتبدّلَت الصِّفة ديالو قدّاموم وْضوّى وَجهو فحال الشمس وْرجعَت الجلّابة ديالو بيطة فحال الضَّو.</verse>
				<verse number="3">وْظهَر لوم موسى وإيليّا، كيتهاودو مع يَسوع.</verse>
				<verse number="4">ديك الساعة هدَر بُطْرُس وْقال نيَسوع: "يا رَبّي، مزيان نكونو هنايَ. وِادا بغيتِ، نعدّلو هنايَ تلاتة د القياطن، لِلِك واحد وْنْموسى واحد وْنإيليّا واحد."</verse>
				<verse number="5">ملّي كان باقي كيتكلّم بُطْرُس، واحد السحابة ضاوية ظلّلَتْ عليهُم وْواحد الصوت من السحابة قال: "هَدا هُوَ اِبني العزيز الّي بِه كنفرح. سمعو لو."</verse>
				<verse number="6">ملّي سمعو هَد الشي، طاحو التلامد على الوجوه ديالوم وْخافو بزّاف.</verse>
				<verse number="7">وْجا يَسوع وْحاداهُم وْقال: "وَقفو وْما تخافو شي."</verse>
				<verse number="8">وْعلّاو العينين ديالوم وْما شافو حتّى واحد، غير يَسوع بوحدو.</verse>
				<verse number="9">وْملّي كانو هابطين من الجّبل، وصّاهُم يَسوع وْقالّوم: "ما تخبرو حتّى واحد بْهَد الشي الّي شفْتو حتّى يقوم اِبن الإنسان من بين الميّتين."</verse>
				<verse number="10">وْسقصاواه التلامد ديالو وْقالو: "وْعلاش كيقولو المُعلّمين د الشريعة بلّي لازم يجي إيليّا في الُوّل؟"</verse>
				<verse number="11">ردّ يَسوع وْقالّوم: "د بالصّحّ غادي يجي إيليّا في الُوّل ويصلح كُل شي،</verse>
				<verse number="12">وَلكن كنقول لكُم بلّي إيليّا راه جا وْما عرفوه شي، وَلكن عملو فيه كُل ما بغاو. وْهَيدا اِبن الإنسان حتّى هُوَ غادي يتعدّب على يَدّوم."</verse>
				<verse number="13">ديك الساعة فهمو التلامد بلّي هدَر معهُم على يوحَنّا المَعْمَدان.</verse>
				<verse number="14">ملّي رجعو نْعند الجماعة د الناس، جا نْعندو واحد الرَّجل وْسجد لو،</verse>
				<verse number="15">وْقال: "يا رَبّي، رْحم بني، حيت هُوَ كيتّصرع وْكيتعدّب بزّاف، وْكيطيح بزّاف في العافية وْفي الما.</verse>
				<verse number="16">وْجيبْتو نالتلامد ديالك، وْما قدرو شي يشافيواه."</verse>
				<verse number="17">ردّ يَسوع وْقال: "آ الجيل بلا إيمان والشرّير! حتّى لاين غادي نكون معكُم؟ حتّى لاين غادي نتحمّلكُم؟ جيبوه لي نْهنايَ."</verse>
				<verse number="18">وْنهَط فيه يَسوع وْخرج منّو الجنّ وْتشافى العايل في ديك الساعة.</verse>
				<verse number="19">وْجاو التلامد نْعند يَسوع بوحدوم وْقالو: "علاش حنايَ ما قدرْنا شي نخرّجوه؟"</verse>
				<verse number="20">قالّوم يَسوع: "من قلّة إيمانكُم. كنقول لكُم الحقّ، كَكان عندكُم الإيمان قدّ واحد الحُبّة د الخرْدل، كَقُلْتو نْهَد الجّبل «حيّد من هنايَ نْتمّاك،» وْغادي يتحوّل، وْحتّى حاجة ما غادي تكون مستحيلة عندكُم. [</verse>
				<verse number="21">أمّا هَد الشكل من الشياطين ما كيخرج غير بالصلاة والصيام.]"</verse>
				<verse number="22">ملّي كانو مجْموعين في الجَليل، قالّوم يَسوع: "غادي يدفعو اِبن الإنسان ناليَدّين د الناس،</verse>
				<verse number="23">وْغادي يقتلوه، وْفي النهار التالت غادي يتّبعت حيّ." والتلامد حزنو بزّاف.</verse>
				<verse number="24">ملّي وَصلو نْكَفْرِناحوم، جاو هَدوك الّي كيجمعو الضريبة د جوج دراهم نْعند بُطْرُس وْقالو: "واش ما كيخلّص شي المُعلّم ديالكُم الضريبة؟"</verse>
				<verse number="25">قال: "إيّاه." وْملّي دخل نالدار، سبقوْ يَسوع، كيقول: "شنّو ظهَر لك، آ سِمْعان؟ من عند مَن كيشبّرو ملوك الأرض العشور أَوْلا الضريبة؟ واش من أُوْلادوم أَوْلا من البرّانيّين؟"</verse>
				<verse number="26">قال لو بُطْرُس: "من البرّانيّين." قال لو يَسوع: "وعلى ديك الشي الولاد محرّرين.</verse>
				<verse number="27">وَلكن باش ما نحرجوهُم شي، مْشي نالبحَر وْسيّب الصنّارة والحوتة الُولى الّي كتطلع، شبّراْ. وْملّي تفتح الدقوم ديالاْ، غادي تجبر شي فلوس، ادّيها وْعْطيها لِلوم عليَّ وْعليك."</verse>
			</chapter>
			<chapter number="18">
				<verse number="1">في ديك الوقت جاو التلامد نْعند يَسوع، كيقولو: "شكون هُوَ الكبير في مُلك السماوات؟"</verse>
				<verse number="2">وْعَيّط يَسوع على واحد العايل وْوقّفوْ فوسطوم</verse>
				<verse number="3">وْقال: "كنقول لكُم الحقّ، إدا ما رجَعْتو شي وْتكونو فحال العيال الستيتْوين، ما غادي شي تدخلو نْمُلك السماوات.</verse>
				<verse number="4">الّي كيحني راسو فحال هَد العايل، هُوَ الكبير في مُلك السماوات.</verse>
				<verse number="5">والّي كيرحّب بواحد العايل فحال هَدا بِاسمي، هُوَ كيرحّب بيَّ.</verse>
				<verse number="6">وَلكن كُل واحد الّي كيعتّر واحد من هَد الستيتْوين الّي كيآمنو بيَّ، راه حسَن لِلو كَكان علّق في عنقو واحد الحجْرة د الرحى وْغرق في قاع البحَر.</verse>
				<verse number="7">الويل نالدنيا بْسباب العترات، حيت بلا شكّ غادي يجيو العترات، وَلكن الويل نْديك الإنسان الّي كيجيو على يَدّو!</verse>
				<verse number="8">وِادا عتّرَتك يَدّك أَوْلا رِجلك، قطّعوم وْسيّبوم عليك. حْسَن لك تدخل نالحياة أعرج أَوْلا مشْلول فْعوط ما تتسيّب في النار الدايمة وْباقي عندك جوج د اليَدّين أَوْلا جوج د الرِّجلين.</verse>
				<verse number="9">وِادا عتّرَتك عينك، قلّعاْ وْسيّباْ عليك. حْسَن لك تدخل نالحياة عوار فْعوط ما تتسيّب في النار د جهنّم وْباقي عندك جوج د العينين.</verse>
				<verse number="10">كونو على بال، ما تحڭرو حتّى واحد من هَد الستيتْوين، حيت أنا كنقول لكُم بلّي الملائكة ديالوم في السما دائمًا كيشوفو الوجَه د بابا الّي في السما.</verse>
				<verse number="11">حيت اِبن الإنسان جا باش ينجّي أَي واحد الّي كان متْلوف.</verse>
				<verse number="12">شنّو ظهَر لكُم؟ إدا كانت عند واحد الرَّجل مية د الغنم وْضاعت واحدة مِنّاْ، واش ما غادي شي يخلّي التسعود وْتسعين ويمشي نالجّبولة ويفتّش على الّي متْلوفة؟</verse>
				<verse number="13">وِادا جبراْ، كنقول لكُم الحقّ، غادي يفرح بِها كتَر من التسعود وْتسعين الّي ما ضاعو شي.</verse>
				<verse number="14">هَيدا باباكُم الّي في السما ما بغى شي يتّهلك شي واحد من هَد الستيتْوين.</verse>
				<verse number="15">"إدا تعدّى عليك خاك، مْشي وْوبّخوْ بينك وْبينو بوحدكُم. إدا سمَع منّك، راه ربحْتِ خاك.</verse>
				<verse number="16">وَلكن إدا ما سمَع شي، ادّي معك عاود واحد أَوْلا جوج د الشهود باش تـتبّت كُل كلمة على الدقوم د جوج أَوْلا تلاتة د الناس.</verse>
				<verse number="17">وِادا ما سمَع شي مِنّوم، قولاْ نالكنيسة. وِادا ما سمَع شي من الكنيسة، عملوه فحال شي وَتَني أَوْلا قبّاط الضرائب.</verse>
				<verse number="18">كنقول لكُم الحقّ، كُل ما كَتْربطوه على الأرض غادي يكون مرْبوط في السما، وْكُل ما كتحلّوه على الأرض غادي يكون محْلول في السما.</verse>
				<verse number="19">كنقول لكُم عاود، إدا اتَّفقو جوج منكُم في الأرض على الحاجة الّي كيطلبوها، راه بابا الّي في السما غادي يعملاْ لِلوم.</verse>
				<verse number="20">حيت فاين ما اتّجمعو جوج أَوْلا تلاتة بِاسمي، تمّاك كنكون أنا فوسطوم."</verse>
				<verse number="21">في ديك الساعة جا نْعندو بُطْرُس وْقال لو: "يا رَبّي، شحال د المرّات كيتعدّى عليَّ خاي وانا خصْني نسمح لو؟ واش حتّى نْسبعة د المرّات؟"</verse>
				<verse number="22">قال لو يَسوع: "ما كنقول لك شي حتّى نْسبعة د المرّات، وَلكن حتّى نْسبعين مرّة على سبعة د المرّات.</verse>
				<verse number="23">على ديك الشي كيشبه مُلك السماوات نواحد المَلِك الّي بغى يحاسب العبيد ديالو،</verse>
				<verse number="24">وْملّي بدا كيحاسبوم، جابو لو واحد الّي كيسال لو ملايين د الدراهم.</verse>
				<verse number="25">وْحيت ما كان شي عندو باش يخلّص، وصّى سيّدو يـبيعوه، هُوَ وْمراتو وْولادو وْكُل ما عندو، ويخلّص الدين.</verse>
				<verse number="26">ديك الساعة ركع العبد وْسجد لو، كيقول: «آ سيدي، صبر عليَّ وْنخلّصك في كُل شي.»</verse>
				<verse number="27">السيّد د ديك العبد حنّ عليه وْطلقوْ وْسمح لو في الدين.</verse>
				<verse number="28">ملّي خرج ديك العبد، جبر واحد من العبيد صحابو الّي كان كيسال لو عشر آلاف درهم. وْشبّر فيه وْشنق عليه، كيقول: «خلّصني في الّي كنسال لك.»</verse>
				<verse number="29">ديك الساعة ركع العبد قدّام صاحبو وْرغبوْ، كيقول: «صبر عليَّ وْنخلّصك في كُل شي.»</verse>
				<verse number="30">وْما بغى شي. بالعكس، مشى وْسيّبوْ في الحبس حتّى يخلّص الدين.</verse>
				<verse number="31">ملّي شافو العبيد صحابو الّي وقَع، حزنو بزّاف وْجاو وْعاودو نْسيّدوم كُل ما وقَع.</verse>
				<verse number="32">ديك الساعة عَيّط عليه سيّدو وْقال لو: «آ العبد القبيح، ديك الدين كامل سمحْتْ لك فيه حيت رغبْتِني.</verse>
				<verse number="33">واش ما كان شي واجب عليك حتّى أنتينا ترحم العبد خاك فحال ما رحمْتك أنا؟»</verse>
				<verse number="34">ديك الساعة تعصّب سيّدو وْدفعوْ نِلّي كيعدّبو حتّى يخلّص كُل شي الّي كان كيسال لو.</verse>
				<verse number="35">وْهَيدا بابا السماوي غادي يعمل معكُم إدا ما سمح شي من قلبو كُل واحد نْخاه."</verse>
			</chapter>
			<chapter number="19">
				<verse number="1">ملّي كمّل يَسوع هَد الكلام، مشى من الجَليل وْوصَل نْجِهة اليَهوديّة من الأُرْدُن لْهيه،</verse>
				<verse number="2">وْتبعوه بزّاف د الناس وْشافاهُم تمّاك.</verse>
				<verse number="3">ديك الساعة جاو نْعندو الفرّيسيّين باش يجرّبوه، كيقولو لو: "واش حلال على الرَّجل يطلّق المراة ديالو على أي سبّة؟"</verse>
				<verse number="4">ردّ عليهُم وْقالّوم: "واش ما قريتو شي بلّي الّي خَلقوم من البداية خَلقوم دكَر وْلانْتى؟</verse>
				<verse number="5">وْقال: «على ديك الشي خصّ الرَّجل يخلّي باباه وْيمّاه ويلصق في مراتو، ويكونو بْجوج جسد واحد.»</verse>
				<verse number="6">هَيدا ما كيبقاو شي جوج، وَلكن جسد واحد. إدَن، الّي جمعوْ اللّٰه، ما يفرقوْ شي البشر."</verse>
				<verse number="7">قالو لو: "إدَن، علاش وصّى موسى باش يعطيها واحد الكاغط د الطلاق ويطلّقاْ؟"</verse>
				<verse number="8">قالّوم: "بْسباب القصوحيّة د القلب ديالكُم، سمَح لكُم موسى تطلّقو النسا ديالكُم، وَلكن من البداية ما كان شي هَيدا.</verse>
				<verse number="9">وْكنقول لكُم بلّي كُل واحد الّي كيطلّق المراة ديالو على شي سبّة من غير الزِّنا، وْكَيْجوِج بواحدة يَخرى، كيزني. والّي كَيْجوِج بالمطلّقة، راه كيزني."</verse>
				<verse number="10">قالو لو التلامد ديالو: "إدا كانت القضية د الرَّجل مع المراة هَيداك، من الاحسن ما يتجوّج شي."</verse>
				<verse number="11">وْقالّوم: "ماشي الناس كاملين الّي يقدرو يقبلو هَد الكلام، وَلكن الّي اتّعطى لوم.</verse>
				<verse number="12">حيت كاينين المهْروزين الّي خلقو هَيدا من الكرش د يمّاهُم، وْكاينين المهْروزين الّي جعلوهُم هَيدا الناس، وْكاينين الّي ما كيتجوّجو شي، حيت سبّلو نَفسوم نْمُلك السماوات. الّي يقدر يقبل هَد الشي، خلّيه يقبلوْ."</verse>
				<verse number="13">من بعد ديك الشي، جابو لو شي د العيال ستيتْوين باش يعمل اليَدّين ديالو عليهُم ويصلّي. أمّا التلامد نهطو فيهُم.</verse>
				<verse number="14">ديك الساعة قالّوم يَسوع: "خلّيو العيال الستيتْوين يجيو نْعندي وْما تمنعوهُم شي، حيت مُلك السماوات هُوَ ديال هَدوك الّي فحالوم."</verse>
				<verse number="15">وْمن بعدما عمل يَدّو عليهُم، مشى من تمّاك.</verse>
				<verse number="16">وْديك الساعة جا نْعندو شي واحد وْقال لو: "آ المُعلّم، شْمِن هي الحاجة الصالحة الّي نقدر نعملاْ باش تكون لي الحياة الأبديّة؟"</verse>
				<verse number="17">قال لو: "علاش كتسقصيني على الّي صالح؟ ما كاين حتّى واحد صالح من غير اللّٰه. وَلكن إدا بغيتِ تدخل نالحياة، عمل بالوَصايا."</verse>
				<verse number="18">قال لو: "شْمِن وَصايا؟" قال لو يَسوع: "ما تقتل شي، ما تزني شي، ما تسرق شي، ما تشهد شي بالزور،</verse>
				<verse number="19">وَقّر باباك ويمّاك، وْعزّ جارك فحال نفسك."</verse>
				<verse number="20">وْقال لو الشابّ: "هَد الشي كامل عملْتوْ. شنّو باقي خصْني؟"</verse>
				<verse number="21">قال لو يَسوع: "إدا بغيتِ تكون كامل، مْشي وْبيع كُل ما عندك وْعْطيه نالمساكن وْغادي يكون لك الكنز في السما، وآجي وْتبَعني."</verse>
				<verse number="22">ملّي سمَع الشابّ ديك الكلام، مشى مغبّن، حيت كان عندو بزّاف د الفلوس.</verse>
				<verse number="23">ديك الساعة قال يَسوع نالتلامد ديالو: "كنقول لكُم الحقّ، صعيب باش يدخل واحد الغني نْمُلك السماوات.</verse>
				<verse number="24">كنقول لكُم عاود، واحد الجمل ساهل عليه يݣوز من العين د اليِبْرة من واحد الغني يدخل نْمُلك اللّٰه."</verse>
				<verse number="25">ملّي سمعوه التلامد، تعجّبو بزّاف وْقالو: "إيوا، شكون يقدر ينجا؟"</verse>
				<verse number="26">ديك الساعة شاف فيهُم يَسوع وْقالّوم: "هَد الشي مستحيل عند الناس، وَلكن عند اللّٰه كُل شي يقدر يكون."</verse>
				<verse number="27">ديك الساعة جاوب بُطْرُس وْقال لو: "ها حنايَ سمحْنا في كُل شي وْتبَعْناك. شنّو غادي يكون لِنا؟"</verse>
				<verse number="28">وْقالّوم يَسوع: "كنقول لكُم الحقّ، أنتُمَ الّي تبعْتوني، ملّي يݣلس اِبن الإنسان على العرش د مجدو في التجديد، غَد تݣلسو حتّى أنتُمَ على طناشر عرش، وْغَد تحكمو على الطناشر قبيلة د إسْرائيل.</verse>
				<verse number="29">وْكُل واحد الّي كيسمَح في الديور أَولا في الخوت أَولا في الخواتات أَولا في باباه أَولا في يمّاه أَولا في الولاد أَولا في الفدادن بْسباب اِسمي، غادي يقبط مية مرّة كتَر، ويورت الحياة الأبديّة.</verse>
				<verse number="30">وَلكن بزّاف د الُوّلين، غادي يكونو هُمَ الاخّريّين، والاخّريّين غادي يكونو هُمَ الُوّلين.</verse>
			</chapter>
			<chapter number="20">
				<verse number="1">"حيت مُلك السماوات كيشبه نواحد الرَّجل مول الدار الّي خرج في الصباح بكري باش يكري الخدّامة نالجّنان ديالو.</verse>
				<verse number="2">واتَّفق مع الخدّامة بْدينار في النهار وْصيفطوم نالجّنان ديالو.</verse>
				<verse number="3">خرج تقْريبًا مع تسعود د الصباح، وْشاف يَخرين واقفين في السوق بطّالين،</verse>
				<verse number="4">وْقالّوم: «مْشيو حتّى أنتُمَ نالجّنان وْنعطيكُم الحقّ ديالكُم.» وْمشاو.</verse>
				<verse number="5">وْخرج تقْريبًا مع الطناش د الصباح والتلاتة د العشية، وْعمل هَيداك عاود.</verse>
				<verse number="6">وْتقْريبًا مع الخمسة، خرج عاود، وْجبر يَخرين واقفين بطّالين، وْقالّوم: «علاش أنتُمَ واقفين هنايَ النهار كامل بطّالين؟»</verse>
				<verse number="7">قالو لو: «حيت ما كرانا حتّى واحد.» قالّوم: «مْشيو حتّى أنتُمَ نالجّنان.»</verse>
				<verse number="8">ملّي جات العشيّة، قال مول الجّنان نالنائب ديالو: «عَيّط على الخدّامة وْعْطيهُم الأُجرة ديالوم، وْبدا من الاخّريّين حتّى نالُوّلين.»</verse>
				<verse number="9">وْجاو الّي وَصلو مع الخمسة وْشبّر كُل واحد دينار.</verse>
				<verse number="10">ملّي جاو الُوّلين، ظنّو بلّي غادي يشبّرو كتَر، وْشبّرو حتّى هُمَ كُل واحد دينار.</verse>
				<verse number="11">وْملّي شبّروه، تشكّاو على مول الدار،</verse>
				<verse number="12">وْقالو: «هَد الاخّريّين خدمو غير ساعة واحدة وْساويتِهُم معنا حنايَ الّي رفدْنا التقال د النهار وْقيّلنا في القايلة كنخدمو.»</verse>
				<verse number="13">ردّ على واحد مِنّوم وْقال: «آ صاحبي، ما ظلمْتك شي. واش ما اتَّفقْتِ شي معيَ بْدينار؟</verse>
				<verse number="14">شبّر الّي هُوَ ديالك وْمْشي فحالك. أنا بغيتْ نعطي نْهَد الاخّري قدّك.</verse>
				<verse number="15">واش ماشي حلال عليَّ نعمل الّي بغيتْ بْديالي؟ أَوْلا عينك قبيحة حيت أنا مزيان؟</verse>
				<verse number="16">هَيدا غادي يكونو الاخّريّين الُوّلين، والُوّلين الاخّريّين.»"</verse>
				<verse number="17">ملّي كان يَسوع طالع نأُورُشَليم، ادّى معاه الطناش د التلامد بوحدوم في الطريق وْقالّوم:</verse>
				<verse number="18">"ها حنايَ طالعين نأُورُشَليم وْغادي يدفعو اِبن الإنسان نْرُؤَساء المسؤولين في بيت المَقْدس والمُعلّمين د الشريعة وْغادي يحكمو عليه بالموت،</verse>
				<verse number="19">ويسلّموه نالوَتَنيّين باش يـبهْدلو بِه ويعصّيواه ويصلّبوه، وْفي النهار التالت غادي يرجع بالروح."</verse>
				<verse number="20">في ديك الساعة جات نْعندو يمّاهُم د أُوْلاد زَبَدي مع أُوْلاداْ وْسجدَتْ وْطلبَتْ منّو واحد الحاجة.</verse>
				<verse number="21">قالّاْ يَسوع: "شنّو بغيتِ؟" قات لو: "آمر باش يݣلسو هَد الجوج د أُوْلادي واحد على الّيمين ديالك ويَخُر على الشمال في المُلك ديالك."</verse>
				<verse number="22">وْردّ يَسوع وْقال: "ما كتعرفو شي شنّو كتطلبو. واش تقدرو تشربو الكاس الّي غادي نشربوْ أنا؟" قالو لو: "نقدرو."</verse>
				<verse number="23">قالّوم: "الكاس ديالي غَد تشربوه د بالصّحّ. أمّا الݣلسة على الّيمين ديالي وْعلى الشمال ديالي، ماشي بْـيَدّي باش نعطيها، غير نِلّي وَجّداْ لوم بابا."</verse>
				<verse number="24">ملّي سمعو العشرة د التلامد، غضبو على الجوج د الخوت.</verse>
				<verse number="25">ديك الساعة عَيّط لوم يَسوع وْقال: "أنتُمَ كتعرفو بلّي حُكّام الأُمَم كيتسلّطو عليهُم، والكبارين كيسيطرو عليهُم،</verse>
				<verse number="26">وَلكن ما خصّوْ شي يكون هَيدا بيناتكُم. بالعكس، الّي بغى يكون الكبير فيكُم، لازم يكون الخدّام ديالكُم،</verse>
				<verse number="27">والّي بغى يكون الُوّل فيكُم، خصّوْ يكون العبد ديالكُم،</verse>
				<verse number="28">فحال اِبن الإنسان الّي ما جا شي باش يخدموه، وَلكن باش يخدموم وْباش يفدي بزّاف د الناس بْحياتو."</verse>
				<verse number="29">ملّي كانو خارجين من أَريحا، تبعوه بزّاف د الناس.</verse>
				<verse number="30">وْجوج د العُميان ݣالسين في جنب الطريق، ملّي سمعو بلّي يَسوع ݣايز، غوّتو كيقولو: "رْحمنا، يا رَبّي، آ بن داود."</verse>
				<verse number="31">وْنَهطو فيهُم الناس باش يسكتو. أمّا هُمَ زادو كيغوّتو وْكيقولو: "رْحمنا، يا رَبّي، آ بن داود!"</verse>
				<verse number="32">وْوقَف يَسوع وْعَيّط لوم وْقال: "شنّو بغيتوني نعمل لكُم؟"</verse>
				<verse number="33">قالو لو: "يا رَبّي، بغينا يتّفتحو العينين ديالنا."</verse>
				<verse number="34">وْحنّ عليهُم يَسوع وْحادى العينين ديالوم، وْفي هزيزة رجعو كيشوفو، وْتبعوه.</verse>
			</chapter>
			<chapter number="21">
				<verse number="1">ملّي قرّبو نأُورُشَليم وْوَصلو نْبيت فاجي عند جبل الزيتون، في ديك الوقت صيفط يَسوع جوج د التلامد،</verse>
				<verse number="2">كيقولّوم: "مْشيو نالقرية الّي قدّامكُم وْفي الحين غَد تجبرو واحد الحمارة مرْبوطة والدحش معها. طلقوهُم وْجيبوهُم لي.</verse>
				<verse number="3">وِادا قال لكُم شي واحد شي حاجة، قولو لو: «الرَّبّ كيحْتاجوم وْفي الحين غادي يصيفطوم.»"</verse>
				<verse number="4">كان هَد الشي كامل باش يتحقّق ديك الشي الّي قال النَّبي:</verse>
				<verse number="5">"قولو نْبنْت صِهْيون: راه المَلِك ديالك ماجي نْعندك متواضع وْراكب على حمارة وْدحش، ولد الحمارة."</verse>
				<verse number="6">وْمشاو التلامد وْعملو فحال ما وصّاهُم يَسوع.</verse>
				<verse number="7">وْجابو الحمارة والدحش وْنزّلو الحوايج ديالوم عليهُم وْݣلس يَسوع عليهُم.</verse>
				<verse number="8">وْواحد الجماعة كبيرة د الناس فرّشو الحوايج ديالوم في الطريق، ويَخرين قطّعو الأغْصان من الشجار وْفرّشوهُم في الطريق.</verse>
				<verse number="9">والناس الّي سبقو والّي تبعو كانو كيغوّتو وْكيقولو: "أُوصَنّا نْبِن داود! مبْروك هُوَ الّي ماجي بِاسم الرَّبّ، أُوصَنّا في العلو."</verse>
				<verse number="10">ملّي دخل نأُورُشَليم، تفتـنَت المدينة كاملة، كتقول: "شكون هُوَ هَدا؟"</verse>
				<verse number="11">وْقالو الناس: "هَدا يَسوع، النَّبي الّي من الناصِرة د الجَليل."</verse>
				<verse number="12">وْدخل يَسوع نْبيت المَقْدس د اللّٰه وْجرّى على الناس كاملين الّي كانو كَيْبيعو وْكيشريو في بيت المَقْدس وْقْلب الطيافر د الصرارفيّة والكراسة د البيّاعين د الحمام،</verse>
				<verse number="13">وْقالّوم: "مكتوب، «الدار ديالي غادي تْتسمّى بيت الصلاة،» وانتُمَ ردّيتوها مغارة د السرّاق!"</verse>
				<verse number="14">وْجاو نْعندو العُميان والعُرَج في بيت المَقْدس وْشافاهُم.</verse>
				<verse number="15">ملّي شافو رُؤَساء المسؤولين والمُعلّمين د الشريعة المُعْجزات الّي عمل، والعيال كيغوّتو في بيت المَقْدس وْكيقولو: "أُوصَنّا نْبِن داود،" تعصّبو،</verse>
				<verse number="16">وْقالو لو: "واش كتسمع الّي كيقولو هَدو؟" وْقالّوم يَسوع: "إيّاه، واش عُمركُم ما قريتو الآية: «من دقوم الصُّبْيان والّي كيرطعو كمّلْتِ التهليل؟»"</verse>
				<verse number="17">وْخلّاهُم وْخرج على برّا من المدينة نْبيت عَنْيا وْبات تمّاك.</verse>
				<verse number="18">في الصباح، ملّي كان راجع نالمدينة، جاه الجّوع.</verse>
				<verse number="19">وْشاف واحد الشجرة د الكرْموس حدا الطريق وْقرّب لِلاْ وْما جبر فيها حتّى شي حاجة من غير الوراق، وْقالّاْ: "من دابا نْفوق ما تكون فيك حتّى شي فاكهة." وْيبسَت الكرْموسة في هزيزة.</verse>
				<verse number="20">ملّي شافو التلامد ديك الشي، تعجّبو وْقالو: "كيفاش يبسَت الكرْموسة في هزيزة؟"</verse>
				<verse number="21">ردّ يَسوع وْقالّوم: "كنقول لكُم الحقّ، إدا كان عندكُم إيمان وْما تشكّو شي، ما غادي شي تعملو الّي وقَع نالكرْموسة وْكان، وَلكن إدا قُلْتو نْهَد الجّبل يتحيّد ويتسيّب في البحَر، غادي يكون ديك الشي.</verse>
				<verse number="22">وْكُل ما كتطلبو في الدعاء بالإيمان غَد تقبطوه."</verse>
				<verse number="23">ملّي جا نْبيت المَقْدس، جاو نْعندو رُؤَساء المسؤولين والشيوخ د الشعب وْهُوَ كيعلّم وْقالو لو: "بْشْمِن سُلطة كتعمل هَد الشي؟ وْشكون الّي عْطاك هَد السلْطة؟"</verse>
				<verse number="24">ردّ عليهُم يَسوع وْقال: "وحتّى أنا غادي نسقصيكُم على واحد القضية، وِادا قُلْتوها لي، غادي نقول لكُم حتّى أنا بْشْمِن سُلطة كنعمل هَد الشي.</verse>
				<verse number="25">المعموديّة د يوحَنّا، ماين كانت؟ من السما أَوْلا من البشر؟" تشاورو مع بعطوم، كيقولو: "إدا قُلْنا من السما، غادي يقول نّا: «وْعلاش ما تيّقْتوه شي؟»</verse>
				<verse number="26">وِادا قُلْنا من البشر، كنخافو من الشعب، حيت يوحَنّا عندوم كاملين فحال واحد النَّبي."</verse>
				<verse number="27">وْردّو على يَسوع وْقالو: "ما كنعرفو شي." وْقالّوم يَسوع: "حتّى أنا ما غادي شي نقول لكُم بْشْمِن سُلطة كنعمل هَد الشي."</verse>
				<verse number="28">وْقالّوم: "شنّو ظهَر لكُم؟ كان واحد الرَّجل عندو جوج د الولاد وْجا نْعند الُوّل وْقال لو: «آ بني، مْشي تخدم اليوما في الجّنان ديالي.»</verse>
				<verse number="29">وْردّ وْقال: «ما بغيتْ شي.» وَلكن في الاخّر ندم وْمشى.</verse>
				<verse number="30">وْجا نْعند التاني وْقال لو فحال نالُوّل. وْردّ وْقال: «واخّا، آ سيدي.» وْما مشى شي.</verse>
				<verse number="31">شكون من هَد الجّوج الّي عمل الإرادة د باباه؟" قالو لو: "الُوّل." قالّوم يَسوع: "كنقول لكُم الحقّ بلّي القبّاطة د الضرائب والفاسدات غادي يسبقوكُم نْمُلك اللّٰه.</verse>
				<verse number="32">حيت يوحَنّا جاكُم في طريق التقوى وْما آمنْتو شي بِه، أمّا القبّاطة والفاسدات آمنو بِه. وانتُمَ، ملّي شفْتو، ما ندمْتو شي من بعد باش تآمنو بِه.</verse>
				<verse number="33">"سمعو متال يَخُر: كان واحد الرَّجل مول الدار غرس واحد الجّنان د العنب وْدوّر بِه الزرب، وْحفر فيه واحد المعْصرة د الخمر وْبنى واحد البُرْج وْكراه نْشي ربّاعة، وْسافر.</verse>
				<verse number="34">وْملّي قرّب وقت الغلّة، صيفط عبيدو نالربّاعة باش يجمعو حقّو من الغلّة.</verse>
				<verse number="35">وَلكن الربّاعة شبّرو العبيد ديالو، وْواحد ضربوه، وْواحد يَخُر قتلوه، وْواحد يَخُر رجموه.</verse>
				<verse number="36">صيفط عاود عبيد يَخرين كتَر من الُوّلين، وْعملو لوم فحال الّي عملو بالُوّلين.</verse>
				<verse number="37">في الآخر صيفط لوم بنو وْقال: «غادي يوقّرو بني.»</verse>
				<verse number="38">أمّا الربّاعة، ملّي شافو الولد، قالو مع بعطوم: «هَدا هُوَ الوارت. آجيو نقتلوه وْندّيو الورت ديالو.»</verse>
				<verse number="39">وْشبّروه وْخرّجوه على برّا من الجّنان وْقتلوه.</verse>
				<verse number="40">ملّي غادي يجي مول الجّنان، شنّو غادي يعمل نْديك الربّاعة؟"</verse>
				<verse number="41">قالو لو: "غادي يقضي على ديك الأشْرار بلا رحْمة، ويدفع الجّنان نْشي ربّاعة يَخرين الّي غادي يعطيو الغلّة في الوقت ديالاْ."</verse>
				<verse number="42">قالّوم يَسوع: "واش عُمركُم ما قريتو في الكتوبة: «الحجْرة الّي رفضوها البنّاية، هي رجعَتْ راس القنت. الرَّبّ هُوَ الّي عمل هَد الشي، وْهُوَ عجوبة في العينين ديالنا؟»</verse>
				<verse number="43">على ديك الشي كنقول لكُم بلّي مُلك اللّٰه غادي يتزوّل لكُم وْغادي يتّعطى نواحد القوم الّي غادي يجيبو الغلّة ديالاْ.</verse>
				<verse number="44">وْكُل واحد الّي كيطيح على هَد الحجْرة غادي يتهرّس، والّي هَد الحجْرة كتطيح عليه غادي تسَحقوْ."</verse>
				<verse number="45">وْملّي سمعو رُؤَساء المسؤولين والفرّيسيّين الأمْتال ديالو، عرفو بلّي تكلّم عليهُم.</verse>
				<verse number="46">وْملّي كانو كيفتّشو على الطريقة باش يقبطوه، خافو من الناس، حيت كان عندوم فحال واحد النَّبي.</verse>
			</chapter>
			<chapter number="22">
				<verse number="1">ديك الساعة ردّ يَسوع وْتكلّم معهُم عاود بالأمْتال كيقول:</verse>
				<verse number="2">"كيشبه مُلك السماوات نواحد المَلِك الّي عمل العرس نولدو.</verse>
				<verse number="3">وْصيفط العبيد ديالو باش يعيّطو على المعْروطين نالعرس، وْما بغاو شي يجيو.</verse>
				<verse number="4">عاود صيفط عبيد يَخرين وْوصّاهُم: «قولو نالمعْروطين: "ها انا وجّدْتْ العراطة ديالي، وْدبحْت التيران والعجولة ديالي السمانين وْكُل شي موجّد. آجيو نالعُرس."»</verse>
				<verse number="5">وَلكن هُمَ حڭروه، وْفيهُم الّي مشى نالفدّان ديالو، ويَخُر نالتجارة ديالو،</verse>
				<verse number="6">والباقي شبّرو في العبيد وْزبّلو فيهُم وْقتلوهُم.</verse>
				<verse number="7">ملّي سمَع المَلِك هَد الشي، تعصّب وْصيفط العسْكر ديالو وْهلك ديك القتّالين وْحرق المدينة ديالوم.</verse>
				<verse number="8">ديك الساعة قال نالعبيد ديالو: «العُرس موجّد، أمّا المعْروطين ما كانو شي كيسْتاهلو.</verse>
				<verse number="9">مْشيو نْمفارق الطُرُق وْكُل واحد الّي جبرْتوه، عيّطو عليه نالعُرس.»</verse>
				<verse number="10">وْخرجو ديك العبيد نالطرْقان وْجمعو الناس كاملين الّي جبروهُم، قباحين وْمزيانين، وْتعمّر العُرس بالضياف.</verse>
				<verse number="11">وْملّي دخل المَلِك باش يشوف الضياف، شاف تمّاك واحد الرَّجل ما لابس شي الحوايج د العُرس.</verse>
				<verse number="12">وْقال لو: «آ صاحبي، كيفاش دخلْتِ نْهنايَ وْما عندك شي الحوايج د العُرس؟» وْبقا ساكت.</verse>
				<verse number="13">ديك الساعة قال المَلِك نالعبيد: «ربطو الرِّجلين واليَدّين ديالو، وادّيواه وْسيّبوه في الظلام على برّا.» تمّاك غادي يكون البكا وْتغْزيز السّنان.</verse>
				<verse number="14">حيت كاينين بزّاف د المعْروطين، وَلكن المخْتورين قلالين."</verse>
				<verse number="15">في ديك الساعة مشاو الفرّيسيّين وْتشاورو باش يحصّلو يَسوع في الكلام ديالو.</verse>
				<verse number="16">وْصيفطو نْعندو التلامد ديالوم مع الهيرودُسيّين، كيقولو: "آ المُعلّم، كنعرفو بلّي أنتينا صادق وْكتعلّم بالحقّ طريق اللّٰه، وْما كتعمل شي الوجْهيّات، حيت ما كتشوف شي المظاهر د الناس.</verse>
				<verse number="17">قول نّا، شنّو كيظهَر لك؟ واش حلال نعطيو الجزية نالقَيصَر أَوْلا لا؟"</verse>
				<verse number="18">فطن يَسوع بالخديعة ديالوم وْقال: "علاش كتجرّبوني، آ المنافقين؟</verse>
				<verse number="19">ورّيوني فلوس الجزية." وْجابو لو واحد الدينار.</verse>
				<verse number="20">قالّوم: "دمّن هَد التصْويرة والكتابة الّي على الدينار؟"</verse>
				<verse number="21">وْردّو عليه: "ديال قَيصَر." وْقالّوم: "عْطيو الّي هُوَ ديال القَيصَر نالقَيصَر والّي هُوَ د اللّٰه ناللّٰه."</verse>
				<verse number="22">ملّي سمعو هَد الكلام، تعجّبو وْخلّاواه وْمشاو.</verse>
				<verse number="23">في ديك النهار، جاو نْعندو الصدّوقيّين، الّي كيقولو بلّي ما كاينة شي القيامة د الميّتين، وْسقصاواه،</verse>
				<verse number="24">كيقولو: "آ المُعلّم، قال موسى: «إدا مات شي رَجل وْما عندو شي الولاد، لازم على خاه يتجوّج بالمراة ديالو ويعمل الدرّيّة نْخاه.»</verse>
				<verse number="25">كانو عندنا سبعة د الخوت وْتجوّج الُوّل وْمات. وْحيت ما كانت شي عندو الدرّيّة، خلّى مراتو نْخاه.</verse>
				<verse number="26">وْهَيدا التاني والتالت حتّى نالسابع.</verse>
				<verse number="27">وْمن بعدوم كاملين، ماتت المراة حتّى هي.</verse>
				<verse number="28">إدَن، في القيامة، من هَد السبعة، دمّن غادي تكون المراة؟ حيت كانت ديالوم كاملين."</verse>
				<verse number="29">ديك الساعة ردّ يَسوع وْقالّوم: "أنتُمَ متْلوفين، حيت ما كتعرفو شي الكتوبة المقدّسة ولا قُدرة اللّٰه.</verse>
				<verse number="30">حيت في القيامة ما غادي شي يجوّجو وْما غادي شي يتجوّجو، وَلكن غادي يكونو فحال ملائكة اللّٰه في السما.</verse>
				<verse number="31">أمّا من جهة القيامة د الميّتين، واش ما قريتو شي الّي قال لكُم اللّٰه؟ قال:</verse>
				<verse number="32">«أنا إلَه إبراهيم وإلَه إسْحاق وإلَه يَعْقوب.» اللّٰه ماشي الإلَه د الميّتين، وَلكن الإلَه د الحيّين."</verse>
				<verse number="33">ملّي سمعو الجماعة د الناس، تعجّبو من التعْليم ديالو.</verse>
				<verse number="34">أمّا الفرّيسيّين، ملّي سمعو بلّي سكّت الصدّوقيّين، اتّجمعو مع بعطوم.</verse>
				<verse number="35">وْسقصاه واحد مِنّوم باش يجرّب يَسوع، وْهُوَ واحد العالِم د الشريعة، وْقال:</verse>
				<verse number="36">"آ المُعلّم، شْمِن وَصيّة هي الكبيرة في الشريعة؟"</verse>
				<verse number="37">قال لو يَسوع: "«حبّ الرَّبّ إلَهك بْكُل قلبك وْبْكُل نفسك وْبْكُل عقلك.»</verse>
				<verse number="38">هَدي هي الوَصيّة الُولى والكبيرة.</verse>
				<verse number="39">والتانية فحالاْ، «عزّ جارك فحال نفسك.»</verse>
				<verse number="40">بْهَد الجوج د الوَصايا كَتْـتعلّق الشريعة كاملة والتعاليم د الأَنْبياء."</verse>
				<verse number="41">وْملّي كانو الفرّيسيّين مجموعين، سقصاهُم يَسوع</verse>
				<verse number="42">وْقال: "شنّو كيظهَر لكُم في المسيح؟ ولد مَن هو؟" قالو لو: "ولد داود."</verse>
				<verse number="43">قالّوم: "وْكيفاش داود كيعيّط لو بالروح «رَبّي،» كيقول:</verse>
				<verse number="44">«قال الرَّبّ نْرَبّي: "ݣلس على الّيمين ديالي حتّى نردّ عدْيانك تحت رِجلك؟"»</verse>
				<verse number="45">إدا كان داود كيعيّط لو «رَبّ،» كيفاش يقدر يكون بنو؟"</verse>
				<verse number="46">وْما قدر حتّى واحد يجاوبوْ حتّى بْكلمة. وْمن ديك النهار نْفوق، ما زعم حتّى واحد يسقصيه عاود.</verse>
			</chapter>
			<chapter number="23">
				<verse number="1">في ديك الساعة تكلّم يَسوع مع الجماعة د الناس والتلامد ديالو</verse>
				<verse number="2">وْقال: "المُعلّمين د الشريعة والفرّيسيّين ݣالسين على الكرسي د موسى،</verse>
				<verse number="3">وْكُل ما كيقولو لكُم، قبلوه وْعملوه. وَلكن ما تعملو شي فحال الأعْمال ديالوم، حيت هُمَ كيقولو وْما كيعملو شي.</verse>
				<verse number="4">حيت كيربطو أحْمال تقالين وْصعابـين باش يتّرفدو، وْكينزّلوهُم على كتاف الناس وْهُمَ ما بغاو شي يحرّكوهُم حتّى بْصبعوم.</verse>
				<verse number="5">الأعْمال ديالوم كاملين كيعملوهُم باش يشوفوهُم الناس. وْكيوسّعو العصايب ديالوم وْكيكبّرو الجلايل د الحوايج ديالوم.</verse>
				<verse number="6">وْكيبغيو مواطع الشرف في الحفْلات والصفّ الُوّل في بيوت العبادة،</verse>
				<verse number="7">والتحيّات في الأسْواق، وْباش يعيّطو لوم الناس: «آ الفقيه»</verse>
				<verse number="8">أمّا أنتُمَ ما تخلّيو شي الناس يعيّطو لكُم «الفقيه،» حيت المُعلّم ديالكُم هُوَ واحد، وانتُمَ كاملين خوت.</verse>
				<verse number="9">وْما تعيّطو نْحتّى واحد "بابا" في الأرض، حيت باباكُم هُوَ واحد الّي في السما.</verse>
				<verse number="10">ما تسمّيو شي راسكُم "رُؤَساء،" حيت الرئيس ديالكُم واحد، وْهُوَ المسيح.</verse>
				<verse number="11">الكبير فيكُم غادي يكون الخدّام ديالكُم.</verse>
				<verse number="12">كُل واحد الّي كيعلّي راسو غادي يتّحنى، والّي كيحني راسو غادي يتعلّى.</verse>
				<verse number="13">"وَلكن الويل لِلكُم، آ المُعلّمين د الشريعة والفرّيسيّين المنافقين، حيت كتشدّو مُلك السماوات على الناس، حيت ما كتدخلو شي فيه أنتُمَ، وْما كتخلّيو شي الّي هُمَ داخلين يدخلو. [</verse>
				<verse number="14">الويل لِلكُم، آ المُعلّمين د الشريعة والفرّيسيّين المنافقين، حيت كتاكلو رزق الهجّالات وْكتطوّلو في الصلاوات باش تظهرو. على هَد الشي غادي تزاد لكُم العقوبة كتَر.]</verse>
				<verse number="15">الويل لِلكُم، آ المُعلّمين د الشريعة والفرّيسيّين المنافقين، حيت كتدورو على البحَر والبَرّ باش تربحو واحد في الدين ديالكُم، وْملّي كيرجع واحد منكُم، كتردّوه ولد جهنّم جوج د المرّات كتَر منكُم.</verse>
				<verse number="16">الويل لِلكُم، آ ݣوّادين العُميان، الّي كتقولو: «الّي حلف بْبيت المَقْدس، شي باس ما كاين، وَلكن الّي حلف بالدهب د بيت المَقْدس، لازم يكمّل.»</verse>
				<verse number="17">آ الجاهلين والعُميان! شنّو أعظم، الدهب أَوْلا بيت المَقْدس الّي كيقدّس الدهب؟</verse>
				<verse number="18">كتقولو: «الّي حلف بالمَدْبح، شي باس ما كاين، وَلكن الّي حلف بالقُرْبان عليه، لازم يكمّل.»</verse>
				<verse number="19">آ الجاهلين والعُميان! شنّو أعظم، القُرْبان أَوْلا المَدْبح الّي كيقدّس القُرْبان؟</verse>
				<verse number="20">على ديك الشي الّي حلف بالمَدْبح، راه حلف بِه وْبْكُل ما عليه.</verse>
				<verse number="21">والّي حلف بْبيت المَقْدس، راه حلف بِه وْبْديك الشي الّي فيه.</verse>
				<verse number="22">والّي حلف بالسما، راه حلف بْعرش اللّٰه وْبْهَداك الّي ݣالس عليه.</verse>
				<verse number="23">"الويل لِلكُم، آ المُعلّمين د الشريعة والفرّيسيّين المنافقين، حيت أنتُمَ كتعطيو العشور د النعْنع وْحُبّة الحلاوى والكامون، وْهملْتو الأُمور المُهمّة د الشريعة: العدل والرحْمة والإيمان. كان واجب عليكُم تعملو هَد الأُمور، بلا ما تهملو يَخرين.</verse>
				<verse number="24">آ ݣوّادين العُميان، الّي كتصفّيو الناموسة من الما وْكَتْبلعو الجّمل.</verse>
				<verse number="25">الويل لِلكُم، آ المُعلّمين د الشريعة والفرّيسيّين المنافقين، حيت أنتُمَ كتغسلو الكاس والطبْسيل من برّا، أمّا أنتُمَ من الداخل معمّرين بالطمع والأنانية.</verse>
				<verse number="26">آ الفرّيسي العمى، غْسل في الُوّل الكاس والطبْسيل من الداخل باش يكونو نقيّين حتّى من برّا.</verse>
				<verse number="27">"الويل لِلكُم، آ المُعلّمين د الشريعة والفرّيسيّين المنافقين، حيت أنتُمَ كتشبهو نالقبورة المبيّطين الّي كيظهرو مزيونين من برّا، أمّا من الداخل هُمَ معمّرين بالعطام د الميّتين وْكُل فساد.</verse>
				<verse number="28">هَيداك حتّى أنتُمَ من برّا كتظهرو نالناس متّاقيين، وْفي الحقيقة من الداخل ها أنتُمَ معمّرين بالنفاق والشَّرّ.</verse>
				<verse number="29">الويل لِلكُم، آ المُعلّمين د الشريعة والفرّيسيّين المنافقين، حيت كَتْبنيو القبورة د الأَنْبياء وْكَتْزيّنو المدافن د المتّاقيين.</verse>
				<verse number="30">كتقولو: «كَكُنّا في أيّام جدودنا، كَراه ما اشْتَركْنا شي معهُم في سفك الدم د الأَنْبياء.»</verse>
				<verse number="31">هَيداك كتشهدو على راسكُم بلّي أنتُمَ أُوْلاد هَدوك الّي قتلو الأَنْبياء.</verse>
				<verse number="32">كمّلو أنتُمَ ديك الشي الّي بداو بِه الجدود ديالكُم.</verse>
				<verse number="33">آ الحياي أُوْلاد اللفاع، كيفاش غَد تهربو من العقوبة في جهنّم؟</verse>
				<verse number="34">على ديك الشي ها انا كنصيفط لكُم الأَنْبياء والحُكَماء والمُعلّمين د الشريعة، والبعض مِنّوم غَد تقتلوهُم وْغَد تصلّبوهُم، والبعض غَد تجلدوهُم في بيوت العبادة ديالكُم، وْغَد تطردوهُم من مدينة نْمدينة،</verse>
				<verse number="35">باش ينزل عليكُم العقاب على السفك ديالكُم د كُل دم بريء الّي سال على الأرض، من دم هابيل المتّاقي حتّى نالدم د زَكَريّا بن بَرَخيّا الّي قتلْتوه بين بيت المَقْدس والمَدْبح.</verse>
				<verse number="36">كنقول لكُم الحقّ بلّي هَد الشي كامل غادي ينزل على هَد الجيل.</verse>
				<verse number="37">"آ أُورُشَليم، آ أُورُشَليم، يا الّي كتقتل الأَنْبياء وْكترجم المرْسولين لِلك! شحال من مرّة بغيتْ نجمع أُوْلادك فحال ما كتجمع الجّدادة الفلالس ديالاْ تحت الجنْحين ديالاْ، وْما بغيتِ شي.</verse>
				<verse number="38">ها الدار ديالكُم غادي تبقا لكُم خاوية.</verse>
				<verse number="39">حيت أنا كنقول لكُم بلّي ما غادي شي تشوفوني من دابا نْفوق حتّى تقولو: «مبروك هُوَ الّي ماجي بِاسم الرَّبّ.»"</verse>
			</chapter>
			<chapter number="24">
				<verse number="1">خرج يَسوع وْمشى من بيت المَقْدس، وْجاو التلامد ديالو باش يورّيواه البناية د بيت المَقْدس.</verse>
				<verse number="2">قالّوم يَسوع: "واش كتشوفو هَد الشي كامل؟ كنقول لكُم الحقّ، ما غادي شي تبقا هنايَ حجْرة على حجْرة الّي ما غادي شي تتهدّم."</verse>
				<verse number="3">وْملّي كان هُوَ ݣالس في جبل الزيتون، جاو نْعندو التلامد بوحدوم وْقالو: "قول نّا فوياخ غادي يكون هَد الشي وْشنّي هي العلامة د المجي ديالك وآخر الدنيا؟"</verse>
				<verse number="4">ردّ يَسوع وْقالّوم: "ردّو بالكُم باش ما يتلّفكُم حتّى شي واحد.</verse>
				<verse number="5">حيت غادي يجيو بزّاف بِاسمي ويقولو: «أنا هُوَ المسيح،» وْغادي يتلّفو بزّاف د الناس.</verse>
				<verse number="6">وْغَد تسمعو بالحروب وْخبار الحروب. شوفو ما تخافو شي، حيت لازم يوقع هَد الشي، وَلكن باقي ما وصلَتْ شي النهاية.</verse>
				<verse number="7">حيت غادي تنوض أُمّة على أُمّة وْممْلكة على ممْلكة وْغادي يكون الجّوع والوَباء والزنازل في مواطع مخْتَلفة.</verse>
				<verse number="8">وَلكن هَد الشي كامل هُوَ البداية د الوجاع.</verse>
				<verse number="9">في ديك الساعة غادي يدفعوكُم نالعداب ويقتلوكُم وْتكونو مكْروهين عند الناس كاملين بْسباب اِسمي.</verse>
				<verse number="10">وْغادي يعترو بزّاف د الناس في ديك الوقت ويـبيعو بعضيّاتوم ويكرهو بعضيّاتوم.</verse>
				<verse number="11">وْغادي ينوضو بزّاف د الأَنْبياء الكدّابـين ويتلّفو بزّاف د الناس.</verse>
				<verse number="12">وْمن كترة الشَّرّ، غادي تبرد المحبّة د بزّاف.</verse>
				<verse number="13">وَلكن الّي كيصبر حتّى نالنهاية، هَداك هُوَ الّي غادي ينجا.</verse>
				<verse number="14">وْغادي يبشّرو بْهَد الإنجيل د المُلك في الدنيا كاملة شهادة نالأُمَم كاملين، وْعاد غادي تجي النهاية.</verse>
				<verse number="15">"على ديك الشي، ملّي تشوفو «نجاسة الخراب،» الّي هدَر عليها النَّبي دانيال، واقفة في الموطَع المقدّس، (الّي كيقرا خصّوْ يفهم)،</verse>
				<verse number="16">ديك الساعة الناس الّي في اليَهوديّة لازم يهربو نالجّبولة.</verse>
				<verse number="17">وْما يهبط شي الّي فوق السطَح باش يدّي من الدار ديالو شي حاجة.</verse>
				<verse number="18">والّي كان في الفدّان ما يرجع شي باش يدّي الحوايج ديالو.</verse>
				<verse number="19">الويل نالحُبلات والّي كيرطّعو في ديك الأيّام.</verse>
				<verse number="20">دعيو باش ما يكون شي الهروب ديالكُم في فصل الشتا ولا في السبت.</verse>
				<verse number="21">حيت غادي يكون في ديك الوقت واحد الضيق كبير، الّي ما كان شي فحالو من البداية د الدنيا حتّى نْدابا، وْما غادي شي يكون فحالو من بعد.</verse>
				<verse number="22">وْكَكانت ديك الأيّام ما قصرَتْ شي، حتّى واحد ما ينجا. وَلكن بْسباب المخْتورين غادي يقصرو ديك الأيّام.</verse>
				<verse number="23">في ديك الساعة إدا قال لكُم شي واحد: «ها المسيح هنايَ أَوْلا تمّاك،» ما تـتيّقوه شي،</verse>
				<verse number="24">حيت غادي يظهرو مُسَحاء وأَنْبياء كدّابـين، وْغادي يعملو علامات وْعجايب كبيرة باش يتلّفو حتّى المخْتورين، إدا قدرو.</verse>
				<verse number="25">ها انا سبقْتْ وْقُلْتاْ لكُم.</verse>
				<verse number="26">على ديك الشي إدا قالو لكُم: «ها هُوَ في الخلا،» ما تخرجو شي. أَوْلا «ها هُوَ في البيوت نْداخل،» ما تتيّقوهُم شي.</verse>
				<verse number="27">حيت فحال ما كيخرج البرق من الشرق وْكيظهَر في الغرب، فحال هَيدا غادي يكون المجي د اِبن الإنسان.</verse>
				<verse number="28">حيت فاين ما كاينة الجيفة، تمّاك كيتّجمعو النسورة.</verse>
				<verse number="29">"من مورا الضيق د ديك الأيّام، الشمس غادي تظلام والقمر ما غادي شي يعطي الضَّو ديالو، والنجوم غادي يطيحو من السما والقوّات د السما غادي يتزعْزعو.</verse>
				<verse number="30">وْديك الساعة غادي تظهَر العلامة د اِبن الإنسان في السما، وْغادي ينوّحو قبايل الأرض كاملين، وْغادي يشوفو اِبن الإنسان ماجي في سحاب السما بْقوّة وْبْمجد عظيم.</verse>
				<verse number="31">وْغادي يصيفط الملائكة ديالو بواحد البوق بْصوت قوي، وْغادي يجمعو المخْتورين ديالو من الجّهات الأربعة د الرّيح، من طرف السما حتّى نالطرف الاخّري.</verse>
				<verse number="32">"تعلّمو من الشجرة د الكرْموس هَد المتال: ملّي كيرجَع الغصن ديالاْ رطب وْكتخرّج الوراق ديالاْ، كتعرفو بلّي الصيف قريب.</verse>
				<verse number="33">بْنفس الشكل، ملّي تشوفو هَد الشي كامل كيوقَع، عرفو بلّي الوقت قريب، راه على البيـبان.</verse>
				<verse number="34">كنقول لكُم الحقّ، ما غادي شي يݣوز هَد الجّيل حتّى يوقع هَد الشي كامل.</verse>
				<verse number="35">السما والأرض غادي يتحيّدو، وَلكن الكلام ديالي ما عُمرو غادي يتحيّد.</verse>
				<verse number="36">وَلكن ديك النهار وْديك الساعة، ما كيعرفوم حتّى واحد، لا الملائكة الّي في السما، ولا الاِبن، غير الآب بوحدو.</verse>
				<verse number="37">المجي د اِبن الإنسان غادي يكون فحال ما كان في أيّام نوح.</verse>
				<verse number="38">حيت فحال في الأيّام من قبل الطوفان، كانو كياكلو وْكيشربو وْكيجوّجو وْكيتجوّجو حتّى النهار الّي دخل نوح نالفُلك،</verse>
				<verse number="39">وْما عرفو شي شنّو غادي يوقع حتّى جا الطوفان وادّاهُم كاملين. هَيدا غادي يكون في المجي د اِبن الإنسان.</verse>
				<verse number="40">ديك الساعة غادي يكونو جوج د الرجال في الفدّان، وْغادي يتّرفد واحد ويـبقا يَخُر.</verse>
				<verse number="41">غادي يكونو جوج د النسا كيطحنو في الرحى، وْغادي تْتّرفد واحدة وْتبقا يَخرى.</verse>
				<verse number="42">على ديك الشي بقاو أنتُمَ فايقين، حيت ما كتعرفو شي فاش من نهار غادي يجي الرَّبّ ديالكُم.</verse>
				<verse number="43">وَلكن عرفو هَد الشي، كَكان عارف مول الدار فاش من وقت في الليل غادي يجي السارق، كَكان بقا فايق وْما خلّاه شي يتسلّل نالدار ديالو.</verse>
				<verse number="44">على ديك الشي كونو حتّى أنتُمَ مستَعدّين، حيت اِبن الإنسان غادي يجي في الساعة الّي ما كتظنّوها شي.</verse>
				<verse number="45">"شكون هُوَ العبد الأمين والحكيم الّي كلّفو السيّد ديالو باش يعطي الماكلة نالخدّامة في وقتاْ؟</verse>
				<verse number="46">مبروك ديك العبد الّي، ملّي يجي سيّدو، كيجبروْ كيعمل هَيدا.</verse>
				<verse number="47">كنقول لكُم الحقّ بلّي غادي يوكّلوْ على المتاع ديالو كامل.</verse>
				<verse number="48">وَلكن إدا قال ديك العبد القبيح في نفسو: «السيّد ديالي كيتعطّل في الرجوع ديالو،»</verse>
				<verse number="49">وْبدا كيضرب العبيد خوتو وْكياكل وْكيشرب مع السكايريّة،</verse>
				<verse number="50">غادي يرجع السيّد د ديك العبد في النهار الّي ما كيتسنّاه شي فيه، وْفي الساعة الّي ما كيعرفاْ شي،</verse>
				<verse number="51">وْغادي يعاقبوْ بزّاف ويجعل المصير ديالو مع المنافقين. تمّاك غادي يكون البكا وْتغْزيز السّنان.</verse>
			</chapter>
			<chapter number="25">
				<verse number="1">"مُلك السماوات كيشبه نْعشرة د العزبات الّي ادّاو اللامْبات ديالوم وْخرجو باش يتلاقاو مع العروس.</verse>
				<verse number="2">كانو خمسة مِنّوم معقّلات وْخمسة مِنّوم جاهلات.</verse>
				<verse number="3">الجاهلات ادّاو اللامْبات ديالوم وْما ادّاو شي معهُم الزيت،</verse>
				<verse number="4">أمّا المعقّلات ادّاو الزيت في الرّدايم مع اللامْبات ديالوم.</verse>
				<verse number="5">وْملّي تعطّل العروس، غلبوم النعاس كاملين وْنعسو.</verse>
				<verse number="6">وْفي النُّص د الليل، تْسمع الغوات: «ها العروس ماجي! خرجو تْتلاقاو معاه!»</verse>
				<verse number="7">ديك الساعة فاقو ديك العزبات كاملين وْوجّدو اللامْبات ديالوم.</verse>
				<verse number="8">وْقالو الجاهلات نالمعقّلات: «عْطيونا من الزيت ديالكُم، حيت اللامْبات ديالنا كيطفاو.»</verse>
				<verse number="9">جاوبوهُم المعقّلات: «لا، ما غادي شي يكفينا لِنّا وْلِلكُم بْجوج بِنا. إيوا، مشيو نْعند الناس الّي كيبيعو الزيت وْشريو نْراسكُم.»</verse>
				<verse number="10">ملّي كانو ماشّين باش يشريو، جا العروس والناس الّي كانو موجّدين دخلو معاه نالعُرس وْتشدَّت الباب.</verse>
				<verse number="11">من بعد ديك الشي، جاو العزبات يَخرين وْقالو: «آ سيدي، آ سيدي، فْتح نّا الباب!»</verse>
				<verse number="12">ردّ وْقال: «كنقول لكُم الحقّ، أنا ما كنعرفكُم شي.»</verse>
				<verse number="13">على ديك الشي، خصْكُم تبقاو فايقين، حيت ما كتعرفو شي لا النهار ولا الساعة.</verse>
				<verse number="14">"مُلك السماوات فحال واحد الرَّجل مسافر الّي عَيّط على العبيد ديالو وْدفَع لوم المال ديالو.</verse>
				<verse number="15">عْطى نواحد خمسة د الوزنات د الفلوس، وْنيَخُر جوج د الوزنات، وْنيَخُر وزنة واحدة، نْكُل واحد على قدّ المهارة ديالو، وْسافر.</verse>
				<verse number="16">وْمشى الّي شبّر خمسة د الوزنات وْباع وْشرى بِهُم وْربَح خمسة د الوزنات يَخرين.</verse>
				<verse number="17">وْعمل هَيدا حتّى الّي شبّر جوج، وْربَح جوج يَخرين.</verse>
				<verse number="18">أمّا الّي شبّر واحدة، مشى وْحفر في الأرض وْخبّع المال د سيّدو.</verse>
				<verse number="19">من بعد واحد المُدّة طويلة، رجَع السيّد د ديك العبيد وْحاسبوم.</verse>
				<verse number="20">وْجا الّي شبّر خمسة د الوزنات، وْجاب خمسة د الوزنات يَخرين وْقال: «آ سيدي، دفعْتِ لي خمسة د الوزنات، ها خمسة د الوزنات يَخرين ربحْتوم.»</verse>
				<verse number="21">قال لو سيّدو: «مزيان، آ العبد المزيان والأمين. كُنْتِ أمين على القليل، ها انا غادي نوكّلك على كتَر. دْخل نالفرْحة د سيّدك.»</verse>
				<verse number="22">جا التاني، الّي شبّر جوج د الوزنات، وْقال: «آ سيدي، دفعْتِ لي جوج د الوزنات، وْها جوج د الوزنات يَخرين ربحْتوم.»</verse>
				<verse number="23">قال لو سيّدو: «مزيان، آ العبد المزيان والأمين. كُنْتِ أمين على القليل، ها انا غادي نوكّلك على كتَر. دْخل نالفرْحة د سيّدك.»</verse>
				<verse number="24">ديك الساعة جا العبد الّي شبّر وزنة واحدة وْقال: «آ سيدي، عرفْتْ بلّي أنتينا رَجل واعر، كتحصد في الموطَع الّي ما زرعْتِه شي، وْكتجمع في الموطَع الّي ما سيّبْتِ شي فيه الزرّيعة.</verse>
				<verse number="25">وْخفْتْ وْمشيتْ وْخبّعْت المال ديالك في الأرض. ها هُوَ الرزق ديالك.»</verse>
				<verse number="26">وَلكن ردّ عليه سيّدو وْقال لو: «آ العبد القبيح والمعْݣاز! عرفْتِني كنحصد في الموطَع الّي ما زرعْتوْ شي، وْكنجمع في الموطَع الّي ما سيّبْتْ شي فيه الزرّيعة.</verse>
				<verse number="27">إدَن، كان واجب عليك تدخّل المال ديالي في البنك، وْفي الرجوع ديالي نكون شبّرْت المال ديالي بالطالع.</verse>
				<verse number="28">حيّدو لو الوزنة وْعْطيوها نِلّي عندو عشرة د الوزنات.»</verse>
				<verse number="29">حيت كُل واحد الّي عندو، يتّعطى لو ويتكتّر لو، والّي ما عندو شي، حتّى الّي عندو يتزوّل لو.</verse>
				<verse number="30">والعبد الّي ما فيه شي النفع، سيّبوه في الظلام على برّا. تمّاك غادي يكون البكا وْتغْزيز السّنان.</verse>
				<verse number="31">"ملّي يجي ابن الإنسان في المجد ديالو والملائكة القدّيسين كاملين معاه، ديك الساعة غادي يݣلس على العرش د المجد ديالو.</verse>
				<verse number="32">وْغادي يتّجمعو قدّامو الشعوب كاملين، وْهُوَ غادي يفرّق بعطوم من البعض فحال ما كيفرّق واحد السارح الغنم من المعاز.</verse>
				<verse number="33">وْغادي يعمل الغنم على الّيمين ديالو والمعاز على الشمال.</verse>
				<verse number="34">في ديك الساعة غادي يقول المَلِك نِلّي هُمَ على الّيمين ديالو: «آجيو، أنتُمَ المبْروكين د بابا. وَرتو المُلك الّي موجّد لكُم من بداية الدنيا،</verse>
				<verse number="35">حيت أنا جعْتْ وْوكّلتوني، عطشْتْ وْشرّبْتوني، كُنْتْ برّاني واسْتَقبلْتوني،</verse>
				<verse number="36">عريان وْكسيتوني، مريط وْطلّلْتو عليَّ، حبّاس وْجيتو نْعندي.»</verse>
				<verse number="37">ديك الساعة المتّاقيين غادي يجاوبوه: «يا رَبّي، فوياخ شفْناك بالجّوع وْوكّلناك؟ أَوْلا عطْشان وْشرّبْناك؟</verse>
				<verse number="38">وْفوياخ شفْناك برّاني واسْتَقبلْناك؟ أَوْلا عرْيان وْكسيناك؟</verse>
				<verse number="39">وْفوياخ شفْناك مريط أَوْلا حبّاس وْزُرْناك؟»</verse>
				<verse number="40">وْغادي يردّ المَلِك: «كنقول لكُم الحقّ، حيت كُل شي الّي عملْتو نواحد من هَد الخوت ديالي الصغارين، عملْتوه لِلي.»</verse>
				<verse number="41">"في ديك الساعة غادي يقول نِلّي هُمَ على الشمال: «آ الملْعونين، مشيو عليَّ نالنار الدايمة الّي موجّدة نإبْليس والملائكة ديالو!</verse>
				<verse number="42">حيت أنا جُعْتْ وْما وكّلْتوني شي، وْعطشْتْ وْما شرّبْتوني شي،</verse>
				<verse number="43">كُنْتْ برّاني وْما اسْتَقبلْتوني شي، وْعرْيان وْما كسيتوني شي، وْمريط وْحبّاس وْما زُرْتوني شي.»</verse>
				<verse number="44">ديك الساعة هُمَ غادي يجاوبوه: «يا رَبّي، فوياخ شفْناك بالجّوع أَو عطْشان أَو برّاني أَو عرْيان أَو مريط أَو حبّاس وْما تهلّينا شي فيك؟»</verse>
				<verse number="45">وْغادي يردّ عليهُم: «كنقول لكُم الحقّ، حيت ما عملْتو شي هَد الشي نواحد من هَد الصغارين، إدَن، راه ما عملْتوه شي لِلي.»</verse>
				<verse number="46">وْغادي يمشيو هَدو نالعداب الدايم، والمتّاقيين نالحياة الأبديّة."</verse>
			</chapter>
			<chapter number="26">
				<verse number="1">ملّي كمّل يَسوع هَد الكلام كامل، قال نالتلامد ديالو:</verse>
				<verse number="2">"كتعرفو بلّي من بعد يومَين غادي يكون عيد الفِصح، وِابن الإنسان غادي يتسلّم باش يتّصلب."</verse>
				<verse number="3">في ديك الوقت اتّجمعو رُؤَساء المسؤولين وْشيوخ الشعب، في الدار د رئيس المسؤولين، الّي مسمّي قَيافا.</verse>
				<verse number="4">وْتشاورو باش يقبطو يَسوع بْشي حيلة ويقتلوه.</verse>
				<verse number="5">وَلكن قالو: "ماشي في العيد باش ما تكون شي الفوضى بين الشعب."</verse>
				<verse number="6">وْملّي كان يَسوع في بيت عَنْيا في دار سِمْعان المبْراص،</verse>
				<verse number="7">جات نْعندو واحد المراة رافدة معها واحد الردومة د العطر غالي بزّاف، وْكبَّتوْ على راسو وْهُوَ ݣالس كياكل.</verse>
				<verse number="8">ملّي شافو التلامد ديالو ديك الشي، تعصّبو وْقالو: "علاش هَد الخسارة؟</verse>
				<verse number="9">حيت كان يقدر هَد العطر يتّباع بْتمن كبير ويتّعطى نالمساكن."</verse>
				<verse number="10">وْعرف يَسوع وْقالّوم: "علاش كَتْشطنو المراة؟ حيت راها عملَتْ فيَّ شي حاجة مزيانة.</verse>
				<verse number="11">حيت المساكن هُمَ دائمًا معكُم، أمّا أنا ما غادي شي نبقا معكُم دائمًا.</verse>
				<verse number="12">ملّي كبَّتْ هَد العطر على الجسم ديالي، عملَتْ ديك الشي باش توجّدوْ نالدفين.</verse>
				<verse number="13">كنقول لكُم الحقّ، فاين ما كيبشّرو بْهَد الإنجيل في العالم كامل، غادي يتكلّمو عاود على هَد العمل ديالاْ دِكرى لِلاْ."</verse>
				<verse number="14">في ديك الساعة مشى واحد من الطناش، الّي مسمّي يَهودا الإسْخَريوطي، نْعند رُؤَساء المسؤولين،</verse>
				<verse number="15">وْقال: "شنّو غَد تعطيوني باش نسلّم لكُم يَسوع؟" واتَّفقو على تلاتين قطْعة د النقْرة.</verse>
				<verse number="16">وْمن ديك الساعة كان كيفتّش على الفُرْصة باش يسلّموْ.</verse>
				<verse number="17">في النهار الُوّل د عيد الفطير، جاو التلامد نْعند يَسوع وْقالو لو: "فاين بغيتِنا نوجّدو لك باش تاكل العشا د الفِصح؟"</verse>
				<verse number="18">وْقال: "مْشيو نالمدينة نْعند فلان وْقولو لو: «المُعلّم كيقول، الوقت ديالي قريب، غادي نحْتَفل بالفِصح عندك مع التلامد ديالي.»"</verse>
				<verse number="19">وْعملو التلامد فحال ما وصّاهُم يَسوع وْوجّدو الفِصح.</verse>
				<verse number="20">وْملّي جات العشيّة، ݣلس يَسوع مع الطناش.</verse>
				<verse number="21">وْملّي كانو كياكلو، قال: "كنقول لكُم الحقّ، واحد منكُم غادي يخونْني."</verse>
				<verse number="22">وْحسّو بالحزن بزّاف وْبدا كُل واحد مِنّوم كيقول لو: "ماشي أنا، ياك آ ربّي؟"</verse>
				<verse number="23">وْردّ وْقال: "الّي كيغمّس معيَ بْيَدّو في الطبْسيل، هُوَ الّي غادي يسلّمني.</verse>
				<verse number="24">في الحقيقة اِبن الإنسان غادي يمشي كيفْما هُوَ مكتوب عليه. وَلكن الويل نْديك الرَّجل الّي كيخون اِبن الإنسان. كان حسَن نْديك الرَّجل كَكان ما خلق شي."</verse>
				<verse number="25">ديك الساعة ردّ يَهودا الّي باعوْ وْقال: "ماشي أنا، ياك آ المُعلّم؟" قال لو: "أنتينا قُلْتِ الّي كاين."</verse>
				<verse number="26">وْملّي كانو كياكلو، شبّر يَسوع الخُبز وْبارك، وْقطّعوْ وْعْطاه نالتلامد وْقال: "شبّرو تاكلو، هَدا هُوَ الجسد ديالي."</verse>
				<verse number="27">وْشبّر الكاس وْشكر وْعْطاهُم وْقال: "شربو منّو كاملين،</verse>
				<verse number="28">حيت هَدا هُوَ الدم ديالي د العهد الجديد الّي غادي يتسيّل بْسباب بزّاف د الناس نْغُفْران الدنوب.</verse>
				<verse number="29">وَلكن كنقول لكُم، أنا ما غادي شي نشرب من هَد الغلّة د الدالية من دابا حتّى نْديك النهار ملّي نشرباْ من جديد معكُم في مُلك بابا."</verse>
				<verse number="30">وْمن بعدما رنّمو واحد الترْنيمة، خرجو نْجبل الزيتون.</verse>
				<verse number="31">في ديك الساعة قالّوم يَسوع: "أنتُمَ كاملين غَد تسمحو فيَّ هَد الليلة، حيت مكتوب: «أنا غادي نضرب الراعي وْغادي تْتشتّت الغنم د القطعة.»</verse>
				<verse number="32">وَلكن من بعدما نتّبعت من الموت، غادي نسبقكُم نالجَليل."</verse>
				<verse number="33">جاوب بُطْرُس وْقال لو: "إدا سمحو فيك الناس كاملين، أنا ما عُمري غادي نسمح فيك."</verse>
				<verse number="34">قال لو يَسوع: "كنقول لك الحقّ، هَد الليلة من قبل ما يصيّح الفرّوج، غادي تنكرني تلاتة د المرّات."</verse>
				<verse number="35">قال لو بُطْرُس: "واخّا خصْني نموت معك، ما عُمري نْنكرك!" هَيداك قالو التلامد كاملين حتّى هُمَ.</verse>
				<verse number="36">مورا ديك الشي، وصَل يَسوع مع التلامد ديالو نواحد الموطَع مسمّي جَتْسيماني، وْقالّوم: "ݣلسو هنايَ حتّى نمشي نْتمّاك وْنصلّي."</verse>
				<verse number="37">وادّى معاه بُطْرُس وْجوج د الولاد د زَبَدي، وْبدا كيحزن وْكيتغبّن بزّاف.</verse>
				<verse number="38">ديك الساعة قالّوم: "نفسي حزْنانة بزّاف حتّى نالدرجة د الموت. ݣلسو هنايَ وْسهرو معيَ."</verse>
				<verse number="39">زاد شويا نالقدّام وْطاح على وَجهو وْصلّى وْقال: "يا بابا، إدا كان مُمكن، آمر يتحيّد عليَّ هَد الكاس. وَلكن ماشي كيفْما بغيتْ أنا، وَلكن كيفْما بغيتِ أنتينا."</verse>
				<verse number="40">ديك الساعة رجَع نْعند التلامد وْجبروم ناعسين. وْقال نْبُطْرُس: "واش ما قدرْتو شي تسهرو معيَ حتّى ساعة واحدة؟</verse>
				<verse number="41">بقاو فايقين وْصلّيو باش ما تدخلو شي في المِحْنة. الروح باغية، أمّا الجسد هُوَ ضعيف."</verse>
				<verse number="42">مشى عاود وْصلّى مرّة تانية، كيقول: "يا بابا، إدا ما يمكن شي يتحيّد عليَّ هَد الكاس غير إدا شربْتوْ، تتكمّل الإرادة ديالك."</verse>
				<verse number="43">ملّي رجَع، جبروم ناعسين عاود، حيت كانو العينين ديالوم تقالين بالنعاس.</verse>
				<verse number="44">وْخلّاهُم وْعاود مشى يصلّي مرّة تالتة وْقال نفس الكلام.</verse>
				<verse number="45">وْملّي رجَع نْعند التلامد ديالو، قالّوم: "واش باقين ناعسين وْمرْتاحين؟ ها الساعة قرّبَتْ وِابن الإنسان غادي يتسلّم ناليَدّين د المُدْنبـين.</verse>
				<verse number="46">نوضو، نمشيو. راه ماجي هَداك الّي غادي يخونْني."</verse>
				<verse number="47">ملّي كان باقي كيهدَر يَسوع، وصَل يَهودا، واحد من التلامد الطناش، وْمعاه واحد العصابة كبيرة مسلّحة بالسيوف والدبابز، مصيفطة من عند رُؤَساء المسؤولين وْشيوخ الشعب.</verse>
				<verse number="48">وْهَداك الّي خانوْ عْطاهُم واحد العلامة وْقال: "الرَّجل الّي غادي نبوسوْ، راه هُوَ هَداك. شبّروه."</verse>
				<verse number="49">وْفي الحين جا نْعند يَسوع وْقال: "السلام عليك، آ المُعلّم." وْباسوْ.</verse>
				<verse number="50">وْقال لو يَسوع: "آ صاحبي، علاش جيتِ؟" ديك الساعة قرّبو الرجال نْعند يَسوع وْعملو يَدّوم عليه وْقبطوه.</verse>
				<verse number="51">واحد من الّي كانو مع يَسوع مدّ يَدّو وْسلّ السيف ديالو وْضرب العبد د رئيس المسؤولين وْقطّع لو الودْنينة ديالو.</verse>
				<verse number="52">ديك الساعة قال لو يَسوع: "ردّ السيف ديالك نْموطَعو، حيت الّي كيرفدو السيف، بالسيف غادي يموتو.</verse>
				<verse number="53">واش كتظنّ بلّي أنا ما نقدر شي دابا نطلب بابا ويعطيني في هزيزة كتَر من طناشر جيش د الملائكة؟</verse>
				<verse number="54">إيوا، كيفاش غادي يتحقّقو الكتوبة الّي كيقولو بلّي هَيدا لازم يكون؟"</verse>
				<verse number="55">ديك الساعة قال يَسوع نالعصابة: "واش جيتو بالسيوف والدبابز باش تقبطوني فحال شي سارق؟ كُل نهار كُنْتْ ݣالس كنعلّم في بيت المَقْدس وْما قبطْتوني شي.</verse>
				<verse number="56">وَلكن هَد الشي كامل وقَع باش تتكمّل الكتوبة د الأَنْبياء." ديك الساعة خلّاواه التلامد كاملين وْهربو.</verse>
				<verse number="57">هَدوك الّي قبطو يَسوع ادّاواه نْعند قَيافا، رئيس المسؤولين، فاين كانو مجْموعين المُعلّمين د الشريعة والشيوخ.</verse>
				<verse number="58">أمّا بُطْرُس تبعوْ من بعيد نالدار د رئيس المسؤولين وْدخل وْݣلس مع الحُرّاس باش يشوف النهاية.</verse>
				<verse number="59">وْكانو رُؤَساء المسؤولين والمَجْلس كاملين كيفتّشو على شهادة الزور على يَسوع باش يحكمو عليه بالموت،</verse>
				<verse number="60">وْما جبروها شي، واخّا جاو بزّاف د شهود الزور. وَلكن في الآخر جاو جوج د شهود الزور</verse>
				<verse number="61">وْقالو: "هَد الرَّجل قال: «أنا نقدر نطيّح بيت المَقْدس د اللّٰه وْفي تلت أيّام نبنيه من جديد.»"</verse>
				<verse number="62">ديك الساعة ناض رئيس المسؤولين وْقال لو: "واش ما غادي شي تردّ بْحتّى شي حاجة؟ شنّو هُوَ هَد الشي الّي كيشهدو بِه عليك؟"</verse>
				<verse number="63">وَلكن يَسوع بقا ساكِت. وْقال لو رئيس المسؤولين: "دخّلْتْ عليك باللّٰه الحيّ، إدا ما تقول نّا واش أنتينا المسيح اِبن اللّٰه."</verse>
				<verse number="64">قال لو يَسوع: "أنتينا قُلْتِ الّي كاين. واخّا هَيداك، كنقول لكُم بلّي من دابا غَد تشوفو اِبن الإنسان ݣالس على الّيمين د اللّٰه القدير وْماجي على سحاب السما."</verse>
				<verse number="65">ديك الساعة شرّݣ رئيس المسؤولين الحوايج ديالو وْقال: "كفَر! واش حنايَ باقين محْتاجين نالشهود؟ ها أنتُمَ عاد سمعْتو الكُفر ديالو.</verse>
				<verse number="66">شنّو ظهَر لكُم؟" ردّو وْقالو: "كَيسْتحقّ يموت!"</verse>
				<verse number="67">ديك الساعة بزقو في وَجهو وْضربوه بالبونْيا، ويَخرين طرشوه</verse>
				<verse number="68">وْقالو: "تنبّأ نّا، آ المسيح، شكون ضربك؟"</verse>
				<verse number="69">إيوا، كان بُطْرُس ݣالس على برّا في ساحة الدار. وْجات نْعندو واحد الخدّامة وْقات لو: "حتّى أنتينا كُنْتِ مع يَسوع الجَليلي."</verse>
				<verse number="70">وْهُوَ نكر قدّاموم كاملين وْقال: "ما عرفْتْ شي شنّو كتقول لي."</verse>
				<verse number="71">ملّي خرج نالباب، شافتوْ واحدة يَخرى وْقات نِلّي هُمَ تمّاك: "هَد الرَّجل كان مع يَسوع الناصري."</verse>
				<verse number="72">نكر عاود وْحلف: "أنا ما كنعرف شي هَد الرَّجل."</verse>
				<verse number="73">من بعد شويا، جاو الّي كانو حاضرين وْقالو نْبُطْرُس: "د بالصّحّ أنتينا واحد مِنّوم، حيت اللهْجة ديالك كتبيّن هَد الشي."</verse>
				<verse number="74">ديك الساعة بدا بُطْرُس كيلعن وْكيحلف: "أنا ما كنعرف شي هَد الرَّجل!" وْفي هزيزة صيّح الفرّوج،</verse>
				<verse number="75">وْتفكّر بُطْرُس كلام يَسوع الّي قال لو: "من قبل ما يصيّح الفرّوج غادي تنكرني تلاتة د المرّات." وْخرج بُطْرُس على برّا وْبكى بْمرارة.</verse>
			</chapter>
			<chapter number="27">
				<verse number="1">ملّي طلَع الصباح، تشاورو رُؤَساء المسؤولين كاملين وْشيوخ الشعب على يَسوع باش يقتلوه.</verse>
				<verse number="2">وْكتّفوه وادّاواه وْسلّموه نالحاكم بيلاطُس البُنْطي.</verse>
				<verse number="3">ديك الساعة، ملّي شاف يَهودا الّي سلّمو بلّي اتّحكم، ندم وْردّ التلاتين قطْعة د النقْرة نْرُؤَساء المسؤولين والشيوخ.</verse>
				<verse number="4">قال: "خطيتْ ملّي بِعْت الدم د المتّاقي." قالو لو: "واش شغلنا حنايَ؟ دبّر راسك."</verse>
				<verse number="5">وْسيّب يَهودا النقْرة في بيت المَقْدس وْخرج، وْمشى وْعلّق راسو.</verse>
				<verse number="6">شبّرو رُؤَساء المسؤولين النقْرة وْقالو: "ماشي حلال نعملوها في صنْدوق القرابين، حيت هي تمن الدم."</verse>
				<verse number="7">واتَّفقو باش يشريو بِها فدّان الفخّار ويعملوه مقابر نالبرّانيّين.</verse>
				<verse number="8">على ديك الشي تسمّى الفدّان "حقل الدم" حتّى نْهَد النهار.</verse>
				<verse number="9">ديك الساعة تحقّق ديك الشي الّي قال النَّبي إرْميا: "وْشبّرو التلاتين قطْعة د النقْرة، التمن الّي اتَّفقو عليه بَني إسْرائيل</verse>
				<verse number="10">وْعْطاوها على فدّان الفخّار، فحال ما آمرني الرَّبّ."</verse>
				<verse number="11">وقَف يَسوع قدّام الحاكم، الّي سقصاه: "واش أنتينا مَلِك اليهود؟" قال لو يَسوع: "أنتينا قُلْتِ الّي كاين."</verse>
				<verse number="12">وْملّي كانو رُؤَساء المسؤولين والشيوخ كيتَّهموه، ما ردّ شي عليهُم.</verse>
				<verse number="13">ديك الساعة قال لو بيلاطُس: "واش ما كتسمع شي شحال من حاجة شهدو بِها عليك؟"</verse>
				<verse number="14">أمّا يَسوع ما ردّ عليه بْحتّى شي كلمة، حتّى تعجّب الحاكم بزّاف.</verse>
				<verse number="15">كانت عند الحاكم العادة في العيد باش يطلق السراح د واحد الحبّاس الّي بغاواه الناس.</verse>
				<verse number="16">وْكان عندوم في ديك الوقت واحد الحبّاس مشْهور، مسمّي باراباس.</verse>
				<verse number="17">ملّي كانو مجْموعين، قالّوم بيلاطُس: "شكون الّي بغيتوني نطلقوْ لكُم، باراباس أَوْلا يَسوع، الّي مسمّي المسيح؟"</verse>
				<verse number="18">حيت عرف بلّي هُمَ سلّموه بْسباب الحسد.</verse>
				<verse number="19">وْملّي كان ݣالس على الكرسي د الحُكم، صيفطَتْ لو المراة ديالو وْقالت: "ردّ بالك على ديك الرَّجل المتّاقي، حيت أنا تعدّبْت اليوما بزّاف بْسبابو في واحد المنامة."</verse>
				<verse number="20">وَلكن رُؤَساء المسؤولين والشيوخ حرّشو الناس باش يطلبو باراباس ويقتلو يَسوع.</verse>
				<verse number="21">وْملّي تكلّم الحاكم، سقصاهُم: "شكون من هَد الجوج بغيتوني نطلق لكُم؟" قالو: "باراباس."</verse>
				<verse number="22">قالّوم بيلاطُس: "شنّو غادي نعمل بيَسوع، الّي مسمّي المسيح؟" قالو لو كاملين: "يتّصْلب!"</verse>
				<verse number="23">وْقالّوم الحاكم: "علاش؟ شْمِن شرّ عمل؟" وَلكن هُمَ زادو كيغوّتو وْكيقولو: "يتّصْلب!"</verse>
				<verse number="24">ملّي شاف بيلاطُس بلّي ما اسْتَفد والو، وَلكن تزادَت الفوضى، شبّر الما وْغسل اليَدّين ديالو قدّام الجماعة وْقال: "أنا باري من الدم د هَد الرَّجل المتّاقي، على راسكُم أنتُمَ."</verse>
				<verse number="25">وْردّو عليه الناس كاملين وْقالو: "يكون الدم ديالو علينا وْعلى الولاد ديالنا."</verse>
				<verse number="26">ديك الساعة طلق لوم باراباس، أمّا يَسوع جلدوْ وْدفعوْ باش يتّصْلب.</verse>
				<verse number="27">في ديك الساعة العسْكر د الحاكم ادّاو يَسوع نْدار الحكومة وْجمعو عليه الفرقة العسْكرية كاملة.</verse>
				<verse number="28">وْعرّاواه وْلبّسو لو لباس حمَر.</verse>
				<verse number="29">وْضفرو واحد التاج د الشوك وْعملوه على راسو وْعملو واحد القصبة في يَدّو د الّيمين، وْكانو كيسجدو قدّامو وْكيبهْدلو بِه، كيقولو: "السلام عليك، آ مَلِك اليهود."</verse>
				<verse number="30">وْبزقو عليه وْشبّرو القصبة وْضربوه على راسو.</verse>
				<verse number="31">من بعدما ضحكو عليه، حيّدو لو اللباس وْلبّسو لو الحوايج ديالو وادّاواه باش يصلّبوه.</verse>
				<verse number="32">ملّي كانو خارجين، جبرو واحد الرَّجل قَيرَواني، مسمّي سِمْعان، وْفَرضو عليه يرفد الصليب ديالو.</verse>
				<verse number="33">وْملّي جاو نواحد الموطَع كيقولو لو "ݣُلْݣُثة،" الّي كيعني الموطَع د الجُمْجُمة،</verse>
				<verse number="34">عْطاواه الخمر مخلّط بالمرارة باش يشرب، وْملّي داقوْ يَسوع، ما بغا شي يشرب.</verse>
				<verse number="35">ملّي صلّبوه، قسمو الحوايج ديالو وْقمّرو عليهُم.</verse>
				<verse number="36">وْݣلسو عسّاسين عليه تمّاك.</verse>
				<verse number="37">وْعلّقو فوق راسو التُّهمة الموجّهة ضدّو: "هَدا هُوَ يَسوع مَلِك اليهود."</verse>
				<verse number="38">في ديك الساعة صلّبو معاه جوج د السرّاق، واحد على الّيمين وْواحد على الشمال.</verse>
				<verse number="39">وْكانو الناس الّي ݣايزين كيزبّلو فيه وْهُمَ كيهزّو راسوم،</verse>
				<verse number="40">وْكيقولو: "أنتينا الّي غادي تهدّم بيت المَقْدس وْتـبْنيه في تلت أيّام، نجّي نفسك. إدا كُنْتِ ابن اللّٰه، نْزل من الصليب."</verse>
				<verse number="41">بْنفس الطريقة، حتّى رُؤَساء المسؤولين كانو كَيْبهْدلو بِه، مع المُعلّمين د الشريعة والشيوخ، وْقالو:</verse>
				<verse number="42">"نجّى يَخرين، وْما قدر شي يعتق راسو. إدا كان هُوَ مَلِك إسْرائيل، خلّيه ينزل دابا من الصليب وْنآمنو بِه.</verse>
				<verse number="43">هُوَ تكّل على اللّٰه، خلّيه يعتقوْ دابا إدا هُوَ عزّوْ، حيت هُوَ قال: «أنا اِبن اللّٰه.»"</verse>
				<verse number="44">بْنفس الكلام كانو كيزبّلو فيه السرّاق الّي تصلّبو معاه.</verse>
				<verse number="45">وْفوسط النهار، طاح الظلام على الأرض كاملة حتّى نالتلاتة د العشيّة.</verse>
				<verse number="46">ملّي قرّبَت التلاتة د العشيّة، غوّت يَسوع بْصوت عالي، كيقول: "إيلي، إيلي، لِما شبقْتَني؟" يعني: "إلَهي، إلَهي، علاش سمحْتِ فيَّ؟"</verse>
				<verse number="47">البعض من الّي كانو واقفين تمّاك، ملّي سمعوه، قالو: "هَدا كيعيّط على النَّبي إيليّا."</verse>
				<verse number="48">وْفي الحين جرى واحد مِنّوم وْشبّر واحد السبونْخة وْعمّراْ بالخلّ، وْعملاْ على واحد القصبة وْعْطاه يشرب.</verse>
				<verse number="49">أمّا الباقين قالو: "خلّيه! نشوفو واش غادي يجي إيليّا وينجّيه."</verse>
				<verse number="50">غوّت يَسوع عاود بْصوت عالي وْسلّم الروح.</verse>
				<verse number="51">ديك الساعة تشرّݣ الحجاب د بيت المَقْدس على جوج، من فوق حتّى نْتحت، والأرض تزنْزلَتْ، والصخور تهرّسو،</verse>
				<verse number="52">القبورة تفتحو، وْتّبعتو بزّاف من أجْساد القدّيسين الّي كانو ميّتين،</verse>
				<verse number="53">وْخرجو من القبورة من بعد القيامة ديالو، وْدخلو نالمدينة المقدّسة وْظهرو نْبزّاف د الناس.</verse>
				<verse number="54">قايد المية والعسْكر الّي كيحضيو يَسوع معاه، ملّي شافو الزنْزال والّي وقَع، خافو بزّاف وْقالو: "د بالصّحّ كان هَدا اِبن اللّٰه."</verse>
				<verse number="55">وْتمّاك كانو كيشوفو من بعيد بزّاف د النسا الّي تبعو يَسوع من الجَليل وْكانو كيخدموه:</verse>
				<verse number="56">فيهُم مَرْيَم المَجْدَليّة، وْمَرْيَم يمّاهُم د يَعْقوب وْيوسف، ويمّاهُم د أُوْلاد زَبَدي.</verse>
				<verse number="57">ملّي جات العشيّة، جا واحد الرَّجل لا باس عليه من الرامة، مسمّي يوسف، وْحتّى هُوَ كان تلْميد يَسوع.</verse>
				<verse number="58">هَد الرَّجل مشى نْعند بيلاطُس وْطلب الجُتّة د يَسوع. ديك الساعة آمر بيلاطُس باش يعطيو لو الجتّة.</verse>
				<verse number="59">وادّى يوسف الجسد وْكفّنوْ في كتّان نقي.</verse>
				<verse number="60">وْنزّلوْ في القبَر ديالو الجديد الّي كان حفروْ في الصخرة وْدرْدب واحد الحجْرة كبيرة على الدخلة د القبَر، وْمشى.</verse>
				<verse number="61">وْكانت تمّاك مَرْيَم المَجْدَليّة وْمَرْيَم يَخرى ݣالسين بْغرط القبَر.</verse>
				<verse number="62">ولا غدّا، النهار الّي من بعد نهار التوْجاد، اتّجمعو رُؤَساء المسؤولين والفرّيسيّين عند بيلاطُس.</verse>
				<verse number="63">قالو لو: "آ سيدي، تفكّرْنا بلّي ديك الخدّاع قال، وْهُوَ باقي بالروح: «من بعد تلت أيّام، أنا غادي نتّبعت حيّ.»</verse>
				<verse number="64">على ديك الشي، آمر بالعسّة على القبَر حتّى ناليوم التالت، عندَك يجيو التلامد ديالو في الليل ويسرقوه ويقولو نالناس بلّي قام من بين الميّتين. غادي تكون الخديعة التانية قبَح من الُولى."</verse>
				<verse number="65">وْقالّوم بيلاطُس: "ها العسّة عندكُم. مْشيو تحضيواه فحال ما كتعرفو."</verse>
				<verse number="66">ديك الساعة مشاو وْحضاو القبَر بالعسّة وْطبعو الحجْرة.</verse>
			</chapter>
			<chapter number="28">
				<verse number="1">من بعد السبت عند الفجر د نهار الحد، جات مَرْيَم المَجْدَليّة وْمَرْيَم يَخرى باش يشوفو القبَر.</verse>
				<verse number="2">وقعَتْ واحد الزنْزلة كبيرة، حيت واحد الملاك د الرَّبّ هوّد من السما وْجا وْدرْدب الحجْرة من الدخلة وْݣلس عليها.</verse>
				<verse number="3">كانت الصِّفة ديالو فحال البرق والحوايج ديالو بُيَط فحال التلج.</verse>
				<verse number="4">وْتّرعدو العسّاسة من الخوف وْرجعو فحال الميّتين.</verse>
				<verse number="5">ردّ الملاك وْقال نالنسا: "ما تخافو شي أنتُمَ، حيت أنا كنعرف بلّي كتفتّشو على يَسوع الّي تصْلب.</verse>
				<verse number="6">هُوَ ماشي هنايَ، حيت اتّبعت حيّ، فحال ما قال. آجيو تشوفو الموطَع الّي كان الرَّبّ منزّل فيه.</verse>
				<verse number="7">مْشيو دغيا وْقولو نالتلامد ديالو بلّي قام من بين الميّتين. ها هُوَ غادي يسبقكُم نالجَليل، وْتمّاك غَد تشوفوه. ها انا قُلْتْ لكُم."</verse>
				<verse number="8">ديك الساعة خرجو دغيا من القبَر بالخوف وْفرْحة كبيرة كيجريو باش يخبرو التلامد ديالو.</verse>
				<verse number="9">وْملّي كانو ماشّين باش يخبرو التلامد ديالو، تلاقاهُم يَسوع وْقال: "سلام عليكُم." وْجاو وْشبّرو في رِجلو وْسجدو لو.</verse>
				<verse number="10">وْقالّوم يَسوع: "ما تخافو شي. مْشيو وْقولو نالخوت ديالي يسافرو نالجَليل وْتمّاك غادي يشوفوني."</verse>
				<verse number="11">ملّي كانو ماشّين، شي من العسّاسة مشاو نالمدينة وْخبرو رُؤَساء المسؤولين بْكُل ما وقَع.</verse>
				<verse number="12">ملّي اتّجمعو مع الشيوخ وْتشاورو، عْطاو نالعسْكر بزّاف د الفلوس.</verse>
				<verse number="13">قالو لوم: "قولو بلّي التلامد ديالو جاو بالليل وْسرقوه ملّي كُنّا ناعسين.</verse>
				<verse number="14">وِادا سمَع الحاكم بْديك الشي، حنايَ غادي نقنّعوه وْنحضيوكُم."</verse>
				<verse number="15">وْشبّرو الفلوس وْعملو فحال ما قرّاوهُم. وْتشاع هَد الكلام عند اليهود حتّى نْهَد النهار.</verse>
				<verse number="16">أمّا الحضاشر تلميد مشاو نالجَليل في الجّبل الّي آمروم يَسوع.</verse>
				<verse number="17">وْملّي شافوه، سجدو لو، وَلكن البعض مِنّوم شكّو.</verse>
				<verse number="18">وْجا يَسوع وْقالّوم: "تْدفعَتْ لي كُل قُدرة في السما وْعلى الأرض.</verse>
				<verse number="19">على هَد الشي مْشيو وْعملو تلامد من الأُمَم كاملين وْغطّسوهُم بِاسم الآب والِابن والروح القُدُس،</verse>
				<verse number="20">وْعلّموهُم يعملو كُل ما وصّيتْكُم بِه، وْها انا معكُم الأيّام كاملة حتّى نآخر الدنيا."</verse>
			</chapter>
		</book>
		<book number="41">
			<chapter number="1">
				<verse number="1">بداية الإنجيل د يَسوع المسيح، اِبن اللّٰه،</verse>
				<verse number="2">فحال ما هُوَ مكتوب عند النَّبي إشَعيا: "ها انا كنصيفط المرْسول ديالي قدّامك الّي غادي يوجّد لك الطريق.</verse>
				<verse number="3">الصوت د شي واحد الّي كيبرّح في الخلا: «وجّدو طريق الرَّبّ، ردّو الطرْقان ديالو مسْتَقيمة.»"</verse>
				<verse number="4">يوحَنّا كان كيغطّس الناس في الخلا وْكيبشّر بالمَعْموديّة د التوبة نْغُفْران الدنوب.</verse>
				<verse number="5">وْخرجو نْعندو من كُل البلاد اليَهوديّة وأهل أُورُشَليم وْتغطّسو كاملين في الما على يَدّو في واد الأُرْدُن، كيعْتَرفو بالدنوب ديالوم.</verse>
				<verse number="6">وْكان يوحَنّا لابس من الشعر د الجمولة وْمحزّم بْحزام الجلد على النُّص ديالو وْكياكل الجراد والعسل د الخلا.</verse>
				<verse number="7">وْكان كيبشّر وْكيقول: "غادي يجي من بعد منّي شي واحد الّي هُوَ قوي منّي، الّي ما كَنْسْتاهل شي نحني وْنفسخ الخيوط د الصبّاط ديالو.</verse>
				<verse number="8">أنا غطّسْتْكُم بالما، أمّا هُوَ غادي يغطّسكُم بالروح القُدُس."</verse>
				<verse number="9">في ديك الأيّام، جا يَسوع من الناصِرة د الجَليل وْتغطّس على يد يوحَنّا في واد الأُرْدُن.</verse>
				<verse number="10">وْملّي طلَع من الما، في الحين شاف السما كَتْـتفتح والروح القُدُس نازل عليه فحال واحد الحمامة.</verse>
				<verse number="11">وْجا واحد الصوت من السما الّي قال: "أنتينا اِبني العزيز الّي كنفرح بِه."</verse>
				<verse number="12">وْمن بعد الروح القُدُس خرّج يَسوع نالخلا.</verse>
				<verse number="13">وْيَسوع بقا تمّاك أربعين يوم والشيطان كيجرّبوْ. وْكان مع الوحوش، وْكانو الملائكة كيخدموه.</verse>
				<verse number="14">من بعدما قبطو يوحَنّا في الحبس، مشى يَسوع نالجَليل كيبشّر بالإنجيل د اللّٰه،</verse>
				<verse number="15">كيقول: "تكمّل الوقت وْقرّب مُلك اللّٰه. توبو وآمنو بْخبار الخير."</verse>
				<verse number="16">ملّي كان كيتمشّى حدا البحَر د الجَليل، شاف سِمْعان وْخاه أَنْدَراوس كيسيّبو واحد الشبكة في البحَر، حيت كانو صيّادة.</verse>
				<verse number="17">وْقالّوم يَسوع: "تبعوني وانا غادي نرجّعكُم صيّادين د الناس."</verse>
				<verse number="18">وْفي الحين خلّاو الشبكات وْتبعوه.</verse>
				<verse number="19">ݣاز من تمّاك شويا، وْشاف يَعْقوب بن زَبَدي وْخاه يوحَنّا، وْكانو حتّى هُمَ في واحد الفلوكة كيصلّحو الشبكات ديالوم.</verse>
				<verse number="20">وْعَيّط لوم في الحين، وْخلّاو باباهُم زَبَدي في الفلوكة مع الخدّامة وْتبعو يَسوع.</verse>
				<verse number="21">وْدخلو نْكَفْرِناحوم، وْفي نهار السبت مشى يَسوع نْبيت العبادة وْبدا كيعلّم.</verse>
				<verse number="22">وْتعجّبو من التعْليم ديالو، حيت كان كيعلّموم فحال شي واحد الّي عندو السلْطة وْماشي فحال المُعلّمين د الشريعة.</verse>
				<verse number="23">في ديك اللحظة غوّت واحد الرَّجل مسْكون الّي كان في بيت العبادة،</verse>
				<verse number="24">كيقول: "شنّو بينّا وْبينك، آ يَسوع الناصِري؟ واش جيتِ باش تهلكنا؟ أمّا أنا كنعرفك شكون أنتينا: القدّوس د اللّٰه."</verse>
				<verse number="25">وْنهَط فيه يَسوع وْقال: "سْكت وْخْرج مِنّو!"</verse>
				<verse number="26">وْزعْزعوْ الجنّ الشرّير بْعنف وْغوّت بْصوت عالي وْخرج من الرَّجل.</verse>
				<verse number="27">وْتعجّبو كاملين حتّى تناقشو بيناتوم: "شنّو هَد الشي؟ شنّو هَد التعْليم الجديد؟ حيت بالسلْطة كيآمر حتّى الجّنون المنْݣوسين وْكيطيعو لو!"</verse>
				<verse number="28">وْدغيا انْتَشر الخبر ديالو في كُل منْطَقة الجَليل.</verse>
				<verse number="29">ملّي خرجو من بيت العبادة، مشاو مباشرة نْعند سِمْعان وأَنْدَراوس، مع يَعْقوب وْيوحَنّا.</verse>
				<verse number="30">وْكانت النسيبة د سِمْعان ممْدودة بالسخانة. وْدغيا خبرو يَسوع بِها.</verse>
				<verse number="31">قرّب مِنّاْ وْشبّراْ من اليَد ديالاْ وْوقّفاْ. وْخرجَتْ مِنّاْ السخانة وْبدات كَتْـتسخّر عليهُم.</verse>
				<verse number="32">وْفي العشيّة، ملّي غربَت الشمس، جابو لو المراطين كاملين والمسْكونين.</verse>
				<verse number="33">وْكانو الناس د المدينة كاملة مجْموعين على الباب.</verse>
				<verse number="34">وْشافى بزّاف من هَدوك الّي كانو مراطين بأمْراض مخْتَلفة وْخرّج بزّاف د الشياطين وْما خلّى شي الشياطين يهدرو، حيت عرفوه.</verse>
				<verse number="35">في الصباح بكري بزّاف، باقي أسلّاس، ناض يَسوع وْخرج وْمشى نواحد الموطَع خالي وْكان كيصلّي تمّاك.</verse>
				<verse number="36">وْبقّش عليه سِمْعان وْهَدوك الّي كانو معاه.</verse>
				<verse number="37">وْملّي جبروه، قالو لو: "كُل شي كيفتّش عليك."</verse>
				<verse number="38">قالّوم: "ن‍مشيو نالدشورة القرابـين باش نبشّر حتّى نْتمّاك، حيت على هَد الشي جيت."</verse>
				<verse number="39">وْكان كيبشّر في بيوت العبادة ديالوم في الجَليل كامل وْكيجرّي على الشياطين.</verse>
				<verse number="40">جا نْعند يَسوع واحد الرَّجل فيه البرص وْسجد قدّامو كيطلب لو: "إدا بغيتِ، تقدر تصفّيني."</verse>
				<verse number="41">وْحنّ عليه يَسوع وْمدّ يَدّو وْحاداه وْقال لو: "أنا بغيتْ، كون صافي."</verse>
				<verse number="42">وْفي ديك اللحظة، وْهُوَ باقي كيتكلّم، مشى مِنّو البرص وْصفى.</verse>
				<verse number="43">ديك الساعة وصّاه وْصيفطوْ فحالو في الحين،</verse>
				<verse number="44">وْقال لو: "شوف، ما تقول والو نْحتّى واحد، وَلكن مْشي وْورّي راسك نالمسؤول في بيت العبادة، وْقدّم على التطْهير ديالك ديك الشي الّي آمر بِه موسى شهادة لِلوم."</verse>
				<verse number="45">أمّا هُوَ خرج وْبدا كيخبر بِه وْكيشهّر بِه. وْعلى هَد الشي ما قدر شي يَسوع يدخل نالمدينة ظاهر، وَلكن بقا على برّا في المواطع الخاليين، وْكانو كيجيو نْعندو من كُل جهة.</verse>
			</chapter>
			<chapter number="2">
				<verse number="1">رجَع عاود يَسوع نْكَفْرِناحوم من بعد شي أيّام، وْسمعو بلّي هُوَ في الدار.</verse>
				<verse number="2">اتّجمعو بزّاف د الناس حتّى ما بقا شي التيساع قدّام الباب. وْملّي كان يَسوع كيعلّموم بالكلام،</verse>
				<verse number="3">جاو نْعندو أربعة د الرجال رافدين واحد المكْحوش.</verse>
				<verse number="4">وْحيت ما قدرو شي يقرّبوه لو بْسباب الزحام، حيّدو السقَف فاين كان يَسوع، وْمن بعدما فتحو فيه التقْبة، نزّلو المكْحوش وْهُوَ ممْدود على الفراش.</verse>
				<verse number="5">ملّي شاف يَسوع الإيمان ديالوم، قال نالمكْحوش: "آ بني، مغْفورين لك الدنوب ديالك."</verse>
				<verse number="6">كانو شي واحدين من المُعلّمين د الشريعة ݣالسين تمّاك كيخمّمو في نَفسوم:</verse>
				<verse number="7">"علاش كيهدَر هَد الرَّجل بْهَد الطريقة؟ هُوَ كيكفر. شكون يقدر يغفر الدنوب من غير اللّٰه بوحدو؟"</verse>
				<verse number="8">وْفي الحين عرف يَسوع في الروح ديالو بلّي كيخمّمو هَيدا في نَفسوم، وْقالّوم: "علاش كتخمّمو هَيدا في قلبكُم؟</verse>
				<verse number="9">شنّو الّي ساهل فيهُم، يتّقال نالمكْحوش: «مغْفورين لك الدنوب ديالك،» أَوْلا يتّقال لو: «نوض وْرْفد الفراش ديالك وْمْشي»؟</verse>
				<verse number="10">وَلكن باش تعرفو بلّي ابن الإنسان عندو السلْطة على الأرض باش يغفر الدنوب،" قال نالمكْحوش:</verse>
				<verse number="11">"كنقول لك نوض، رفد فراشك وْمْشي نالدار ديالك."</verse>
				<verse number="12">في هزيزة ناض المكْحوش وْرفد الفراش ديالو وْخرج قدّام الناس كاملين، وْتعجّبو كاملين وْمجّدو اللّٰه، كيقولو: "عُمرنا ما شفْنا فحال هَد الشي."</verse>
				<verse number="13">وْخرج يَسوع عاود نالبحَر، وْجاو نْعندو بزّاف د الناس وْبدا كيعلّموم.</verse>
				<verse number="14">وْملّي كان ݣايز، شاف لاوي بن حَلْفى ݣالس في الموطَع د الضرائب، وْقال لو: "تبَعني،" وْناض وْتبعوْ.</verse>
				<verse number="15">ملّي كان يَسوع ݣالس كياكل في الدار د لاوي، كانو بزّاف د القبّاطة د الضرائب ݣالسين مع يَسوع والتلامد ديالو، حيت كانو بزّاف الّي تبعوه.</verse>
				<verse number="16">وْملّي المُعلّمين د الشريعة والفرّيسيّين شافو يَسوع كياكل مع المُدْنبـين والقبّاطة، قالو نالتلامد ديالو: "علاش كياكل مع القبّاطة د الضرائب والمُدْنبـين؟"</verse>
				<verse number="17">ملّي سمَع يَسوع، ردّ عليهُم: "الّي هُمَ صحاحين ما محْتاجين شي نالطبيب، وَلكن المراطين هُمَ الّي محْتاجين. ما جيتْ شي باش نعيّط على المتّاقيين، وَلكن على المُدْنبـين."</verse>
				<verse number="18">كانو التلامد د يوحَنّا والفرّيسيّين كيصومو، وْجاو نْعند يَسوع وْقالو لو: "علاش التلامد د يوحَنّا والفرّيسيّين كيصومو، أمّا التلامد ديالك ما كيصومو شي؟"</verse>
				<verse number="19">وْقالّوم يَسوع: "واش يقدرو الناس د العرس يصومو والعروس باقي معهُم؟ ملّي كيكون العروس معهُم، ما كيقدرو شي يصومو.</verse>
				<verse number="20">وَلكن غادي تجي الأيّام الّي غادي يتحيّد عليهُم العروس. عاد غادي يصومو في ديك النهار.</verse>
				<verse number="21">حتّى واحد ما يصلّح واحد اللباس بالي بْطرف ديال التوب الجديد. حيت الرقْعة الجديدة غادي تجبد من اللباس البالي وْغادي ترجع التقْطيعة قبَح من الّي كانت.</verse>
				<verse number="22">وْحتّى واحد ما كيعمل خمر جديد في شي جلود باليين. وَإلّا، الخمر الجديد غادي يطرْطق الجلود الباليين، والخمر والجلود غادي يخسرو بْجوج بِهُم. بالعكس، الناس كيعملو الخمر الجديد في الجلود الجدادين."</verse>
				<verse number="23">في واحد السبت، ݣاز يَسوع من بين الفدادن د الزرَع، وْبداو التلامد ديالو كيقطّعو السبولة وْهُمَ ماشّين.</verse>
				<verse number="24">قالو لو الفرّيسيّين: "شوف! علاش كيعملو في نهار السبت ديك الشي الّي ماشي حلال؟"</verse>
				<verse number="25">قالّوم: "واش ما عُمركُم قريتو الّي عمل داود ملّي كان محْتاج وْجاه الجّوع، هُوَ وْهَدوك الّي كانو معاه؟</verse>
				<verse number="26">دخل نْبيت اللّٰه في أيّام أَبياتار، رئيس المسؤولين، وْكلا خبز القُرْبان الّي هُوَ حلال ياكلوه غير المسؤولين على بيت الله، وْعْطى حتّى نِلّي كانو معاه."</verse>
				<verse number="27">قالّوم: "اللّٰه جعل نهار السبت نالإنسان، وْما جعل شي الإنسان نْنهار السبت.</verse>
				<verse number="28">على ديك الشي ابن الإنسان هُوَ الرَّبّ حتّى على نهار السبت."</verse>
			</chapter>
			<chapter number="3">
				<verse number="1">مرّة يَخرى دخل يَسوع نْبيت العبادة، وْكان تمّاك واحد الرَّجل يَدّو مبْطولة.</verse>
				<verse number="2">البعض مِنّوم كانو كيفتّشو على شي سبّة باش يتَّهمو يَسوع، وْكانو كيراقبوه، واش غادي يشافيه في نهار السبت.</verse>
				<verse number="3">قال يَسوع نالرَّجل الّي يَدّو مبْطولة: "نوض فوسطوم."</verse>
				<verse number="4">وْقالّوم: "واش حلال في نهار السبت يتّعمل الخير أَوْلا الشَّرّ؟ تنجّي النفس أَوْلا تقَـتلاْ؟" وْسكتو.</verse>
				<verse number="5">ديك الساعة شاف في الناس الّي دايرين بِه، وْهُوَ غضْبان وْحزْنان على القصوحيّة د قلبوم، وْقال نالرَّجل: "مدّ يَدّك." وْمدّاْ وْرجعَتْ يَدّو صحيحة.</verse>
				<verse number="6">وْخرجو دغيا الفرّيسيّين، وْتشاورو عليه مع الهيرودُسيّين باش يقتلوه.</verse>
				<verse number="7">أمّا يَسوع مشى مع التلامد ديالو نالبحَر وْتبعوه بزّاف د الناس من الجَليل واليَهوديّة.</verse>
				<verse number="8">ملّي سمعو ديك الشي الّي عمل يَسوع، جاو نْعندو بزّاف د الناس من اليَهوديّة وأُورُشَليم وأَدوميّة وْمن الجّهة يَخرى د واد الأُرْدُن، وْجوايه صور وْصيدا.</verse>
				<verse number="9">وْوصّى التلامد ديالو باش يوجّدو لو شي فلوكة باش ما يتزاحمو شي عليه الناس.</verse>
				<verse number="10">حيت كان شافى بزّاف د الناس، المراطين كاملين تزاحمو عليه باش يحاديواه.</verse>
				<verse number="11">وْملّي شافوه الشياطين، كانو كيسجدو لو وْكيغوّتو وْكيقولو: "أنتينا هُوَ اِبن اللّٰه!"</verse>
				<verse number="12">وَلكن أمروم بالجُهد باش ما يشهّرو شي بِه.</verse>
				<verse number="13">من بعد طلَع يَسوع نالجّبل وْعَيّط على الّي بغى هُوَ، وْجاو نْعندو.</verse>
				<verse number="14">واخْتار طناش باش يكونو معاه ويصيفطوم باش يبشّرو،</verse>
				<verse number="15">وْتكون عندوم السلْطة باش يشافيو الأمْراض ويطردو الشياطين.</verse>
				<verse number="16">والطناش الّي اخْتاروم، هُمَ سِمْعان، الّي سمّاه يَسوع بُطْرُس،</verse>
				<verse number="17">وْيَعْقوب بن زَبَدي وْيوحَنّا خاه د يَعْقوب، الّي سمّاهُم بُوانَرْجِس، يعني "أُوْلاد الرعد،"</verse>
				<verse number="18">وأَنْدَراوس وْفيلِبُّس وْبَرْتولَماوس وْمَتّى وْتوما ويَعْقوب بن حَلْفى وْتَدّاوُس وْسِمْعان الوطني الغيور،</verse>
				<verse number="19">وْيَهودا الإسْخَريوطي الّي خانوْ.</verse>
				<verse number="20">ديك الساعة دخلو نالدار، وْعاود اتّجمعو بزّاف د الناس حتّى ما قدرو شي ياكلو الخُبز.</verse>
				<verse number="21">ملّي سمعو الحباب ديالو، خرجو باش يدّيواه، حيت قالو بلّي خرج لو عقلو.</verse>
				<verse number="22">أمّا المُعلّمين د الشريعة الّي جاو من أُورُشَليم قالو: "فيه بَعْلَزَبول، وْبْرَئيس الشياطين كيخرّج الشياطين."</verse>
				<verse number="23">وْيَسوع عَيّط لوم وْقالّوم بالأمْتال: "كيفاش يقدر الشيطان يخرّج الشيطان؟</verse>
				<verse number="24">إدا واحد الممْلكة تقسّمَتْ على نفساْ، ما تقدر شي تبقا ديك الممْلكة.</verse>
				<verse number="25">وِادا واحد الدار تقسّمَتْ على نفساْ، ما تقدر شي تبقا ديك الدار.</verse>
				<verse number="26">وِادا رجَع الشيطان ضدّ راسو وْتقسم، ما يقدر شي يتبت، وَلكن غادي يتّهلك.</verse>
				<verse number="27">ما يقدر حتّى واحد يدخل نالدار د الرَّجل القوي ويدّي لو المتاع ديالو إدا ما كتّف شي الرَّجل القوي في الُوّل، وْعاد ديك الساعة يخْوي لو الدار ديالو.</verse>
				<verse number="28">كنقول لكُم الحقّ بلّي الدنوب كاملة والكُفر يقدر يتّغفر نالناس.</verse>
				<verse number="29">أمّا الّي كيكفر بالروح القُدُس ما عُمرو غادي يكون عندو الغُفْران، حيت هَد الدنب كيبقا عليه إلى الأبد."</verse>
				<verse number="30">قال هَد الشي حيت هُمَ قالو بلّي فيه واحد الروح شرّيرة.</verse>
				<verse number="31">ديك الساعة جات يمّاه والخوت ديالو وْوَقفو على برّا وْصيفطو شي واحد باش يعيّط لو.</verse>
				<verse number="32">والجماعة د الناس الّي كانو ݣالسين دايرين بِه قالو لو: "ها يمّاك وْخوتك على برّا كيفتّشو عليك."</verse>
				<verse number="33">جاوبوم: "شكون هي يمّا وْشكون هُمَ خوتي؟"</verse>
				<verse number="34">وْشاف في هَدوك الّي ݣالسين دايرين بِه وْقال: "ها هي يمّا وْخوتي.</verse>
				<verse number="35">حيت كُل واحد الّي كيعمل إرادة اللّٰه، هُوَ خاي وْختي ويمّا ديالي."</verse>
			</chapter>
			<chapter number="4">
				<verse number="1">بدا يَسوع عاود كيعلّم حدا البحَر. وْتّجمعو عليه جماعة كبيرة د الناس حتّى دخل نالفلوكة وْݣلس فيها على البحَر، والناس كاملين كانو في البرّ حدا البحَر.</verse>
				<verse number="2">وْكان كيعلّموم بزّاف بالأمْتال، وْقالّوم في التعْليم ديالو:</verse>
				<verse number="3">"سمعو! راه الفلّاح خرج باش يزرع.</verse>
				<verse number="4">وْملّي كان كيزرع، طاح شويا د الزرع حدا الطريق، وْجاو الطيور د السما وْكلاواه.</verse>
				<verse number="5">طاح يَخُر على الموطَع د الحجار فاين ما كان شي بزّاف د التراب، وْنبت دغيا، حيت ما كان شي الغُرق في التراب.</verse>
				<verse number="6">وَلكن ملّي شرقَت الشمس، اتّحرق، وْحيت ما عندو شي العروق، يبس.</verse>
				<verse number="7">طاح يَخُر فوسط الشوك، وْطلَع الشوك وْجيّفوْ وْما جاب شي الغلّة.</verse>
				<verse number="8">طاح يَخُر في الأرض المزيانة، وْملّي نبت وْكبر، جاب الزرّيعة، وْعْطات واحدة تلاتين مرّة ويَخرى ستّين مرّة ويَخرى مية مرّة."</verse>
				<verse number="9">ديك الساعة قالّوم: "الّي عندو الودْنين باش يسمع، لازم يسمع."</verse>
				<verse number="10">ملّي كان بوحدو، سقصاواه الّي دايرين بِه مع الطناش على المتال.</verse>
				<verse number="11">وْقالّوم: "أنتُمَ اتّعطى لكُم باش تعرفو سِرّ مُلك اللّٰه، أمّا الّي هُمَ على برّا كُل شي يتّقالّوم بالأمْتال.</verse>
				<verse number="12">حيت واخّا هُمَ شايفين، غادي يشوفو وْما غادي شي يفطنو، وْواخّا هُمَ سامعين، غادي يسمعو وْما غادي شي يفهمو، باش ما يتوبو شي والدنوب ديالوم يتّغفرو لوم."</verse>
				<verse number="13">وْقالّوم: "واش ما عرفْتو شي هَد المتال؟ وْكيفاش، إدَن، غَد تفهمو الأمْتال يَخرين؟</verse>
				<verse number="14">الفلّاح كيزرع الكلام.</verse>
				<verse number="15">وْبعض الناس هُمَ فحال الزرّيعة الّي طاحتْ على الطريق الّي فيهُم اتّزرع الكلام، وْملّي كيسمعو، كيجي الشيطان في الحين وْكيحيّد الكلام الّي كان مزْروع في قلبوم.</verse>
				<verse number="16">وْبعض الناس هُمَ فحال الزرّيعة الّي اتّزرعَتْ على المواطع المحجّرين. هُمَ الّي كيسمعو الكلام وْفي الحين كيقبلوه فرْحانين.</verse>
				<verse number="17">وَلكن ما عندوم شي العروق في نَفسوم وْكيصبرو غير شي مُدّة. وْمن بعد، ملّي كيوقع شي ضيق أَوْلا تعدّي بْسباب الكلام، دغيا كيعترو.</verse>
				<verse number="18">وْبعض الناس فحال الزرّيعة الّي اتّزرعَتْ بين الشوك. هُمَ هَدو الّي كيسمعو الكلام،</verse>
				<verse number="19">وَلكن الهموم د الدنيا وْمحبّة المال والشهَوات د أمور يَخرين كيدخلو وْكيجيّفو الكلام وْكيرجع بلا غلّة.</verse>
				<verse number="20">والبعض يَخُر هُمَ الّي اتّزرعو على الأرض المزيانة، الّي كيسمعو الكلام وْكيقبلوه وْكيجيبو الغلّة. واحدة كتعطي تلاتين مرّة ويَخرى ستّين مرّة ويَخرى مية مرّة."</verse>
				<verse number="21">وْقالّوم: "واش كاين شي واحد الّي كيجيب اللامْبة وْكيعملاْ تحت السطل أَوْلا تحت الفراش؟ واش ما كيعملاْ شي على المرْفع؟</verse>
				<verse number="22">حيت ما كاين حتّى حاجة مخبّعة الّي ما غادي شي تظهر، وْما كاينة حتّى حاجة سِرّيّة الّي ما غادي شي تْتّشهر.</verse>
				<verse number="23">الّي عندو الودْنين باش يسمع، لازم يسمع."</verse>
				<verse number="24">قالّوم: "ردّو بالكُم شنّو كتسمعو. بالعبار باش كَتْعبرو، غادي يتّعبر لكُم ويتّزاد لكُم.</verse>
				<verse number="25">حيت الّي عندو غادي يتّعطى لو كتَر، أمّا الّي ما عندو شي، حتّى ديك الشي الّي عندو، غادي يتحيّد لو."</verse>
				<verse number="26">وْقال: "مُلك اللّٰه كيشبه نواحد الرَّجل الّي كيسيّب الزرّيعة في الأرض.</verse>
				<verse number="27">وْكينعس في الليل وْكينوض في النهار والزرّيعة كَتْنبت وْكتكبر، وْهُوَ ما كيعرف شي كيفاش.</verse>
				<verse number="28">حيت الأرض من نفساْ كتجيب الغلّة: في الُوّل النبات، عاد السبولة، وْمن بعد الزرَع معمّر في السبولة.</verse>
				<verse number="29">وْملّي كينضج الزرَع، في الحين كيرفع المنْجل، حيت جا وقت الحصاد."</verse>
				<verse number="30">قال يَسوع عاود: "بَيّاش نشبّهو مُلك اللّٰه أَوْلا بْشْمن متال ن‍متّلوه؟</verse>
				<verse number="31">هُوَ فحال واحد الحُبّة د الخرْدل ملّي اتّزرعَتْ في الأرض، راها السْتيتوة في الحبوب كاملين الّي في التراب.</verse>
				<verse number="32">وَلكن من بعدما اتّزرعَتْ، كتطلع وْكترجع كبَر من القطاني كاملين وْكتعمل أغْصان كبيرة حتّى الطيور د السما يقدرو يعشّشو تحت الظلّ ديالاْ."</verse>
				<verse number="33">كان يَسوع كيعلّموم بأمْتال كتَر فحال هَدو على حسب الفهم ديالوم.</verse>
				<verse number="34">وْبلا متال ما كان شي كيهدَر معهُم. أمّا ملّي كان بوحدو مع التلامد ديالو، كان كيفسّر لوم كُل شي.</verse>
				<verse number="35">في ديك النهار، ملّي وصلَت العشية، قالّوم: "آجيو نقطعو نالجّهة يَخرى د البحَر."</verse>
				<verse number="36">وْخلّاو الناس وْمشاو مع يَسوع في الفلوكة الّي هُوَ كان فيها، وْكانو فلايك يَخرين معاه.</verse>
				<verse number="37">وْوقعَتْ واحد العاصفة قويّة د الريح وْكانو المواج كيضربو الفلوكة حتّى قرّبَتْ تعمر.</verse>
				<verse number="38">وْكان يَسوع في اللَور د الفلوكة ناعس على واحد المخدّة. وْفيّقوه وْقالو لو: "آ المُعلّم، واش ما كيهمّك شي بلّي غادي نموتو؟"</verse>
				<verse number="39">وْفاق وْنهَط في الرّيح وْقال نالبحَر: "سْكت! تهدّن!" وْوقَف الريح وْرجعَتْ واحد الهدْنة عظيمة.</verse>
				<verse number="40">وْقالّوم: "مالْكُم خوفانين هَيداك؟ واش باقي ما عندكُم شي الإيمان؟"</verse>
				<verse number="41">خافو خوف كبير وْقالو مع بعطوم: "شكون هُوَ هَدا؟ حيت حتّى الرّيح والبحَر كيطيعوه!"</verse>
			</chapter>
			<chapter number="5">
				<verse number="1">مشاو نالجّهة يَخرى د البحَر نْبلاد الجَراسيّين.</verse>
				<verse number="2">وْملّي خرج يَسوع من الفلوكة، في الحين تلاقاه واحد الرَّجل خارج من المقابر، الّي فيه واحد الجنّ منْݣوس.</verse>
				<verse number="3">كان ساكن في المقابر وْما قدر حتّى واحد يربطوْ حتّى بالسناسل والو.</verse>
				<verse number="4">حيت ربطوه بزّاف د المرّات بالقيود والسناسل، وْقطّعوم وْهرّس القيود. وْما قدر حتّى واحد يطوّعوْ.</verse>
				<verse number="5">وْكان دائمًا ليل وْنهار في الجّبولة وْفي المقابر كيغوّت وْكيجرح نفسو بالحجار.</verse>
				<verse number="6">ملّي هَد الرَّجل شاف يَسوع من بعيد، جرى وْسجد لو،</verse>
				<verse number="7">وْغوّت بْصوت عالي، وْقال: "شنّو بيني وْبينك، آ يَسوع اِبن اللّٰه العالي؟ دخّلْتْ عليك باللّٰه ما تعدّبني شي."</verse>
				<verse number="8">حيت كان قال لو يَسوع: "خْرج من الرَّجل، آ الجنّ المنْݣوس."</verse>
				<verse number="9">وْسقصاه: "شنّو مسمّي أنتينا؟" جاوب وْقال: "اِسمي جيش، حيت حنايَ بزّاف."</verse>
				<verse number="10">وْرغبوْ بزّاف باش ما يطردوم شي من ديك البلاد.</verse>
				<verse number="11">كان تمّاك على الجّبل واحد القَطيع كبير د الحلالف كيرعا.</verse>
				<verse number="12">وْطلبوه الجنون كيقولو: "صيفطنا باش ندخلو في الحلالف."</verse>
				<verse number="13">وْخلّاهُم يَسوع. وْخرجو الجنون المنْݣوسين وْدخلو في الحلالف. وْجرى القَطيع بالجُّهد من الحدورة نالبحَر وْغرق تمّاك. وْكانو تقْريبًا ألفَين حلّوف.</verse>
				<verse number="14">أمّا السُّرّاح د الحلالف هربو وْخبرو الّي في المدينة وْفي الفدادن. وْخرجو الناس باش يشوفو ديك الشي الّي وقَع.</verse>
				<verse number="15">جاو نْعند يَسوع وْملّي شافو الرَّجل الّي كان مسْكون بالجيش د الجنون ݣالس وْلابس وْبْعقلو، خافو.</verse>
				<verse number="16">وْهَدوك الّي شافو هَد الشي الّي وقَع، عاودو نالناس شنّو وقَع نالمسْكون وْنالحلالف.</verse>
				<verse number="17">وْبداو كيطلبو من يَسوع يمشي فحالو من البلاد ديالوم.</verse>
				<verse number="18">ملّي يَسوع كان كيطلع في الفلوكة، رغبوْ الرَّجل الّي كان مسْكون باش يخلّيه يمشي معاه.</verse>
				<verse number="19">وَلكن يَسوع ما خلّاه شي، وْقال لو: "مْشي نالدار ديالك وْعند أهْلِك وْخبروم بْهَد الشي الّي عمل معك الرَّبّ وْكيفاش رحمك."</verse>
				<verse number="20">وْمشى وْبدا كيخبر في عشر المُدُن بْكُل شي الّي عمل يَسوع معاه. وْتعجّبو الناس كاملين.</verse>
				<verse number="21">ملّي ݣاز يَسوع في الفلوكة نالجّهة يَخرى، اتّجمعو عليه بزّاف د الناس، وْكان حدا البحَر.</verse>
				<verse number="22">وْجا واحد الرئيس د بيت العبادة، الّي مسمّي يايرُس، وْملّي شاف يَسوع، طاح عند رِجلو.</verse>
				<verse number="23">وْرغبوْ بزّاف، كيقول: "بِنْتي في حالة الموت. آجي تعمل يَدّك عليها باش تتشافى وْتعيش."</verse>
				<verse number="24">مشى يَسوع معاه وْتبعوه بزّاف د الناس وْكانو كيتزاحمو عليه.</verse>
				<verse number="25">وْواحد المراة الّي كان فيها نزيف د الدم مُدّة طناشر عام،</verse>
				<verse number="26">(كانت تعدّبَتْ بزّاف على اليَد د الأطِبّاء، وْصرفَتْ كُل ما عنداْ وْما اسْتَفدَتْ والو. بالعكس، رجعَت الحالة ديالاْ قبَح من الّي كانت)،</verse>
				<verse number="27">ملّي سمعَتْ بيَسوع، جات فوسط الناس من موراه وْحادات الجلّابة ديالو.</verse>
				<verse number="28">حيت قالت في نفساْ: "إدا حاديت، واخّا غير الحوايج ديالو، نتشافى."</verse>
				<verse number="29">وْفي ديك اللحظة، وقَف النزيف د الدم ديالاْ وْحسّاتْ في الجسم ديالاْ بلّي براتْ من المرض.</verse>
				<verse number="30">في الحين فطن يَسوع في نفسو بالقوّة الّي خرجَتْ منّو وْدار في الناس وْقال: "شكون الّي حادى الحوايج ديالي؟"</verse>
				<verse number="31">قالو لو التلامد ديالو: "أنتينا كتشوف الناس كيتزاحمو عليك وْكتقول: «شكون حاداني؟»!"</verse>
				<verse number="32">وَلكن يَسوع بقا كيشوف من كُل جهة باش يشوف المراة الّي عملَتْ هَد الشي.</verse>
				<verse number="33">أمّا المراة، عارفة الّي وقَع لاْ، قرّبَتْ نيَسوع خوفانة وْكَتْـتّرْعد وْسجدَتْ لو، واعْتَرفَت بالحقيقة كاملة.</verse>
				<verse number="34">وْقالّاْ يَسوع: "آ بِنْتي، الإيمان ديالك شافاك. مْشي بْسلام وْكون بارية من المرض ديالك."</verse>
				<verse number="35">وْملّي كان باقي كيهدَر، جاو شي ناس من الدار د رئيس بيت العبادة كيقولو: "بِنْتك ماتتْ، علاش باقي كتشطن المُعلّم؟"</verse>
				<verse number="36">أمّا يَسوع سمَع الكلام الّي قالو، وْقال نْرَئيس بيت العبادة: "ما تخاف شي. غير آمن."</verse>
				<verse number="37">وْما خلّى حتّى واحد يتبعوْ، غير بُطْرُس وْيَعْقوب وْيوحَنّا خاه د يَعْقوب.</verse>
				<verse number="38">وْمشاو نالدار د رئيس بيت العبادة وْشاف يَسوع الفوضى، والناس كيبكيو وْكينوّحو بزّاف.</verse>
				<verse number="39">وْدخل وْقالّوم: "علاش كتعملو الصداع وْكتبكيو؟ البنيتة ماشي ميّتة، وَلكن غير ناعسة."</verse>
				<verse number="40">وْضحكو عليه. أمّا هُوَ خرّجوم كاملين وادّى باباها د البنيتة ويمّاها والّي كانو معاه، وْدخل فاين كانت البنيتة ممْدودة.</verse>
				<verse number="41">وْشبّر البنيتة من يَدّاْ وْقالّاْ: "طَليثا قومي،" يعني، "آ البنيتة، كنقول لك نوض."</verse>
				<verse number="42">وْفي الحين ناضَتْ البنيتة كتمشي، حيت كان في عُمراْ طناشر عام. وْفي الحين تعجّبو بزّاف كاملين بِهُم.</verse>
				<verse number="43">وَلكن يَسوع وصّاهُم بالجُهد باش ما يعرف حتّى واحد هَد الشي. وآمروم باش يعطيو لاْ الماكلة.</verse>
			</chapter>
			<chapter number="6">
				<verse number="1">خرج يَسوع من تمّاك وْمشى نالقرية ديالو، وْتبعوه التلامد ديالو.</verse>
				<verse number="2">وْملّي جا السبت، بدا كيعلّم في بيت العبادة. وْبزّاف د الناس الّي سمعوه تعجّبو وْقالو: "ماين جا نْهَد الرَّجل هَد الشي؟ وْشنّي هي هَد الحكْمة الّي اتّعطات لو حتّى كيتّعملو المُعْجزات على يَدّو؟</verse>
				<verse number="3">واش ماشي هَدا هُوَ النجّار بن مَرْيَم، وْخوتو هُمَ يَعْقوب وْيوسف وْيَهودا وْسِمْعان؟ واش ما كاينين شي خواتاتو هنايَ معنا؟" وْكانو كيعترو فيه.</verse>
				<verse number="4">ديك الساعة قالّوم يَسوع: "ما كاين حتّى شي نَبي بلا تَوْقير، من غير في البلاد ديالو وْبين حبابو وْفي الدار ديالو."</verse>
				<verse number="5">وْيَسوع ما قدر شي يعمل تمّا حتّى شي مُعْجزة، غير عمل يَدّو على شي مراطين قلالين وْشافاهُم.</verse>
				<verse number="6">وْتعجّب من قلّة الإيمان ديالوم. وْمشى كيدور في الدشورة الّي دايرين بِها كيعلّم.</verse>
				<verse number="7">وْجمَع يَسوع الطناش د التلامد، وْبدا كيصيفطوم جوج بْجوج. وْعْطاهُم السلْطة على الجّنون المنْݣوسين.</verse>
				<verse number="8">وْوصّاهُم باش ما يدّيو حتّى حاجة في الطريق، غير واحد العُكّاز وْصافي، لا شكارة ولا خُبز ولا فلوس في الحزام.</verse>
				<verse number="9">وَلكن يلبسو الصبابط، وْما يلبسو شي جوج د الجلالب.</verse>
				<verse number="10">وْقالّوم: "ملّي تدخلو نْشي دار، بقاو فيها حتّى تخرجو من تمّاك.</verse>
				<verse number="11">وِادا ما رحّبو شي بِكُم وْما سمعو لكُم شي، خرجو من تمّاك وْنفطو الغبْرة الّي تحت رِجلكُم شهادة ضدّوم."</verse>
				<verse number="12">وْخرجو التلامد وْبداو كيبشّرو الناس باش يتوبو.</verse>
				<verse number="13">وْطردو بزّاف د الشياطين وْدهنو بزّاف د المراطين بالزيت وْشافاوهُم.</verse>
				<verse number="14">سمَع هيرودُس المَلِك هَد الشي، حيت اِسم يَسوع رجَع مشهور. وْكانو شي د الناس كيقولو بلّي يوحَنّا المَعْمَدان قام من بين الميّتين وْعلى ديك الشي عندو القُدْرة باش يعمل المُعْجزات.</verse>
				<verse number="15">ويَخرين قالو: "هَدا إيليّا." ويَخرين بلّي هُوَ شي نَبي فحال واحد من الأَنْبياء.</verse>
				<verse number="16">وَلكن ملّي سمَع هيرودُس، قال: "هَدا هُوَ يوحَنّا الّي قطّعْتْ لو راسو. راه اتّبعت حيّ."</verse>
				<verse number="17">حيت هيرودُس بْنفسو كان صيفط وْشبّر يوحَنّا وْكتّفوْ في الحبس، بْسباب هيروديّا، المراة د فيلِبُّس خاه، حيت كان تجوّج بِها.</verse>
				<verse number="18">حيت يوحَنّا كان كيقول نْهيرودُس: "ماشي حلال عليك تدّي المراة د خاك."</verse>
				<verse number="19">وْكانت هيروديّا حاقدة عليه وْبغات تقتلوْ، وَلكن ما قدرَتْ شي،</verse>
				<verse number="20">حيت هيرودُس كان كيخاف من يوحَنّا وْكيحميه، حيت عارف بلّي هُوَ رَجل متّاقي وْقدّيس. هيرودُس كان كيعجبوْ يسمعوْ، واخّا كيبقا حيران.</verse>
				<verse number="21">أَخيرًا جات الفُرْصة نْهيروديّا، حيت هيرودُس عمل في عيد الميلاد ديالو واحد الحفلة نالرؤساء والقُيّاد والناس المهمّين د الجَليل.</verse>
				<verse number="22">وْدخلَتْ البنت د هيروديّا وْشطحَتْ قدّاموم، وْعجبَتْ هيرودُس والمعْروطين، وْقال نالبنت: "ديك الشي الّي بغيتِ طَلبوْ منّي وْنعطيه لك."</verse>
				<verse number="23">وْحلف لاْ: "الحاجة الّي طلبْتِ منّي غادي نعطيها لك حتّى النُّص د الممْلكة ديالي."</verse>
				<verse number="24">خرجَتْ وْقالت نيمّاها: "شنّو نطلب؟" وْقات لاْ: "الراس د يوحَنّا المَعْمَدان."</verse>
				<verse number="25">وْدخلَتْ في الحين بالجري نْعند المَلِك وْطلبَتْ: "بغيتك تعطيني دابا الراس د يوحَنّا المَعْمَدان على واحد الصينيّة."</verse>
				<verse number="26">والمَلِك حزن بزّاف. وَلكن بْسباب الحلف ديالو قدّام المعْروطين، ما بغى شي يرفض الطلب ديالاْ.</verse>
				<verse number="27">وْدغيا صيفط المَلِك واحد العسْكري وآمروْ يجيب الراس د يوحَنّا. مشى العسْكري وْقطّع لو راسو في الحبس،</verse>
				<verse number="28">وْجاب راسو في واحد الصينيّة وْعْطاه نالبنت وْهِيَ عطاتوْ نيمّاها.</verse>
				<verse number="29">ملّي سمعو التلامد ديالو بْديك الشي، مشاو وْرفدو الجُتّة ديالو وْعملوها في القبَر.</verse>
				<verse number="30">اتّجمعو الرُّسُل نْعند يَسوع وْخبروه بْكُل شي الّي عملو وْكُل شي الّي علّمو.</verse>
				<verse number="31">قالّوم: "آجيو أنتُمَ بوحدكُم نْشي موطَع خالي وارْتاحو شويا،" حيت كانو بزّاف الماجّين والماشّين وْما كان شي عندوم الوقت باش ياكلو.</verse>
				<verse number="32">وْمشاو في الفلوكة نواحد الموطَع خالي بوحدوم.</verse>
				<verse number="33">وْشي د الناس شافوهُم ماشّين. عرفوهُم وْجراو على رِجلوم من المُدُن كاملين وْسبقوهُم نْتمّاك.</verse>
				<verse number="34">وْملّي خرج يَسوع، شاف الزحام وْحنّ عليهُم، حيت كانو فحال الغنم بلا راعي، وْبدا كيعلّموم بزّاف د الحاجات.</verse>
				<verse number="35">ملّي مشى الحال، جاو نْعندو التلامد ديالو كيقولو لو: "الموطَع خالي، وْمشى الوقت.</verse>
				<verse number="36">صيفط الناس باش يمشيو نالعزايب والدشورة القريبة يشريو منّاْ ما ياكلو."</verse>
				<verse number="37">قالّوم يَسوع: "عْطيوهُم أنتُمَ ما ياكلو." قالو لو: "واش بغيتِنا نمشيو وْنشريو الخُبز بْميتَين دينار وْنعطيوهُم ما ياكلو؟"</verse>
				<verse number="38">سقصاهُم: "شحال د الخبزات عندكُم؟ مْشيو تشوفو." وْملّي عرفو، قالو خمسة د الخبزات وْجوج د الحوتات.</verse>
				<verse number="39">وْوصّاهُم يݣلّسو الناس كاملين في مجْموعات على الربيع الخضَر.</verse>
				<verse number="40">وْݣلسو مجموعة مجموعة، مية مية وْخمسين خمسين.</verse>
				<verse number="41">وْشبّر يَسوع الخمسة د الخبزات والجوج د الحوتات وْعلّى عينو نالسما وْبارك وْقطّع الخبزات، وْعْطى نالتلامد ديالو باش ينزّلوها قدّاموم. وْقسم الجوج د الحوتات على كُل شي.</verse>
				<verse number="42">وْكلاو كاملين وْشبعو.</verse>
				<verse number="43">وْجمعو طناشر قفّة معمّرة بالكسور والحوت.</verse>
				<verse number="44">والّي كلاو من الخبزات كانو تقْريبًا خمس آلاف رَجل.</verse>
				<verse number="45">في الحين فرض يَسوع على التلامد ديالو يدخلو نالفلوكة ويسبقوه نالجّهة يَخرى نْبيت صيدا حتّى يصيفط الناس فحالوم.</verse>
				<verse number="46">وْمن بعدما ودّعوم، مشى نالجّبل باش يصلّي.</verse>
				<verse number="47">وْملّي جا الليل، كانت الفلوكة فوسط البحَر وْهُوَ بوحدو على البَرّ.</verse>
				<verse number="48">وْشافوم معدّبـين في التقْديف، حيت الريح كان ضدّوم. وْفي نصاصة الليل قريب الصباح، لحق عليهُم ماشّي على رِجلو فوق البحَر، وْبغى يفوتوم.</verse>
				<verse number="49">وْملّي شافوه ماشّي فوق البحَر، ظنّو بلّي هُوَ شي شبح وْغوّتو.</verse>
				<verse number="50">حيت كاملين شافوه وْخافو. وْفي الحين هدَر معهُم يَسوع وْقالّوم: "كونو هانيين! أنا هُوَ، ما تخافو شي."</verse>
				<verse number="51">وْطلَع نْعندوم نالفلوكة وْتهدّن الريح. وْدهشو بزّاف، مخْلوعين بلا قياس.</verse>
				<verse number="52">حيت ما فهمو شي المعْنى د المُعْجزة د الخبزات، حيت كانت القلوبة ديالوم قاصحة.</verse>
				<verse number="53">وْملّي قطعو البحَر وَصلو نأرض جَنّيسارَت، فاين ربطو الفلوكة.</verse>
				<verse number="54">وْملّي خرجو من الفلوكة، في الحين الناس عرفو يَسوع.</verse>
				<verse number="55">وْدارو في ديك المنْطَقة كاملة وْبداو كيجيبو لو المراطين على الفروشة نالموطَع الّي سمعو بِه بلّي هُوَ تمّاك.</verse>
				<verse number="56">وْفاين ما دخل نالدشورة أَوْلا نالمُدُن أَوْلا نالجّنانات، نزّلو المراطين في الساحات وْكانو كيرغبوه باش يحاديو غير الجلايل د الجلّابة ديالو. والناس كاملين الّي حاداواه تشافاو.</verse>
			</chapter>
			<chapter number="7">
				<verse number="1">اتّجمعو على يَسوع الفرّيسيّين وْبعض المُعلّمين د الشريعة الّي جاو من أُورُشَليم،</verse>
				<verse number="2">وْملّي شافو بعض التلامد ديالو كياكلو الخُبز باليَدّين ديالوم موسّخين، يعني ماشي مغْسولين، لاموهُم.</verse>
				<verse number="3">حيت الفرّيسيّين واليهود كاملين، إدا ما يغسلو شي يَدّوم في العادة ديالوم، ما كياكلو شي، تابعين التقاليد د الشيوخ ديالوم.</verse>
				<verse number="4">وْملّي كيجيو من السوق، إدا ما غسلو شي، ما كياكلو شي. وْكانو تابعين بزّاف د التقاليد يَخرين، فحال غسيل الكيسان والبرارد والقشوع د النحاس والمطارب.</verse>
				<verse number="5">سقصاواه الفرّيسيّين والمُعلّمين د الشريعة: "علاش ما كيتمشّاو شي التلامد ديالك على حسب التقاليد د الشيوخ، وَلكن كياكلو الخبز باليَدّين ماشي مغْسولين؟"</verse>
				<verse number="6">ردّ عليهُم يَسوع: "راه الّي تنبّأ عليكُم إشَعْيا كان صحيح، آ المنافقين، فحال ما هُوَ مكتوب: «هَد القوم كيكرّموني بالشفايف ديالوم، أمّا القلب ديالوم بعيد عليَّ.</verse>
				<verse number="7">باطل كيعبدوني وْكيعلّمو بالتعْليم الّي هُوَ من الوَصايا د الناس.»</verse>
				<verse number="8">حيت أنتُمَ خلّيتو وَصيّة اللّٰه وْقبطْتو في تقاليد الناس."</verse>
				<verse number="9">زاد وْقالّوم: "د بالصّحّ خلّيتو وَصيّة اللّٰه باش تشبّرو في التقاليد ديالكُم،</verse>
				<verse number="10">حيت موسى قال: «وَقّر باباك ويمّاك، والّي كيزبّل في باباه أَوْلا يمّاه لازم يموت.»</verse>
				<verse number="11">أمّا أنتُمَ كتقولو: إدا كان شي واحد عندو باش يعاون باباه أَوْلا يمّاه، وْقالّوم: «قُرْبان،» يعني «هديّة ناللّٰه،»</verse>
				<verse number="12">ما كتخلّيواه شي يعمل حتّى شي حاجة نالخير نْباباه أَوْلا نيمّاه.</verse>
				<verse number="13">هَيداك كتبطّلو كلام اللّٰه بالتقاليد ديالكُم الّي كَتْوَرتوها، وْبزّاف د الحاجات فحال هَدو كتعملوهُم."</verse>
				<verse number="14">وْعَيّط يَسوع عاود نالناس وْقالّوم: "سمعو منّي كاملين وْفهمو.</verse>
				<verse number="15">ما كاين حتّى حاجة خارج الإنسان الّي كتدخل فيه وْكتوسّخوْ. بالعكس، الّي كيخرج مِنّو، هُوَ الّي كيوسّخوْ. [</verse>
				<verse number="16">إدا شي واحد عندو الودْنين باش يسمع، لازم يسمع.]"</verse>
				<verse number="17">ملّي خلّى الناس، دخل نالدار. سقصاواه التلامد ديالو على المعنى د المتال.</verse>
				<verse number="18">قالّوم: "واش حتّى أنتُمَ هَيدا بلا فهامة؟ واش ما كتفهمو شي بلّي حتّى شي حاجة خارج الإنسان الّي كتدخل فيه تقدر توسّخوْ؟</verse>
				<verse number="19">حيت ما كتدخل شي نالقلب ديالو، وَلكن نالمَعدة وْكتخرج من الجسم." وْبْهَد الشي يَسوع طهّر كُل ماكلة.</verse>
				<verse number="20">وْقال: "ديك الشي الّي كيخرج من الإنسان، هُوَ الّي كيوسّخوْ،</verse>
				<verse number="21">حيت من داخل القلوبة د الناس كيخرجو الأفْكار القباحين، الزنا، السرْقة، القتل،</verse>
				<verse number="22">الفسق، الطمع، الخبت، الغشّ، الفساد، الغيرة، النميمة، الكبرياء، والحماقة.</verse>
				<verse number="23">هَد الأُمور القباحين كاملين كيخرجو من داخل الإنسان وْكيوسّخوه."</verse>
				<verse number="24">خرج يَسوع من تمّاك وْمشى نْجوايه صور وْصَيدا، وْدخل نواحد الدار، وْيَسوع ما بغى شي يعيق بِه حتّى واحد، وَلكن ما قدر شي يتخبّع.</verse>
				<verse number="25">وْسمعَتْ بِه واحد المراة الّي البنيتة ديالاْ فيها واحد الجنّ منْݣوس، وْجات وْطاحتْ عند الرِّجلين ديالو.</verse>
				<verse number="26">ما كانت شي المراة يهودية، وَلكن فينيقيّة سوريّة، طلبَتوْ باش يخرّج الجنّ من بِنتاْ.</verse>
				<verse number="27">أمّا يَسوع قالّاْ: "لازم يشبعو الولاد في الُوّل، حيت ماشي مزيان نشبّر الخُبز د الولاد وْنسيّبوْ نالجرا."</verse>
				<verse number="28">ردَّتْ عليه: "كاينة، يا رَبّي، وَلكن حتّى الجرا كياكلو تحت الطيفور من الفتاوت د الولاد."</verse>
				<verse number="29">ديك الساعة قالّاْ: "على هَد الكلمة، مْشي. الجنّ راه خرج من بنتك."</verse>
				<verse number="30">وْمشات نالدار ديالاْ وْجبرَت البنيتة ممْدودة على الفراش والجنّ كان خرج منّاْ.</verse>
				<verse number="31">خرج عاود يَسوع من جوايه صور وْݣاز بْصيدا وْوصَل نالبحَر د الجَليل في جوايه عشر المُدُن.</verse>
				<verse number="32">وْجابو نْعندو واحد الصمك وْزيزون وْطلبو منّو يعمل يَدّو عليه.</verse>
				<verse number="33">وْبعّدوْ يَسوع من الناس وْحشى الصبْعين ديالو في الودْنين د الرَّجل وْبزَق وْحادى اللسان ديالو.</verse>
				<verse number="34">وْعلّى عينو نالسما وْتنهّد وْقال لو: "إفّاتاح،" يعني "تْفْتَح."</verse>
				<verse number="35">وْتّفتحو الودْنين ديالو وْتحلَّت العقْدة د اللسان ديالو وْهدَر مسرّح.</verse>
				<verse number="36">وْوصّاهُم يَسوع باش ما يخبرو حتّى واحد. وَلكن كُل ما وصّاهُم كتَر، كُل ما نشرو كتَر الخبار.</verse>
				<verse number="37">وْتعجّبو بزّاف وْقالو: "كيعمل كُل شي مزيان! رجّع الصمكين كيسمعو والزيازن كيهدرو."</verse>
			</chapter>
			<chapter number="8">
				<verse number="1">في ديك الأيّام، ملّي اتّجمعو عاود بزّاف د الناس وْما كان شي عندوم ما ياكلو، عَيّط يَسوع نالتلامد ديالو وْقالّوم:</verse>
				<verse number="2">"كيعزّو عليَّ الناس حيت هَدي تلت أيّام وْهُمَ ݣالسين معيَ وْما عندوم ما ياكلو.</verse>
				<verse number="3">وِادا صيفطْتوم نالديور ديالوم صايمين، غادي يسخفو في الطريق، حيت بزّاف مِنّوم جاو من بعيد."</verse>
				<verse number="4">جاوبوه التلامد ديالو: "ماين يقدر الواحد يشبّع هَد الناس بالخُبز هنايَ في الخلا؟"</verse>
				<verse number="5">سقصاهُم يَسوع: "شحال د الخبزات عندكُم؟" قالو: "سبعة."</verse>
				<verse number="6">وآمر الناس يݣلسو في الرحْبة، وْشبّر السبعة د الخبزات وْشكر وْقطّع وْعْطى نالتلامد ديالو باش يفرّقوها، وْفرّقوها بين الناس.</verse>
				<verse number="7">كان عندوم شي شويا د الحوتات سْتيتْوين. وْباركوم وْطلب مِنّوم يفرّقوهُم حتّى هُمَ.</verse>
				<verse number="8">كلاو وْشبعو، وْرفدو الّي شاط من الكسور سبعة د السلال.</verse>
				<verse number="9">الناس الّي كلاو كانو تقْريبًا أربع آلاف، وْصيفطوم فحالوم.</verse>
				<verse number="10">وْفي الحين دخل نالفلوكة مع التلامد ديالو وْمشى نْجوايه دَلْمانوثة.</verse>
				<verse number="11">خرجو الفرّيسيّين وْبداو كيتجادلو مع يَسوع، كيطلبو مِنّو شي علامة من السما باش يجرّبوه.</verse>
				<verse number="12">وْتنهّد في نفسو وْقال: "علاش كيفتّش هَد الجيل على شي علامة؟ كنقول لكُم الحقّ، هَد الجيل ما غادي يشوف حتّى شي علامة."</verse>
				<verse number="13">وْخلّاهُم، وْدخل عاود نالفلوكة وْمشى نالجّهة يَخرى.</verse>
				<verse number="14">وْنساو التلامد يدّيو الخُبز وْكانت عندوم غير خُبْزة واحدة في الفلوكة.</verse>
				<verse number="15">وْوصّاهُم وْقال: "ردّو بالكُم وْحضيو راسكُم من الخميرة د الفرّيسيّين والخميرة د هيرودُس."</verse>
				<verse number="16">وْتناقشو بيناتوم: "قال هَد الشي حيت ما جيبْنا شي الخُبز."</verse>
				<verse number="17">وْفطن يَسوع وْقالّوم: "علاش كَتْـتناقشو حيت ما عندكُم شي الخُبز؟ واش ما كتفطنو شي وْما كتفهمو شي؟ واش القلوبة ديالكُم قاصحة حتّى نْهَد الدرجة؟</verse>
				<verse number="18">واش عندكُم العينين وْما كتشوفو شي وْعندكُم الودْنين وْما كتسمعو شي وْما كتعقلو شي؟</verse>
				<verse number="19">ملّي قطّعْتْ خمسة د الخبزات نْخمس آلاف، شحال من قُفّة معمّرة بالكسور جمعْتو؟" قالو لو: "طناش."</verse>
				<verse number="20">"وْملّي قطّعْتْ سبعة د الخبزات نأربع آلاف، شحال من سلّة معمّرة بالكسور جمعْتو؟" قالو: "سبعة."</verse>
				<verse number="21">وْقالّوم: "وْباقي ما فهمْتو شي؟"</verse>
				<verse number="22">من بعد وصَل نْبيت صيدا. وْجابو لو واحد العمى وْطلبو لو يحاديه.</verse>
				<verse number="23">ديك الساعة شبّر يَسوع العمى بْيَدّو وْخرّجوْ على برّا من القرية وْبزَق في العينين ديالو وْعمل يَدّو عليه، وْسقصاه إدا شاف شي حاجة.</verse>
				<verse number="24">علّى الرَّجل العينين ديالو وْقال: "كنشوف الناس فحال الشجار كيمشيو."</verse>
				<verse number="25">وْعاود عمل يَدّو على العينين ديالو وْتشافى وْرجَع كيشوف كُل شي واضح.</verse>
				<verse number="26">وْصيفطوْ نالدار ديالو وْقال لو: "ما تدخل شي نالقرية."</verse>
				<verse number="27">خرج يَسوع والتلامد ديالو نالدشورة د قَيصَريّة فيلِبُّس. وْفي الطريق سقصى التلامد ديالو: "شنّو كيقولو الناس عليَّ، شكون أنا؟"</verse>
				<verse number="28">ردّو عليه: "يوحَنّا المَعْمَدان، ويَخرين إيليّا، ويَخرين واحد من الأَنْبياء."</verse>
				<verse number="29">وْسقصاهُم: "وانتُمَ، شنّو كتقولو عليَّ، شكون أنا؟" ردّ عليه بُطْرُس وْقال لو: "أنتينا هُوَ المسيح."</verse>
				<verse number="30">وَلكن حدّروم يَسوع باش ما يخبرو حتّى واحد عليه.</verse>
				<verse number="31">وْبدا يَسوع كيعلّموم بلّي ابن الإنسان لا بدّ يتعدّب بزّاف ويرفضوه الشيوخ وْرُؤَساء المسؤولين في بيت المَقْدس والمُعلّمين د الشريعة ويقتلوه، وْمن بعد تلت أيّام غادي يتّبعت حيّ.</verse>
				<verse number="32">قال هَد الشي واضح. وْبُطْرُس ادّى يَسوع بوحدو وْبدا كيوبّخوْ.</verse>
				<verse number="33">وَلكن يَسوع دار وْشاف في التلامد ديالو وْوبّخ بُطْرُس وْقال لو: "بعّد عليَّ، آ الشيطان! حيت ما كتفكّر شي في أمور اللّٰه، وَلكن في أمور الناس."</verse>
				<verse number="34">وْعَيّط على الناس والتلامد ديالو وْقالّوم: "إدا بغى شي واحد يتبَعني، لازم عليه ينكر نفسو ويرفد الصليب ديالو ويتبَعني.</verse>
				<verse number="35">حيت الّي بغى ينجّي نفسو، غادي يخسراْ. والّي كيخسر نفسو بْسبابي وْبْسباب الإنجيل، هُوَ غادي ينجّيها.</verse>
				<verse number="36">حيت شنّو غادي ينفع الإنسان إدا ربح الدنيا كاملة وْخسر نفسو؟</verse>
				<verse number="37">وشنّو يقدر يعطي الإنسان فْعوط نفسو؟</verse>
				<verse number="38">حيت الّي كيتحشّم بْسبابي وْبالكلام ديالي في هَد الجيل الفاسد والشرّير، اِبن الإنسان غادي يتحشّم بِه ملّي يجي بْمجد الآب ديالو مع الملائكة القدّيسين."</verse>
			</chapter>
			<chapter number="9">
				<verse number="1">قالّوم يَسوع: "كنقول لكُم الحقّ، البعض من الّي واقفين هنايَ ما غادي شي يدوقو الموت حتّى يشوفو مُلك اللّٰه حاضر بالقُدرة."</verse>
				<verse number="2">من بعد ستّ أيّام، طلَع يَسوع نواحد الجّبل عالي وادّى معاه بُطْرُس ويَعْقوب وْيوحَنّا بوحدوم. وْتبدّلَت الصِّفة ديالو قدّاموم،</verse>
				<verse number="3">وْرجعَت الجلّابة ديالو كتبرق بـيطة بزّاف، وْما كاين حتّى شي واحد في الدنيا الّي يقدر يردّاْ بـيطة فحال ديك الشكل.</verse>
				<verse number="4">وْظهَر لوم إيليا مع موسى وْكانو كيتهاودو مع يَسوع.</verse>
				<verse number="5">ديك الساعة هدَر بُطْرُس وْقال نيَسوع: "آ المُعلّم، مزيان نكونو هنايَ. نعدّلو تلاتة د القياطن، لِلِك واحد وْنْموسى واحد وْنإيليّا واحد."</verse>
				<verse number="6">حيت ما عرف بُطْرُس ما يقول، حيت كانو خوفانين بزّاف.</verse>
				<verse number="7">ديك الساعة جات واحد السحابة وْظلّلَتْ عليهُم. وْجا واحد الصوت من السحابة، كيقول: "هَدا هُوَ اِبني العزيز، سمعو لو."</verse>
				<verse number="8">وْفي هزيزة، ملّي دارو من كُل جهة، ما شافو حتّى واحد معهُم، غير يَسوع بوحدو.</verse>
				<verse number="9">وْملّي كانو هابطين من الجّبل، وصّاهُم يَسوع ما يخبرو حتّى واحد بْديك الشي الّي شافو، حتّى يقوم اِبن الإنسان من بين الميّتين.</verse>
				<verse number="10">وْحافظو على الأمر، وَلكن بداو كيتناقشو مع بعطوم على المعْنى د القيامة من بين الميّتين.</verse>
				<verse number="11">وْسقصاواه: "علاش كيقولو المُعلّمين د الشريعة بلّي لازم يجي إيليّا في الُوّل؟"</verse>
				<verse number="12">ردّ عليهُم: "د بالصّحّ كيجي إيليّا في الُوّل وْكيصلح كُل شي. وَلكن كيفاش هُوَ مكتوب على اِبن الإنسان بلّي غادي يتعدّب بزّاف ويتّرفض؟</verse>
				<verse number="13">وَلكن كنقول لكُم بلّي إيليّا راه جا، وْعملو فيه كُل ما بغاو، فحال ما هُوَ مكتوب عليه."</verse>
				<verse number="14">ملّي رجعو فاين كانو التلامد ديالو يَخرين، شافو بزّاف د الناس دايرين بِهُم والمُعلّمين د الشريعة كيتجادلو معهُم.</verse>
				<verse number="15">وْملّي الناس شافو يَسوع، تعجّبو وْجراو باش يسلّمو عليه.</verse>
				<verse number="16">سقصاهُم: "علاش كَتْـتجادلو معهُم؟"</verse>
				<verse number="17">وْردّ عليه واحد من الناس وْقال: "آ المُعلّم، جيبْتْ لك بني الّي فيه واحد الجنّ شرّير زيزون،</verse>
				<verse number="18">فاين ما شبّروْ كيطيّحوْ. وْكيخرجو الكشاكش من دُقمو وْكيغزّز السنان ديالو وْكيبقا جامد. وْطلبْتْ من التلامد ديالك باش يخرّجو الجنّ، وْما قدرو شي."</verse>
				<verse number="19">وْردّ عليهُم وْقال: "آ الجيل بلا إيمان، حتّى لاين غادي نكون معكُم؟ حتّى لاين نصبر معكُم؟ جيبوه نْعندي."</verse>
				<verse number="20">وْجابوه نْعندو. وْملّي الجنّ الشرّير شاف يَسوع، زعْزع العايل، الّي طاح في الرحْبة وْهُوَ كيتمرّغ وْكيخرّج الكشاكش.</verse>
				<verse number="21">يَسوع سقصى باباه: "شحال دابا وْهو كيوقع لو هَد الشي؟" وْقال: "من صُغرو،</verse>
				<verse number="22">وْبزّاف د المرّات طيّحوْ في العافية وْفي الما باش يقتلوْ. وَلكن إدا قدرْتِ تعمل شي حاجة، حنّ علينا وْعاونْنا."</verse>
				<verse number="23">قال لو يَسوع: "«إدا قدرْتِ؟!» كُل شي يقدر يكون نِلّي كيآمن."</verse>
				<verse number="24">وْفي الحين غوّت باباه د العايل وْقال: "كنآمن، يا رَبّي، عاونْني في قلّة إيماني!"</verse>
				<verse number="25">وْملّي شاف يَسوع بلّي الناس كيتّجمعو، نهَط في الجنّ المنْݣوس وْقال لو: "آ الجنّ د الزيازن والصُمَك، أنا كنآمرك تخرج منّو وْما تعاود شي تدخل فيه."</verse>
				<verse number="26">غوّت الجنّ الشرّير وْزعْزعوْ بالجُّهد وْخرج. وْرجَع العايل فحال الميّت، حتّى قالو الأغلبيّة د الناس: "راه مات."</verse>
				<verse number="27">وَلكن شبّروْ يَسوع من يَدّو وْوقّفوْ، وْناض.</verse>
				<verse number="28">ملّي دخل نالدار، سقصاواه التلامد ديالو بوحدوم: "علاش حنايَ ما قدرْنا شي نخرّجوه؟"</verse>
				<verse number="29">وْقالّوم: "هَد النوع ما يمكن شي يخرج من غير بالصلاة."</verse>
				<verse number="30">خرجو من تمّا وْݣازو على الجَليل، وْما بغى شي يَسوع يفطن بِه حتّى واحد.</verse>
				<verse number="31">حيت كان كيعلّم التلامد ديالو وْكيقولّوم: "اِبن الإنسان غادي يتسلّم ناليَدّين د الناس ويقتلوه، وْمن بعدما يتّقتل، في النهار التالت غادي يتّبعت حيّ."</verse>
				<verse number="32">أمّا هُمَ ما فهمو شي هَد الكلام وْخافو يسقصيواه.</verse>
				<verse number="33">وْجا نْكَفْرِناحوم، وْملّي كان في الدار، سقصاهُم: "على شْمِن موضوع كُنْتو كتهاودو في الطريق؟"</verse>
				<verse number="34">وْسكتو، حيت تجادلو في الطريق بيناتوم على شكون هُوَ الكبير فيهُم.</verse>
				<verse number="35">ديك الساعة ݣلس وْعَيّط على الطناش وْقالّوم: "إدا بغى شي واحد يكون هُوَ الُوّل، هَداك خصّوْ يكون الاخّري فيكُم كاملين والخدّام ديالكُم."</verse>
				<verse number="36">وْشبّر يَسوع واحد العايل وْوقّفوْ فوسطوم وْدرّعوْ وْقالّوم:</verse>
				<verse number="37">"الّي كيرحّب بواحد من العيال فحال هَدا بِاسمي، كيرحّب بيَّ، والّي كيرحّب بيَّ، ما كيرحّب شي بيَّ غير أنا، وَلكن كيرحّب حتّى بْهَداك الّي صيفطني."</verse>
				<verse number="38">ردّ عليه يوحَنّا وْقال: "آ المُعلّم، شفْنا واحد الرَّجل كيخرّج الجنون بالِاسم ديالك وْمنَعْناه، حيت ما كيتبعنا شي."</verse>
				<verse number="39">قال يَسوع: "ما تمنعوه شي، حيت ما كاين حتّى واحد الّي يعمل شي مُعْجزة بِاسمي وْبْسُرْعة يهدَر عليَّ خايب.</verse>
				<verse number="40">حيت أَي واحد الّي هُوَ ماشي ضدّنا، هُوَ معنا.</verse>
				<verse number="41">حيت أَي واحد الّي كيشرّبكُم واحد الكاس د الما بِاسمي، حيت أنتُمَ ديال المسيح، كنقول لكُم الحقّ، ما غادي شي يضيع لو الأجر ديالو.</verse>
				<verse number="42">كُل واحد الّي كيعتّر واحد من الستيتْوين الّي كيآمنو بيَّ، راه حسَن لِلو كَكان علّق واحد الحجْرة د الرحى في عنقو ويتسيّب في البحَر.</verse>
				<verse number="43">وِادا كانت يَدّك كتعتّرك، قطّعاْ. حسَن لك تدخل نالحياة بْيَدّك مقْطوعة، فْعوط ما يكون عندك جوج د اليَدّين وْتمشي نْجهنّم فاين النار ما كَتْتطفى شي. [</verse>
				<verse number="44">فاين الدود ديالوم ما كيموتو شي والعافية ما كَتْتطفى شي.]</verse>
				<verse number="45">وِادا كانت رِجلك كتعتّرك، قطّعاْ. حْسَن لك تدخل نالحياة أعْرج، فْعوط ما يكون عندك جوج د الرِّجلين وْتتسيّب في جهنّم. [</verse>
				<verse number="46">فاين الدود ديالوم ما كيموتو شي والعافية ما كَتْتطفى شي.]</verse>
				<verse number="47">وِادا كانت عينك كتعتّرك، قلّعاْ. حْسَن لك تدخل نْمُلك اللّٰه عوار، فْعوط ما يكون عندك جوج د العينين وْتتسيّب في جهنّم</verse>
				<verse number="48">فاين الدود ديالوم ما كيموتو شي والنار ما كَتْـتطفى شي.</verse>
				<verse number="49">حيت الملاح الّي غادي يتملّحو بِه الناس كاملين، هُوَ العافية.</verse>
				<verse number="50">الملاح مزيان. وَلكن إدا خسر الملوحية، كيفاش غَد تردّو لو الملوحية ديالو؟ يكون فيكُم الملاح، وْعيشو بْسلام مع بعضيّاتكُم."</verse>
			</chapter>
			<chapter number="10">
				<verse number="1">خرج يَسوع من تمّاك وْمشى نْجِهة اليَهوديّة من الأُرْدُن لْهيه. وْتّجمعو عاود الناس بزّاف وْكان كيعلّموم فحال العادة.</verse>
				<verse number="2">وْجاو الفرّيسيّين وْسقصاواه باش يجرّبوه: "واش حلال على الرَّجل يطلّق المراة ديالو؟"</verse>
				<verse number="3">ردّ عليهُم يَسوع: "باش وصّاكُم موسى؟"</verse>
				<verse number="4">قالو: "موسى عْطى الإدن نالرَّجل باش يكتب واحد الكاغط د الطلاق ويطلّقاْ."</verse>
				<verse number="5">وْجاوب يَسوع: "بْسباب القصوحيّة د القلب ديالكُم كتب لكُم موسى هَد الوَصيّة.</verse>
				<verse number="6">وَلكن من البداية د الخليقة، خَلقوم اللّٰه دكَر وْلانْتى.</verse>
				<verse number="7">«على ديك الشي خصّ الرَّجل يخلّي باباه وْيمّاه ويلصق في مراتو،</verse>
				<verse number="8">ويكونو بْجوج جسد واحد.» هَيدا ما كيبقاو شي جوج، وَلكن جسد واحد.</verse>
				<verse number="9">إدَن، الّي جمعوْ اللّٰه، ما يفرقوْ شي البشر."</verse>
				<verse number="10">في الدار عاود سقصاواه التلامد ديالو على ديك الشي.</verse>
				<verse number="11">وْقالّوم: "الّي كيطلّق المراة ديالو وْكَيْجوِج بواحدة يَخرى، كيزني عليها.</verse>
				<verse number="12">وِادا طلّقَت المراة الرَّجل ديالاْ وْتجوّجَتْ بواحد يَخُر، كتزني."</verse>
				<verse number="13">وْجابو لو الناس شي د العيال ستيتْوين باش يعمل يَسوع يَدّو عليهُم. أمّا التلامد نهطو فيهُم.</verse>
				<verse number="14">ملّي شاف يَسوع ديك الشي، غضب وْقالّوم: "خلّيو العيال الستيتْوين يجيو نْعندي وْما تمنعوهُم شي، حيت مُلك اللّٰه هُوَ ديال هَدوك الّي فحالوم.</verse>
				<verse number="15">كنقول لكُم الحقّ، الّي ما كيقبل شي مُلك اللّٰه فحال واحد العايل سْتيتو، ڭاع ما غادي شي يدخل لو."</verse>
				<verse number="16">وْدرّعوم وْعمل يَدّو عليهُم وْباركوم.</verse>
				<verse number="17">ملّي كان غادي يخرج نالطريق، واحد الرَّجل جرى نْعندو وْسجد لو وْسقصاه: "آ المُعلّم الصالح، شنّو نعمل باش نورت الحياة الأبديّة؟"</verse>
				<verse number="18">قال لو يَسوع: "علاش كتعيّط لي الصالح؟ ما كاين حتّى واحد صالح من غير اللّٰه بوحدو.</verse>
				<verse number="19">أنتينا كتعرف الوَصايا: ما تقتل شي، ما تزني شي، ما تسرق شي، ما تشهد شي بالزور، ما تظلم شي، وَقّر باباك ويمّاك."</verse>
				<verse number="20">وْقال لو: "آ المُعلّم، هَد الشي كامل حافظْتْ عليه من صُغري."</verse>
				<verse number="21">شاف فيه يَسوع وْعَزّ عليه، وْقال لو: "حاجة واحدة كَتْنَقصِك. مْشي وْبيع كُل ما عندك وْعْطيه نالمساكن وْغادي يكون لك الكنز في السما، وآجي وْتبَعني."</verse>
				<verse number="22">حزن الرَّجل من هَد الكلام وْمشى مغبّن، حيت كان عندو بزّاف د الفلوس.</verse>
				<verse number="23">دار يَسوع وْقال نالتلامد ديالو: "شحال صعيب يدخلو الأَغْنياء نْمُلك اللّٰه."</verse>
				<verse number="24">تعجّبو التلامد من الكلام ديالو. ردّ عليهُم يَسوع عاود وْقالّوم: "آ وْلادي، شحال صعيب يدخلو نْمُلك اللّٰه.</verse>
				<verse number="25">واحد الجمل ساهل عليه يݣوز من العين د اليِبْرة من واحد الغني يدخل نْمُلك اللّٰه."</verse>
				<verse number="26">وْزادو التلامد تعجّبو، كيقولو مع بعطوم: "إيوا، شكون يقدر ينجا؟"</verse>
				<verse number="27">شاف فيهُم يَسوع وْقال: "عند الناس هَد الشي مستحيل، وَلكن ماشي عند اللّٰه، حيت اللّٰه قادر على كُل شي."</verse>
				<verse number="28">بدا بُطْرُس كيقول لو: "ها حنايَ سمحْنا في كُل شي وْتبَعْناك."</verse>
				<verse number="29">ردّ عليه يَسوع: "كنقول لكُم الحقّ، ما كاين حتّى شي واحد الّي كيسمَح في الدار ديالو أَولا في الخوت أَولا في الخواتات أَولا في باباه أَولا في يمّاه أَولا في مراتو أَولا في الولاد أَولا في الفدادن بْسبابي وْبْسباب الإنجيل</verse>
				<verse number="30">إلّا وْغادي يقبط على مية مرّة كتَر، دابا في هَد الدنيا: الديور والخوت والخواتات والأُمّهات والولاد والفدادن، مع التمرْميدات، وْفي الدنيا الماجّة الحياة الأبديّة.</verse>
				<verse number="31">وَلكن بزّاف د الُوّلين غادي يكونو هُمَ الاخّريّين، والاخّريّين غادي يكونو هُمَ الُوّلين."</verse>
				<verse number="32">كانو في الطريق طالعين نأُورُشَليم وْيَسوع كيسبق قدّاموم. وْكانو حيرانين وْكيتبعوه وْهُمَ خوفانين. وْجمع الطناش عاود وْبدا كيقولّوم الّي غادي يوقع لو:</verse>
				<verse number="33">"ها حنايَ طالعين نأُورُشَليم وْغادي يدفعو اِبن الإنسان نْرُؤَساء المسؤولين في بيت المَقْدس والمُعلّمين د الشريعة وْغادي يحكمو عليه بالموت ويسلّموه نالوَتَنيّين.</verse>
				<verse number="34">وْهُمَ غادي يبهْدلو بِه ويـبزقو عليه ويجلدوه ويقتلوه، وْفي النهار التالت غادي يتّبعت حيّ."</verse>
				<verse number="35">قرّبو نْعند يَسوع يَعْقوب وْيوحَنّا، أُوْلاد زَبَدي، وْقالو لو: "آ المُعلّم، بغيناك تعطينا الّي غادي نطلبوه."</verse>
				<verse number="36">قالّوم: "شنّو بغيتوني نعمل لكُم؟"</verse>
				<verse number="37">قالو لو: "عْطينا نݣلسو في مجدك واحد على الّيمين ديالك ويَخُر على الشمال ديالك."</verse>
				<verse number="38">قالّوم يَسوع: "ما كتعرفو شي شنّو كتطلبو. واش تقدرو تشربو الكاس الّي غادي نشربوْ أنا، وْتقدرو تݣوزو من المِحْنة د المعموديّة الّي غادي نتغطّس بِها أنا؟"</verse>
				<verse number="39">قالو لو: "نقدرو." قالّوم يَسوع: "الكاس الّي غادي نشربوْ أنا، غَد تشربوه، وْبالمعموديّة الّي غادي نتغطّس بِها أنا، غَد تتغطّسو بِها حتّى أنتُمَ.</verse>
				<verse number="40">أمّا الݣلسة على الّيمين أَوْلا على الشمال ديالي، ماشي بْـيَدّي باش نعطيها، وَلكن نِلّي موجّدة لِلوم."</verse>
				<verse number="41">ملّي سمعو العشرة د التلامد، غضبو على يَعْقوب وْيوحَنّا.</verse>
				<verse number="42">عَيّط لوم يَسوع وْقالّوم: "أنتُمَ كتعرفو بلّي الّي كيعْتَبرو راسوم الحُكّام على الأُمَم كيتسلّطو عليهُم، والكبارين كيسيطرو عليهُم.</verse>
				<verse number="43">وَلكن ما خصّوْ شي يكون هَيدا بيناتكُم. بالعكس، الّي بغى يكون الكبير فيكُم، خصّوْ يكون الخدّام ديالكُم.</verse>
				<verse number="44">والّي بغى يكون الُوّل فيكُم، خصّوْ يكون العبد ديالكُم كاملين.</verse>
				<verse number="45">حيت حتّى اِبن الإنسان ما جا شي باش يخدموه، وَلكن باش يخدموم وْباش يفدي بزّاف د الناس بْحياتو."</verse>
				<verse number="46">ديك الساعة وَصلو نأريحا، وْملّي كان يَسوع خارج من أَريحا مع التلامد ديالو وْمجْموعة كبيرة د الناس، كان بارْتيماوس العمى، ولد تيماوس، ݣالس في جنب الطريق كيسعا.</verse>
				<verse number="47">وْملّي سمَع بلّي يَسوع الناصِري ݣايز، بدا كيغوّت: "يا يَسوع بن داود، رْحَمني!"</verse>
				<verse number="48">وْنَهطو فيه بزّاف د الناس باش يسكت. أمّا هُوَ زاد كيغوّت كتَر: "آ بن داود، رْحَمني!"</verse>
				<verse number="49">ديك الساعة وقَف يَسوع وآمر باش يعيّطو لو. وْعيّطو على العمى وْقالو لو: "تشجّع وْنوض. ها هُوَ كيعيّط لك."</verse>
				<verse number="50">سيّب العمى السلْهام ديالو وْناض وْجا نْعند يَسوع.</verse>
				<verse number="51">قال لو يَسوع: "شنّو بغيتِ نعمل لك؟" قال لو العمى: "آ المُعلّم، بغيتْ نشوف."</verse>
				<verse number="52">وْقال لو يَسوع: "مْشي، الإيمان ديالك شافاك." وْفي هزيزة رجَع كيشوف وْتبَع يَسوع في الطريق.</verse>
			</chapter>
			<chapter number="11">
				<verse number="1">ملّي قرّبو نأُورُشَليم وْوَصلو نْبيت فاجي وْبيت عَنْيا، عند جبل الزيتون، صيفط يَسوع جوج من التلامد ديالو</verse>
				<verse number="2">وْقالّوم: "مْشيو نالقرية الّي قدّامكُم، وْملّي تدخلو لاْ، غَد تجبرو واحد الدحش مرْبوط الّي عُمرو ما ركب عليه حتّى واحد. طلقوه وْجيبوه نْهنايَ.</verse>
				<verse number="3">وِادا قال لكُم شي واحد: «علاش كتعملو هَد الشي؟» قولو: «الرَّبّ محْتاج لِلو، وْدغيا غادي يردّوْ نْهنايَ.»"</verse>
				<verse number="4">مشاو وْجبرو الدحش مرْبوط عند الباب على برّا في الطريق، وْطلقوه.</verse>
				<verse number="5">والبعض الّي كانو تمّاك سقصاوهُم: "علاش كتطلقو الدحش؟"</verse>
				<verse number="6">قالو لوم فحال ما وصّاهُم يَسوع، وْخلّاوهُم.</verse>
				<verse number="7">وْجابو الدحش نيَسوع. وْنزّلو الحوايج ديالوم عليه وْركب عليه يَسوع.</verse>
				<verse number="8">وْبزّاف فرّشو الحوايج ديالوم على الطريق، ويَخرين قطّعو أغْصان من الفدادن.</verse>
				<verse number="9">والناس الّي سبقو والّي تبعو كانو كيغوّتو: "أُوصَنّا! مبروك هُوَ الّي ماجي بِاسم الرَّبّ!</verse>
				<verse number="10">مباركة هي الممْلكة د بابانا داود الّي ماجّة! أُوصَنّا في العلو!"</verse>
				<verse number="11">وْدخل يَسوع نأُورُشَليم وْمشى نْبيت المَقْدس. وْمن بعدما شاف كُل شي من كُل جهة، خرج نْبيت عَنْيا مع الطناش، حيتاش كانتْ جات العشيّة.</verse>
				<verse number="12">ولا غدّا، ملّي خرجو من بيت عَنْيا، حسّ يَسوع بالجّوع.</verse>
				<verse number="13">وْشاف من بعيد واحد الشجرة د الكرْموس فيها الوراق وْقرّب لِلاْ، وَقيلا يجبر فيها شي حاجة. وْملّي وصَل لاْ، ما جبر حتّى شي حاجة، من غير الوراق، حيت ما كان شي الوقت د الكرْموس.</verse>
				<verse number="14">ديك الساعة قالّاْ يَسوع: "حتّى واحد ما يعاود ياكل منّك حتّى شي غلّة أبدًا." وْكانو التلامد ديالو كيسمعو.</verse>
				<verse number="15">جاو نأُورُشَليم، وْملّي دخل يَسوع نْبيت المَقْدس، بدا كيجرّي على الّي كانو كَيْبيعو وْكيشريو فيه. وْقْلب الطيافر د الصرارفيّة والكراسة د البيّاعين د الحمام.</verse>
				<verse number="16">وْما خلّى حتّى واحد يݣوز في بيت المَقْدس هازّ شي سلْعة.</verse>
				<verse number="17">وْكان كيعلّم بْهَد الكلام: "واش ماشي مكتوب بلّي «الدار ديالي غادي تْتسمّى بيت الصلاة نالأُمَم كاملين»؟ وانتُمَ ردّيتوها مغارة د السرّاق!"</verse>
				<verse number="18">وْسمعو رُؤَساء المسؤولين في بيت المَقْدس والمُعلّمين د الشريعة هَد الكلام، وْبداو كيفتّشو على شي طريقة باش يقتلوه، حيت خافو منّو، حيت الناس كاملين دهشو من التعْليم ديالو.</verse>
				<verse number="19">وْملّي جات العشيّة، خرج يَسوع والتلامد على برّا من المدينة.</verse>
				<verse number="20">وْفي الصباح، ملّي كانو ݣايزين، شافو الشجرة د الكرْموس يبسَتْ من الجدر.</verse>
				<verse number="21">وْتفكّر بُطْرُس وْقال نيَسوع: "آ المُعلّم، شوف. الكرْموسة الّي لعنْتِها يبسَتْ."</verse>
				<verse number="22">ردّ يَسوع وْقالّوم: "آمنو باللّٰه.</verse>
				<verse number="23">كنقول لكُم الحقّ بلّي أَي واحد الّي كيقول نْهَد الجّبل: «حيّد من هنايَ وْتسيّب في البحَر،» وْما كيشكّ شي في القلب ديالو، وَلكن كيآمن بلّي هَد الشي الّي قال غادي يوقع، كُل شي الّي قال غادي يكون لو.</verse>
				<verse number="24">على ديك الشي كنقول لكُم، كُل ما كتطلبو في الدعاء، آمنو بلّي قبطْتوه وْغادي يكون لكُم.</verse>
				<verse number="25">وْملّي كتصلّيو، سمحو إدا كانتْ عندكُم شي حاجة على شي واحد، باش يغفر لكُم باباكُم الّي في السما الدنوب ديالكُم حتّى أنتُمَ.</verse>
				<verse number="26">إدا ما كتسمحو شي أنتُمَ، ما غادي شي يغفر لكُم باباكُم الّي في السما الدنوب ديالكُم."</verse>
				<verse number="27">رجعو عاود نأُورُشَليم، وْملّي كان كيتمشّى في بيت المَقْدس، قرّبو منّو رُؤَساء المسؤولين والمُعلّمين د الشريعة والشيوخ،</verse>
				<verse number="28">وْقالو لو: "بْشْمِن سُلْطة كتعمل هَد الشي؟ وْشكون الّي عْطاك هَد السلْطة باش تعملاْ؟"</verse>
				<verse number="29">وْقالّوم يَسوع: "حتّى أنا غادي نسقصيكُم على واحد القضية. جاوبوني أنتُمَ وْديك الساعة غادي نقول لكُم بْشْمِن سُلْطة كنعمل هَد الشي.</verse>
				<verse number="30">واش كانت المعموديّة د يوحَنّا من السما أَوْلا من البشر؟ جاوبوني."</verse>
				<verse number="31">تشاورو مع بعطوم، كيقولو: "إدا قُلْنا من السما، هُوَ غادي يقول نّا: «وْعلاش ما تيّقْتوه شي؟»</verse>
				<verse number="32">وِادا قُلْنا من البشر...،" حيت خافو من الشعب، حيت الشعب كامل كان كيعْتَبر بلّي يوحَنّا كان واحد النَّبي د بالصّحّ.</verse>
				<verse number="33">جاوبو وْقالو نيَسوع: "ما كنعرفو شي." ديك الساعة قالّوم يَسوع: "حتّى أنا ما غادي شي نقول لكُم بْشْمِن سُلْطة كنعمل هَد الشي."</verse>
			</chapter>
			<chapter number="12">
				<verse number="1">ديك الساعة بدا يَسوع كيهدَر معهُم بالأمْتال: "واحد الرَّجل غرس واحد الجّنان د العنب وْدوّر بِه الزرب وْحفر فيه واحد المعْصرة وْبنى واحد البُرْج وْكراه نْشي ربّاعة، وْسافر.</verse>
				<verse number="2">وْفي الوقت د الجني، صيفط واحد العبد عند الربّاعة باش يشبّر مِنّوم حقّو في الغلّة د الجّنان.</verse>
				<verse number="3">وَلكن شبّروه وْضربوه وْصيفطوه باليَدّين خاويين.</verse>
				<verse number="4">وْصيفط لوم عاود واحد العبد يَخُر، وَلكن حتّى هَداك رجموه وْجرحوه في راسو وْبهْدلو بِه.</verse>
				<verse number="5">صيفط عاود واحد يَخُر، وْقتلوه. وْهَيداك مع يَخرين بزّاف، والبعض ضربوهُم والبعض قتلوهُم.</verse>
				<verse number="6">بقا عندو غير ولدو العزيز، وْصيفطوْ حتّى هُوَ لِلوم في الآخر، وْقال: «غادي يوقّرو بني.»</verse>
				<verse number="7">وَلكن ديك الربّاعة قالو بيناتوم: «هَدا هُوَ الوارت. آجيو نقتلوه ويكون الورت ديالنا.»</verse>
				<verse number="8">وْشبّروه وْقتلوه وْسيّبوه على برّا من الجّنان.</verse>
				<verse number="9">إدَن، شنّو غادي يعمل مول الجّنان؟ غادي يجي ويقتل الربّاعة ويعطي الجّنان نيَخرين.</verse>
				<verse number="10">واش ما قريتو شي هَد الآية؟: «الحجْرة الّي رفضوها البنّاية، هي رجعَتْ راس القنت.</verse>
				<verse number="11">الرَّبّ هُوَ الّي عمل هَد الشي، وْهو عجوبة في العينين ديالنا.»"</verse>
				<verse number="12">وْفتّشو على الطريقة باش يقبطوه، حيت عرفو بلّي قال المتال عليهُم، وَلكن خافو من الناس. وْخلّاواه وْمشاو.</verse>
				<verse number="13">وْصيفطو لو شي ناس من الفرّيسيّين والهيرودُسيّين باش ينصبو لو مصيدة في الكلام ديالو.</verse>
				<verse number="14">ملّي جاو، قالو لو: "آ المُعلّم، كنعرفو بلّي أنتينا صادق وْما كتعمل شي الوجهيّات، حيت ما كتشوف شي المظاهر د الناس، وَلكن كتعلّم طريق اللّٰه بالحق. واش حلال نعطيو الجزية نالقَيصَر أَوْلا لا؟ واش لازم نعطيوها أَوْلا ما خصْنا شي؟"</verse>
				<verse number="15">عرف يَسوع على النفاق ديالوم وْقالّوم: "علاش كتجرّبوني؟ جيبو لي واحد الدينار باش نشوفوْ."</verse>
				<verse number="16">جابو لو واحد الدينار. وْقالّوم يَسوع: "دمّن هَد التصْويرة والكتابة الّي على الدينار؟" قالو لو: "ديال قَيصَر."</verse>
				<verse number="17">ردّ عليهُم يَسوع: "عْطيو الّي هُوَ د القَيصَر نالقَيصَر، والّي هُوَ د اللّٰه ناللّٰه." وْتعجّبو منّو.</verse>
				<verse number="18">قرّبو نْعندو شي ناس من الصدّوقيّين، الّي كيقولو بلّي ما كاينة شي القيامة د الميّتين، وْسقصاواه:</verse>
				<verse number="19">"آ المُعلّم، موسى كتب نّا بلّي إدا مات نْشي واحد خاه، وْخلّى المراة ديالو، وَلكن ما عندو شي الولاد، لازم على خاه يتجوّج بالمراة ديالو ويعمل الدرّيّة نْخاه.</verse>
				<verse number="20">كانو سبعة د الخوت. تجوّج الُوّل بواحد المراة وْمات، وْما خلّى شي الدرّيّة.</verse>
				<verse number="21">وادّاها التاني وْمات، وْحتّى هُوَ ما خلّى شي الدرّيّة. وْهَيدا التالت.</verse>
				<verse number="22">وادّاوها السبعة وْما خلّاو شي الدرّيّة. وْمن بعدوم كاملين ماتت المراة حتّى هِيَ.</verse>
				<verse number="23">في القيامة ملّي يتّبَعتو، دمّن غادي تكون المراة؟ حيت كانت المراة ديالوم بْسبعة بِهُم."</verse>
				<verse number="24">ردّ عليهُم يَسوع: "واش ماشي على ديك الشي أنتُمَ متْلوفين، حيت ما كتعرفو شي الكتوبة المقدّسة ولا قُدْرة اللّٰه؟</verse>
				<verse number="25">حيت ملّي غادي يتّبَعتو الميّتين، ما غادي شي يجوّجو وْما غادي شي يتجوّجو، وَلكن غادي يكونو فحال الملائكة في السما.</verse>
				<verse number="26">أمّا بالنسبة نالقيامة د الميّتين، واش ما قريتو شي في كتاب موسى، في النصّ على العلّيقة، كيفْما تكلّم اللّٰه وْقال لو: «أنا إلَه إبراهيم وإلَه إسْحاق وإلَه يَعْقوب»؟</verse>
				<verse number="27">الله ماشي الإلَه د الميّتين، وَلكن الإلَه د الحيّين. أنتُمَ تلفْتو بزّاف."</verse>
				<verse number="28">جا واحد من المُعلّمين د الشريعة وْسمعوم كيتجادلو. وْملّي شاف بلّي يَسوع جاوبوم مزيان، سقصاه: "شْمِن وَصيّة هي الُولى بين الوَصايا كاملين؟"</verse>
				<verse number="29">ردّ عليه يَسوع: "الوَصيّة المُهمّة هي هَدي: «سْمع، آ إسْرائيل، الرَّبّ إلَهنا هُوَ رَبّ واحد.</verse>
				<verse number="30">حبّ الرَّبّ إلَهك بْكُل قلبك وْبْكُل نفسك وْبْكُل عقلك وْبْكُل قوّتك.»</verse>
				<verse number="31">والوَصيّة التانية هي: «عزّ جارك فحال نفسك.» ما كاينة حتّى شي وَصيّة يَخرى أهمّ من هَد الجوج."</verse>
				<verse number="32">ديك الساعة قال لو المُعلّم د الشريعة: "مزيان، آ المُعلّم، قُلْتِ الحقّ ملّي قُلْتِ بلّي اللّٰه واحد وْما كاين حتّى واحد من غيرو هُوَ.</verse>
				<verse number="33">إدا شي واحد كيحبّ اللّٰه بْقلبو كامل وْبْعقلو كامل وْبْقوّتو كاملة وْكيعزّ جارو فحال نفسو، هَد الشي مُهمّ من المحْروقات والدبايح كاملين."</verse>
				<verse number="34">ملّي شافوْ يَسوع بلّي جاوب بالفهامة، قال لو: "أنتينا ماشي بعيد من مُلك اللّٰه." وْمن بعد هَد الشي، ما زعَم حتّى واحد يسقصيه عاود.</verse>
				<verse number="35">ملّي كان يَسوع كيعلّم في بيت المَقْدس، قالّوم: "كيفاش كيقولو المُعلّمين د الشريعة بلّي المسيح هُوَ بن داود؟</verse>
				<verse number="36">حيت داود بْنفسو تكلّم بالروح القُدُس وْقال: «قال الرَّبّ نْرَبّي، ݣلس على الّيمين ديالي حتّى نردّ عدْيانك تحت رِجلك.»</verse>
				<verse number="37">إدا داود بْنفسو كيسمّيه «رَبّ،» كيفاش يقدر يكون بنو؟" وْكانت واحد الجماعة كبيرة د الناس كيسمعو لو فرْحانين.</verse>
				<verse number="38">وْمن بين الأُمور الّي علّموم، قالّوم: "ردّو بالكُم من المُعلّمين د الشريعة الّي كيبغيو يتساراو بالجلالب الطوالين وْكيبغيو التحيّات في الأسْواق،</verse>
				<verse number="39">ويݣلسو في الصفّ الُوّل في بيوت العبادة وْمواطع الشرف في الحفلات.</verse>
				<verse number="40">هَدو كياكلو رزق الهجّالات، وْباش يتظاهرو، كيطوّلو الصلاوات. هَدو راهُم غادي يتعاقبو كتَر من يَخرين."</verse>
				<verse number="41">ݣلس يَسوع قدّام بيت الخزينة وْلاحظ كيفاش الناس كينزّلو الفلوس في الصنْدوق د بيت المَقْدس. وْبزّاف د الأَغْنياء نزّلو بزّاف د الفلوس.</verse>
				<verse number="42">وْجات واحد الهجّالة مسْكينة وْنزّلَتْ جوج د الدراهم، والقيمة ديالوم قليلة.</verse>
				<verse number="43">ديك الساعة عَيّط على التلامد ديالو وْقالّوم: "كنقول لكُم الحقّ بلّي هَد الهجّالة المسْكينة نزّلَتْ في الصنْدوق كتَر منّوم كاملين.</verse>
				<verse number="44">حيت هَدوك كاملين عْطاو من الّي شاط عليهُم، أمّا هي من الفقر ديالاْ نزّلَتْ كُل ما عنداْ، المعيشة ديالاْ كاملة."</verse>
			</chapter>
			<chapter number="13">
				<verse number="1">ملّي يَسوع كان خارج من بيت المَقْدس، قال لو واحد من التلامد ديالو: "آ المُعلّم، شوف شحال عجيب هَد الحجار وْهَد البناية!"</verse>
				<verse number="2">ردّ عليه يَسوع وْقال لو: "واش كتشوف هَد البناية الكبيرة؟ ما غادي تبقا هنايَ حتّى حجْرة على حجْرة الّي ما غادي شي تتهدّم."</verse>
				<verse number="3">وْمن بعد كان ݣالس يَسوع في جبل الزيتون قدّام بيت المَقْدس، وْسقصاه بُطْرُس ويَعْقوب وْيوحَنّا وأَنْدَراوس بوحدوم:</verse>
				<verse number="4">"قول نّا فوياخ غادي يكون هَد الشي؟ وْشنّي هي العلامة بلّي غادي يتحقّق هَد الشي كامل؟"</verse>
				<verse number="5">بدا يَسوع كينبّهوم: "ردّو بالكُم باش ما يتلّفكُم حتّى شي واحد.</verse>
				<verse number="6">حيت غادي يجيو بزّاف بِاسمي ويقولو: «أنا هُوَ،» وْغادي يتلّفو بزّاف د الناس.</verse>
				<verse number="7">ملّي تسمعو على الحروب وْخبار الحروب، ما تخافو شي، حيت لازم يوقع هَد الشي، وَلكن هَدي ماشي النهاية.</verse>
				<verse number="8">حيت غادي تنوض أمّة على أمّة وْممْلكة على ممْلكة. وْغادي يكونو الزنازل في مواطع مخْتَلفة وْغادي يكون الجّوع. هَد الشي هُوَ البداية د الوجاع.</verse>
				<verse number="9">ردّو بالكُم نْنفسكُم، حيت غادي يدفعوكُم نالمحْكمات وْغادي يجلدوكُم في بيوت العبادة. وْغَد توقفو على سبابي قدّام الحُكّام والملوك باش تعطيو الشهادة لِلوم.</verse>
				<verse number="10">وْفي الُوّل لازم يوصل التبْشير بالإنجيل نالأُمَم كاملين.</verse>
				<verse number="11">ملّي يقبطوكُم ويدفعوكُم نالحُكم، ما تْتخلعو شي وْما تخمّمو شي في شنّو خصْكُم تقولو، وَلكن قولو غير الّي اتّعطى لكُم في ديك الساعة، حيت ماشي أنتُمَ الّي غَد تتكلّمو، وَلكن الروح القُدُس.</verse>
				<verse number="12">والأخ غادي يدفع خاه نالموت، والوالِد ولدو. وْغادي ينوضو الولاد ضدّ والِديهُم ويقتلوهُم.</verse>
				<verse number="13">وْغَد تكونو مكْروهين عند الناس كاملين بْسباب اِسمي. وَلكن الّي كيصبر حتّى نالنهاية، هَداك هُوَ الّي غادي ينجا.</verse>
				<verse number="14">ملّي تشوفو «نجاسة الخراب،» الّي هدَر عليها النَّبي دانيال، واقفة فاين ما خَصّاْ شي تكون (الّي كيقرا خصّوْ يفهم)، ديك الساعة الناس الّي في اليَهوديّة لازم يهربو نالجّبولة.</verse>
				<verse number="15">والّي هُوَ على السطَح، ما يهوّد شي وْما يدخل شي نالدار باش يدّي معاه شي حاجة.</verse>
				<verse number="16">والّي كان في الفدّان ما يرجع شي باش يدّي الحوايج ديالو.</verse>
				<verse number="17">الويل نالحُبْلات والّي كيرطّعو في ديك الأيّام.</verse>
				<verse number="18">دعيو باش ما يكون شي هَد الشي في فصل الشتا.</verse>
				<verse number="19">حيت غادي يكون في ديك الأيّام الضيق الّي ما كان شي فحالو من البداية د الدنيا ملّي خلقاْ اللّٰه حتّى نْدابا، وْما غادي شي يكون.</verse>
				<verse number="20">وْكَكان ما يقصّر شي الرَّبّ ديك الأيّام، حتّى واحد ما ينجا. وَلكن بْسباب المخْتورين ديالو، قصّر الأيّام.</verse>
				<verse number="21">في ديك الساعة إدا قال لكُم شي واحد: «ها المسيح هنايَ أَوْلا راه تمّاك،» ما تـتيّقوه شي.</verse>
				<verse number="22">حيت غادي يظهرو مُسَحاء وأَنْبياء كدّابـين وْغادي يعملو علامات وْعجايب باش يتلّفو المخْتورين، إدا قدرو.</verse>
				<verse number="23">ردّو بالكُم أنتُمَ. ها انا سبقْتْ وْنبّهْتْكُم على كُل شي.</verse>
				<verse number="24">"أمّا في ديك الأيّام، من بعد هَد الضيق، الشمس غادي تظلام والقمر ما غادي شي يعطي الضَّو ديالو.</verse>
				<verse number="25">والنجوم غادي يطيحو من السما، والقوّات الّي في السما غادي يتزعْزعو.</verse>
				<verse number="26">في ديك الساعة الناس غادي يشوفو اِبن الإنسان ماجي في السحاب بْقوّة عظيمة وْبْمجد،</verse>
				<verse number="27">وْديك الساعة غادي يصيفط الملائكة ديالو باش يجمعو المخْتورين ديالو من الجهات الأربعة د الرّيح، من طرف الأرض نْطرف السما.</verse>
				<verse number="28">"تعلّمو من الشجرة د الكرْموس هَد المتال: ملّي كيرجَع الغصن ديالاْ رطب وْكتخرّج الوراق ديالاْ، كتعرفو بلّي الصيف قريب.</verse>
				<verse number="29">بْنفس الشكل، ملّي تشوفو هَد الشي كامل كيوقَع، عرفو بلّي الوقت قريب، راه على البيبان.</verse>
				<verse number="30">كنقول لكُم الحقّ، ما غادي شي يݣوز هَد الجيل حتّى يوقع هَد الشي كامل.</verse>
				<verse number="31">السما والأرض غادي يتحيّدو، وَلكن الكلام ديالي ما عُمرو غادي يتحيّد.</verse>
				<verse number="32">وَلكن ديك النهار وْديك الساعة، ما كيعرفوم حتّى واحد، لا الملائكة الّي في السما ولا الاِبن، غير الآب بوحدو.</verse>
				<verse number="33">ردّو بالكُم! بقاو فايقين! حيت ما كتعرفو شي فوياخ غادي يكون الوقت.</verse>
				<verse number="34">فحال واحد الرَّجل الّي سافر وْخلّى الدار ديالو وْعْطى نالعبيد ديالو المسؤولية، وْكُل واحد في شغلو، وْوصّى الحارس يبقا فايق.</verse>
				<verse number="35">على ديك الشي بقاو أنتُمَ فايقين، حيت ما كتعرفو شي فوياخ غادي يجي مول الدار، في العشيّة أَو في وسط الليل أَو في الفجر أَو في الصباح.</verse>
				<verse number="36">عندَك يجي على غفلة ويجبركُم ناعسين.</verse>
				<verse number="37">والّي كنقول لكُم، كنقولوْ نالناس كاملين: بقاو فايقين!"</verse>
			</chapter>
			<chapter number="14">
				<verse number="1">من قبل عيد الفِصح والفطير بيومَين، كانو رُؤَساء المسؤولين في بيت المَقْدس والمُعلّمين د الشريعة كيفتّشو على شي حيلة باش يقبطوه ويقتلوه.</verse>
				<verse number="2">وَلكن قالو: "ماشي في العيد باش ما تكون شي الفوضى بين الشعب."</verse>
				<verse number="3">كان يَسوع في بيت عَنْيا في دار سِمْعان المبْراص، وْملّي كان ݣالس، جات نْعندو واحد المراة رافدة معها واحد الردومة د الرخام معمّرة بْعطر الناردين الحُرّ، الغالي بزّاف، وْهرّسَت الردومة وْكبَّت العطر على راسو.</verse>
				<verse number="4">وْغضبو الناس الحاضرين وْقالو بيناتوم: "علاش الخسارة د هَد العطر؟</verse>
				<verse number="5">حيت كان يقدر يتّباع بْتلت مية دينار ويتّعطى نالمساكن." وْكانو كيتشكّاو على المراة بْكلام قاصح.</verse>
				<verse number="6">أمّا يَسوع قال: "خلّيوها. علاش كَتْـشطنوها؟ راها عملَتْ لي شي حاجة مزيانة.</verse>
				<verse number="7">حيت المساكن هُمَ دائمًا معكُم، وْتقدرو تعاونوهُم فوياخ ما بغيتو. أمّا أنا ما غادي شي نبقا معكُم دائمًا.</verse>
				<verse number="8">هي عملَت الّي قدرَتْ عليه، سبقَتْ وْدهنَت الجسم ديالي بالعطر وْوجّدَتوْ نالدفين.</verse>
				<verse number="9">كنقول لكُم الحقّ، فاين ما كيبشّرو بْهَد الإنجيل في العالم كامل، غادي يتكلّمو عاود على هَد العمل ديالاْ دِكْرى لِلاْ."</verse>
				<verse number="10">ويَهودا الإسْخَريوطي، وْهُوَ واحد من الطناش، مشى نْعند رُؤَساء المسؤولين باش يسلّم لوم يَسوع.</verse>
				<verse number="11">ملّي سمعو هَد الشي، فرحو وْوعدوه يعطيواه شي فلوس، وْبدا كيفتّش على الفُرْصة المناسبة باش يسلّموْ لِلوم.</verse>
				<verse number="12">في النهار الُوّل د عيد الفطير، في وقت الدبيحة د خروف الفِصح، التلامد سقصاو يَسوع: "فاين بغيتِنا نمشيو وْنوجّدو لك باش تاكل العشا د الفِصح؟"</verse>
				<verse number="13">وْصيفط جوج من التلامد ديالو وْقالّوم: "مْشيو نالمدينة وْغادي يتلاقاكُم واحد الرَّجل رافد واحد البرّادة د الما. تبعوه،</verse>
				<verse number="14">وْفاين ما دخل هو، قولو نْمول الدار: «المُعلّم كيسقصي: "فاين هُوَ البيت الّي غادي ناكل فيه العشا د الفِصح مع التلامد ديالي؟"»</verse>
				<verse number="15">وْهُوَ غادي يورّيكُم في الفوقي واحد البيت كبير مفرّش وْموجّد. تمّاك وجّدو نّا العشا."</verse>
				<verse number="16">خرجو التلامد وْمشاو نالمدينة وْجبرو كيفْما قالّوم، وْوجّدو الفِصح.</verse>
				<verse number="17">وْملّي جات العشيّة، وصَل يَسوع مع الطناش.</verse>
				<verse number="18">وْملّي كانو ݣالسين كياكلو، قال يَسوع: "كنقول لكُم الحقّ بلّي واحد منكُم الّي كياكل معيَ غادي يخونْني."</verse>
				<verse number="19">ديك الساعة حسّو بالحزن وْبداو كيسقصيواه واحد مور واحد: "ماشي أنا، ياك؟"</verse>
				<verse number="20">ردّ عليهُم: "هو واحد من الطناش وْهُوَ الّي كيغمّس معيَ في الطبْسيل.</verse>
				<verse number="21">في الحقيقة اِبن الإنسان غادي يمشي كيفْما هُوَ مكتوب عليه. وَلكن الويل نْديك الرَّجل الّي كيخون اِبن الإنسان. كان حسَن نْديك الرَّجل كَكان ما خلق شي."</verse>
				<verse number="22">وْملّي كانو كياكلو، شبّر يَسوع الخُبز، وْبارك، وْقطّعوْ وْعْطاه لوم وْقال: "شبّرو. هَدا هُوَ الجسد ديالي."</verse>
				<verse number="23">وْشبّر الكاس وْشكر وْعْطاهُم، وْشربو منّو كاملين.</verse>
				<verse number="24">وْقالّوم: "هَدا هُوَ الدم ديالي د العهد، الّي غادي يتسيّل بْسباب بزّاف د الناس.</verse>
				<verse number="25">كنقول لكُم الحقّ، أنا ما غادي شي نعاود نشرب من الغلّة د الدالية حتّى نْديك النهار ملّي نشرباْ من جديد في مُلك اللّٰه."</verse>
				<verse number="26">وْمن بعدما رنّمو واحد الترْنيمة، خرجو نْجبل الزيتون.</verse>
				<verse number="27">قالّوم يَسوع: "أنتُمَ كاملين غَد تسمحو فيَّ، حيت مكتوب: «أنا غادي نضرب الراعي وْغادي تْتشتّت الغنم.»</verse>
				<verse number="28">وَلكن من بعدما نتّبعت من الموت، غادي نسبقكُم نالجَليل."</verse>
				<verse number="29">وْقال لو بُطْرُس: "واخّا يسمحو فيك الناس كاملين، أنا ما نسمح شي فيك."</verse>
				<verse number="30">جاوبوْ يَسوع: "كنقول لك الحقّ، اليوما في هَد الليلة، من قبل ما يصيّح الفرّوج جوج د المرّات، غادي تنكرني تلاتة د المرّات."</verse>
				<verse number="31">قال بُطْرُس بالتأكيد: "واخّا خصْني نموت معك، ما عُمري نْنكرك!" هَيداك قالو التلامد كاملين حتّى هُمَ.</verse>
				<verse number="32">مشاو نواحد الموطَع مسمّي جَتْسيماني وْقال يَسوع نالتلامد ديالو: "ݣلسو هنايَ وانا غادي نصلّي."</verse>
				<verse number="33">وادّى معاه بُطْرُس ويَعْقوب وْيوحَنّا، وْبدا كيحسّ بالهمّ والغمّ،</verse>
				<verse number="34">وْقالّوم: "نفسي حزْنانة بزّاف حتّى نالدرجة د الموت. ݣلسو هنايَ وْسهرو."</verse>
				<verse number="35">زاد نالقدّام واحد الشويا وْطاح على الرحْبة وْكان كيدعي باش، إدا كان مُمْكن، يتحيّد عليه هَد الوقت د العداب.</verse>
				<verse number="36">وْقال: "يا بابا الآب، أنتينا قادر على كُل شي. بعّد عليَّ هَد الكاس. وَلكن يكون الّي بغيتِ أنتينا، وْماشي الّي بغيتْ أنا."</verse>
				<verse number="37">ديك الساعة رجَع نْعند التلامد وْجبروم ناعسين، وْقال نْبُطْرُس: "آ سِمْعان، واش أنتينا ناعس؟ واش ما قدرْتِ شي تسهر غير ساعة واحدة؟</verse>
				<verse number="38">بقاو فايقين وْصلّيو باش ما تدخلو شي في المِحْنة. الروح باغية، أمّا الجسد هُوَ ضعيف."</verse>
				<verse number="39">مشى عاود وْصلّى مرّة يَخرى وْكرّر نفس الكلام.</verse>
				<verse number="40">ملّي رجَع، جبروم ناعسين عاود، حيت كانو العينين ديالوم تقالين، وْما جبرو شي بيّاش يجاوبوه.</verse>
				<verse number="41">وْرجَع المرّة التالتة وْقالّوم: "واش باقّين ناعسين وْمرْتاحين؟ باركة! جات الساعة. راه اِبن الإنسان غادي يتسلّم ناليَدّين د المُدْنبـين.</verse>
				<verse number="42">نوضو نمشيو! راه ماجي هَداك الّي غادي يخونْني."</verse>
				<verse number="43">ملّي كان باقي كيهدَر، في الحين وصَل يَهودا، واحد من التلامد الطناش، وْمعاه واحد العصابة مسلّحة بالسيوف والدبابز، مصيفطة من عند رُؤَساء المسؤولين في بيت المَقْدس والمُعلّمين د الشريعة والشيوخ.</verse>
				<verse number="44">وْهَداك الّي خانوْ عْطاهُم واحد العلامة وْقال: "الرَّجل الّي غادي نبوسوْ، راه هُوَ هَداك. شبّروه وادّيواه تحت حراسة شديدة."</verse>
				<verse number="45">وْمشى يَهودا في الحين وْجا نْعند يَسوع وْقال: "آ المُعلّم،" وْباسوْ.</verse>
				<verse number="46">ديك الساعة عملو اليَدّين على يَسوع وْقبطوه.</verse>
				<verse number="47">وَلكن واحد من الّي حاضرين سلّ السيف وْضرب العبد د رئيس المسؤولين وْقطّع لو الودْنينة ديالو.</verse>
				<verse number="48">وْقالّوم يَسوع: "واش جيتو بالسيوف والدبابز باش تقبطوني فحال شي سارق؟</verse>
				<verse number="49">كُل نهار كُنْتْ معكُم كنعلّم في بيت المَقْدس وْما قبطْتوني شي. وَلكن وقَع هَد الشي باش تتكمّل الكتوبة المقدّسة."</verse>
				<verse number="50">ديك الساعة خلّاواه التلامد كاملين وْهربو.</verse>
				<verse number="51">وَلكن تبعوْ واحد الشابّ، لابس غير اللحاف على جسمو، وْشبّرو فيه.</verse>
				<verse number="52">وْخلّى اللحاف وْهرب عريان.</verse>
				<verse number="53">ادّاو يَسوع نْعند رئيس المسؤولين وْتّجمعو رُؤَساء المسؤولين والشيوخ والمُعلّمين د الشريعة كاملين.</verse>
				<verse number="54">وْكان بُطْرُس تابعوْ من بعيد حتّى نْفوسط الساحة د الدار د رئيس المسؤولين، وْݣلس تمّاك مع الحُرّاس، كيسخن حدا العافية.</verse>
				<verse number="55">وْكانو رُؤَساء المسؤولين والمَجْلس كاملين كيفتّشو على شي شهادة ضدّ يَسوع باش يحكمو عليه بالموت، وْما جبروها شي.</verse>
				<verse number="56">حيت بزّاف شهدو عليه بالزور، وَلكن الشهادة ديالوم فيها التناقضات.</verse>
				<verse number="57">ديك الساعة ناضو البعض مِنّوم وْشهدو ضدّو بالزور وْقالو:</verse>
				<verse number="58">"حنايَ سمعْناه كيقول: «أنا غادي نطيّح هَد المَعْبد الّي بناواه الناس وْفي تلت أيّام نبني واحد يَخُر ماشي مبْني على يد الناس.»"</verse>
				<verse number="59">وَلكن ما اتَّفقو شي حتّى على هَد الشهادة ديالوم.</verse>
				<verse number="60">ديك الساعة ناض رئيس المسؤولين فوسط المَجْلس وْسقصى يَسوع: "واش ما غادي شي تردّ بْحتّى شي حاجة؟ شنّو هُوَ هَد الشي الّي كيشهدو بِه عليك؟"</verse>
				<verse number="61">وَلكن يَسوع بقا ساكِت وْما جاوب شي. وْسقصاه رئيس المسؤولين عاود: "واش أنتينا هُوَ المسيح اِبن المبارك؟"</verse>
				<verse number="62">وْقال يَسوع: "أنا هُوَ، وْغَد تشوفو اِبن الإنسان ݣالس على الّيمين د اللّٰه القدير، وْماجي على سحاب السما!"</verse>
				<verse number="63">ديك الساعة شرّݣ رئيس المسؤولين الحوايج ديالو وْقال: "واش حنايَ باقّين محْتاجين نالشهود؟</verse>
				<verse number="64">أنتُمَ سمعْتو الكُفر ديالو! شنّو ظهَر لكُم؟" وْحَكمو عليه كاملين بلّي هُوَ كيستحقّ الموت.</verse>
				<verse number="65">والبعض مِنّوم بزقو عليه، وْغطّاو وَجهو وْضربوه وْهُمَ كيقولو لو: "تنبّأ!" وْكانو الحُرّاس كيطرشوه.</verse>
				<verse number="66">ملّي كان بُطْرُس نْتحت في الساحة د الدار، جات واحدة من الخدّامة د رئيس المسؤولين.</verse>
				<verse number="67">وْملّي شافتْ بُطْرُس كيسخّن راسو، شافتْ فيه وْقات لو: "حتّى أنتينا كُنْتِ مع يَسوع الناصِري."</verse>
				<verse number="68">وَلكن نكر وْقال: "ما كنعرفوْ شي، وْما فهمْتْ شي شنّو كتقول." وْخرج نالمَدْخل د الدار، وْصيّح الفرّوج.</verse>
				<verse number="69">وْشافتوْ الخدّامة تمّاك وْبدات كتقول عاود نالحاضرين: "هَدا واحد مِنّوم."</verse>
				<verse number="70">وَلكن بُطْرُس نكر مرّة يَخرى. وْمن بعد شويا، عاود قالو لو الحاضرين: "د بالصّحّ أنتينا واحد مِنّوم، حيت أنتينا جَليلي."</verse>
				<verse number="71">ديك الساعة بدا كيلعن وْكيحلف: "أنا ما كنعرف شي هَد الرَّجل الّي كتهدرو عليه!"</verse>
				<verse number="72">وْفي هزيزة صيّح الفرّوج المرّة التانية، وْتفكّر بُطْرُس الكلام الّي قال لو يَسوع: "قبل ما يصيّح الفرّوج جوج د المرّات، غادي تنكرني تلاتة د المرّات." وْبدا كيبكي.</verse>
			</chapter>
			<chapter number="15">
				<verse number="1">ملّي طلَع الصباح، تشاورو رُؤَساء المسؤولين في بيت المَقْدس مع الشيوخ والمُعلّمين د الشريعة والمَجْلس كامل، وْكتّفو يَسوع في الحين وادّاواه وْسلّموه نْبيلاطُس.</verse>
				<verse number="2">سقصاه بيلاطُس: "واش أنتينا مَلِك اليهود؟" ردّ عليه: "أنتينا قُلْتِ الّي كاين."</verse>
				<verse number="3">واتَّهموه رُؤَساء المسؤولين بْبزّاف د الحاجات.</verse>
				<verse number="4">سقصاه بيلاطُس مرّة يَخرى: "واش ما كتجاوب شي؟ شوف شحال د التُهَم قدّموها ضدّك."</verse>
				<verse number="5">أمّا يَسوع ما بقا شي كيردّ عليه، حتّى تعجّب بيلاطُس.</verse>
				<verse number="6">كانت عند بيلاطُس العادة في العيد باش يطلق السراح د واحد الحبّاس الّي بغاواه الناس.</verse>
				<verse number="7">كان واحد الرَّجل الّي مسمّي باراباس وْهُوَ حبّاس مع صحاب الفتْنة الّي وقَع فيها القتل.</verse>
				<verse number="8">وْمشاو الناس عند بيلاطُس وْطلبو لو يعمل فحال العادة.</verse>
				<verse number="9">ردّ عليهُم بيلاطُس: "واش بغيتوني نطلق لكُم مَلِك اليهود؟"</verse>
				<verse number="10">حيت عرف بلّي رُؤَساء المسؤولين سلّمو لو يَسوع بْسباب الحسد.</verse>
				<verse number="11">وَلكن رُؤَساء المسؤولين حرّشو الشعب باش بيلاطُس يطلق لوم باراباس فْعوط يَسوع.</verse>
				<verse number="12">وْعاود بيلاطُس، سقصاهُم: "إدَن، شنّو غادي نعمل مع الّي كتسمّيواه مَلِك اليهود؟"</verse>
				<verse number="13">وْغوّتو: "صلّبوْ!"</verse>
				<verse number="14">وْقالّوم بيلاطُس: "علاش؟ شْمِن شرّ عمل؟" وْزادو في الغوات ديالوم: "صلّبوْ!"</verse>
				<verse number="15">وْحيت بيلاطُس بغى يرضي الشعب، طلق لوم باراباس، أمّا يَسوع جلدوْ وْدفعوْ باش يتّصْلب.</verse>
				<verse number="16">ديك الساعة ادّاو العسْكر يَسوع نْفوسط القصَر، يعني دار الحكومة، وْجمعو الفرْقة العسْكرية كاملة.</verse>
				<verse number="17">وْلبّسو لو لباس ملوكيّ صَبري وْضفرو واحد التاج د الشوك وْعملوه على راسو.</verse>
				<verse number="18">بداو كيسلّمو عليه، كيقولو: "السلام عليك، آ مَلِك اليهود!"</verse>
				<verse number="19">وْكانو كيضربوه على راسو بواحد القصبة وْكيبزقو عليه وْكيركعو على الركابي ديالوم وْكيسجدو لو.</verse>
				<verse number="20">من بعدما ضحكو عليه، حيّدو لو الحوايج الصَبْريّة وْلبّسو لو الحوايج ديالو، وْخرّجوه باش يصلّبوه.</verse>
				<verse number="21">وْفَرضو على واحد الرَّجل مسمّي سِمْعان القَيرَواني (باباهُم د إسْكَنْدَر وْروفُس)، ملّي كان ݣايز، راجع من الفدّان، باش يرفد الصليب د يَسوع.</verse>
				<verse number="22">وادّاواه نواحد الموطَع مسمّي "ݣُلْݣُثة،" يعني الموطَع د الجُمْجُمة.</verse>
				<verse number="23">وْعْطاواه الخمر مخلّط بالمرّ باش يشرب، وْرفض يشربوْ.</verse>
				<verse number="24">ملّي صلّبو يَسوع، قسمو الحوايج وْقمّرو عليهُم باش يشوفو شنّو غادي يشبّر كُل واحد مِنّوم.</verse>
				<verse number="25">كانت التسْعود د الصباح ملّي صلّبوه.</verse>
				<verse number="26">وْعلّقو واحد العلامة مكتوبة عليها التُّهْمة الموجّهة ضدّو: "هُوَ مَلِك اليهود."</verse>
				<verse number="27">وْصلّبو معاه جوج د السرّاق، واحد على الّيمين ديالو ويَخُر على الشمال. [</verse>
				<verse number="28">وْتكمّل كلام الكتاب الّي كيقول: "وتّحسب مع المُجْرمـين."]</verse>
				<verse number="29">وْكانو الناس الّي ݣايزين كيزبّلو فيه وْهُمَ كيهزّو راسوم وْكيقولو: "أنتينا الّي غادي تهدّم بيت المَقْدس وْتـبْنيه في تلت أيّام،</verse>
				<verse number="30">نجّي نفسك وْنزل من الصليب!"</verse>
				<verse number="31">بْنفس الطريقة، حتّى رُؤَساء المسؤولين كانو كَيْبهْدلو بِه مع المُعلّمين د الشريعة، كيقولو بيناتوم: "نجّى يَخرين وْما قدر شي يعتق راسو.</verse>
				<verse number="32">خلّي هَد المسيح، المَلِك د إسْرائيل، ينزل دابا من الصليب باش نشوفو وْنآمنو." وْهَدوك الّي كانو مصْلوبـين معاه كانو حتّى هُمَ كيزبّلو فيه.</verse>
				<verse number="33">ملّي وصَل الظهر، طاح الظلام على الأرض كاملة حتّى نالتلاتة د العشيّة.</verse>
				<verse number="34">وْفي هَد الساعة، غوّت يَسوع بْصوت عالي: "إلوهي، إلوهي، لِما شبقْتَني؟" وْبالترْجمة: "إلَهي، إلَهي، علاش سمحْتِ فيَّ؟"</verse>
				<verse number="35">والبعض من الّي حاضرين تمّاك، ملّي سمعوه، قالو: "راه كيعيّط على النَّبي إيليّا."</verse>
				<verse number="36">وْجرى واحد منّوم وْعمّر واحد السبونْخة بالخلّ وْعملاْ على واحد القصبة وْعْطاها نيَسوع باش يشرب، كيقول: "خلّيواه باش نشوفو واش غادي يجي إيليّا باش يهبّطوْ."</verse>
				<verse number="37">ديك الساعة غوّت يَسوع بْصوت عالي وْدفَع الروح ديالو.</verse>
				<verse number="38">ديك الساعة تشرّݣ الحجاب د بيت المَقْدس على جوج من فوق حتّى نْتحت.</verse>
				<verse number="39">وْملّي شاف قايد المية الّي كان واقف قدّامو كيفاش غوّت وْدفَع الروح ديالو، قال: "د بالصّحّ كان هَد الرَّجل اِبن اللّٰه."</verse>
				<verse number="40">وْكانو بعض النسا كيشوفو من بعيد، فيهُم مَرْيَم المَجْدَليّة، وْمَرْيَم يمّاهُم د يَعْقوب الصغير وْيوسف، وْسالومة،</verse>
				<verse number="41">الّي تبعوه وْكانو كيخدموه ملّي كان يَسوع في الجَليل. وْكانو بزّاف د النسا يَخرين الّي طلعو معاه نأُورُشَليم.</verse>
				<verse number="42">ملّي جا الليل، حيت كان النهار د التوْجاد، يعني النهار من قبل السبت،</verse>
				<verse number="43">جا يوسف الّي من الرامة، وْهُوَ عضو مُهِمّ في المَجْلس، الّي كان حتّى هُوَ كيتسنّى مُلك اللّٰه، وْزعَم يدخل نْعند بيلاطُس ويطلب الجُتّة د يَسوع.</verse>
				<verse number="44">واسْتَغرب بيلاطُس حيت كان يَسوع ميّت، وْعَيّط على قايد المية وْسقصاه واش هُوَ ميّت دابا.</verse>
				<verse number="45">ملّي تحقّق من قايد المية، عْطى الجُتّة نيوسف.</verse>
				<verse number="46">وْيوسف شرى التوب د الكتّان وْهبّطوْ وْكفّنوْ وْنزّلوْ في واحد القبَر محْفور في الصخْرة، وْدرْدب واحد الحجْرة على الدخْلة د القبَر.</verse>
				<verse number="47">وْكانت مَرْيَم المَجْدَليّة وْمَرْيَم يمّاه د يوسف كيشوفو الموطَع فاين نزّلوه.</verse>
			</chapter>
			<chapter number="16">
				<verse number="1">ملّي ݣاز نهار السبت، شرات مَرْيَم المَجْدَليّة وْمَرْيَم يمّاه د يَعْقوب وْسالومة الحنوط باش يدهنو الدات د يَسوع.</verse>
				<verse number="2">وْنهار الحَد في الصباح بكري، مشاو نالقبَر ملّي طلعَت الشمس.</verse>
				<verse number="3">كانو كيقولو بيناتوم: "شكون غادي يدرْدب نّا الحجْرة من الدخْلة د القبَر؟"</verse>
				<verse number="4">ملّي طلّلو، شافو بلّي الحجْرة تدرْدبَتْ، واخّا كانتْ كبيرة بزّاف.</verse>
				<verse number="5">وْملّي دخلو نالقبَر، شافو واحد الشابّ ݣالس على الّيمين، لابس عليه حوايج بُيَط، وْخافو.</verse>
				<verse number="6">وَلكن قالّوم: "ما تخافو شي، أنتُمَ كتفتّشو على يَسوع الناصِري الّي تصْلب، راه اتّبعت حيّ! هُوَ ماشي هنايَ. شوفو، هَدا هُوَ الموطَع فاين نزّلوه.</verse>
				<verse number="7">وَلكن مْشيو وْقولو نالتلامد ديالو وْنْبُطْرُس بلّي راه غادي يسبقكُم نالجَليل، وْتمّاك غَد تشوفوه كيفْما قال لكُم."</verse>
				<verse number="8">وْخرجو النسا من القبَر هرْبانين، حيت كانو خوفانين وْمخْلوعين وْما خبرو حتّى واحد حيتاش كانو خوفانين. [</verse>
				<verse number="9">من بعدما اتّبعت يَسوع في الصباح د نهار الحَد، ظهَر في الُوّل نْمَرْيَم المَجْدَليّة الّي كان خرّج مِنّاْ سبعة د الجّنون.</verse>
				<verse number="10">مشات وْخبرَتْ الّي كانو معاه وْهُمَ كانو حزْنانين وْكيبكيو.</verse>
				<verse number="11">ملّي سمعو بلّي راه حيّ وْبلّي هي شافتوْ، ما تيّقوها شي.</verse>
				<verse number="12">من بعد ديك الشي، ظهَر يَسوع في صِفة يَخرى نْجوج مِنّوم وْهُمَ ماشّين نالفدّان.</verse>
				<verse number="13">ديك الساعة مشاو وْخبرو يَخرين، وْما تيّقوهُم شي حتّى هُمَ.</verse>
				<verse number="14">من بعد ظهَر يَسوع نالحضاش ملّي كانو ݣالسين كياكلو، وْوبّخوم على قلّة الإيمان ديالوم والقصوحيّة د قلبوم، حيت ما تيّقو شي هَدوك الّي شافوه، بلّي هُوَ راه رجَع بالروح.</verse>
				<verse number="15">وْقالّوم: "مْشيو نالعالم كامل وْبشّرو بالإنجيل نْكُل الناس د الخليقة.</verse>
				<verse number="16">كُل واحد الّي آمن وْتغطّس غادي ينجا، وْأَي واحد الّي ما آمن شي، غادي يتّهلك.</verse>
				<verse number="17">وْهَدوك الّي آمنو غادي يعملو هَد الأمارات: غادي يخرّجو الشياطين بِاسمي، ويهدرو بْلُغات جديدة،</verse>
				<verse number="18">ويشبّرو الحياي بْيَدّوم. وِادا شربو السِمّ، ما غادي شي يضرّوم، وْملّي يعملو اليَدّين ديالوم على المراطين، غادي يتشافاو."</verse>
				<verse number="19">وْمن بعدما تكلّم معهُم الرَّبّ يَسوع، اتّرفع نالسما وْݣلس على الّيمين د اللّٰه.</verse>
				<verse number="20">أمّا هُمَ خرجو وْبشّرو في كُل موطَع، والرَّبّ كان كيخدم معهُم وْكيتبّت الكلمة بالأمارات الّي كَتْـتبعاْ. آمين.]</verse>
			</chapter>
		</book>
		<book number="42">
			<chapter number="1">
				<verse number="1">حيت بزّاف حاولو يكتبو واحد القصّة د الأُمور الحقيقيّة الّي جرات عندنا،</verse>
				<verse number="2">فحال ما خبرونا الشهود الّي كانو من الُوّل كيشوفو بالعينين ديالوم وْكيخدمو الكلمة د الله،</verse>
				<verse number="3">حتّى أنا، آ صاحب السمو ثاوْفيلُس، قرّرْتْ نكتب لك بالترتيب، من بعدما بحتْتْ بالتدقيق كُل شي من البداية،</verse>
				<verse number="4">باش تكون متأكّد من الأُمور الّي علّموها لك بلّي هي حقيقيّة.</verse>
				<verse number="5">كان في أيّام هيرودُس مَلِك اليَهوديّة واحد المسؤول في بيت العبادة مسمّي زَكَريّا، عضو من فرقة أبيّا، والمراة ديالو من الترّيكة د هارون، مسمّية أَليصابات.</verse>
				<verse number="6">وْكانو بْجوج متّاقيين قدّام اللّٰه، طايعينوْ في الوَصايا والفرائض ديالو كاملين بلا عيب.</verse>
				<verse number="7">وْما كان عندوم حتّى ولد حيت أَليصابات كانت عاݣرة، وْكانو بْجوج كبارين في العمر ديالوم.</verse>
				<verse number="8">واحد النهار، ملّي كان زَكَريّا كيقوم بالخدمة ديالو قدّام اللّٰه، في النوبة د الفرقة ديالو،</verse>
				<verse number="9">جات فيه القرعة، فحال ما كانت العادة عند المسؤولين، باش يدخل نْبيت المَقْدس د الرَّبّ ويبخّر.</verse>
				<verse number="10">الجمهور د الشعب كامل كان كيصلّي على برّا في وقت البخور.</verse>
				<verse number="11">وْظهَر لو واحد الملاك من عند الرَّبّ واقف على الّيمين د المَدْبح د البخور.</verse>
				<verse number="12">وْملّي شافوْ زَكَريّا، دهش وْخاف بزّاف.</verse>
				<verse number="13">وْقال لو الملاك: "آ زَكَريّا، ما تخاف شي، حيت الصلاة ديالك تسمعَتْ، والمراة ديالك أَليصابات غادي تولد لك واحد الولد، وانتينا غادي تسمّيه يوحَنّا.</verse>
				<verse number="14">وْغادي تكون عندك الفرْحة والسرور وْبزّاف د الناس غادي يفرحو بالولادة ديالو.</verse>
				<verse number="15">حيت غادي يكون كبير عند الرَّبّ وْما غادي شي يشرب الخمر ولا يسكر، وْغادي يتعمّر بالروح القُدُس وْهُوَ باقي في الكرش د يمّاه،</verse>
				<verse number="16">وْغادي يردّ بزّاف من بَني إسْرائيل نالرَّبّ الإلَه ديالوم.</verse>
				<verse number="17">وْغادي يتقدّم قدّام الرَّبّ بْروح إيليا والقوّة ديالو، باش يردّ القلوبة د الوالِدين نالولاد ديالوم والعاصيين نالحكمة د المتّاقيين. وْهَيدا غادي يوجّد نالرَّبّ واحد الشعب مستعدّ باش يسْتَقبل الرَّبّ."</verse>
				<verse number="18">قال زَكَريّا نالملاك: "كيفاش نكون متأكّد من هَد الشي، حيت أنا عڭوز وْمراتي كبيرة في السن؟"</verse>
				<verse number="19">جاوب الملاك وْقال لو: "أنا جِبْرائيل، الواقف قدّام اللّٰه. أنا مرسول باش نهدَر معك وْنبشّرك بْهَد الشي.</verse>
				<verse number="20">وْها أنتينا غادي تبقا زيزون وْما غادي شي تقدر تهدَر حتّى نالنهار الّي توقع فيه هَد الأُمور، حيت ما تيّقْتِ شي الكلام ديالي الّي غادي يتكمّل في الوقت ديالو."</verse>
				<verse number="21">وْكان الشعب كيتسنّى زَكَريّا وْتعجّبو من التعْطيلة ديالو في بيت المَقْدس.</verse>
				<verse number="22">وْملّي خرج، ما قدر شي يهدَر معهُم، وْفهمو بلّي شاف شي رؤيا في بيت المَقْدس. وْكان كينعت لوم بالإشارة وْبقا زيزون.</verse>
				<verse number="23">وْملّي تكمّلَتْ أيّام الخدمة ديالو، رجع نالدار.</verse>
				<verse number="24">من بعد ديك الأيّام، حبلَتْ أَليصابات مراتو وْتخبّعَتْ خمس شهور وْكانت كتقول:</verse>
				<verse number="25">"رَبّي عمل بيَّ هَيدا في الأيّام فاش حنّ عليَّ وْحيّد من عليَّ العار من بين الناس."</verse>
				<verse number="26">في الشهر السادس صيفط اللّٰه الملاك جِبْرائيل نواحد المدينة في الجَليل مسمّية الناصِرة</verse>
				<verse number="27">عند واحد العزبة مخطوبة نواحد الرَّجل من أهل داود، مسمّي يوسف، وِاسم العزبة مَرْيَم.</verse>
				<verse number="28">دخل نْعنداْ الملاك وْقالّاْ: "السلام عليك، آ الّي قبلْتِ نعْمة اللّٰه، الرَّبّ معك. مبروكة أنتينا من بين النسا."</verse>
				<verse number="29">ملّي شافتوْ، دهشَتْ من كلام الملاك وْسقصات نفساْ على المعنى د هَد التحيّة.</verse>
				<verse number="30">قالّاْ الملاك: "ما تخاف شي، آ مَرْيَم، حيت اللّٰه راضي عليك.</verse>
				<verse number="31">وْغادي تحبل وْتولد واحد الولد وْغادي تسمّيه يَسوع.</verse>
				<verse number="32">هُوَ غادي يكون عظيم ويتسمّى اِبن العالي، والرَّبّ الإلَه غادي يعطي لو العرش ديال داود باباه.</verse>
				<verse number="33">وْغادي يملك على شعب يَعْقوب على الدوام، والمُلك ديالو ما عُمرو غادي يتسالى."</verse>
				<verse number="34">قالت مَرْيَم نالملاك: "كيفاش يقدر يكون هَد الشي، حيت أنا عزبة؟"</verse>
				<verse number="35">جاوب الملاك: "الروح القُدُس غادي ينزل عليك وْقوّة العالي تظلّل عليك، وْعلى ديك الشي القدّوس الّي غادي تولد يتسمّى اِبن اللّٰه.</verse>
				<verse number="36">وْها هي أَليصابات، الّي هي من أهلك، حتّى هي حُبلى بواحد الولد، واخّا هي كبيرة في السن. وْهَدا هُوَ الشّهَر السادس نْهَديك الّي كانو كيقولو لاْ عاݣرة.</verse>
				<verse number="37">حيت ما كاين حتّى حاجة مستحيلة عند اللّٰه."</verse>
				<verse number="38">قالت مَرْيَم: "ها انا الخدّامة د الرَّبّ، يكون لي فحال ما قُلْتِ." وْمشى من عنداْ الملاك.</verse>
				<verse number="39">من بعد ديك الأيّام، مشات مَرْيَم دغيا نواحد المدينة في الجّبولة د قبيلة يَهودا.</verse>
				<verse number="40">وْتمّاك دخلَتْ نالدار د زَكَريّا وْسلّمَتْ على أَليصابات.</verse>
				<verse number="41">ملّي سمعَتْ أَليصابات السلام ديال مَرْيَم، تحرّك المخْلوق في كرشاْ. وْتعمّرَتْ أَليصابات بالروح القُدُس.</verse>
				<verse number="42">وْقالت بْصوت عالي: "مبروكة أنتينا من بين النسا وْمبروك الجنين الّي في كرشك.</verse>
				<verse number="43">وَلكن كيفاش غادي تجي تطلّل عليَّ يمّاه د رَبّي؟</verse>
				<verse number="44">ملّي دخل صوت السلام ديالك في الودنينة ديالي، تحرّك المخْلوق في كرشي من الفرْحة.</verse>
				<verse number="45">مبروكة أنتينا الّي آمنْتِ، حيت غادي يتكمّل الّي قال لك الرَّبّ."</verse>
				<verse number="46">قالت مَرْيَم: "نفسي كتعظّم الرَّبّ</verse>
				<verse number="47">والروح ديالي كتفرح بزّاف باللّٰه المُنجّي ديالي.</verse>
				<verse number="48">حيت شاف فيَّ أنا الخدّامة المتواضعة ديالو. وْمن دابا نْفوق كُل جيل غادي يسمّيني مبروكة،</verse>
				<verse number="49">حيت القدير عمل لي أُمور عظيمة. الِاسم ديالو قدّوس،</verse>
				<verse number="50">والرحْمة ديالو كتكون من جيل نْجيل على الّي كيخافو منّو.</verse>
				<verse number="51">بالدراع ديالو عمل أعْمال عظيمة. شتّت المتكبّرين في الأفْكار د قلبوم.</verse>
				<verse number="52">حيّد الحُكّام من العرش ديالوم وْرفَع المتواضعين.</verse>
				<verse number="53">شبّع بالخير الّي فيهُم الجّوع وْصيفط الأَغْنياء فارغين.</verse>
				<verse number="54">عاون عبدو إسْرائيل وْعقل على رحمتو.</verse>
				<verse number="55">فحال ما قال نالجدود ديالنا، رحَم إبراهيم والترّيكة ديالو على الدوام."</verse>
				<verse number="56">وْبقات مَرْيَم عند أَليصابات شي تلت شهور وْمن بعد رجعَتْ نالدار ديالاْ.</verse>
				<verse number="57">ملّي جا الوقت باش تولد، أَليصابات ولدَتْ ولد.</verse>
				<verse number="58">سمعو الجيران والقرابـين ديالاْ بلّي الرَّبّ عمّراْ بالرحْمة ديالو، وْفرحو معها.</verse>
				<verse number="59">في النهار التامن، جاو باش يطهّرو الصبي، وْبغاو يسمّيواه زَكَريّا على اِسم باباه.</verse>
				<verse number="60">ويمّاه ما بغات شي وْقالت: "لا، خصّوْ يتسمّى يوحَنّا."</verse>
				<verse number="61">قالو لاْ: "ما كاين حتّى واحد من القرابـين ديالك الّي مسمّي بْهَد الِاسم."</verse>
				<verse number="62">وْشيّرو نْباباه باش يعرفو شنّو بغى يسمّيه.</verse>
				<verse number="63">وْطلب واحد اللوحة وْكتب فيها: "الِاسم ديالو يوحَنّا." وْتعجّبو كاملين.</verse>
				<verse number="64">في الحين تفتح الدقوم د زَكَريّا وْتطلق اللسان ديالو، وْتكلّم وْسبّح اللّٰه.</verse>
				<verse number="65">وْنزل الخوف على الجيران ديالوم كاملين، وْكانو الناس كيهدرو على هَد الأُمور في الجّبولة د اليَهوديّة كاملة.</verse>
				<verse number="66">وْكُل واحد الّي سمع بْهَد الشي كيسقصي راسو: "شنّو غادي يكون هَد الصبي؟" حيت يد الرَّبّ كانت معاه.</verse>
				<verse number="67">وْتعمّر زَكَريّا باباه بالروح القُدُس وْتنبّأ وْقال:</verse>
				<verse number="68">"مبارك الرَّبّ إلَه إسْرائيل، حيت جا باش يفدي الشعب ديالو.</verse>
				<verse number="69">وْرفَع بيناتنا مُنجّي قدير في الدار د داود، العبد ديالو،</verse>
				<verse number="70">فحال ما قال على اللسان د الأَنْبياء ديالو القدّيسين الّي كانو من قديم،</verse>
				<verse number="71">باش ينجّينا من العدْيان ديالنا وْمن اليَدّين د هَدوك الّي كيكرهونا،</verse>
				<verse number="72">باش يبيّن الرحْمة ديالو نالجدود ديالنا ويتفكّر العهد المقدّس ديالو.</verse>
				<verse number="73">هَيدا حلف اللّٰه نْإبراهيم بابانا،</verse>
				<verse number="74">بلّي غادي ينجّينا من العدْيان ديالنا وْنخدموه بلا خوف</verse>
				<verse number="75">بالقداسة والتقوى قدّامو كُل أيّام حياتنا.</verse>
				<verse number="76">وانتينا، آ بني، غادي تْتسمّى «نَبي العالي»، حيت غادي تمشي قدّام الرَّبّ باش توجّد لو الطرقان ديالو.</verse>
				<verse number="77">غادي تعلّم الشعب ديالو بلّي النجا هُوَ بْمغفرة الدنوب ديالوم</verse>
				<verse number="78">بْفضل الحنان والرحْمة د إلَهنا، الّي بِها جعل الضَّو يشرق علينا من السما،</verse>
				<verse number="79">باش يضوّي على الّي كيعيشو في الظلام وْفي ظلّ الموت، باش يݣوّد الخطوات ديالنا في طريق السلام."</verse>
				<verse number="80">وْكان العايل كيكبر وْكيتقوّى بالروح وْبقا في الخلا حتّى نالنهار الّي ظهَر فيه نْبَني إسْرائيل.</verse>
			</chapter>
			<chapter number="2">
				<verse number="1">في ديك الأيّام آمر القَيصَر أُغُسْطُس بإحصاء سكّان الإمبراطوريّة كاملين.</verse>
				<verse number="2">كان هَدا هُوَ الإحصاء الُوّل الّي تعمل ملّي كان كيرينيوس حاكم على سوريا.</verse>
				<verse number="3">وْمشى كُل واحد نالقرية ديالو باش يتسجّل تمّاك.</verse>
				<verse number="4">وْحتّى يوسف طلَع من الجَليل، من مدينة الناصِرة، ناليَهوديّة نْمدينة داود الّي مسمّية بيت لَحم، حيت كان من دار داود وْمن العائلة ديالو،</verse>
				<verse number="5">باش يتسجّل تمّاك مع مَرْيَم مراتو الّي كانت مخطوبة لو وْهِيَ حُبلى.</verse>
				<verse number="6">وْملّي كانو تمّاك، جا الوقت باش تولد.</verse>
				<verse number="7">وْولدَت الِابن ديالاْ البكر، وْقمّطَتوْ وْنعّسَتوْ في العلّافة، حيت ما كان شي عندوم موطَع في بيت الضيافة.</verse>
				<verse number="8">كانو في ديك المنْطَقة السرّاح الّي كيباتو في الفدّان، وْكيعسّو على القطعان ديالوم في الليل.</verse>
				<verse number="9">على غفلة، ظهَر لوم واحد الملاك من عند الرَّبّ والنور د مجد الرَّبّ دار بِهُم من كُل جهة وْخافو بزّاف.</verse>
				<verse number="10">وَلكن قالّوم الملاك: "ما تخافو شي، حيت أنا كنبشّركُم بْخبر الخير الّي غادي يفرّح الشعب كامل.</verse>
				<verse number="11">حيت اليوما اتّولد لكُم واحد المُنجّي في مدينة داود الّي هُوَ المسيح الرَّبّ.</verse>
				<verse number="12">وْهَدي هي العلامة باش تعرفوه: غَد تجبرو الصبي مقمّط وْممدود في واحد العلّافة."</verse>
				<verse number="13">وْفي هزيزة ظهَر مع الملاك جمهور د الملائكة من السما كيسبّحو ناللّٰه وْكيقولو:</verse>
				<verse number="14">"المجد ناللّٰه في السما، والسلام في الأرض نالناس الّي رضى عليهُم اللّٰه."</verse>
				<verse number="15">ملّي رجعَت الملائكة نالسما، قالو السرّاح مع بعطوم: "نمشيو نْبيت لَحم وْنشوفو هَد الشي الّي وقَع والّي خبرنا بِه الرَّبّ."</verse>
				<verse number="16">وْمشاو بالزربة وْجبرو مَرْيَم وْيوسف والصبي ممدود في العلّافة.</verse>
				<verse number="17">ملّي شافو الصبي، خبرو بالكلام الّي تقالّوم على هَد الصبي.</verse>
				<verse number="18">والناس كاملين الّي سمعو تعجّبو من هَد الشي الّي قالو السرّاح.</verse>
				<verse number="19">أمّا مَرْيَم كانت كتحفظ كُل هَد الأُمور وْكتخمّم فيها في القلب ديالاْ.</verse>
				<verse number="20">وْرجعو السرّاح كيمجّدو اللّٰه وْكيسبّحو لِلو على كُل شي الّي سمعو وْشافو، الّي وقَع فحال ما تقالّوم.</verse>
				<verse number="21">ملّي تكمّلَتْ تمن أيّام، في الوقت د الطهارة ديالو، تسمّى الصبي يَسوع، الِاسم الّي عْطاه الملاك من قبل ما تحبل بِه مَرْيَم.</verse>
				<verse number="22">ملّي تكمّلَت الأيّام د التطهير ديالوم على حسب شريعة موسى، يوسف وْمَرْيَم ادّاو الصبي نأُورُشَليم باش يقدّموه ناللّٰه،</verse>
				<verse number="23">(فحال ما هُوَ مكتوب في شريعة الرَّبّ: "كُل دكر الّي يفتح الرحم يتسمّى قدّوس نالرَّبّ")،</verse>
				<verse number="24">وْباش يقدّمو الدبيحة فحال ما تقال في شريعة الرَّبّ: "جوج د اليَمام أَوْلا جوج د الفروخة د الحمام."</verse>
				<verse number="25">كان في أُورُشَليم واحد الرَّجل الّي مسمّي سِمْعان، وْهُوَ كان متّاقي وْصالح وْكان كيتسنّى التّعْزيّة د إسْرائيل، وْكان الروح القُدُس عليه،</verse>
				<verse number="26">الّي ورّى لو بلّي ما غادي شي يموت من قبل ما يشوف المسيح د الرَّبّ.</verse>
				<verse number="27">مشى نْبيت المَقْدس مݣوّد بالروح، وْملّي جابو الوالِدين الصبي يَسوع نْبيت المَقْدس باش يكمّلو العادة على حسب الشريعة،</verse>
				<verse number="28">شبّروْ سِمْعان في الدراع ديالو وْبارك اللّٰه وْقال:</verse>
				<verse number="29">"يا رَبّي، دابا ودّع العبد ديالك بْسلام فحال ما وعدْتِ،</verse>
				<verse number="30">حيت بالعينين ديالي شفْتْ النجا ديالك</verse>
				<verse number="31">الّي وجّدْتِه قدّام الشعوب كاملين،</verse>
				<verse number="32">نور التبْيين نالأُمَم والمجد د شعبك إسْرائيل."</verse>
				<verse number="33">وْكان باباه ويمّاه كيتعجّبو من الكلام الّي قال على الصبي.</verse>
				<verse number="34">وْبارك فيهُم سِمْعان وْقال نْمَرْيَم يمّاه: "راه هَد الولد غادي يكون سبب السقوط والقيام د بزّاف في إسْرائيل وْغادي يكون علامة الّي كيقاوموها،</verse>
				<verse number="35">باش يكتَشف التخميم د بزّاف د القلوبة. وانتينا، واحد السيف غادي يدخل في النفس ديالك."</verse>
				<verse number="36">وْكانت تمّاك واحد النَّبيّة، هي حَنّة، بنت فَنوئيل من قبيلة أَشير. وْهِيَ كبيرة في السن، وْمن بعد الجواج ديالاْ، عاشَتْ مع رَجلاْ سبع سنين،</verse>
				<verse number="37">وْمن ديك الوقت بقات هجّالة وْفي العمر ديالاْ أربعة وْتمانين سنة. وْكانت كتقيّل دائمًا في بيت المَقْدس، وْهِيَ كتعبد اللّٰه ليل وْنهار بالصيام والصلاوات.</verse>
				<verse number="38">في ديك اللحظة تقدّمَتْ وْشكرَت اللّٰه وْبداتْ كتـتكلّم على الصبي مع الناس كاملين الّي كانو كيتسنّاو الفِداء ديال أُورُشَليم.</verse>
				<verse number="39">ملّي كمّلو كُل ما كَتْفَرضوْ شريعة الرَّبّ، يوسف وْمَرْيَم رجعو نالجَليل، نالقرية ديالوم الناصِرة.</verse>
				<verse number="40">وْكان العايل كيكبر وْكيتقوّى معمّر بالحكمة، وْكانت نعْمة اللّٰه عليه.</verse>
				<verse number="41">كانو الوالِدين ديالو كيمشيو كُل العام نأُورُشَليم في عيد الفِصح.</verse>
				<verse number="42">وْملّي كمّل طناشر عام، طلعو نأُورُشَليم فحال العادة في العيد.</verse>
				<verse number="43">وْملّي كمّلو أيام العيد تمّاك، رجعو. وَلكن بقا العايل يَسوع في أُورُشَليم والوالِدين ديالو ما فطنو شي بِه،</verse>
				<verse number="44">حيت فكّرو بلّي كان مع الجماعة د المسافرين، وْمشاو نهار د الطريق حتّى بداو كيبقّشو عليه بين القرابـين والمعارف.</verse>
				<verse number="45">وْملّي ما جبروه شي، رجعو نأُورُشَليم كيفتّشو عليه.</verse>
				<verse number="46">وْمن بعد تلت أيّام، زدَق كاين في بيت المَقْدس ݣالس فوسط العُلَماء كيسمع مِنّوم وْكيسقصيهُم.</verse>
				<verse number="47">الناس كاملين الّي كيسمعوه تعجّبو من الدكاء والأجوبة ديالو.</verse>
				<verse number="48">وْملّي شافوه الوالِدين ديالو، تعجّبو، وْقات لو يمّاه: "آ بني، علاش عملْتِ بِنا هَيداك؟ ها انا وْباباك كُنّا كنفتّشو عليك معدّبـين."</verse>
				<verse number="49">وْقالّوم: "علاش فتّشْتو عليَّ؟ واش ما عرفْتو شي بلّي خصْني نكون في الدار د بابا؟"</verse>
				<verse number="50">وْهُمَ ما فهمو والو من هَد الشي الّي قالّوم.</verse>
				<verse number="51">وْرجع معهُم يَسوع نالناصِرة وْكان طايع لوم. وْكانت يمّاه كتحفظ كُل هَد الأُمور في القلب ديالاْ.</verse>
				<verse number="52">وْيَسوع زاد كيكبر في الحِكمة والطول وْفي رضى اللّٰه والناس عليه.</verse>
			</chapter>
			<chapter number="3">
				<verse number="1">وْفي العام الخمسطاش من الحُكم د القَيصَر طيباريوس، ملّي كان بيلاطُس البُنطي حاكم على منْطَقة اليَهوديّة، وْهيرودُس حاكم على الجَليل وْفيلِبُّس خاه حاكم على منْطَقة إيطورية وْتراخونيتُس، وْليسانياس حاكم على الأَبِليّة،</verse>
				<verse number="2">وْكانو حَنّان وْقَيافا رُؤَساء المسؤولين، جا كلام اللّٰه نيوحَنّا وْهُوَ في الخلا.</verse>
				<verse number="3">مشى يوحَنّا نالمنْطَقة كاملة د الأُرْدُن كيبشّر بالمعموديّة د التوبة نْغُفْران الدنوب.</verse>
				<verse number="4">فحال ما هُوَ مكتوب في الكتاب د النَّبي إشَعْيا: "الصوت د شي واحد الّي كيبرّح في الخلا: «وجّدو طريق الرَّبّ، ردّو الطرقان ديالو مستقيمة.</verse>
				<verse number="5">يتعمّر كُل واد ويتواطى كُل جبل وْكُدية. خصّ الطرقان المعوّجة يتعوّطو والطرقان الصعابـين يرجعو مواطيين.</verse>
				<verse number="6">وْكُل البشر غادي يشوف النجا د اللّٰه.»"</verse>
				<verse number="7">وْبزّاف د الناس كانو كيمشيو نْعند يوحَنّا باش يتغطّسو على يَدّو وْكيقولّوم: "آ وْلاد الحياي! شكون نبّهكُم باش تهربو من الغضب الّي ماجي؟</verse>
				<verse number="8">إدَن، جيبو الغلّة الّي كتبيّن التوبة، وْما تقولو شي نْراسكُم: «إبراهيم هُوَ بابانا.» حيت كنقول لكُم بلّي اللّٰه قادر باش يعمل من هَد الحجار الولاد نإبراهيم.</verse>
				<verse number="9">وْدابا راه الشاقور منزّل على العروق د الشجار، وْكُل شجرة الّي ما كتجيب شي غلّة مزيانة غادي تْتقطّع وْتْتسيّب في العافية."</verse>
				<verse number="10">سقصاواه الناس: "شنّو خصْنا نعملو؟"</verse>
				<verse number="11">وْردّ عليهُم وْقالّوم: "الّي عندو جوج د الجلالب، يعطي واحدة نِلّي ما عندو شي، والّي عندو الماكلة، خصّوْ يعمل نفس الحاجة."</verse>
				<verse number="12">وْجاو القبّاطة د الضرائب باش يتغطّسو وْسقصاواه: "آ المُعلّم، شنّو خصْنا نعملو؟"</verse>
				<verse number="13">قالّوم: "ما تقبطو شي كتَر من الّي واجب عليكُم."</verse>
				<verse number="14">وْسقصاواه شي بعض من العسْكر: "وْحنايَ، شنّو خصْنا نعملو؟" وْقالّوم: "ما تظلمو حتّى واحد وْما تطيّحو شي الباطل على حتّى شي واحد وْقنعو بالخُلصة ديالكُم."</verse>
				<verse number="15">كانو الناس كيترجّاو وْكيسقصيو نَفسوم على يوحَنّا واش هُوَ المسيح.</verse>
				<verse number="16">ردّ يوحَنّا عليهُم كاملين: "أنا كنغطّسكُم بالما، وَلكن غادي يجي واحد الّي هُوَ قوي منّي، الّي ما كَنْسْتاهل شي نفسخ الخيوط د الصبّاط ديالو. هُوَ غادي يغطّسكُم بالروح القُدُس والعافية.</verse>
				<verse number="17">المدْرى في يَدّو باش ينقّي النوادر ديالو ويجمَع الزرَع في الخزين. أمّا التبن غادي يحرقوْ بالعافية الّي ما عُمراْ غادي تطفى."</verse>
				<verse number="18">وْبْبزّاف د الأقوال يَخرين كان يوحَنّا كيقدّم النصائح نالشعب وْكيبشّروم بالإنجيل.</verse>
				<verse number="19">أمّا هيرودُس القايد، يوحَنّا وَبّخوْ بْسباب هيروديا، المراة د فيلِبُّس خاه، وْبْسباب الفعايل القباحين كاملين الّي عملوم.</verse>
				<verse number="20">وْهيرودُس زايد على هَد الشي كامل قبط يوحَنّا في الحبس.</verse>
				<verse number="21">ملّي يوحَنّا كان كيغطّس الشعب كامل، حتّى يَسوع تغطّس. وْملّي كان كيصلّي، تْفتحَت السما</verse>
				<verse number="22">وْنزل عليه الروح القُدُس في الصِّفة د واحد الحمامة، وْجا واحد الصوت من السما الّي قال: "أنتينا اِبني العزيز الّي كنفرح بِه."</verse>
				<verse number="23">ملّي بدا يَسوع خدمة اللّٰه، كان في عمرو تلاتين عام تقْريبًا. وْكانو كيظنّو بلّي هُوَ الولد د يوسف، بن هالي،</verse>
				<verse number="24">بن مَتْثات، بن لاوي، بن مَلْكي، بن يَنّا، بن يوسف،</verse>
				<verse number="25">بن مَتّاثيا، بن عاموص، بن ناحوم، بن حَسْلي، بن نَجّاي،</verse>
				<verse number="26">بن مَآث، بن مَتّاثيا، بن شِمْعي، بن يوسف، بن يَهودا،</verse>
				<verse number="27">بن يوحَنّا، بن ريسا، بن زَرُبّابِل، بن شَأَلْتِئيل، بن نيري،</verse>
				<verse number="28">بن مَلْكي، بن أَدّي، بن قُصَم، بن أَلْمودام، بن عير،</verse>
				<verse number="29">بن يَشوع، بن أليعازَر، بن يوريم، بن متْثات، بن لاوي،</verse>
				<verse number="30">بن شِمْعون، بن يَهودا، بن يوسف، بن يونان، بن أَلياقيم،</verse>
				<verse number="31">بن مَلَيا، بن مَينان، بن مَتّاثا، بن ناثان، بن داود،</verse>
				<verse number="32">بن يَسّى، بن عوبيد، بن بوعَز، بن سَلمون، بن نَحْشون،</verse>
				<verse number="33">بن عَمّيناداب، بن أَدْمين، بن عَرني، بن حَصْرون، بن فارِص، بن يَهودا،</verse>
				<verse number="34">بن يَعْقوب، بن إسْحاق، بن إبراهيم، بن تارَح، بن ناحور،</verse>
				<verse number="35">بن سَروج، بن رَعو، بن فالَج، بن عابِر، بن شالَح،</verse>
				<verse number="36">بن قينان، بن أرْفَكْشاد، بن سام، بن نوح، بن لامَك،</verse>
				<verse number="37">بن مَتوشالَح، بن أخْنوخ بن يارِد، بن مَهْلَلْئيل، بن قينان،</verse>
				<verse number="38">بن أنوش، بن شيت، بن آدم، اِبن اللّٰه.</verse>
			</chapter>
			<chapter number="4">
				<verse number="1">رجع يَسوع من الأُرْدُن معمّر بالروح القُدُس، وݣوّدوْ الروح نالخلا.</verse>
				<verse number="2">تمّاك جرّبوْ الشيطان أربعين يوم. وْما كلا حتّى حاجة طول ديك الأيّام، وْملّي ڭازَتْ، جاه الجّوع.</verse>
				<verse number="3">قال لو الشيطان: "إدا كُنْتِ ابن اللّٰه، قول نْهَد الحجْرة ترجع خبز."</verse>
				<verse number="4">ردّ عليه يَسوع: "مكتوب: «ماشي بالخبز بوحدو كيعيش الإنسان.»"</verse>
				<verse number="5">وْطلّعوْ الشيطان نواحد الموطَع عالي وْورّاه مَمْلكات الدنيا كاملين في رمشة عين.</verse>
				<verse number="6">وْقال لو الشيطان: "أنا غادي نعطيك السلْطة على هَد المملكات كاملة والعظمة ديالاْ، حيت اتّعطات لي وانا كنعطيها لِمّن ما بغيتْ.</verse>
				<verse number="7">إدَن، إدا سجدْتِ لي، كُل شي غادي يكون ديالك."</verse>
				<verse number="8">ردّ عليه يَسوع وْقال: "مكتوب: «سْجد نالرَّبّ إلَهك، وْهُوَ بوحدو تعبدوْ.»"</verse>
				<verse number="9">الشيطان ادّى يَسوع نأُورُشَليم، وْوقّفوْ على الصُمعة د بيت المَقْدس وْقال لو: "إدا كُنْتِ ابن اللّٰه، سيّب راسك من هنايَ نْتحت،</verse>
				<verse number="10">حيت مكتوب: «غادي يوصّي الملائكة ديالو عليك باش يحفظوك،</verse>
				<verse number="11">وْغادي يرفدوك على اليَدّين ديالوم باش ما تضرب حتّى حجْرة بْرِجلك.»"</verse>
				<verse number="12">وْردّ عليه يَسوع وْقال: "كيقول الكتاب: «ما تجرّب شي الرَّبّ إلَهك.»"</verse>
				<verse number="13">ملّي كمّل الشيطان من كُل التجارب، خلّاه حتّى تجي فُرْصة يَخرى.</verse>
				<verse number="14">رجَع يَسوع بْقوّة الروح نالجَليل، وانْتَشر الخبَر عليه في ديك المنْطَقة كاملة.</verse>
				<verse number="15">وْكان كيعلّم في بيوت العبادة والناس كاملين كيشكروه.</verse>
				<verse number="16">مشى نالناصِرة فاين كان تربّى وْفي نهار السبت دخل نْبيت العبادة فحال العادة، وْناض باش يقرا.</verse>
				<verse number="17">قدّمو لو كتاب النَّبي إشَعْيا. وْملّي فتحوْ، جبر الموطَع فاين كان مكتوب فيه:</verse>
				<verse number="18">"روح الرَّبّ عليَّ، حيت دهَنّي باش نبشّر المساكن بْخبَر الخير، صيفطني باش نعيّط نالحبّاسة بالحريّة، وْنالعُميان بالبصر، وْباش نطلق المظلومين أحرار،</verse>
				<verse number="19">وْنخبر بالسَّنَة المقبولة عند الرَّبّ."</verse>
				<verse number="20">من بعدما طوى الكتاب، ردّوْ نالخدّام وْݣلس. والناس كاملين الّي كانو في بيت العبادة بقاو كيشوفو فيه بْترْكيز.</verse>
				<verse number="21">يَسوع بدا كيقولّوم: "اليوما تحقّق الكلام في الحضور ديالكُم."</verse>
				<verse number="22">وْكانو كاملين كيشهدو لو، وْتعجّبو من كلام النعْمة الّي خرج من دُقمو وْقالو: "واش ماشي هَدا هُوَ بن يوسف؟"</verse>
				<verse number="23">يَسوع قالّوم: "بلا شكّ غَد تقولو لي هَد المتال: «آ الطبيب، شافي نفسك. عمل هنايَ في البلاد ديالك كُل ما سمعْنا بلّي عملْتِه في كَفْرِناحوم.»</verse>
				<verse number="24">كنقول لكُم الحقّ، ما كاين حتّى شي نَبي مقبول في البلاد ديالو.</verse>
				<verse number="25">وْفي الحقيقة في الوقت د إيليّا، ملّي السما تشدَّتْ مدّة تلت سنين وْنُص، وقعَتْ مجاعة كبيرة في البلاد كاملة. وْكانو في إسْرائيل في ديك الوقت بزّاف د الهجّالات.</verse>
				<verse number="26">وَلكن إيليّا ما اتّصيفط نْحتّى واحدة مِنّوم، وَلكن اتّصيفط نواحد الهجّالة في صِرْفة ديال صَيدا.</verse>
				<verse number="27">وْفي وقت النَّبي أَليشَع كان في إسْرائيل بزّاف د المبْراصين، وْما شافى حتّى واحد مِنّوم، من غير نُعْمان السوري تشافى."</verse>
				<verse number="28">ملّي سمعو هَد الكلام، الّي كانو في بيت العبادة غضبو بزّاف.</verse>
				<verse number="29">وْناضو وْطردوه من المدينة وادّاواه نالحافة د الجّبل، فاين كانت المدينة ديالوم مبنيّة عليه، باش يسيّبوه نْتحت.</verse>
				<verse number="30">وَلكن هُوَ ݣاز فوسطوم وْمشى فحالو.</verse>
				<verse number="31">هوّد يَسوع نْكَفْرِناحوم، وْهِيَ واحد المدينة في الجَليل، وْكان كيعلّم الناس نهار السبت.</verse>
				<verse number="32">وْتعجّبو من التعْليم ديالو، حيت كلامو فيه السلْطة.</verse>
				<verse number="33">كان في بيت العبادة واحد الرَّجل فيه واحد الجنّ شرّير، غوّت بْصوت عالي</verse>
				<verse number="34">وْقال: "خلّينا! شنّو بينّا وْبينك، آ يَسوع الناصِري؟ واش جيتِ باش تهلكنا؟ أمّا أنا كنعرفك شكون أنتينا، القدّوس د اللّٰه!"</verse>
				<verse number="35">وْنهَط فيه يَسوع وْقال: "سْكت وْخْرج مِنّو!" وْديك الساعة طيّحوْ الجنّ فوسط الناس وْخرج مِنّو وْما ضرّوْ شي.</verse>
				<verse number="36">دهشو كاملين وْقالو مع بعطوم: "شنّو هَد الكلام؟ بالسلْطة والقوّة كيآمر الجنون المنْݣوسين وْكيخرجو!"</verse>
				<verse number="37">والشهرة ديالو انْتَشرَتْ في كُل موطَع في ديك المنْطَقة.</verse>
				<verse number="38">ناض وْخرج من بيت العبادة، وْدخل نالدار د سِمْعان. وْكانَت النسيبة د سِمْعان مريطة بالسخانة القويّة وْطلبوه من جهتاْ.</verse>
				<verse number="39">قرّب مِنّاْ وْنهَط في السخانة وْخرجَتْ مِنّاْ، وْفي ديك اللحظة ناضت وْبداتْ كَتْـتسخّر عليهُم.</verse>
				<verse number="40">ملّي غربَت الشمس، الناس جابو نيَسوع المراطين كاملين بأمْراض مخْتَلفة وْنزّل اليَدّين ديالو على كُل واحد مِنّوم وْشافاهُم.</verse>
				<verse number="41">وْزايد على هَد الشي، خرجو الشياطين من بزّاف د الناس وْهُمَ كيغوّتو: "أنتينا هُوَ ابن اللّٰه!" وْنهَط فيهُم وْما خلّاهُم شي يهدرو، حيت عرفوه بلّي هُوَ المسيح.</verse>
				<verse number="42">خرج يَسوع في الصباح وْمشى نواحد الموطَع خالي، وْفتّشو عليه الناس، وْملّي جبروه، حصروه باش ما يمشي شي من عندوم.</verse>
				<verse number="43">وَلكن قالّوم يَسوع: "واجب عليَّ نبشّر بْمُلك اللّٰه في مُدُن يَخرين حتّى هُمَ، حيت على هَد الشي اتّصيفطْتْ."</verse>
				<verse number="44">وْكان كيبشّر في بيوت العبادة د اليَهوديّة.</verse>
			</chapter>
			<chapter number="5">
				<verse number="1">كان يَسوع حدا البُحَيرة د جَنّيسارَت، والناس كانو كيتزاحمو عليه باش يسمعو كلام اللّٰه.</verse>
				<verse number="2">وْشاف جوج د الفلايك، كانو الصيّادة خلّاوهُم حدا البحيرة، وْهُمَ كيغسلو الشبكات ديالوم.</verse>
				<verse number="3">يَسوع طلع نواحدة مِنّوم الّي كانت ديال سِمْعان، وْطلَب لو يبعّداْ شويا من البرّ. وْݣلس في الفلوكة وْبدا كيعلّم الناس.</verse>
				<verse number="4">ملّي كمّل الكلام ديالو، قال نْسِمْعان: "ادّي الفلوكة حتّى نْشي موطَع غارق وْسيّبو الشبكات نالصيد."</verse>
				<verse number="5">ردّ عليه سِمْعان: "آ المُعلّم، الليلة كاملة وْحنايَ كَنْتَعبو وْما صيّدْنا والو، وَلكن على الكلام ديالك غادي نسيّب الشبكة."</verse>
				<verse number="6">وْعملو ديك الشي وْجمعو بزّاف د الحوت حتّى بدات الشبكة كتـتقطّع.</verse>
				<verse number="7">في ديك الساعة شيّرو نْصحابوم الّي في الفلوكة يَخرى باش يجيو ويعاونوهُم. وْجاو وْعمّرو جوج د الفلايك حتّى بداو كيغرقو.</verse>
				<verse number="8">ملّي شاف سِمْعان بُطْرُس هَد الشي، طاح على الركابي ديالو قدّام يَسوع وْقال لو: "بعّد منّي، يا رَبّي، حيت أنا مُدْنب!"</verse>
				<verse number="9">حيت دهش بزّاف هُوَ وْصحابو من كترة الحوت الّي صادو.</verse>
				<verse number="10">وْدهشو حتّى يَعْقوب وْيوحَنّا أُوْلاد زَبَدي، الّي كانو الشُّرَكاء د سِمْعان. وْقال يَسوع نْسِمْعان: "ما تخاف شي. من دابا نْفوق غادي تكون صيّاد د الناس."</verse>
				<verse number="11">ملّي رجعو بالفلايك نالبرّ، خلّاو كُل شي وْتَـبعو يَسوع.</verse>
				<verse number="12">مرّة يَخرى، ملّي يَسوع كان في واحد القرية، كان تمّا واحد الرَّجل معمّر بالبرص، وْملّي شاف يَسوع، طاح على وَجهو وْرغبوْ كيقول: "آ سيدي، إدا بغيتِ، تقدر تصفّيني."</verse>
				<verse number="13">يَسوع مدّ يَدّو وْحاداه وْقال لو: "أنا بغيتْ، كون صافي." وْفي هزيزة مشى منّو البرص.</verse>
				<verse number="14">وْوصّاه يَسوع ما يقول هَد الشي نْحتّى واحد، وْقال لو: "مْشي وْورّي راسك نالمسؤول في بيت العبادة وْقدّم التقْدمة على التطهير ديالك فحال ما آمر موسى شهادة لِلوم."</verse>
				<verse number="15">زادت انْتَشرَت الشهرة د يَسوع، وْجاو نْعندو بزّاف د الناس باش يسمعوه وْباش يشافيهُم من الأمْراض ديالوم.</verse>
				<verse number="16">وأمّا هُوَ كان كيمشي بوحدو نالخلا وْكيصلّي.</verse>
				<verse number="17">واحد النهار ملّي كان كيعلّم، كانو ݣالسين تمّاك بعض من الفرّيسيّين والمُعلّمين د الشريعة الّي جاو من كُل قرية من الجَليل واليَهوديّة وْحتّى من أُورُشَليم، وْكانت قدرة الرَّبّ معاه باش يشافي المراطين.</verse>
				<verse number="18">ديك الساعة جاو شي رجال، رافدين واحد الرَّجل ممدود في الفراش وْهُوَ مكْحوش، وْكانو كيحاولو يدخّلوه وينزّلوه قدّام يَسوع.</verse>
				<verse number="19">وْملّي ما قدرو شي يدخّلوه بْسباب الزحام، طلعو نالسطح، فاين حيّدو شي د القرامد وْهبّطوه في الفراش فوسط الناس قدّام يَسوع.</verse>
				<verse number="20">ملّي شاف يَسوع الإيمان ديالوم، قال نالمكْحوش: "آ الرَّجل، مغفورين لك الدنوب ديالك."</verse>
				<verse number="21">بداو الفرّيسيّين والمُعلّمين د الشريعة كيخمّمو: "شكون هُوَ هَدا الّي كيهدَر بالكفر؟ شكون يقدر يغفر الدنوب من غير اللّٰه بوحدو؟"</verse>
				<verse number="22">فطَن يَسوع بالتخميم ديالوم وْردّ عليهُم: "علاش كتخمّمو هَيدا في قلبكُم؟</verse>
				<verse number="23">شنّو الّي ساهل، نقول: «مغفورين لك الدنوب ديالك،» أَوْلا نقول: «نوض وْمْشي؟»</verse>
				<verse number="24">وَلكن باش تعرفو بلّي ابن الإنسان عندو السلْطة على الأرض باش يغفر الدنوب،" قال نالمكْحوش، "كنقول لك، نوض، رْفد الفراش ديالك وْمْشي نالدار ديالك."</verse>
				<verse number="25">في الحين ناض قدّاموم وْرفد الفراش ديالو وْمشى نالدار وْهُوَ كيمجّد اللّٰه.</verse>
				<verse number="26">وْتعجّبو كاملين وْمجّدو اللّٰه وْخافو بزّاف، وْقالو: "اليوما شفْنا العجايب."</verse>
				<verse number="27">وْمن بعد هَد الشي خرج يَسوع وْشاف واحد القبّاط د الضرائب مسمّي لاوي ݣالس في الموطَع د الضرائب، وْقال لو يَسوع: "تبَعني،"</verse>
				<verse number="28">وْناض وْخلّى كُل شي وْتبعوْ.</verse>
				<verse number="29">وْلاوي عمل نيَسوع واحد الوليمة كبيرة في الدار ديالو، وْحضر تمّاك عدد كبير د القبّاطة د الضرائب وْناس يَخرين الّي كانو ݣالسين معهُم.</verse>
				<verse number="30">وْتشكّاو الفرّيسيّين والمُعلّمين د الشريعة من التلامد د يَسوع بْهَد الكلام: "علاش كَتاكلو وْكتشربو مع القبّاطة د الضرائب والمُدْنبـين؟"</verse>
				<verse number="31">ردّ عليهُم يَسوع: "الّي هُمَ صحاحين ما محْتاجين شي نالطبيب، وَلكن المراطين هُمَ الّي محْتاجين.</verse>
				<verse number="32">أنا ما جيتْ شي باش نعيّط على المتّاقيين، وَلكن على المُدْنبـين باش يتوبو."</verse>
				<verse number="33">البعض منّوم قالو نيَسوع: "التلامد د يوحَنّا كيصومو وْكيصلّيو بْشكل مستَمر وْحتّى التلامد د الفرّيسيّين، أمّا التلامد ديالك كيقيّلو ياكلو ويشربو."</verse>
				<verse number="34">وْقالّوم يَسوع: "واش تقدرو تفرضو على المعْروطين نالعرس يصومو والعروس باقي معهُم؟</verse>
				<verse number="35">وَلكن غادي تجي الأيّام فيّاش يتحيّد عليهُم العروس. في ديك الأيّام غادي يصومو."</verse>
				<verse number="36">قالّوم هَد المتال: "حتّى واحد ما كيحيّد واحد الطرف من شي لباس جديد باش يصلّح شي لباس بالي. إدا عمل هَد الشي، غادي يقطّع اللباس الجديد والرقعة منّو ما غادي شي توالم اللباس البالي.</verse>
				<verse number="37">وْحتّى واحد ما كيعمل خمر جديد في شي جلود باليين. وَإلّا، الخمر الجديد غادي يطرْطق الجلود وْغادي يتهرّق الخمر والجلود غادي يخسرو.</verse>
				<verse number="38">بالعكس، الخمر الجديد خصّوْ يتّعمل في الجلود الجدادين.</verse>
				<verse number="39">وْحتّى واحد، من بعدما شرب خمر قديم، كيبغي الجديد، حيت غادي يقول: «القديم حسَن.»"</verse>
			</chapter>
			<chapter number="6">
				<verse number="1">في واحد السبت، ملّي يَسوع ݣاز من بين الفدادن د الزرَع، بداو التلامد ديالو كيقطّعو السبولة وْكيفرّكوهُم باش ياكلو.</verse>
				<verse number="2">قالو لوم البعض من الفرّيسيّين: "علاش كتعملو في نهار السبت ديك الشي الّي ماشي حلال؟"</verse>
				<verse number="3">ردّ عليهُم يَسوع: "واش ما قريتو شي ديك الشي الّي عمل داود ملّي جاه الجّوع، هُوَ وْهَدوك الّي كانو معاه؟</verse>
				<verse number="4">دخل نْبيت اللّٰه وْشبّر وْكلا خبز القُرْبان، الّي هُوَ حلال ياكلوه غير المسؤولين على بيت الله بوحدوم، وْعْطى حتّى نِلّي كانو معاه."</verse>
				<verse number="5">وْقالّوم: "اِبن الإنسان هُوَ الرَّبّ على نهار السبت."</verse>
				<verse number="6">في سبت يَخُر دخل يَسوع نْبيت العبادة وْبدا كيعلّم. وْكان تمّاك واحد الرَّجل اليَد ديالو د الّيمين مبطولة.</verse>
				<verse number="7">كانو المُعلّمين د الشريعة والفرّيسيّين كيفتّشو على شي سبّة باش يشكيو ضدّ يَسوع، وْكانو كيراقبوه، واش غادي يشافي شي واحد في نهار السبت.</verse>
				<verse number="8">وَلكن يَسوع عرف ديك الشي الّي كانو كيفكّرو فيه، وْقال نالرَّجل الّي يَدّو مبطولة: "نوض وْوقَف قدّاموم كاملين." والرَّجل ناض وْوقَف قدّاموم.</verse>
				<verse number="9">قالّوم يَسوع: "أنا غادي نسقصيكُم، شنّو حلال يتّعمل في نهار السبت، الخير أَوْلا الشَّرّ، تنجّي الحياة أَوْلا تهلكاْ؟"</verse>
				<verse number="10">وْشاف في الناس الّي دايرين بِه كاملين وْقال نالرَّجل: "مدّ يَدّك." وْمدّاْ وْرجعَتْ يَدّو صحيحة.</verse>
				<verse number="11">غضبو بزّاف وْبداو كيتشاورو بيناتوم شنّو يعملو ضدّ يَسوع.</verse>
				<verse number="12">في ديك الأيّام، مشى يَسوع نالجّبل باش يصلّي. وْݣوّز الليل كامل كيصلّي ناللّٰه.</verse>
				<verse number="13">ملّي طلع النهار، عَيّط نالتلامد ديالو واختار مِنّوم طناش الّي سمّاهُم رُسُل، وْهُمَ:</verse>
				<verse number="14">سِمْعان، الّي سمّاه بُطْرُس، وأَنْدَراوس خاه، يَعْقوب وْيوحَنّا، فيلِبُّس وْبَرْثولَماوس،</verse>
				<verse number="15">مَتّى وْتوما، يَعْقوب بن حَلْفى وْسِمْعان، الّي مسمّي الغيور،</verse>
				<verse number="16">يَهودا بن يَعْقوب، وْيَهودا الإسْخَريوطي، الّي رجع خاين.</verse>
				<verse number="17">وْهوّد معهُم وْوقَف في الوطى، وْكان تمّاك جمهور كبير من التلامد ديالو وْعدد كبير د الناس من اليَهوديّة كاملة وأُورُشَليم والساحل د صور وْصَيدا،</verse>
				<verse number="18">جاو باش يسمعوه وْباش يشافيهُم من الأمْراض ديالوم. والّي كانو معدّبـين بالجنون الشرّيرة رجعو حُرّين.</verse>
				<verse number="19">والناس كاملين كانو كيحاولو يحاديواه، حيت القوّة كانت كتخرج منّو وْكتشافيهُم كاملين.</verse>
				<verse number="20">وْعلّى يَسوع عينو في التلامد ديالو وْقال: "مبروكين أنتُمَ، آ المساكن، حيت مُلك اللّٰه ديالكُم.</verse>
				<verse number="21">مبروكين أنتُمَ الّي كتجوعو دابا، حيت غادي تشبعو. مبروكين أنتُمَ الّي كتبكيو دابا، حيت غادي تضحكو.</verse>
				<verse number="22">مبروكين أنتُمَ ملّي كيكرهوكُم الناس وْملّي كيرفضوكُم وْكيزبّلو فيكُم وْكيخلّيو الِاسم ديالكُم فحال شي اسم قبيح بْسباب اِبن الإنسان.</verse>
				<verse number="23">فرحو في ديك النهار وْنَشطو، حيت الأجر ديالكُم كبير في السما، حيت هَيداك عملو الجدود ديالوم نالأَنِبياء.</verse>
				<verse number="24">وَلكن الويل لِلكُم، أنتُمَ الّي لا باس عليكُم، حيت توصّلْتو بالتعْزية ديالكُم.</verse>
				<verse number="25">الويل لِلكُم، أنتُمَ الّي شبعانين دابا، حيت غادي يكون فيكُم الجّوع. الويل لِلكُم، أنتُمَ الّي كتضحكو دابا، حيت غَد تحزنو وْتبكيو.</verse>
				<verse number="26">الويل لِلكُم ملّي الناس كاملين كيهدرو عليكُم مزيان، حيت هَيداك عملو الجدود ديالوم نالأَنِبياء الكدّابـين.</verse>
				<verse number="27">"وَلكن كنقول لكُم، آ السامعين، عزّو العدْيان ديالكُم، وْعملو الخير مع الّي كيكرهوكُم،</verse>
				<verse number="28">وْباركو في الناس الّي كيلعنوكُم، وْدْعيو من جهة الّي كيتقبّحو عليكُم.</verse>
				<verse number="29">إدا شي واحد ضَربك على خدّك، عْطيه الخدّ يَخرى. والّي كيحيّد لك السلْهام ديالك، ما تمنع شي عليه يدّي لك حتّى الجلّابة ديالك.</verse>
				<verse number="30">كُل واحد الّي طلب منّك، عْطي لو، والّي كيدّي لك شي حاجة ديالك، ما تطلباْ شي منّو.</verse>
				<verse number="31">فحال ما بغيتو الناس يعاملوكُم، عاملوهُم هَيداك.</verse>
				<verse number="32">إدا كتعزّو غير الناس الّي كيعزّوكُم، شْمِن أجر عندكُم؟ حيت حتّى المُدْنبـين كيعزّو الناس الّي كيعزّوهُم.</verse>
				<verse number="33">حيت إدا عملْتو الخير مع الّي كيعملو معكُم الخير، شْمِن أجر عندكُم؟ حتّى المُدْنبـين كيعملو هَيداك.</verse>
				<verse number="34">إدا سلّفْتو نِلّي كتعرفو بلّي غادي يردّو لكُم، شْمِن أجر عندكُم؟ حيت المُدْنبـين كيسلّفو نْبعضيّاتوم باش الآخرين يردّوه لوم.</verse>
				<verse number="35">وَلكن أنتُمَ، بالعكس، عزّو العدْيان ديالكُم وْعملو معهُم الخير وْسلّفو لوم بلا ما تْتسنّاو المقابل، وْغادي يكون الأجر ديالكُم كبير وْتكونو أُوْلاد العالي، حيت هُوَ كريم مع الّي ما كيشكروه شي وْحتّى مع القباحين.</verse>
				<verse number="36">كونو رُحَماء فحال ما باباكُم هُوَ رحيم.</verse>
				<verse number="37">"ما تحاكمو شي وْما غادي شي يحاكموكُم. ما تحكمو على حتّى واحد وْما غادي شي يحكمو عليكُم. سمحو وْغادي يتّسمح لكُم.</verse>
				<verse number="38">عْطيو وْيتّعطى لكُم عبار عامر، مدكوك، مهزوز وْفايض. حيت بالعبار باش كتعبرو، غادي يتّعبر لكُم."</verse>
				<verse number="39">وْقالّوم عاود هَد المتال: "واش يقدر العمى يݣوّد العمى؟ واش ما غادي شي يطيحو بْجوج بِهُم في شي حفرة؟</verse>
				<verse number="40">التلْميد ماشي كتَر من المُعلّم ديالو. وَلكن كُل واحد الّي كمّل التعْليم ديالو، راه غادي يكون فحال المُعلّم ديالو.</verse>
				<verse number="41">وْعلاش كتشوف الخشوشة الّي في العينينة د خاك، وَلكن الخشبة الّي في عينك ما كتفطن شي بِها؟</verse>
				<verse number="42">كيفاش تقدر تقول نْخاك: «آ خاي، خلّيني نخرّج الخشوشة الّي في عينك،» وانتينا ما كتشوف شي الخشبة الّي في عينك؟ آ المنافق، خرّج في الُوّل الخشبة من عينك وْعاد غادي تشوف مزيان باش تخرّج الخشوشة الّي في العينينة د خاك!</verse>
				<verse number="43">"الشجرة المزيانة ما كتعطي شي غلّة خايبة. وْبالعكس، الشجرة الخايبة ما كتعطي شي غلّة مزيانة.</verse>
				<verse number="44">حيت كُل شجرة كَتْـتّعرف من الغلّة ديالاْ. ما كتجني شي الكرْموس من الشوك ولا العنب من العلّيق.</verse>
				<verse number="45">الرَّجل الصالح من الكنز الصالح الّي في قلبو كيخرّج الخير. والرَّجل الشرّير من الخزين الشرّير كيخرّج الشَّرّ، حيت من الشياطة د القلب كيهدَر دُقمو.</verse>
				<verse number="46">علاش كتعيّطو لي «يا رَبّي، يا رَبّي» وْما كتعملو شي الّي كنقول لكُم؟</verse>
				<verse number="47">كُل واحد الّي كيجي نْعندي وْكيسمع الكلام ديالي وْكيعمل بِه، نورّيكُم لِمّن كيشبه.</verse>
				<verse number="48">كيشبه نواحد الرَّجل الّي بنى واحد الدار. حفر وْغرّق وْنزّل اللساس على الصخرة. وْملّي جا الفيضان، فاض الواد على ديك الدار، وْما قدر شي يزعْزعاْ، حيت كانت مبنية كِما يَنْبَغي.</verse>
				<verse number="49">أمّا الّي كيسمع الكلام ديالي وْما كيعمل شي بِه، كيشبه نواحد الرَّجل الّي بنى الدار ديالو على الأرض بلا لساس، وْفاض الواد عليها وْطاحت والخراب ديالاْ كان كبير."</verse>
			</chapter>
			<chapter number="7">
				<verse number="1">ملّي كمّل يَسوع الكلام ديالو مع الشعب، دخل نْكَفْرِناحوم.</verse>
				<verse number="2">وْكان تمّاك واحد القايد د المية الّي عندو العبد ديالو مريط قريب يموت، وْكان عندو عزيز بزّاف.</verse>
				<verse number="3">ملّي سمع بيَسوع، صيفط لو شيوخ اليهود، كيطلب مِنّو يجي ويشافي العبد ديالو.</verse>
				<verse number="4">ملّي جاو نْعند يَسوع، رغبوه بزّاف وْلحّو عليه وْقالو لو: "هَد الرَّجل كيسْتاهل تعمل لو الّي طلب لك،</verse>
				<verse number="5">حيت كيعزّ الشعب ديالنا، وْهُوَ الّي بنى نّا بيت العبادة."</verse>
				<verse number="6">مشى يَسوع معهُم، وْملّي قرّب نالدار، صيفط لو قايد المية صحابو كيقول لو: "آ سيدي، ما تعدّب شي راسك، حيت ما كنسْتاهل شي تدخل تحت السقَف ديالي.</verse>
				<verse number="7">على هَد الشي أنا ما حسبْتْ شي نفسي نسْتاهل نجي نْعندك. وَلكن غير قول واحد الكلمة، والعبد ديالي غادي يتشافى.</verse>
				<verse number="8">حيت حتّى أنا واحد الرَّجل تحت السلْطة، وْعندي العسْكر تحت الأمر ديالي، وْكنقول نْهَدا «مْشي» وْكيمشي، وْنيَخُر «آجي» وْكيجي، وْنالعبد ديالي «عمل هَد الشي» وْكيعملوْ."</verse>
				<verse number="9">ملّي سمع يَسوع هَد الكلام، تعجّب منّو، وْدار وْقال نالناس الّي كانو كيتبعوه: "كنقول لكُم بلّي ما جبرْتْ شي الإيمان قدّ هَد الشي حتّى في إسْرائيل."</verse>
				<verse number="10">وْملّي المرسولين رجعو نالدار، جبرو العبد تشافى.</verse>
				<verse number="11">من بعد هَد الشي مشى يَسوع نواحد المدينة مسمّية نايين، كان كيرافقوه التلامد ديالو وْجمهور كبير.</verse>
				<verse number="12">ملّي قرّب نالباب د المدينة، شاف واحد الميّت خارجين بِه، وْهُوَ الولد الوحيد د يمّاه وْهِيَ هجّالة. كانو مرافقيناْ بزّاف د الناس من المدينة.</verse>
				<verse number="13">ملّي شافاْ الرَّبّ، حنّ عليها وْقالّاْ: "ما تبكي شي."</verse>
				<verse number="14">ديك الساعة قرّب وْحادى المحمل، وْوَقفو الّي رافدينوْ. وْيَسوع قال: "آ الشابّ، كنآمرك، نوض."</verse>
				<verse number="15">وْݣلس الميّت وْبدا كيتكلّم وْيَسوع عْطاه نيمّاه.</verse>
				<verse number="16">وْكاملين خافو بزّاف وْمجّدو اللّٰه وْقالو: "ظهَر بيناتنا واحد النَّبي عظيم وْطلّل اللّٰه على الشعب ديالو."</verse>
				<verse number="17">انْتَشر هَد الخبر عليه في اليَهوديّة كاملة والمناطق الّي قريبة مِنّاْ.</verse>
				<verse number="18">التلامد د يوحَنّا عاودو لو على هَد الشي كامل. وْعَيّط يوحَنّا على جوج مِنّوم</verse>
				<verse number="19">وْصيفطوم نْعند يَسوع باش يسقصيواه: "واش أنتينا هُوَ الّي ماجي أَوْلا نتسنّاو واحد يَخُر؟"</verse>
				<verse number="20">ملّي قرّبو نْعند يَسوع، قالو لو: "يوحَنّا المَعْمَدان صيفطنا باش نسقصيواك: «واش أنتينا هُوَ الّي ماجي أَوْلا نتسنّاو واحد يَخُر؟»"</verse>
				<verse number="21">في ديك الوقت يَسوع شافى بزّاف د الناس من الأمْراض وْمن الوجاع وْمن الجنون الشرّيرة وْردّ بزّاف د العُميان كيشوفو.</verse>
				<verse number="22">ديك الساعة يَسوع ردّ على المرسولين: "مْشيو وْخبرو يوحَنّا بْديك الشي الّي شفْتوه وْسمعْتوه: العُميان رجعو كيشوفو والعُرَج كيمشيو والمبْراصين كيتصفّاو والصمكين كيسمعو والميّتين كيرجعو بالروح والمساكن كيتبشّرو بْخبَر الخير.</verse>
				<verse number="23">وْمبروك الّي ما كَيعتَر شي بْسبابي."</verse>
				<verse number="24">ملّي مشاو المرسولين، يَسوع بدا كيهدَر مع الجماعة على يوحَنّا: "شنّو خرجْتو تشوفو في الخلا؟ شي قصبة كيحرّكاْ الريح؟</verse>
				<verse number="25">وَلكن شنّو خرجْتو تشوفو؟ شي رَجل لابس حوايج رفيعة؟ طبعًا لا، حيت الناس الّي لابسين الجلالب الزوينين والّي منعّمين، هُمَ في القصور د الملوك.</verse>
				<verse number="26">وَلكن شنّو خرجْتو تشوفو؟ شي نَبي؟ إيّاه، كنقول لكُم وْحسَن من واحد النَّبي.</verse>
				<verse number="27">هَدا هُوَ الّي كتبو عليه: «ها انا كنصيفط المرسول ديالي قدّامك، الّي غادي يوجّد الطريق ديالك قدّامك.»</verse>
				<verse number="28">كنقول لكُم، ما ولدو النسا حتّى شي واحد كبَر من يوحَنّا، وَلكن الصغير في مُلك اللّٰه، هُوَ كبَر منّو."</verse>
				<verse number="29">الناس كاملين الّي سمعو هَد الشي، حتّى القبّاطة د الضرائب، عرفو بلّي اللّٰه عادل، حيت تغطّسو بْمعموديّة يوحَنّا.</verse>
				<verse number="30">أمّا الفرّيسيّين والعُلماء د الشريعة رفضو إرادة اللّٰه لِلوم وْما تغطّسو شي على يَدّو.</verse>
				<verse number="31">وْقال يَسوع: "لِمّن نشبّه الناس د هَد الجيل؟ نْلمّن كيشبهو؟</verse>
				<verse number="32">كيشبهو نْشي عيال ݣالسين في السوق وْكيغوّتو مع بعطوم، وْكيقولو: «غيّطْنا لكُم وْما شطحْتو شي، نوّحْنا لكُم وْما بكيتو شي.»</verse>
				<verse number="33">حيت جا يوحَنّا المَعْمَدان ما كان شي كياكل الخبز وْما كيشرب شي الخمر، وْكتقولو بلّي فيه شي جنّ.</verse>
				<verse number="34">جا اِبن الإنسان كياكل وْكيشرب وْكتقولو: «راه هَدا واحد الرَّجل وكّال وْسكايري، مصاحب مع القبّاطة د الضرائب والمُدْنبـين.»</verse>
				<verse number="35">وَلكن الحِكمة كتبرّر بولاداْ كاملين."</verse>
				<verse number="36">واحد من الفرّيسيّين عرط على يَسوع باش ياكل عندو، وْدخَل نالدار د الفرّيسي وْݣلس ياكل.</verse>
				<verse number="37">كانت في المدينة واحد المراة معروفة مُدْنبة، وْملّي عرفَتْ بلّي يَسوع كياكل في دار الفرّيسي، جات وْمعها ردومة د الرخام معمّرة بالعطر.</verse>
				<verse number="38">مشات نْعند الرِّجلين د يَسوع وْهِيَ كتبكي، وْفزّݣَتْ الرِّجلين ديالو بالدموع ديالاْ، وْمسحَتوم بْشعراْ، وْباستوم، وْدهنَتوم بالعطر.</verse>
				<verse number="39">وْملّي شاف الفرّيسي الّي عرط عليه هَد الشي، قال في نفسو: "كَكان هَد الرَّجل نَبي، كَكان عرف السمعة الخايبة د هَد المراة الّي كتحاديه، حيت هي مُدْنبة."</verse>
				<verse number="40">ردّ عليه يَسوع: "آ سِمْعان، عندي ما نقول لك." وْقال: "قول لي، آ المُعلّم."</verse>
				<verse number="41">"كانو جوج د الناس مدْيونين نواحد الرَّجل. واحد كيسال لو خمس مية دينار ويَخُر خمسين دينار.</verse>
				<verse number="42">وْحيت ما كان شي عندوم باش يخلّصو الدين، سمَح لوم بْجوج بِهُم. وْدابا شكون مِنّوم غادي يعزّوْ كتَر؟"</verse>
				<verse number="43">ردّ عليه سِمْعان: "كنظنّ الّي سمَح لو في المبلغ الكبير." قال لو يَسوع: "حكمْتِ بالصَواب."</verse>
				<verse number="44">دار يَسوع وْشاف في المراة، وْقال نْسِمْعان: "واش كتشوف هَد المراة؟ ملّي دخلْتْ نالدار ديالك، ما عْطيتِني شي الما باش نغسل رِجلي، وَلكن هي بالدموع ديالاْ غسلَتْ لي رِجلي وْمسحَتوم بالشعر ديالاْ.</verse>
				<verse number="45">أنتينا ما بوسْتِني شي، أمّا هي، من الوقت الّي دخلْتْ نْهنايَ، ما وقفَتْ شي البوسان على رِجلي.</verse>
				<verse number="46">أنتينا ما دهنْتِ لي شي الراس ديالي بالزيت، أمّا هي دهنَتْ لي رِجلي بالعطر.</verse>
				<verse number="47">على ديك الشي كنقول لك بلّي هي عزَّتْ بزّاف، حيت الدنوب ديالاْ، الّي هُمَ بزّايف، اتّغفرو لاْ. وَلكن الّي مغْفور لو قليل، كيعزّ قليل."</verse>
				<verse number="48">قالّاْ يَسوع: "مغفورين لك دنوبك."</verse>
				<verse number="49">وْهَدو الّي معْروطين بداو كيقولو بيناتوم: "شكون هُوَ هَدا حتّى يغفر الدنوب؟"</verse>
				<verse number="50">قال يَسوع نالمراة: "الإيمان ديالك نجّاك. مْشي بْسلام."</verse>
			</chapter>
			<chapter number="8">
				<verse number="1">من بعد ديك الشي، كان يَسوع كيدور في كُل مدينة وْكُل دشر وْكيبشّر بالإنجيل د مُلك اللّٰه، وْكانو معاه الطناش،</verse>
				<verse number="2">وْمعهُم بعض النسا الّي تشافاو من الجنون الشرّيرة والأمْراض: مَرْيَم الّي كيعيّطو لاْ المَجْدَليّة، الّي خرجو مِنّاْ سبعة د الجنون،</verse>
				<verse number="3">ويُوَنّا المراة د خوزي الوَكيل د هيرودُس، وْسوسَنّة ويَخرين بزّاف الّي كانو كيعاونوهُم بالمال ديالوم.</verse>
				<verse number="4">ملّي اتّجمعو نْعند يَسوع بزّاف د الناس الّي جاو من كُل مدينة، تكلّم معهُم بْهَد المتال:</verse>
				<verse number="5">"واحد الفلّاح خرج باش يزرع. وْملّي كان كيزرع، طاح شويا د الزرع حدا الطريق وْسطمو عليه الناس، والطيور د السما كلاواه.</verse>
				<verse number="6">وْشي حبّات طاحت على الحجار، وْملّي نبتَتْ، يَبسَتْ، حيت ما عنداْ شي الرطوبة.</verse>
				<verse number="7">وْشي حبّات طاحت فوسط الشوك، وْطلع معها الشوك وْجيّفاْ.</verse>
				<verse number="8">وْشي حبّات طاحت في الأرض المزيانة، وْملّي نبتَتْ، عْطات الغلّة على مية مرّة." قال هَد الشي وْعَيّط: "الّي عندو الودْنين باش يسمع، لازم يسمع."</verse>
				<verse number="9">سقصاواه التلامد ديالو على المعنى د هَد المتال،</verse>
				<verse number="10">وْقالّوم يَسوع: "أنتُمَ اتّعطى لكُم باش تعرفو الأسْرار د مُلك اللّٰه، أمّا يَخرين بالأمْتال، باش واخّا يشوفو ما كيشوفو شي، وْواخّا يسمعو ما كيفهمو شي.</verse>
				<verse number="11">هَدا هُوَ المعنى د المتال: الزرّيعة هي كلام اللّٰه.</verse>
				<verse number="12">الحبّات الّي طاحت على الطريق، هُمَ الناس الّي كيسمعو كلام اللّٰه، وْمن بعد كيجي الشيطان وْكيحيّد الكلام من قلبوم باش ما يآمنو شي باش ينجاو.</verse>
				<verse number="13">الحبّات الّي طاحت على الحجار، هُمَ الّي كيقبلو كلام اللّٰه فرحانين ملّي كيسمعوه، وَلكن ما عندوم شي العروق. هُمَ كيآمنو بعض الوقت، وَلكن ملّي كتجي المِحْنة، كيرجعو ناللَور.</verse>
				<verse number="14">الّي طاحت بين الشوك، هُمَ هَدو الّي كيسمعو كلام اللّٰه، وَلكن مع المدّة كتجيّفوم الهموم د الدنيا والمال والشهوات ديالاْ، وْهُمَ ما كينضجو شي.</verse>
				<verse number="15">الّي طاحت في الأرض المزيانة، هُمَ الّي كيسمعو كلام اللّٰه بْقلب طيّب وْمزيان وْكيحافظو عليه، وْكيعطيو الغلّة بالصبر.</verse>
				<verse number="16">"حتّى واحد ما كيشعل شي لامْبة وْكيغطّيها بْشي قشعة أَوْلا كينزّلاْ تحت الفراش، وَلكن كينزّلاْ على المرفع باش الّي هُمَ داخلين يشوفو الضَّو.</verse>
				<verse number="17">حيت كُل حاجة مخبّعة غادي تظهَر، وْكُل سرّ غادي يرجع معروف ويبان واضح.</verse>
				<verse number="18">وْعلى هَد الشي ردّو بالكُم كيفاش كتسمعو، حيت الّي عندو غادي يتّعطى لو كتَر، والّي ما عندو شي، حتّى ديك الشي الّي كيظنّ بلّي عندو غادي يتحيّد لو."</verse>
				<verse number="19">جات نْعندو يمّاه والخوت ديالو، وْما قدرو شي يوصلو نْعندو بْسباب الزحام.</verse>
				<verse number="20">وْخبروه: "يمّاك وْخوتك واقفين على برّا وْبغاو يشوفوك."</verse>
				<verse number="21">ردّ عليهُم: "يمّا وْخوتي هُمَ الّي كيسمعو كلام اللّٰه وْكيعملو بِه."</verse>
				<verse number="22">واحد النهار طلع يَسوع نواحد الفلوكة مع التلامد ديالو، وْقالّوم: "آجيو نقطعو نالجّهة يَخرى د البُحَيرة." وْمشاو.</verse>
				<verse number="23">ملّي كانو ماشّين، هُوَ نعَس. وْݣاز واحد الريح قوي على البحيرة، والفلوكة بدات كتعمّر بالما وْكانو في الخطر.</verse>
				<verse number="24">التلامد مشاو وْفيّقوه كيقولو: "آ المُعلّم، آ المُعلّم، حنايَ غادي نموتو!" وْيَسوع ناض وْنهَط في الرّيح والمواج، والعاصفة وقفَتْ وْكُل شي تهدّن.</verse>
				<verse number="25">قالّوم يَسوع: "فاين هُوَ الإيمان ديالكُم؟" خافو وْدهشو وْقالو مع بعطوم: "شكون هُوَ هَدا؟ حيت حتّى الرّيح والما كيآمروم وْكيطيعوه!"</verse>
				<verse number="26">وْوَصلو نْبلاد الجَراسيّين الّي بْغرط الجَليل.</verse>
				<verse number="27">وْملّي نزل يَسوع نالبرّ، جا نْعندو من المدينة واحد الرَّجل مسكون بالجنون. وْما كان شي كيلبس الحوايج ديالو مدّة طويلة، وْما كيسكن شي في الدار، وَلكن في المقابر.</verse>
				<verse number="28">ملّي شاف يَسوع، غوّت وْطاح عند الرِّجلين ديالو وْغوّت بْصوت عالي: "شنّو بيني وْبينك، آ يَسوع اِبن اللّٰه العالي؟ كنرغبك باش ما تعدّبني شي!"</verse>
				<verse number="29">قال هَد الشي حيت يَسوع آمر الجنّ المنْݣوس باش يخرج من الرَّجل. حيت بزّاف د المرّات الجنّ كان كيسَيطر عليه والناس كانو كيربطوه بالسناسل والقيود وْكيحضيواه، وَلكن هُوَ كان كيقطّع الرباطي والجنّ كيجرّوْ نالخلا.</verse>
				<verse number="30">وْسقصاه يَسوع: "شنّو مسمّي أنتينا؟" وْردّ عليه: "جيش،" حيت بزّاف د الجنون كانو دخلو فيه.</verse>
				<verse number="31">وْرَغبو يَسوع باش ما يآمروم شي يمشيو نالهاوية.</verse>
				<verse number="32">كان تمّاك واحد القَطيع كبير د الحلالف كيرعا في الجّبل. وْطلبو الجنون نيَسوع يعطيهُم الإدن باش يدخلو فيهُم، وْخلّاهُم.</verse>
				<verse number="33">خرجو الشياطين من الرَّجل وْدخلو في الحلالف، وْجرى القَطيع في الحدورة نالبُحَيرة وْغرق فيها.</verse>
				<verse number="34">ملّي شافو السرّاح ديك الشي الّي وقَع، هربو وْخبرو الناس الّي في المدينة وْفي الفدادن.</verse>
				<verse number="35">وْخرجو الناس باش يشوفو هَد الشي الّي وقَع، وْجاو نْعند يَسوع، وْجبرو الرَّجل الّي خرجو منّو الشياطين ݣالس قدّام الرِّجلين د يَسوع، لابس وْبْعقلو، وْخافو.</verse>
				<verse number="36">وْهَدوك الّي شافو هَد الشي الّي وقَع، خبرو الناس كيفاش تشافى الرَّجل المسكون.</verse>
				<verse number="37">والناس كاملين د بلاد الجَراسيّين طلبو من يَسوع يمشي فحالو من عندوم، حيت خافو بزّاف. وْدخل في الفلوكة وْرجَع.</verse>
				<verse number="38">الرَّجل الّي خرجو منّو الجنون رغبوْ باش يخلّيه يمشي معاه، وَلكن يَسوع ودّعوْ وْقال لو:</verse>
				<verse number="39">"رجَع نالدار ديالك وْعاود لوم هَد الشي الّي عمل معك اللّٰه." وْمشى وْعاود في المدينة كاملة كُل شي الّي عمل يَسوع معاه.</verse>
				<verse number="40">ملّي رجَع يَسوع، رحّبو بِه الناس، حيت كاملين كانو كيتسنّاواه.</verse>
				<verse number="41">في ديك الساعة جا واحد الرَّجل الّي مسمّي يايرُس، الّي كان رئيس في بيت العبادة، وْطاح عند الرِّجلين د يَسوع وْرغبوْ باش يدخل نالدار ديالو،</verse>
				<verse number="42">حيت البنيتة الوحيدة ديالو، الّي في عُمراْ طناشر عام قرّبَتْ تموت. وْملّي كان ماشّي، تزاحمو عليه الناس.</verse>
				<verse number="43">وْواحد المراة الّي كان فيها نزيف د الدم مدّة طناشر عام، (كانت صرفَتْ المال ديالاْ كامل على الأَطِبّاء وْما قدر حتّى واحد يشافيها)،</verse>
				<verse number="44">قرّبَتْ من موراه وْحادات الجلايل د الجلّابة ديالو. وْفي هزيزة وقَف النزيف د الدم ديالاْ.</verse>
				<verse number="45">سقصى يَسوع: "شكون الّي حاداني؟" وْنكرو كاملين، وْبُطْرُس قال: "آ مُعلّم، الناس كيتزاحمو وْكيضيّقو عليك وانتينا كتقول: «شكون الّي حاداني؟»"</verse>
				<verse number="46">قال يَسوع: "شي واحد حاداني، حيت أنا عرفْتْ بلّي شي قوّة خرجَتْ منّي."</verse>
				<verse number="47">وْملّي شافت المراة بلّي الأمر ديالاْ تفضح، جات كَتْـتّرْعد وْسجدَتْ لو وْخبرَتوْ قدّام الناس كاملين علاش حاداتوْ وْكيفاش تشافات في لحظة.</verse>
				<verse number="48">وْقالّاْ يَسوع: "آ بنْتي، الإيمان ديالك شافاك. مْشي بْسلام."</verse>
				<verse number="49">وْملّي كان باقي كيهدَر يَسوع، جا واحد من الدار د يايرُس رئيس بيت العبادة وْقال لو: "بِنْتك ماتت، ما تزيد شي تشطن المُعلّم."</verse>
				<verse number="50">ملّي سمَع هَد الشي يَسوع، قال نيايرُس: "ما تخاف شي. غير آمن، وْهِيَ غادي تشافى."</verse>
				<verse number="51">ملّي وصَل نالدار د يايرُس، ما خلّى حتّى واحد يدخل معاه، من غير بُطْرُس وْيَعْقوب وْيوحَنّا وْباباها ويمّاها د البنيتة.</verse>
				<verse number="52">وْكانو كاملين كيبكيو عليها وْكيندبو. قالّوم يَسوع: "ما تبكيو شي، حيت هي ماشي ميّتة، وَلكن غير ناعسة."</verse>
				<verse number="53">وْضحكو عليه، حيت كانو عارفين بلّي ماتت.</verse>
				<verse number="54">شبّراْ يَسوع من يَدّاْ وْقالّاْ: "آ البنيتة، نوض."</verse>
				<verse number="55">وْرجعَت الروح ديالاْ في هزيزة وْناضَتْ. وآمروم يعطيوها تاكل.</verse>
				<verse number="56">تعجّبو الوالِدين ديالاْ، وْنبّهوم ما يحكيو نْحتّى واحد هَد الشي الّي وقَع.</verse>
			</chapter>
			<chapter number="9">
				<verse number="1">وْجمَع يَسوع الطناش د التلامد، وْعْطاهُم القوّة والسلْطة على الشياطين كاملين وْباش يشافيو الأمْراض.</verse>
				<verse number="2">وْصيفطوم باش يبشّرو بْمُلك اللّٰه ويشافيو المراطين.</verse>
				<verse number="3">قالّوم: "ما تدّيو حتّى حاجة نالطريق، لا عُكّاز، ولا شكارة، ولا خبز، ولا فلوس، ولا جوج د الجلالب.</verse>
				<verse number="4">وأَي دار دخلْتو لاْ، بقاو تمّاك حتّى تخرجو من ديك الموطَع.</verse>
				<verse number="5">وِادا ما رحّبو شي بِكُم، ملّي تخرجو من ديك المدينة، نفطو الغبرة من الرِّجلين ديالكُم فحال شهادة ضدّوم."</verse>
				<verse number="6">إيوا، خرجو وْمشاو من قرية نْقرية كيبشّرو بالإنجيل وْكيشافيو الناس في كُل موطَع.</verse>
				<verse number="7">ملّي سمَع القايد هيرودُس بْكُل ما جرى، حار حيت بعض الناس كانو كيقولو بلّي يوحَنّا قام من بين الميّتين،</verse>
				<verse number="8">والبعض كيقول بلّي إيليّا ظهَر، ويَخرين بلّي شي واحد من الأَنْبياء القدامين اتّبعت.</verse>
				<verse number="9">وَلكن هيرودُس قال: "يوحَنّا أنا قطّعْتْ لو راسو. وْشكون هُوَ هَدا الّي كنسمع عليه هَد الأُمور؟" وْكان باغي يشوفوْ.</verse>
				<verse number="10">ملّي رجعو الرُّسُل، عاودو نيَسوع كُل شي الّي عملو. ديك الساعة ادّاهُم يَسوع وْمشاو بوحدوم نواحد القرية مسمّية بيت صَيدا.</verse>
				<verse number="11">وَلكن عرفو الناس وْتبعوه، وْيَسوع رحّب بِهُم وْتكلّم معهُم على مُلك اللّٰه، وْشافى الّي كانو محْتاجين.</verse>
				<verse number="12">ملّي قرّب الليل، جاو الطناش وْقالو لو: "صيفط الناس فحالوم باش يمشيو نالدشورة وْنالفدادن الّي قريبة باش يفتّشو على فاين يباتو وْما ياكلو، حيت حنايَ هنايَ في واحد الموطَع خالي."</verse>
				<verse number="13">قالّوم يَسوع: "عْطيوهُم أنتُمَ ما ياكلو." وْقالو: "ما عندنا شي كتَر من خمسة د الخبزات وْجوج د الحوتات، غير إدا مشينا وْشرينا الماكلة نْهَد الناس كاملين."</verse>
				<verse number="14">حيت كانو تمّا تقْريبًا خمس آلاف رَجل. وْقال نالتلامد ديالو: "ݣلّسوهُم خمسين في كُل ݣلسة."</verse>
				<verse number="15">عملو هَيدا التلامد وݣلّسوهُم كاملين.</verse>
				<verse number="16">وْشبّر يَسوع الخمسة د الخبزات والجوج د الحوتات وْعلّى عينو نالسما وْبارك فيهُم. وْقطّعوم وْعْطى نالتلامد ديالو باش يفرّقوهُم على الناس.</verse>
				<verse number="17">وْكلاو كاملين وْشبعو، وْمن هَد الشي الّي شاط عليهُم جمعو طناشر قفّة د الكسور.</verse>
				<verse number="18">واحد النهار كان يَسوع كيصلّي بوحدو وْكانو التلامد ديالو معاه، وْسقصاهُم: "شنّو كيقولو الناس عليَّ، شكون أنا؟"</verse>
				<verse number="19">جاوبوه: "البعض كيقولو يوحَنّا المَعْمَدان، ويَخرين إيليّا، ويَخرين بلّي اتّبعت شي واحد من الأَنْبياء القدامين."</verse>
				<verse number="20">وْقالّوم: "وانتُمَ، شنّو كتقولو عليَّ، شكون أنا؟" ردّ عليه بُطْرُس: "المسيح د اللّٰه."</verse>
				<verse number="21">وَلكن حدّروم يَسوع وآمروم باش ما يقولو هَد الشي نْحتّى واحد.</verse>
				<verse number="22">وْقالّوم: "اِبن الإنسان لا بدّ يتعدّب بزّاف ويرفضوه الشيوخ وْرُؤَساء المسؤولين في بيت المَقْدس والمُعلّمين د الشريعة، ويقتلوه وْفي اليوم التالت يرجع بالروح."</verse>
				<verse number="23">وْقال نالناس كاملين: "إدا بغى شي واحد يجي من مورايَ، لازم عليه ينكر نفسو ويرفد الصليب ديالو كُل نهار ويـتبَعني.</verse>
				<verse number="24">حيت الّي بغى ينجّي نفسو غادي يخسراْ، والّي كيخسر نفسو بْسبابي غادي ينجّيها.</verse>
				<verse number="25">حيت شنّو غادي ينفع الإنسان إدا ربح الدنيا كاملة وْخسر نفسو أَوْلا هلكاْ؟</verse>
				<verse number="26">حيت الّي كيتحشّم بْسبابي وْبالكلام ديالي، اِبن الإنسان غادي يتحشّم بِه ملّي يجي في المجد ديالو وْمجد الآب والملائكة القدّيسين.</verse>
				<verse number="27">كنقول لكُم الحقّ، البعض من الّي واقفين هنايَ ما غادي شي يدوقو الموت حتّى يشوفو مُلك اللّٰه."</verse>
				<verse number="28">من بعد هَد الكلام بْشي تمن أيّام، يَسوع ادّى بُطْرُس وْيوحَنّا وْيَعْقوب وْطلَع نالجّبل باش يصلّي.</verse>
				<verse number="29">وْملّي كان كيصلّي، تبدّل لو الوجَه والجلّابة ديالو رجعَتْ بَيطة وْكَتْبرق.</verse>
				<verse number="30">وْظهرو جوج د الرجال كيتهاودو مع يَسوع، وْهُمَ موسى وإيليّا،</verse>
				<verse number="31">الّي بانو في المجد وْتكلّمو على الرحيل ديالو الّي خصّوْ يكمّلوْ في أُورُشَليم.</verse>
				<verse number="32">غلب النعاس على بُطْرُس وْصحابو، وْملّي فاقو، شافو المجد د يَسوع والجوج د الرجال الّي كانو واقفين معاه.</verse>
				<verse number="33">وْملّي تفارقو مع يَسوع، بُطْرُس، بلا ما يعرف شنّو قال، اقتَرح على يَسوع: "آ المُعلّم، مزيان نكونو هنايَ. نعدّلو تلاتة د القياطن، لِلِك واحد وْنْموسى واحد وْنإيليّا واحد،" حيت ما جبر ما يقول.</verse>
				<verse number="34">وْملّي بُطْرُس كان كيهدر، جات واحد السحابة وْظلّلَتْ عليهُم. وْخافو التلامد بزّاف ملّي دخلو في السحابة.</verse>
				<verse number="35">وْجا واحد الصوت من السحابة وْقال: "هَدا هُوَ الِابن ديالي المخْتور. سمعو لو."</verse>
				<verse number="36">من بعدما تكلّم ديك الصوت، يَسوع بقا بوحدو. والتلامد حافظو على هَد السرّ وْما خبرو حتّى واحد في ديك الأيّام بْهَد الشي الّي شافو.</verse>
				<verse number="37">وْلّا غدّا ملّي هوّدو من الجّبل، تلاقاواه بزّاف د الناس.</verse>
				<verse number="38">وْواحد الرَّجل من الجماعة غوّت: "آ المُعلّم، كنرغبك تشوف في بني، هُوَ الوحيد الّي عندي.</verse>
				<verse number="39">واحد الجنّ كيقبطوْ وْعلى غفلة اِبني كيغوّت، والجنّ كيزعْزعوْ عاود حتّى كيخرّج الكشاكش، وْملّي كيدڭْدڭوْ، بالصعوبة كيخلّيه.</verse>
				<verse number="40">وْطلبْتْ من التلامد ديالك باش يخرّجو الجنّ، وْما قدرو شي."</verse>
				<verse number="41">ردّ يَسوع وْقال: "آ الجيل بلا إيمان والشرّير! حتّى لاين غادي نكون معكُم وْنتحمّلكُم؟ جيب اِبنك نْهنايَ."</verse>
				<verse number="42">ملّي العايل قرّب من يَسوع، الشيطان طيّحوْ وْخبطوْ، وَلكن يَسوع نهَط في الجنّ المنْݣوس وْشافى العايل وْردّوْ نْباباه.</verse>
				<verse number="43">وْتعجّبو كاملين من عظمة اللّٰه. ملّي كانو الناس كاملين كيتعجّبو في كُل ما عمل يَسوع، قال نالتلامد ديالو:</verse>
				<verse number="44">"ردّو بالكُم نْهَد الشي الّي غادي نقول لكُم: اِبن الإنسان غادي يتسلّم ناليَدّين د الناس."</verse>
				<verse number="45">وَلكن التلامد ما فهمو شي هَد الكلام، حيت كان مخفي عليهُم باش ما يفهمو شي المعنى ديالو. وْخافو يسقصيواه.</verse>
				<verse number="46">والتلامد بداو كيتناقشو بيناتوم على شكون هُوَ الكبير فيهُم.</verse>
				<verse number="47">وْحيت عرف يَسوع الأفْكار ديالوم، شبّر واحد العايل وْوقّفوْ حداه،</verse>
				<verse number="48">وْقالّوم: "الّي كيرحّب بْهَد العايل بِاسمي كيرحّب بيَّ، والّي كيرحّب بيَّ كيرحّب بْهَداك الّي صيفطني، حيت الصغير فيكُم كاملين، هُوَ الكبير."</verse>
				<verse number="49">ردّ عليه يوحَنّا وْقال: "آ المُعلّم، شفْنا واحد الرَّجل كيخرّج الجنون بالِاسم ديالك وْمنَعْناه، حيت ما كيتـبعك شي معنا."</verse>
				<verse number="50">قال لو يَسوع: "ما تمنعوه شي، حيت أَي واحد الّي هُوَ ماشي ضدّكُم هُوَ معكُم."</verse>
				<verse number="51">ملّي قرّب الوقت الّي غادي يتّرفع فيه نالسما، قرّر يَسوع يمشي نأُورُشَليم.</verse>
				<verse number="52">وْصيفط الرُّسُل قدّامو، وْمشاو وْدخلو نواحد القرية د السامريّين باش يوجّدو لو الّي كيخصّو.</verse>
				<verse number="53">وَلكن الناس تمّاك ما رحّبو شي بِه، حيت كان قاصد يمشي نأُورُشَليم.</verse>
				<verse number="54">ملّي شافو هَد الشي التلامد، يعني يَعْقوب وْيوحَنّا، سقصاواه: "يا رَبّ، واش بغيتِنا نآمرو العافية تنزل من السما وْتهلكوم فحال ما عمل إيليّا؟"</verse>
				<verse number="55">دار يَسوع وْوبّخوم.</verse>
				<verse number="56">وْمشاو نْواحد القرية يَخرى.</verse>
				<verse number="57">ملّي كانو ماشّين في الطريق، قال لو شي واحد: "آ سيدي، نـتَبْعك فاين ما مشيتِ."</verse>
				<verse number="58">وْقال لو يَسوع: "التعالب عندوم الغيران والطيور د السما عندوم الأعشاش، أمّا اِبن الإنسان ما عندو فاين ينزّل راسو."</verse>
				<verse number="59">قال نْواحد يَخُر: "تْبعني." وْقال لو: "آ سيدي، خلّيني نمشي في الُوّل وْندفن بابا."</verse>
				<verse number="60">وْقال لو يَسوع: "خلّي الميّتين يدفنو الميّتين ديالوم، أمّا أنتينا مْشي وْبشّر بْمُلك اللّٰه."</verse>
				<verse number="61">قال لو شي واحد يَخُر: "يا رَبّي، نـتـبعك، وَلكن خلّيني نمشي في الُوّل وْنودّع العائلة ديالي."</verse>
				<verse number="62">وْقال لو يَسوع: "أي واحد الّي عمل يَدّو على المِحْرات وْكيشوف ناللَور ما كيصلح شي نْمُلك اللّٰه."</verse>
			</chapter>
			<chapter number="10">
				<verse number="1">من بعد هَد الشي، اختار الرَّبّ اتنَين وْسبعين يَخرين، وْصيفطوم جوج جوج قدّامو كيسبقوه نْكُل مدينة وْنْكُل موطَع فاين قرّر يمشي.</verse>
				<verse number="2">قالّوم: "الحصاد كتير وَلكن الخدّامة قلالين. إدَن، طلبو من رَبّ الحصاد باش يصيفط الخدّامة نالحصاد ديالو.</verse>
				<verse number="3">مْشيو أنتُمَ. ها انا كنصيفطكُم فحال الخرفان فوسط الدياب.</verse>
				<verse number="4">ما تدّيو لا بزطام، ولا شكارة، ولا صبّاط، وْما تسلّمو على حتّى واحد في الطريق.</verse>
				<verse number="5">وأَي دار دخلْتو لاْ، قولو في الُوّل: «السلام على هَد الدار،»</verse>
				<verse number="6">وِادا كاين تمّاك رَجل السلام، السلام ديالكُم غادي ينزل عليه، وِادا ما كاين شي، غادي يرجع لِلكُم.</verse>
				<verse number="7">وْبقاو في ديك الدار تاكلو وْتشربو من ديك الشي الّي غادي يقدّموه لكُم، حيت الخدّام كيسْتاهل الخُلصة ديالو. ما تنقلو شي من دار نْدار.</verse>
				<verse number="8">وأَي مدينة الّي تدخلو لاْ ويرحّبو بِكُم، كولو من ديك الشي الّي كينزّلو لكُم.</verse>
				<verse number="9">وْشافيو المراطين الّي فيها، وْقولو لوم: «مُلك اللّٰه قرّب منكُم.»</verse>
				<verse number="10">وَلكن أي مدينة الّي كتدخلو لاْ وْما كيرحّبو شي بِكُم، خرجو نالزنايق ديالاْ وْقولو:</verse>
				<verse number="11">«حتّى الغبرة د المدينة ديالكُم الّي لصقَتْ في الرِّجلين ديالنا كَنْنَفطوها فحال شهادة ضدْكُم. وَلكن عرفو بلّي مُلك اللّٰه قرّب منكُم.»</verse>
				<verse number="12">كنقول لكُم بلّي الحالة د سَدوم غادي تكون في ديك النهار ساهلة من الحالة د ديك المدينة.</verse>
				<verse number="13">"الويل لِلِك، آ كورَزين! الويل لِلِك، آ بيت صَيدا! حيت كَكانو تعملو في صور وْصَيدا المُعْجزات الّي تعملو فيكُم، كَكانو تابو شحال هَدي وْݣلسو في الخيش والرماد.</verse>
				<verse number="14">وَلكن في يوم الدين الحالة د صور وْصَيدا غادي تكون ساهلة من الحالة ديالكُم.</verse>
				<verse number="15">وانتينا، آ كَفْرِناحوم، واش ما غادي شي تتعلّى نالسما؟ لا، غادي تهوّد نالهاوية.</verse>
				<verse number="16">"كُل واحد الّي كيسمع لكُم كيسمعني، والّي كيرفضكُم، كيرفضني. والّي كيرفضني، كيرفض الّي صيفطني."</verse>
				<verse number="17">ملّي رجعو الاتْنَين والسبعين فرحانين، قالو: "يا رَبّ، حتّى الشياطين كيطيعونا بِاسمك."</verse>
				<verse number="18">قالّوم: "شفْتْ الشيطان طايح من السما فحال البرق.</verse>
				<verse number="19">ها انا كنعطيكُم السلْطة باش تسطمو على الحياي والعقارب وْتغلبو على القوّة كاملة د العدو، وْما غادي تضرّكُم حتّى حاجة.</verse>
				<verse number="20">وَلكن ما تفرحو شي بلّي الشياطين كيطيعوكُم، وَلكن فرحو بلّي الأسْماء ديالكُم مزمّمين في السما."</verse>
				<verse number="21">ديك الساعة فرح يَسوع بزّاف بالروح القُدُس وْقال: "أنا كنحمدك، آ بابا، ربّ السما والأرض، حيت خبّعْتِ هَد الأُمور على الحُكَماء والعُلَماء وْبيّنْتِها نالعيال الستيتْوين. نعم، آ بابا، حيت عجبك يكون هَيداك.</verse>
				<verse number="22">بابا سلّم لي كُل شي. وْحتّى واحد ما كيعرف شكون هُوَ الِابن من غير الآب، وْحتّى واحد ما كيعرف شكون هُوَ الآب من غير الِابن، وْهَداك الّي بغى الِابن يورّيه لو."</verse>
				<verse number="23">وْدار نالتلامد ديالو وْقالّوم بوحدوم: "مبروكين العينين الّي كيشوفو هَد الشي الّي كتشوفوه أنتُمَ.</verse>
				<verse number="24">حيت كنقول لكُم، بزّاف د الأَنْبياء والملوك بغاو يشوفو هَد الشي الّي كتشوفوه أنتُمَ وْما شافوه شي، ويسمعو الّي كتسمعو وْما سمعوه شي."</verse>
				<verse number="25">وقَف واحد العالِم د الشريعة باش يجرّب يَسوع وْسقصاه: "آ المُعلّم، شنّو خصْني نعمل باش نورت الحياة الأبديّة؟"</verse>
				<verse number="26">قال لو يَسوع: "شنّو مكتوب في الشريعة؟ كيفاش كتفسّروْ أنتينا؟"</verse>
				<verse number="27">وْديك الرَّجل ردّ عليه: "حبّ الرَّبّ إلَهك بْكُل قلبك وْبْكُل نفسك وْبْكُل قوّتك وْبْكُل عقلك،" "وْعزّ جارك فحال نفسك."</verse>
				<verse number="28">قال لو يَسوع: "جاوبْتِ صحيح، عمل هَد الشي وْتحيا."</verse>
				<verse number="29">وَلكن حيت هُوَ بغى يبرّر نفسو، سقصى يَسوع: "وْشكون هُوَ الجّار ديالي؟"</verse>
				<verse number="30">ردّ عليه يَسوع: "كان واحد الرَّجل هوّاد من أُورُشَليم نأَريحا وْطاح في اليَدّين د السرّاق، وْحيّدو لو الحوايج وْضربوه وْمشاو فحالوم وْخلّاواه ما هُوَ حيّ ما هُوَ ميّت.</verse>
				<verse number="31">وْزدَق بلّي واحد المسؤول في بيت المَقْدس كان هوّاد في نفس الطريق، وْملّي شافوْ، ݣاز من الجّهة يَخرى.</verse>
				<verse number="32">وْعاود كان واحد اللاوي وصَل نْديك الموطَع، وْملّي شافوْ، ݣاز من الجّهة يَخرى.</verse>
				<verse number="33">وَلكن واحد السامِري الّي كان مسافر وصَل نْديك الموطَع فاين كان الرَّجل، وْملّي شافوْ، حنّ عليه،</verse>
				<verse number="34">وْقرّب نْعندو وْكبّ الزيت والخمر على الجراح ديالو وْربطوم وْركّبوْ على البهيمة ديالو وادّاه نْواحد الفندق وْتهلّا فيه.</verse>
				<verse number="35">ولا غدّا، ملّي كان خارج، جبد جوج د الدنانير وْعْطاهُم نْمول الفندق وْقال لو: «تهلّا فيه وِادا صرفْتِ عليه كتَر، ملّي نرجع، أنا نخلّصك.»</verse>
				<verse number="36">شكون من هَد التلاتة كيظهَر لك رجع جار نِلّي طاح في اليَدّين د السرّاق؟"</verse>
				<verse number="37">ردّ عليه العالِم د الشريعة: "الرَّجل الّي حنّ عليه." قال لو يَسوع: "مْشي أنتينا وْعمل فحالو."</verse>
				<verse number="38">ملّي كان يَسوع ماشّي مع التلامد ديالو، دخل نْواحد القرية، وْواحد المراة مسمّية مَرْتا ضيّفَتوْ في الدار ديالاْ.</verse>
				<verse number="39">وْكانت عنداْ أختاْ مسمّية مَرْيَم، الّي كانت ݣالسة عند الرِّجلين د يَسوع كتسمع الكلام ديالو.</verse>
				<verse number="40">أمّا مَرْتا كانت مشطونة بْبزّاف د الشغل، قرّبَتْ نْعند يَسوع وْقات لو: "يا رَبّي، واش ما كيهمّك شي بلّي أختي خلّاتْني كنخدم بوحدي؟ قولّاْ تعاونْني."</verse>
				<verse number="41">ردّ عليها يَسوع: "مَرْتا، مَرْتا، أنتينا مقلّقة وْمشغولة بْبزّاف د الحاجات،</verse>
				<verse number="42">وَلكن كيخصّ غير حاجة واحدة، وْمَرْيَم اختارَت الّي حسَن، وْحتّى واحد ما غادي يحيّداْ مِنّاْ."</verse>
			</chapter>
			<chapter number="11">
				<verse number="1">واحد النهار كان يَسوع كيصلّي في واحد الموطَع. ملّي كمّل، قال لو واحد من التلامد ديالو: "يا رَبّي، علّمنا نصلّيو فحال ما علّم يوحَنّا التلامد ديالو."</verse>
				<verse number="2">قالّوم يَسوع: "ملّي تصلّيو قولو: «آ بابانا الّي في السما، يتقدّس اِسمك، يجي المُلك ديالك.</verse>
				<verse number="3">عْطينا الخبز ديالنا كُل نهار.</verse>
				<verse number="4">وْسْمح نّا الدنوب ديالنا، حيت حتّى حنايَ كنسمحو نْكُل واحد الّي كيخطأ فينا. وْما تدخّلنا شي في المِحنة.»"</verse>
				<verse number="5">قالّوم عاود: "نفرضو شي واحد منكُم الّي عندو صاحبو وْكيمشي نْعندو في نصّ الليل وْكيقول لو: «آ صاحبي، سلّف لي تلاتة د الخبزات،</verse>
				<verse number="6">حيت واحد صاحبي جاني من السفر وْما عندي ما ننزّل لو.»</verse>
				<verse number="7">غادي يجاوب هَداك من الداخل ويقول: «ما تصدّعني شي. الباب مشدودة وانا وْولادي في الفراش. ما نقدر شي ننوض وْنعطيك شي حاجة.»</verse>
				<verse number="8">كنقول لكُم، واخّا ما غادي شي ينوض ويعطيه حيت هُوَ صاحبو، في الحقيقة بْسباب الإلحاح ديالو غادي ينوض وْغادي يعطيه ديك الشي الّي احْتاج لو.</verse>
				<verse number="9">أنا كنقول لكُم، طلبو، وْغادي يتّعطى لكُم. فتّشو، وْغَد تجبرو. دقّو، وْغادي يفتحو لكُم.</verse>
				<verse number="10">حيت كُل واحد الّي كيطلب كيقبط، والّي كيفتّش كيجبر، والّي كيدقّ كيتّفتح لو.</verse>
				<verse number="11">وْشكون منكُم وْهُوَ أب، إدا طلَب لو بنو حوتة، غادي يعطي لو حيّة فْعوط الحوتة؟</verse>
				<verse number="12">أَوْلا إدا طلب بيطة، واش غادي يعطي لو عقْرب؟</verse>
				<verse number="13">إيوا، إدا كُنْتو كتعرفو تعطيو نالولاد ديالكُم الهديّات المزيانة، واخّا أنتُمَ قباحين، راه الآب السماوي غادي يعطي كتَر الروح القُدُس نْكُل واحد الّي كيطلبوْ مِنّو!"</verse>
				<verse number="14">مرّة يَخرى كان يَسوع كيخرّج من واحد الرَّجل واحد الجنّ زيزون. وْملّي خرج الجنّ، تكلّم الرَّجل الزيزون، وْتعجّبو الناس.</verse>
				<verse number="15">وَلكن البعض مِنّوم قالو: "هَدا كيخرّج الشياطين بْبَعْلَزَبول، رئيس الشياطين."</verse>
				<verse number="16">ويَخرين طلبو لو واحد العلامة من السما باش يجرّبوه.</verse>
				<verse number="17">وْيَسوع عرف الأفْكار ديالوم وْقالّوم: "كُل ممْلكة الّي مقسومة على نفساْ كَتْـتخرّب، والعائلة الّي مقسومة على نفساْ غادي تطيح.</verse>
				<verse number="18">وْعلى هَد الشي إدا تقسم الشيطان على نفسو، كيفاش غادي تـتبت الممْلكة ديالو؟ كنسقصي حيت أنتُمَ كتقولو بلّي أنا كنخرّج الشياطين بْبَعْلَزَبول.</verse>
				<verse number="19">وِادا كُنْتْ أنا كنخرّج الشياطين بْبَعْلَزَبول، بَياش كيخرّجوهُم الولاد ديالكُم؟ على هَد الشي هُمَ غادي يحكمو عليكُم.</verse>
				<verse number="20">وَلكن إدا كُنْتْ أنا كنخرّج الشياطين بْقوّة اللّٰه، يعني جا نْعندكُم مُلك اللّٰه.</verse>
				<verse number="21">ملّي واحد الرَّجل قوي وْمسلّح كيحرس الدار ديالو، كُل ما كيملك كيكون في الأمان.</verse>
				<verse number="22">وَلكن إدا هجَم عليه شي رَجل يَخُر قوي عليه وْغلبوْ، غادي يحيّد لو السناح ديالو الّي كان كيتيق فيه وغادي يوزّع الغنيمة.</verse>
				<verse number="23">الّي هُوَ ماشي معيَ راه ضدّي، والّي ما كيجمع شي معيَ، راه كيشتّت.</verse>
				<verse number="24">ملّي كيخرج الجنّ المنْݣوس من الإنسان، كيݣوز على المواطع الّي ما فيهُم شي الما، كيفتّش على الراحة. وْملّي ما كيجبراْ شي، ديك الساعة كيقول: «غادي نرجع نالدار ديالي الّي خرجْتْ مِنّاْ.»</verse>
				<verse number="25">وْكيجي وْكيجبراْ مشطّبة وْمرتّبة،</verse>
				<verse number="26">ديك الساعة كيمشي وْكيدّي معاه سبعة د الجّنون يَخرين قْبَح منّو وْكيدخلو وْكيسكنو تمّاك. والحالة الاخّريّة د ديك الإنسان كترجع قبَح من الحالة ديالو الُولى."</verse>
				<verse number="27">ملّي يَسوع كان كيقول هَد الشي، واحد المراة بين الجمهور علّات الصوت ديالاْ وْقات لو: "مبروك الكرش د المراة الّي حملَتك والصدر الّي رطّعك."</verse>
				<verse number="28">أمّا يَسوع قال: "بالعكس، مبروكين الّي كيسمعو الكلام د اللّٰه وْكيعملو بِه."</verse>
				<verse number="29">ملّي كانو الناس كيتزاحمو عليه، بدا يَسوع كيقولّوم: "هَد الجيل شرّير، كيفتّش على شي علامة وْما غادي تتّعطى لو حتّى شي علامة من غير العلامة د يونان.</verse>
				<verse number="30">حيت فحال ما كان يونان علامة نْسكّان نينَوى، اِبن الإنسان حتّى هُوَ غادي يكون علامة نْهَد الجيل.</verse>
				<verse number="31">المَلِكة د الجنوب غادي توقف في يوم الدين مع الناس د هَد الجيل وْتحكم عليهُم، حيت هي جات من حدّ الدنيا باش تسمع الحِكمة د سُلَيمان. وْها هُوَ شي واحد عظيم من سُليمان هنايَ.</verse>
				<verse number="32">الرجال د نينَوى غادي يوقفو في يوم الدين مع هَد الجيل ويحكمو عليه، حيت هُمَ تابو ملّي سمعو التبْشير د يونان، وْها هُوَ شي واحد عظيم من يونان هنايَ.</verse>
				<verse number="33">"حتّى واحد ما كيشعل شي لامْبة وْكينزّلاْ في واحد الموطَع مخبّع، ولا تحت السطل، وَلكن على المرفع باش الّي هُمَ داخلين يشوفو الضَّو.</verse>
				<verse number="34">الضَّو د الجسم هُوَ العينينة ديالك. ملّي كتكون العينينة ديالك صحيحة، الجسم ديالك كامل كيكون معمّر بالضَّو. وَلكن إدا كانت شرّيرة، الجسم ديالك كامل كيكون مسلّس.</verse>
				<verse number="35">على ديك الشي تأكّد باش ما يكون شي الضَّو الّي فيك ظلام.</verse>
				<verse number="36">وِادا كان الجسم ديالك معمّر بالضَو، وْما فيه حتّى عُضو مسلّس، أنتينا غادي تكون ضاوي كامل، فحال ملّي واحد اللامْبة كتضوّيك بالضَّو ديالاْ."</verse>
				<verse number="37">ملّي يَسوع كمّل الهدرة ديالو، عرط عليه واحد الفرّيسي باش ياكل عندو. وْدخل وْݣلس على الطَيفور.</verse>
				<verse number="38">أمّا الفرّيسي تعجّب ملّي شاف يَسوع ما تبَع شي العادة د غسيل اليَدّين من قبل الماكلة.</verse>
				<verse number="39">وْقال لو الرَّبّ: "أنتُمَ الفرّيسيّين كتغسلو الكاس والطبْسيل من برّا، أمّا أنتُمَ من الداخل معمّرين بالطمع والشَّرّ.</verse>
				<verse number="40">آ الجاهلين! واش هَداك الّي عمل الّي من برّا ما عمل شي الّي من داخل حتّى هُوَ؟</verse>
				<verse number="41">وَلكن عْطيو الصدقة من الّي عندكُم نْداخل، وْكُل شي غادي يكون عندكُم نقي.</verse>
				<verse number="42">وَلكن الويل لِلكُم، آ الفرّيسيّين! حيت أنتُمَ كتعطيو العشور د النعْنع والصحْتر والقطنيات كاملة، وْكتهملو العدل وْمحبّة اللّٰه. كان واجب عليكُم تعملو هَد الأُمور، بلا ما تهملو يَخرين.</verse>
				<verse number="43">الويل لِلكُم، آ الفرّيسيّين! حيت كتبغيو الصفّ الُوّل في بيوت العبادة والتحيّات في الأسْواق.</verse>
				<verse number="44">الويل لِلكُم، حيت أنتُمَ فحال القبورة المجهولة والناس الّي كيمشيو فوق منّاْ ما كيفطنو شي بِها."</verse>
				<verse number="45">وْردّ عليه واحد من العُلَماء د الشريعة: "آ المُعلّم، ملّي كتقول هَد الشي، كتزبّل فينا حتّى حنايَ."</verse>
				<verse number="46">قال يَسوع: "الويل لِلكُم حتّى أنتُمَ، آ العُلَماء د الشريعة! حيت كَتْـتقّلو على الناس بالحمال التقيلة، وانتُمَ بْنَفسكُم ما كتلمسو شي الحمال حتّى بْصبعكُم!</verse>
				<verse number="47">الويل لِلكُم! حيت أنتُمَ كَتْـبنيو القبورة د الأَنْبياء، وْجدودكُم هُمَ الّي قتلوهُم!</verse>
				<verse number="48">بْهَد الشي أنتُمَ كتشهدو وْكتوافقو الّي عملو الجدود ديالكُم، حيت هُمَ قتلوهُم وانتُمَ كَتْـبنيو القبورة ديالوم.</verse>
				<verse number="49">وْعلى ديك الشي بالضبط قالت حِكمة اللّٰه: «أنا غادي نصيفط لوم الأَنْبياء والرُّسُل، والبعض غادي يقتلوهُم والبعض يمرْمدوهُم،</verse>
				<verse number="50">باش نحاسب هَد الجيل على دم الأَنْبياء كاملين الّي مسفوك من بداية الدنيا،</verse>
				<verse number="51">من دم هابيل نْدم زَكَريّا الّي تْقتل بين المَدْبح وْبيت اللّٰه. إيّاه، كنقول لكُم بلّي غادي نحاسب هَد الجيل على هَد الشي كامل!»</verse>
				<verse number="52">الويل لِلكُم، آ عُلَماء الشريعة! حيت سيطَرْتو على مفتاح المَعْرفة. أنتُمَ بْنَفسكُم ما دخلْتو شي، والناس الّي بغاو يدخلو منعْتوهُم."</verse>
				<verse number="53">ملّي كان خارج يَسوع من تمّا، المُعلّمين د الشريعة والفرّيسيّين بداو كيهجمو عليه وْسقصاواه على بزّاف د الأُمور.</verse>
				<verse number="54">وْكانو كيراقبوه باش يحصلوه في شي كلمة ويتّهموه بِها.</verse>
			</chapter>
			<chapter number="12">
				<verse number="1">ملّي اتّجمعو أُلوفات د الناس حتّى رجعو كيسطمو على بعطوم، يَسوع بدا كيهدَر في الُوّل مع التلامد ديالو: "ردّو بالكُم من الخميرة د الفرّيسيّين، يعني النفاق.</verse>
				<verse number="2">حيت ما كاين حتّى حاجة مسْتورة الّي ما غادي شي تظهر ولا مخبّعة الّي ما غادي شي تْتّعرف.</verse>
				<verse number="3">على ديك الشي كُل شي الّي قُلْتو في أسلّاس، غادي يتّسمع في الضَّو، والّي وَسْوسْتو بِه في الودنينة مورا البيبان مشدودين، غادي يبرّحو بِه على السطوحة.</verse>
				<verse number="4">كنقول لكُم أنتُمَ، آ صحابي، ما تخافو شي مِن الّي كيقتلو الجسم وْما يقدرو شي يعملو كتَر من هَد الشي.</verse>
				<verse number="5">وَلكن نورّيكُم م‍مّن خصْكُم تخافو: خافو من هَداك الّي بعدما يقتل، عندو السلْطة باش يسيّبكُم في جهنّم. إيّاه! كنقول لكُم، هَداك خافو منّو.</verse>
				<verse number="6">واش ما كَيْتّباعو شي خمسة د الطيور بْجوج د الدراهم؟ وَلكن اللّٰه ما كينسا حتّى واحد مِنّوم.</verse>
				<verse number="7">وْفوق هَد الشي، حتّى الشعر د راسكُم راه كامل محسوب. ما تخافو شي، أنتُمَ حسَن من بزّاف د الطيور.</verse>
				<verse number="8">كنقول لكُم بلّي أي واحد الّي كيعْتَرف بيَّ قدّام الناس، غادي يعْتَرف بِه اِبن الإنسان قدّام ملائكة اللّٰه.</verse>
				<verse number="9">وَلكن الّي كينكرني قدّام الناس، يتّنكر قدّام ملائكة اللّٰه.</verse>
				<verse number="10">وْكُل واحد الّي كينطق بْشي كلمة ضدّ اِبن الإنسان غادي يتّغفر لو. أمّا الّي كيكفر بالروح القُدُس ما غادي شي يتّغفر لو.</verse>
				<verse number="11">ملّي يدّيوكُم نْبيوت العبادة وْنْعند الحُكّام وْصحاب السلْطة، ما يهمّكُم شي كيفاش تدافعو على راسكُم أَوْلا بَياش تجاوبو،</verse>
				<verse number="12">حيت في ديك الساعة الروح القُدُس غادي يعلّمكُم الّي واجب تقولوه."</verse>
				<verse number="13">قال لو واحد من الجماعة: "آ المُعلّم، قول نْخاي يعطيني الحقّ ديالي من الورت."</verse>
				<verse number="14">قال لو يَسوع: "آ الرَّجل، شكون عملني عليكُم قاضي أَوْلا حاكم؟"</verse>
				<verse number="15">وْقالّوم: "ردّو بالكُم من كُل أنواع الطمع، حيت حياة الإنسان ما كَتْـتعلّق شي بالحاجات الّي عندو، واخّا بزّايّف."</verse>
				<verse number="16">في ديك الساعة عاود لوم واحد المتال: "الأرض د واحد الرَّجل لا باس عليه جابت لو بزّاف د المحْصول.</verse>
				<verse number="17">وْبدا كيخمّم في راسو: «شنّو غادي نعمل؟ ما عندي شي فاين نخزّن المحصول ديالي.»</verse>
				<verse number="18">وْقال: «أنا عارف شنّو غادي نعمل: نهدّم الخزاين ديالي وْنبني يَخرين كبَر مِنّاْ فاين نخزّن كُل الزرَع والخَير ديالي،</verse>
				<verse number="19">وْغادي نقول نْراسي: "عندك الخير بزّاف مخْزون نْبزّاف د السنين! ارْتاح وْكول وْشرب وْتمتّع بالحياة."»</verse>
				<verse number="20">وَلكن اللّٰه قال لو: «آ الجاهل، هَد الليلة ماجّين باش يطلبو منّك نفسك، وْهَد الشي الّي وجّدْتِه، لِمِّن غادي يكون؟»</verse>
				<verse number="21">هَيدا كيكون المصير د كُل واحد الّي كيخزن التجارة نْنفسو، وْما كيكون شي غني في اللّٰه."</verse>
				<verse number="22">قال يَسوع نالتلامد ديالو: "على ديك الشي كنقول لكُم، ما ترفدو شي الهمّ من جهة الحياة ديالكُم شنّو تاكلو، وَلا من جهة الجسم ديالكُم شنّو تلبسو.</verse>
				<verse number="23">حيت الحياة كتَر من الماكلة والجسم كتَر من اللباس.</verse>
				<verse number="24">شوفو الغربان، ما كيزرعو شي وْما كيحصدو شي، وْما عندوم لا هري ولا خزين، واللّٰه كيوكّلوم. وانتُمَ كَتْسواو كتَر بزّاف من الطيور!</verse>
				<verse number="25">شكون منكُم بالهموم يقدر يزيد على الطول ديالو غير واحد الدراع؟</verse>
				<verse number="26">وِادا ما قدرْتو شي تعملو الحاجة الساهلة، علاش كتخمّمو في الّي باقي؟</verse>
				<verse number="27">شوفو السوسان كيفاش كيكبر. ما كيتعب شي وْما كيغزل شي، وَلكن كنقول لكُم بلّي حتّى سُليمان في العزّ ديالو كامل ما كان شي كيلبس فحال واحدة من هَدوك.</verse>
				<verse number="28">وِادا كان اللّٰه كيلبّس هَيداك الربيع في الفدّان، الّي كاين اليوما وْكيتسيّب غدّا في الفرّان، كيفاش ما يلبّسكُم شي حتّى أنتُمَ، آ قلالين الإيمان؟</verse>
				<verse number="29">ما تخمّمو شي لا في شنّو غَد تاكلو وَلا في شنّو غَد تشربو، وْما تقلّقو شي.</verse>
				<verse number="30">حيت على هَد الأُمور كاملين كيفتّشو الناس د الدنيا، وَلكن باباكُم كيعرف بلّي أنتُمَ محْتاجين نْهَد الشي.</verse>
				<verse number="31">أمّا أنتُمَ فتّشو على مُلك اللّٰه وْهَد الحاجات غادي تْتزاد لكُم.</verse>
				<verse number="32">"ما تخافو شي، آ القَطيع الصغير، حيت الإرادة المزيانة د باباكُم هي باش يعطيكُم المُلك.</verse>
				<verse number="33">بيعو الّي عندكُم وْصدّقوه على المساكن، وْوجّدو نْراسكُم أكْياس الّي ما كتبلا شي، واحد الكنز الّي ما كيتقاضى شي في السما، فاين ما كاين لا سارق الّي يسرق ولا سوسة الّي تفسّدوْ.</verse>
				<verse number="34">حيت فاين كاين الكنز ديالكُم، تمّاك كيكون القلب ديالكُم حتّى هُوَ.</verse>
				<verse number="35">"كونو مستعدّين دائمًا، محزّمين والضَّو ديالكُم مشعول،</verse>
				<verse number="36">فحال الرجال الّي كيتسنّاو السيّد ديالوم يرجع من وليمة العرس، باش في أي وقت وصَل وْدقّ الباب، يفتحو لو دغيا.</verse>
				<verse number="37">مبروكين ديك العبيد الّي، ملّي يجي السيّد ديالوم، يجبروم سهرانين. كنقول لكُم الحقّ، غادي يحزّم نفسو ويݣلّسوم على الطَيفور وْهُوَ بْنفسو غادي يجي يخدموم.</verse>
				<verse number="38">مبروكين ديك العبيد الّي، ملّي يجي السيّد ديالوم، يجبروم مستعدّين، واخّا يوصل في النُّص د الليل أَوْلا من قبل الفجر.</verse>
				<verse number="39">وَلكن عرفو هَد الشي: كَكان عارف مول الدار شْمن ساعة غادي يجي السارق، كَكان بقا رادّ البال وْما خلّاه شي يتسلّل نالدار ديالو.</verse>
				<verse number="40">هَيدا كونو حتّى أنتُمَ مستَعدّين، حيت اِبن الإنسان غادي يجي في الساعة الّي ما كتظنّوها شي."</verse>
				<verse number="41">في ديك الساعة سقصاه بُطْرُس: "يا رَبّي، كتقول هَد المتال لِنّا حنايَ أَوْلا نالناس كاملين؟"</verse>
				<verse number="42">ردّ عليه الرَّبّ: "شكون هُوَ الوكيل الأمين والحكيم الّي غادي يكلّفوْ السيّد ديالو باش يعطي الماكلة نالخدّامة في وقتاْ؟</verse>
				<verse number="43">مبروك ديك العبد الّي، ملّي يجي سيّدو، كيجبروْ كيعمل هَيدا.</verse>
				<verse number="44">كنقول لكُم الحقّ بلّي غادي يوكّلوْ على المتاع ديالو كامل.</verse>
				<verse number="45">وَلكن إدا قال ديك العبد في نفسو: «السيّد ديالي كيتعطّل في الرجوع ديالو،» وْبدا كيضرب العبيد، رجال وْنسا، وْكياكل وْكيشرب وْكيسكر،</verse>
				<verse number="46">غادي يرجع السيّد د ديك العبد في النهار الّي ما كيتسنّاه شي وْفي الساعة الّي ما كيعرفاْ شي، وْغادي يعاقبوْ بزّاف ويجعل المصير ديالو مع الكفّار.</verse>
				<verse number="47">العبد الّي عارف الإرادة د سيّدو، وْما وجّد شي راسو وْما عمل شي بِها، غادي يتعصّى بزّاف.</verse>
				<verse number="48">وَلكن الّي ما عارف شي الإرادة د سيّدو، وْعمل شي حاجة الّي كيسْتاهل عليها العصا، غادي يتعصّى، وَلكن غير شويّش. وْكُل واحد الّي اتّعطى لو بزّاف، غادي يتّطلب منّو بزّاف، والّي توكّلوْ كتير، غادي يتّطلب منّو كتَر.</verse>
				<verse number="49">"أنا جيت باش نسيّب العافية على الأرض، وْشحال بغيتاْ تكون مشعولة دابا!</verse>
				<verse number="50">وَلكن خصْني نݣوز بواحد المِحنة د المعمودية، وْشحال كنحسّ بالضيق حتّى تتكمّل!</verse>
				<verse number="51">واش كتظنّو بلّي جيت باش نجيب السلام نالدنيا؟ كنقول لكُم، لا، وَلكن المدابزة بين الناس.</verse>
				<verse number="52">من دابا نْفوق خمسة في عائلة واحدة غادي يكونو مقسّمين على بعطوم، تلاتة ضدّ جوج وْجوج ضدّ تلاتة.</verse>
				<verse number="53">غادي يكون الوالِد ضدّ بنو، والولد ضدّ باباه، والأمّ ضدّ بنتاْ، والبنت ضدّ يمّاها، والعݣوزة ضدّ العروسة، والعروسة ضدّ العݣوزة ديالاْ."</verse>
				<verse number="54">قال نالجمهور عاود: "ملّي كتشوفو السحابة طالعة من الغرب، في ديك الساعة كتقولو: «الشتا غادي تطيح،» وْفِعلاً كتطيح الشتا.</verse>
				<verse number="55">وْملّي كيسوط الريح من الجنوب، كتقولو: «غادي تكون الحرارة،» وْكتكون.</verse>
				<verse number="56">آ المنافقين، كتعرفو تميّزو الحالة د الجَّو من الأرض والسما، وْكيفاش ما كتعرفو شي تميّزو الزمان الّي كتعيشو فيه؟</verse>
				<verse number="57">وْعلاش ما كتحكمو شي بْراسكُم الّي هُوَ عادل؟</verse>
				<verse number="58">إدا مشيتِ مع صاحب الدعْوة ديالك نالمحْكمة، عمل جُهدك باش تصالح معاه في الطريق. عندَك يدّيك نالقاضي، ويدفعك القاضي نالمخزني ويسيّبك المخزني في الحبس.</verse>
				<verse number="59">كنقول لك، ما غادي شي تخرج من تمّاك حتّى تخلّص الفلس الاخّري."</verse>
			</chapter>
			<chapter number="13">
				<verse number="1">في ديك الوقت جاو بعض الناس وْخبرو يَسوع كيفاش بيلاطُس سفك الدم د بعض الجَليليّين ملّي كانو كيقدّمو الدبايح ديالوم.</verse>
				<verse number="2">وْجاوب يَسوع: "واش كتظنّو بلّي ديك الجَليليّين حيت تعدّبو هَيداك كانو مُدْنبـين كتَر من يَخرين كاملين؟</verse>
				<verse number="3">كنقول لكُم، لا! إدا ما تُبْتو شي، غَد تْتّهلكو أنتُمَ كاملين فحالوم.</verse>
				<verse number="4">وْديك التمنطاش الّي طاح عليهُم البُرْج في سِلْوام وْقتلوم، واش كتظنّو بلّي كانو قباحين كتَر من السكّان كاملين د أُورُشَليم؟</verse>
				<verse number="5">كنقول لكُم، لا. إدا ما تُبْتو شي، غَد تْتّهلكو أنتُمَ كاملين فحالوم."</verse>
				<verse number="6">وْقال هَد المتال: "كانت عند واحد الرَّجل شجرة د الكرْموس مغروسة في الجّنان ديالو. وْملّي جا كيفتّش على الغلّة، ما جبر والو.</verse>
				<verse number="7">وْقال نالربّاع: «شوف، هَدي تلت سنين وانا كنجي وْكنفتّش على الغلّة في هَد الشجرة د الكرْموس، وْما كنجبر والو. قطّعاْ. علاش كتعطّل الأرض؟»</verse>
				<verse number="8">ردّ عليه وْقال لو: «آ سيدي، خلّيها هَد العام عاود حتّى نحفر التراب الّي داير بِها وْنغبّراْ،</verse>
				<verse number="9">وِادا جابت شي غلّة، مزيان، وِادا ما جابت شي، عاد ديك الساعة قطّعاْ.»"</verse>
				<verse number="10">واحد السبت كان يَسوع كيعلّم في واحد البيت د العبادة.</verse>
				<verse number="11">وْكانت تمّاك واحد المراة الّي فيها جنّ شرّير الّي مرّطاْ مدّة تمنطاشر عام، وْكانت مقوّسة وْما كتقدر شي تتمشّى معوّطة.</verse>
				<verse number="12">ملّي شافاْ يَسوع، عَيّط لاْ نْعندو وْقالّاْ: "آ المراة، أنتينا مطلوقة من المرض ديالك."</verse>
				<verse number="13">يَسوع عمل اليَدّين ديالو عليها، وْفي هزيزة تعوّطَتْ وْبدات كتسبّح اللّٰه.</verse>
				<verse number="14">رئيس بيت العبادة غضب حيت يَسوع شافى في نهار السبت، وْقال نالناس: "كاينين ستّ أيّام الّي نقدرو نخدمو فيها، هَيدا آجيو في ديك الأيّام باش تشافاو، وْماشي نهار السبت!"</verse>
				<verse number="15">ردّ عليه الرَّبّ: "آ المنافقين، واش ماشي كُل واحد منكُم كيفسخ في نهار السبت التور أَوْلا الحمار ديالو من العلّافة ويدّيه باش يورّدوْ؟</verse>
				<verse number="16">وْهَد المراة، وْهِيَ بنت إبراهيم، الّي ربطاْ الشيطان مدّة ديال تمنطاشر عام، واش ما كان شي واجب تْتّطلق من هَد الرباط في نهار السبت؟"</verse>
				<verse number="17">ملّي قال هَد الشي، حشمو المعارضين ديالو كاملين، وَلكن الناس فرحو بالعجايب الّي عملوم يَسوع.</verse>
				<verse number="18">وْقال يَسوع: "لِمّن كيشبه مُلك اللّٰه وْباش نشبّهوْ؟</verse>
				<verse number="19">كيشبه نواحد الحبّة د الخرْدل الّي زرَع واحد الرَّجل في الجّنان ديالو، وْكبرَتْ حتّى رجعَتْ شجرة وْكتعشّش الطيور د السما في الأغْصان ديالاْ."</verse>
				<verse number="20">وْقال عاود: "بَياش نقارن مُلك اللّٰه؟</verse>
				<verse number="21">كيشبه نْشي خميرة الّي شبّرَتاْ واحد المراة وْخلّطَتاْ في تلاتة د العبرات د الدقيق حتّى خمّرَت العجينة كاملة."</verse>
				<verse number="22">في السفر ديال يَسوع نأُورُشَليم، كان كيعلّم الناس في المُدُن والدشورة الّي في الطريق ديالو.</verse>
				<verse number="23">وْسقصاه شي واحد: "آ سيدي، واش قلالين هُمَ الّي غادي ينجاو؟"</verse>
				<verse number="24">قالّوم يَسوع: "عملو جُهدكُم باش تدخلو من الباب الضيّقة، حيت كنقول لكُم بلّي بزّاف غادي يحاولو يدخلو وْما غادي شي يقدرو.</verse>
				<verse number="25">من بعدما ناض مول الدار وْشدّ الباب، أنتُمَ غَد تدقّو على برّا على الباب وْتقولو: «يا رَبّي، يا رَبّي، فْتح نّا،» وَلكن هُوَ غادي يجاوبكُم: «أنا ما كنعرف شي ماين أنتُمَ!»</verse>
				<verse number="26">في ديك الساعة غَد تقولو: «كلينا وْشربْنا معك وْعلّمْتِ في الساحات ديالنا.»</verse>
				<verse number="27">وَلكن هُوَ غادي يردّ عليكُم: «نعاود لكُم بلّي أنا ما كنعرف شي ماين أنتُمَ! بعّدو منّي كاملين، أنتُمَ الّي كتظلمو!»</verse>
				<verse number="28">تمّاك غادي يكون البكا وْتغْزيز السّنان ملّي تشوفو إبراهيم وإسْحاق ويَعْقوب والأَنْبياء كاملين في مُلك اللّٰه وانتُمَ مسيّبـين على برّا.</verse>
				<verse number="29">وْغادي يجيو الناس من الشرق والغرب وْمن الشمال والجَنوب، ويݣلسو في الوليمة د مُلك اللّٰه.</verse>
				<verse number="30">وْفعلاً، كاينين الاخّريّين الّي غادي يرجعو الُوّلين، والُوّلين الّي غادي يرجعو الاخّريّين."</verse>
				<verse number="31">في ديك الوقت قرّبو بعض الفرّيسيّين نْعند يَسوع وْقالو لو: "خْرج من هنايَ وْمْشي نْموطَع يَخُر، حيت هيرودُس باغي يقتلك."</verse>
				<verse number="32">وْقالّوم يَسوع: "مْشيو وْقولو نْهَد التعْلب، اليوما وْغدّا أنا غادي نزيد نطرد الشياطين وْنشافي الناس، وْفي النهار التالت غادي نكمّل الّي واجب عليَّ نعملوْ.</verse>
				<verse number="33">وَلكن خصْني نكمّل الطريق ديالي اليوما وْغدّا وْبعد غدّا، حيت ما يمكن شي يموت شي نَبي برّا من أُورُشَليم.</verse>
				<verse number="34">آ أُورُشَليم، آ أُورُشَليم! يا الّي كتقتل الأَنْبياء وْكترجم المرسولين لِلك! شحال من مرّة بغيتْ نجمع أُوْلادك فحال ما كتجمع الجدادة الفلالس ديالاْ تحت الجنحين ديالاْ، وْما بغيتِ شي.</verse>
				<verse number="35">ها الدار ديالكُم غادي تبقا لكُم خالية. وْكنقول لكُم بلّي ما غادي شي تشوفوني عاود حتّى يجي الوقت فاش كتقولو: «مبروك هُوَ الّي ماجي بِاسم الرَّبّ.»"</verse>
			</chapter>
			<chapter number="14">
				<verse number="1">واحد السبت مشى يَسوع نالدار د واحد من القُيّاد د الفرّيسيّين باش ياكل، وْكانو كيراقبوه باش يحصلوه.</verse>
				<verse number="2">وْكان قدّامو واحد الرَّجل مريط بالنفخ د الما.</verse>
				<verse number="3">وْيَسوع سقصى العُلماء د الشريعة والفرّيسيّين: "واش حلال الشفاء نهار السبت، أَوْلا لا؟"</verse>
				<verse number="4">وَلكن هُمَ بقاو ساكتين. وْشبّر يَسوع الرَّجل وْشافاه وْودّعوْ.</verse>
				<verse number="5">وْقالّوم عاود: "شكون منكُم إدا طاح بنو أَوْلا التور ديالو في البير، واش ما يخرّجوْ شي دغيا، واخّا يكون نهار السبت؟"</verse>
				<verse number="6">وْما قدرو شي يجاوبوه على هَد الشي بأَي حاجة.</verse>
				<verse number="7">ملّي لاحظ يَسوع كيفاش المعْروطين اختارو المواطع المتفضّلين باش يݣلسو، قالّوم هَد المتال:</verse>
				<verse number="8">"ملّي شي واحد كيعرط عليك نْشي حفلة د العرس، ما تݣلس شي في الموطَع المتفضّل، ومُمكن يكون شي معْروط أهمّ منّك.</verse>
				<verse number="9">حيت غادي يجي الّي عَرط عليكُم بْجوج ويقول لك: «عْطي الموطَع نْهَد الرَّجل.» وْديك الساعة غادي تݣلس حشمان في الموطَع الاخّري ݣاع.</verse>
				<verse number="10">وَلكن ملّي تكون معْروط، ݣلس في الموطَع الاخّري باش، ملّي يجي الّي عَرط عليك، يقول لك: «آ صاحبي، ݣوز نالقدّام نْشي موطَع حسَن.» ديك الساعة غادي تكون مكرّم قدّام المعْروطين كاملين.</verse>
				<verse number="11">حيت كُل واحد الّي كيعلّي راسو غادي يتّحنى، والّي كيحني راسو غادي يتعلّى."</verse>
				<verse number="12">وْزاد يَسوع وْقال نِلّي عرط عليه: "ملّي كتعمل شي غدا أَوْلا شي عشا، ما تعرط لا على صحابك ولا على خوتك ولا على أَهْلِك ولا على الجيران ديالك الّي لا باس عليهُم، باش ما يعرطوك شي ويردّوها لك.</verse>
				<verse number="13">وَلكن ملّي كتعمل شي وليمة، عرط على المساكن والمكْحوشين والعُرَج والعُميان.</verse>
				<verse number="14">وْتكون مبروك حيت هُمَ ما يقدرو شي يردّوها لك، وَلكن اللّٰه غادي يخلف عليك في القيامة د المتّاقيين."</verse>
				<verse number="15">ملّي سمَع هَد الشي واحد من الّي كانو ݣالسين مع يَسوع، قال لو: "مبروك الّي غادي ياكل في الوليمة د مُلك اللّٰه!"</verse>
				<verse number="16">ردّ عليه يَسوع: "واحد الرَّجل عمل شي وليمة كبيرة وْعَرط على بزّاف د الناس.</verse>
				<verse number="17">ملّي وصلَت الساعة د الوليمة، صيفط العبد ديالو، كيقول نالمعْروطين: «آجيو، كُل شي موجّد دابا.»</verse>
				<verse number="18">وَلكن كاملين بداو كيعتَدرو واحد واحد. قال لو الُوّل: «عاد شريتْ واحد الفدّان ولا بدّ نمشي وْنشوفوْ. كنطلبك تسمح لي.»</verse>
				<verse number="19">وْقال واحد يَخُر: «عاد شريتْ عشرة د التيران جوج جوج وانا ماشّي باش نجرّبوم. كنطلبك تسمح لي.»</verse>
				<verse number="20">وْقال واحد يَخُر: «عاد تجوّجْتْ وْعلى هَد الشي ما نقدر شي نجي.»</verse>
				<verse number="21">وْرجَع العبد وْخبر سيّدو بْهَد الشي. ديك الساعة غضب مول الدار وْقال نالعبد: «خرج دغيا نْساحات المدينة وْنالزنايق وْجيب نْهنايَ المساكن والمكْحوشين والعُرَج والعُميان.»</verse>
				<verse number="22">وْقال العبد: «آ سيدي، أنا عملْتْ الّي آمرْتِ بِه وْباقي التيساع.»</verse>
				<verse number="23">ردّ عليه السيّد: «خرج نالطرقان وْنالدروبة وْدخّلوم بزّز حتّى تعمّر الدار ديالي.</verse>
				<verse number="24">حيت كنقول لكُم بلّي حتّى واحد من ديك المعْروطين ما غادي يدوق الوليمة ديالي.»"</verse>
				<verse number="25">كانت جماعة كبيرة تابعة يَسوع، وْهُوَ دار نْعندوم وْقالّوم:</verse>
				<verse number="26">"إدا جا نْعندي شي واحد وْما عزّْني شي كتَر من باباه ويمّاه وْمراتو وْولادو وْخوتو وْخواتاتو وْحتّى نفسو، ما يقدر شي يكون التلْميد ديالي.</verse>
				<verse number="27">والّي ما كيرفد شي الصليب ديالو وْكَيْتبعْني، ما يقدر شي يكون التلْميد ديالي.</verse>
				<verse number="28">نفرضو إدا شي واحد منكُم بغى يبني شي بُرْج، واش ما يݣلس شي في الُوّل ويحسب المصاريف باش يشوف إدا كان عندو الفلوس الكافيين باش يكمّلوْ؟</verse>
				<verse number="29">وإلّا، ملّي يكون عمل اللساس، إدا ما قدر شي يكمّلوْ، والناس كاملين الّي كيشوفوه غادي يبداو يضحكو عليه</verse>
				<verse number="30">وْغادي يقولو: «هَد الرَّجل بدا كيبني وْما قدر شي يكمّل.»</verse>
				<verse number="31">نفرضو واحد المَلِك قريب يمشي نالحرب ضدّ مَلِك يَخُر، واش ما يݣلس شي في الُوّل ويحسب إدا يقدر يواجه بْعشر آلاف هَداك الّي يجي ضدّو بْعشرين ألف؟</verse>
				<verse number="32">إدا ما قدر شي، غادي يصيفط واحد الوفد ملّي يكون يَخُر باقي بعيد باش يطلب لو شروط الصُّلح.</verse>
				<verse number="33">وْبْنفس الطريقة، أَي واحد منكُم الّي ما كيتخلّى شي على المتاع ديالو كامل، ما يقدر شي يكون التلْميد ديالي.</verse>
				<verse number="34">إدَن، الملاح مزيان، وَلكن إدا خسر الملوحية ديالو، كيفاش غَد تردّو لو المداق؟</verse>
				<verse number="35">ما كيصلح لا نالأرض ولا نالغبار، وَلكن غادي يتسيّب على برّا. الّي عندو الودْنين باش يسمع، لازم يسمع."</verse>
			</chapter>
			<chapter number="15">
				<verse number="1">كانو القبّاطة د الضرائب والمُدْنبـين كاملين كيقرّبو نْعند يَسوع باش يسمعوه.</verse>
				<verse number="2">والفرّيسيّين والمُعلّمين د الشريعة كيتشكّاو: "هَد الرَّجل كيرحّب بالمُدْنبـين وْكياكل معهُم."</verse>
				<verse number="3">وْيَسوع تكلّم معهُم بْهَد المتال:</verse>
				<verse number="4">"نفرضو واحد منكُم عندو مية د الغنم وْتلف لو واحد الخروف مِنّاْ. واش ما غادي شي يخلّي التسعود وْتسعين في الخلا ويمشي من مورا الّي تلف حتّى يجبروْ؟</verse>
				<verse number="5">وْملّي كيجبروْ، كيرفدوْ فرحان على كتافو،</verse>
				<verse number="6">وْكيرجع نالدار ديالو. ملّي كيوصل، كيجمع صحابو والجيران ديالو وْكيقولّوم: «فرحو معيَ حيت جبرْتْ الخروف الّي كان متلوف.»</verse>
				<verse number="7">كنقول لكُم، هَيدا كتكون الفرْحة في السما على واحد المُدْنب الّي كيتوب كتَر من الّي كاين على التسعود وْتسعين متّاقي الّي ما كيحْتاجو شي نالتوبة.</verse>
				<verse number="8">"نفرضو واحد المراة الّي عنداْ عشرة د الدراهم د النقْرة. إدا تلف لاْ واحد الدرهم، واش ما غادي شي تشعل الضَّو وْتشطّب الدار وْتفتّش مزيان حتّى تجبروْ؟</verse>
				<verse number="9">وْملّي كتجبروْ، كتجمع صحاباتاْ والجارات ديالاْ وْكتقولّوم: «فرحو معيَ، حيت جبرْتْ الدرهم الّي تلف لي.»</verse>
				<verse number="10">كنقول لكُم، هَيداك كاينة الفرْحة عند ملائكة اللّٰه بواحد المُدْنب الّي كيتوب."</verse>
				<verse number="11">قال يَسوع: "واحد الرَّجل كان عندو جوج د الولاد،</verse>
				<verse number="12">قال الصغير فيهُم نْباباه: «آ بابا، عْطيني حقّي من الوَرت.» وْقسم كُل ما كيملك بيناتوم.</verse>
				<verse number="13">من بعد شي أيّام قليلة، الولد الصغير جمَع كُل شي الّي عندو وْسافر نْبلاد بعيدة وْتمّاك خسَر المال ديالو بالعيشة الفاسدة.</verse>
				<verse number="14">وْملّي خسَر كُل شي، وقعَتْ واحد المجاعة كبيرة في ديك البلاد وْرجَع محْتاج.</verse>
				<verse number="15">مشى وْدبّر الخدمة مع واحد الرَّجل من ديك البلاد وْهُوَ صيفطوْ نالفدادن ديالو باش يوكّل الحلالف.</verse>
				<verse number="16">وْكان فيه الجّوع وْكان كيتمنّى يعمّر الكرش ديالو بالخرّوب الّي كانو كياكلوه الحلالف، وْحتّى واحد ما عْطاه.</verse>
				<verse number="17">وْفي الآخر رجَع نْعقلو وْقال مع نفسو: «شحال د الخدّامة عند بابا كتشيط عليهُم الماكلة وانا هنايَ كنموت بالجّوع.</verse>
				<verse number="18">غادي ننوض وْنمشي نْعند بابا وْنقول لو: "آ بابا، دنبْتْ مع الّي في السما وْمعك،</verse>
				<verse number="19">وْمن دابا نْفوق ما كنسْتاهل شي نتسمّى بنِك. عاملني فحال واحد من الخدّامة ديالك."»</verse>
				<verse number="20">وْناض وْرجَع نْعند باباه. وْملّي كان باقي بعيد، شافوْ باباه وْحنّ عليه وْخرج نْعندو بالجّري وْدرّعوْ وْباسوْ.</verse>
				<verse number="21">وْقال لو بنو: «آ بابا، أنا دنبْتْ مع الّي في السما وْمعك وْمن دابا نْفوق ما كنسْتاهل شي نتسمّى بنِك.»</verse>
				<verse number="22">وَلكن قال الأب نالخدّامة ديالو: «جيبو دغيا أحْسن الحوايج وْلبّسوها لو، وْعملو لو الخاتم في صَبعو والصبّاط في رِجلو،</verse>
				<verse number="23">وْجيبو العجل السمين وْدبحوه وْناكلو وْنفرحو،</verse>
				<verse number="24">حيت بني هَدا كان ميّت وْرجَع نالحياة وْكان متْلوف وْجبرْناه.» وْبداو كيحْتَفلو.</verse>
				<verse number="25">"وْكان ولدو الكبير في الفدّان، وْملّي كان ماجي وْقرّب نالدار، سمَع الصوت د الأغاني والشطيح.</verse>
				<verse number="26">عَيّط نْواحد الخدّام وْسقصاه: «شنّو واقع؟»</verse>
				<verse number="27">قال لو: «خاك رجَع وْباباك دبح العجل السمين، حيت وصَل سالم وْعلى خَير.»</verse>
				<verse number="28">وْغضَب وْما بغى شي يدخل. خرج باباه وْرَغبوْ يدخل.</verse>
				<verse number="29">قال نْباباه: «شوف شحال من سنين خدمْتْ معك وْعُمري ما عصيتْ الأمر ديالك، وانتينا عُمرك ما عْطيتِني حتّى جدي باش نحْتَفل مع صحابي.</verse>
				<verse number="30">وَلكن ملّي رجَع بنِك هَدا، حتّى كلا الفلوس ديالك مع الفاسدات، دبحْتِ لو العجل السمين!»</verse>
				<verse number="31">قال لو باباه: «آ بني، أنتينا معيَ دائمًا، وْكُل شي الّي عندي ديالك.</verse>
				<verse number="32">وَلكن كان واجب علينا نفرحو وْننشطو، حيت خاك هَدا كان ميّت وْرجَع نالحياة وْكان متْلوف وْجبرْناه.»"</verse>
			</chapter>
			<chapter number="16">
				<verse number="1">قال يَسوع نالتلامد ديالو: "كان واحد الرَّجل لا باس عليه، كان عندو واحد الوكيل وْشكاو لو بِه بلّي كيبدّر لو المتاع ديالو.</verse>
				<verse number="2">عَيّط لو وْقال لو: «شنّو هَد الشي الّي كنسمع عليك؟ عْطيني الحساب د الوكالة ديالك، حيت من دابا نْفوق ما تقدر شي تكون الوكيل ديالي.»</verse>
				<verse number="3">قال الوكيل في نفسو: «شنّو غادي نعمل؟ حيت سيدي غادي يحيّد لي الوكالة. ما نقدر شي نحفر وْكنحشم نسعا.</verse>
				<verse number="4">عرفْتْ شنّو غادي نعمل، باش، ملّي تتحيّد لي الوكالة، الناس غادي يرحّبو بيَّ في الديور ديالوم.»</verse>
				<verse number="5">عَيّط على كُل واحد الّي كيسال نْسيّدو وْقال نالُوّل: «شحال كيتّسال لك سيّدي؟»</verse>
				<verse number="6">وْقال: «مية عبار د الزيت.» والوكيل قال لو: «شبّر الفاتورة ديالك وْݣلس دغيا وْكْتب فيها خمسين.»</verse>
				<verse number="7">وْقال نيَخُر: «وانتينا، شحال كيتّسال لك؟» وْقال: «مية عبار د الزرَع.» والوكيل قال لو: «شبّر الفاتورة ديالك وْكْتب فيها تمانين.»</verse>
				<verse number="8">والسيّد شكر الوكيل الخاين، حيت عمل هَد الشي بالحيلة. حيت الناس د هَد الدنيا في المعاملة مع بعضيّاتوم عندوم حكمة كتَر من أُوْلاد الضَّو.</verse>
				<verse number="9">على هَد الشي كنقول لكُم، رَبحو صحابكُم بالمال الباطل باش، ملّي يتقاضى لكُم هَد الشي، يرحّبو بِكُم في الديور الدايمة.</verse>
				<verse number="10">الّي هُوَ أمين على القليل، هُوَ أمين حتّى على الكتير، والّي هُوَ خاين في القليل، هُوَ خاين حتّى في الكتير.</verse>
				<verse number="11">حيت إدا ما كُنْتو شي صادقين على المال الباطل، شكون يأمّنكُم على التروة الحقيقيّة؟</verse>
				<verse number="12">وِادا ما كُنْتو شي صادقين على الّي ماشي ديالكُم، شكون يعطيكُم الّي هُوَ ديالكُم؟</verse>
				<verse number="13">حتّى شي خدّام ما يقدر يخدم جوج د الأسْياد، حيت إمّا غادي يكرَه واحد ويعزّ يَخُر، وَإمّا غادي يلصَق في واحد ويحڭر يَخُر. ما تقدرو شي تخدمو اللّٰه والمال بْجوج."</verse>
				<verse number="14">كانو الفرّيسيّين كيسمعو هَد الشي كامل وْكيضحكو على يَسوع، حيت كانو كيبغيو الفلوس بزّاف.</verse>
				<verse number="15">وْقالّوم: "أنتُمَ كتبغيو تبانو صالحين قدّام الناس، وَلكن اللّٰه كيعرف قلبكُم، حيت ديك الشي الّي كيعْتَبروه الناس معظّم، هُوَ مكروه في نظر اللّٰه.</verse>
				<verse number="16">"الشريعة والأَنْبياء بقاو حتّى جا يوحَنّا، وْمن ديك الوقت كيبشّرو بْمُلك اللّٰه والناس كاملين كيجْتَهدو باش يدخلو فيه.</verse>
				<verse number="17">وَلكن التزْويل د السما والأرض سهل من السقوط د نقطة واحدة من الشريعة.</verse>
				<verse number="18">كُل واحد الّي كيطلّق المراة ديالو وْكَيْجوِج بواحدة يَخرى، كيزني. والّي كَيْجوِج بالمطلّقة، راه كيزني.</verse>
				<verse number="19">"كان واحد الرَّجل لا باس عليه كيلبس الحوايج الصَبريّة وْدْ الكتّان وْكيعيش في الفخامة كُل نهار.</verse>
				<verse number="20">وْكان واحد الرَّجل مسكين مسمّي لِعازَر الّي كان ممدود في الباب ديالو معمّر بالدمامل.</verse>
				<verse number="21">وْكيتشهّى يعمّر كرشوْ من الفتاوت الّي كيطيحو من الطبلة د الرَّجل الغني، والجّرا كيجيو وْكيلحسو الدمامل.</verse>
				<verse number="22">مات الرَّجل المسكين وادّاواه الملائكة باش يكون مع إبراهيم. وْمات الرَّجل الغني حتّى هُوَ وْدفنوه،</verse>
				<verse number="23">وْهُوَ في الهاوية كيتعدّب، هزّ العينين ديالو وْشاف من بعيد إبراهيم وْلِعازَر معاه.</verse>
				<verse number="24">علّى الصوت ديالو وْعَيّط: «آ بابا إبراهيم، رْحَمني وْصيفط لِعازَر باش يفزّݣ الطرف د صبعو بالما ويبرّد لساني، حيت أنا معدّب بزّاف في هَد النار.»</verse>
				<verse number="25">وَلكن قال لو إبراهيم: «آ بني، تفكّر بلّي أنتينا في الحياة ديالك توصّلْتِ بْخيراتك، وْلِعازَر تعدّب، وَلكن دابا هُوَ كيتعزّى وانتينا كَتْـتعدّب.</verse>
				<verse number="26">وْزيادة على هَد الشي، كاين مفتوح بينّا وْبينكُم واحد الخوا كبير حتّى إدا بغاو يݣوزو من هنايَ نْعندكُم، ما يقدرو شي، وْهَدوك الّي تمَّاك ما يقدرو شي يقطعو نْعندنا.»</verse>
				<verse number="27">قال: «آ بابا، كنطلبك تصيفط لِعازَر نالدار د بابا</verse>
				<verse number="28">باش ينبّه خمسة د الخوت الّي عندي باش ما يجيو شي حتّى هُمَ نْهَد الموطَع د العداب.»</verse>
				<verse number="29">وَلكن إبراهيم قال لو: «عندوم موسى والأَنْبياء. خصّوم يسمعو لوم.»</verse>
				<verse number="30">ردّ عليه الغني: «لا، آ بابا إبراهيم، وَلكن إدا مشى نْعندوم شي واحد من الميّتين، غادي يتوبو.»</verse>
				<verse number="31">وْقال لو إبراهيم: «إدا ما كيسمعو شي نْموسى وْنالأَنْبياء، ما غادي شي يقْتَنعو واخّا يتّبعت شي واحد من الميّتين.»"</verse>
			</chapter>
			<chapter number="17">
				<verse number="1">من بعد قال يَسوع نالتلامد ديالو: "بلا شكّ غادي يجيو العترات، وَلكن الويل نِلّي كيجيو على يَدّو!</verse>
				<verse number="2">حسَن لو كَكان تْتعلّق في عنقو واحد الحجْرة د الرحى ويتسيّب في البحَر، على أَنّو يعتّر واحد من هَد الستيتْوين.</verse>
				<verse number="3">ردّو بالكُم! إدا دنب خاك، وَبّخوْ. وِادا تاب، سمَح لو.</verse>
				<verse number="4">وِادا دنب في حقّك سبعة د المرّات في النهار، وْرجَع نْعندك سبعة د المرّات كيقول: «أنا ندمْتْ،» سمَح لو."</verse>
				<verse number="5">قالو الرُّسُل نالرَّبّ: "زيد في الإيمان ديالنا."</verse>
				<verse number="6">وْردّ عليهُم الرَّبّ: "كَكان عندكُم الإيمان قدّ واحد الحُبّة د الخرْدل، كَقُلْتو نْهَد الشجرة د التوت: «تقلّع وْتّغرس في البحَر،» وْطاعتْكُم.</verse>
				<verse number="7">"شكون منكُم الّي عندو خدّام كيحرت الأرض أَوْلا كيسرح الغنم، ملّي كيرجع من الفدّان، كيقول لو: «ݣلس دغيا باش تاكُل.»</verse>
				<verse number="8">بالعكس، غادي يقول لو: «وجّد لي باش نتعشّى وْتحزّم وْخدَمني حتّى ناكل وْنشرب، وْمن بعد تاكل وْتشرب أنتينا.»</verse>
				<verse number="9">واش كيشكر السيّد ديك الخدّام، حيت عمل الّي آمروْ بِه؟ ما كنظنّ شي.</verse>
				<verse number="10">هَيداك حتّى أنتُمَ، من بعدما عملْتو كُل شي الّي آمركُم بِه الله، قولو: «حنايَ عبيد الّي ما كنصلحو شي، حيت عملْنا غير ديك الشي الّي كان واجب علينا نعملوه.»"</verse>
				<verse number="11">واحد النهار، ملّي كان يَسوع ماشّي نأُورُشَليم، ݣاز على السامِرة والجَليل.</verse>
				<verse number="12">ملّي كان غادي يدخل نواحد القرية، تلاقاواه عشرة د الرجال مبْراصين وْوَقفو من بعيد،</verse>
				<verse number="13">وْغوّتو: "آ يَسوع، آ المُعلّم، رْحَمنا!"</verse>
				<verse number="14">وْملّي شافوم، قالّوم: "مْشيو نْعند المسؤولين وْورّيوهُم راسكُم." ملّي كانو ماشّين في الطريق، براو.</verse>
				<verse number="15">واحد مِنّوم، ملّي شاف بلّي برا، رجَع وْهُوَ كيمجّد اللّٰه بْصوت عالي،</verse>
				<verse number="16">وْطاح على وَجهو عند الرِّجلين د يَسوع كيشكروْ، واخّا كان هُوَ سامِري.</verse>
				<verse number="17">سقصى يَسوع: "واش ماشي عشرة الّي براو؟ فاين هُمَ التسعود يَخرين؟</verse>
				<verse number="18">واش حتّى واحد ما رجَع باش يمجّد اللّٰه من غير هَد الأجْنبي؟"</verse>
				<verse number="19">وْقال نالرَّجل: "نوض وْمْشي، الإيمان ديالك شافاك."</verse>
				<verse number="20">الفرّيسيّين سقصاو يَسوع فوياخ غادي يجي مُلك اللّٰه، وْهُوَ ردّ عليهُم: "مُلك اللّٰه ما كيجي شي بْشي حاجة الّي غَد تشوفوها.</verse>
				<verse number="21">وْما غادي شي يقولو: «ها هُوَ هنايَ، أَوْلا تمَّاك!» حيت مُلك اللّٰه فوسطكُم."</verse>
				<verse number="22">قال نالتلامد ديالو: "غادي يجي الوقت الّي تتمنّاو فيه تشوفو واحد النهار من أيّام اِبن الإنسان وْما غادي شي تشوفوه.</verse>
				<verse number="23">وْغادي يقولو لكُم: «شوفو هنايَ، أَوْلا شوفو تمَّاك.» ما تمشيو شي وْما تـتبعوهُم شي.</verse>
				<verse number="24">حيت في النهار ديالو، اِبن الإنسان غادي يكون فحال البرق الّي كيضوّي من واحد الجّهة د السما حتّى نالجّهة يَخرى.</verse>
				<verse number="25">وَلكن من قبل هَد الشي، واجب عليه يتعدّب بزّاف ويتّرفض من هَد الجيل.</verse>
				<verse number="26">فحال ما وقَع في أيّام نوح، هَيدا غادي يكون عاود ملّي يجي اِبن الإنسان.</verse>
				<verse number="27">كانو كياكلو وْكيشربو، وْكيجوّجو وْكيتجوّجو، حتّى النهار الّي دخل نوح نالفُلك، وْفي ديك الساعة جا الطوفان وْهلكوم كاملين.</verse>
				<verse number="28">وْفحال هَد الشي وقَع في أيّام لوط. كانو كياكلو وْكيشربو، وْكيبيعو وْكيشريو، وْكيغرسو وْكيـبنيو.</verse>
				<verse number="29">وَلكن النهار الّي خرج لوط من سَدوم، طاحت من السما العافية والكبريت وْقضاو عليهُم كاملين.</verse>
				<verse number="30">هَيدا غادي يكون النهار الّي كيظهَر فيه اِبن الإنسان.</verse>
				<verse number="31">في ديك النهار، هَداك الّي كان فوق السطَح، وْعندو الحوايج ديالو في الدار، ما يهبط شي باش يدّيهُم. والّي كان في الفدّان ما يرجع شي ناللَّور.</verse>
				<verse number="32">تفكّرو المراة د لوط.</verse>
				<verse number="33">كُل واحد الّي حاول يحافظ على نفسو غادي يخسراْ، والّي خسر نفسو غادي ينجّيها.</verse>
				<verse number="34">كنقول لكُم بلّي في ديك الليلة غادي يكونو جوج في فراش واحد، وْغادي يتّرفد واحد ويبقا يَخُر.</verse>
				<verse number="35">غادي يكونو جوج د النسا كيطحنو مع بعطوم، وْغادي تْتّرفد واحدة، وْتبقا يَخرى. [</verse>
				<verse number="36">غادي يكونو جوج في الفدّان، ويتّرفد واحد، ويبقا يَخُر.]"</verse>
				<verse number="37">وْسقصاو التلامد: "فاين، يا رَبّ؟" وْردّ عليهُم: "فاين ما كتكون الجتّة، تمّاك كيتّجمعو النسورة."</verse>
			</chapter>
			<chapter number="18">
				<verse number="1">قال يسوع نالتلامد ديالو واحد المتال باش يورّي لوم بلّي واجب عليهُم يصلّيو دائمًا وْما يعياو شي:</verse>
				<verse number="2">"كان في واحد المدينة واحد القاضي الّي ما كان شي كيخاف اللّٰه وْما كيوقّر حتّى واحد.</verse>
				<verse number="3">وْكانت في نفس المدينة واحد الهجّالة، وْكانت كتجي نْعندو بْشكل مستَمر وْكتقول لو: «رجّع لي حقّي من الّي تعدّى عليَّ.»</verse>
				<verse number="4">وْفي واحد المدّة، كان كيرفض الطلب ديالاْ، وَلكن من بعد قال في نفسو: «واخّا ما كنخاف شي اللّٰه وْما كنوقّر حتّى واحد،</verse>
				<verse number="5">وَلكن من حيت هَد الهجّالة كتصدّعني، غادي نرجّع لاْ الحقّ ديالاْ باش ما تبقا شي كتجي دائمًا وْتقضي على الصبَر ديالي.»"</verse>
				<verse number="6">وْقال الرَّبّ: "سمعو الّي قال القاضي الظالم.</verse>
				<verse number="7">واش اللّٰه ما غادي شي يرجّع الحقّ نالمخْتورين ديالو الّي كيعيّطو لو نهار وْليل؟ واش غادي يتعطّل باش يجاوبوم؟</verse>
				<verse number="8">كنقول لكُم بلّي غادي يرجّع لوم الحقّ دغيا. وَلكن ملّي يجي ابن الإنسان، واش غادي يجبر إيمان على الأرض؟"</verse>
				<verse number="9">قال هَد المتال نْشي ناس الّي كانو كيتيقو بْنَفسوم بلّي هُمَ متّاقيين وْكيحڭرو يَخرين:</verse>
				<verse number="10">"جوج د الرجال طلعو نْبيت المَقْدس باش يصلّيو، واحد كان فرّيسي ويَخُر قبّاط الضرائب.</verse>
				<verse number="11">الفرّيسي وقَف كيصلّي في نفسو هَيدا: «يا اللّٰه، كنشكرك حيت أنا ماشي فحال الناس يَخرين، سرّاق وْمُجْرمين وْزانيين، ولا فحال هَد الرَّجل قبّاط الضرائب.</verse>
				<verse number="12">كنصوم جوج د المرّات في كُل سبع أيّام وْكنعشّر على الربح ديالي كامل.»</verse>
				<verse number="13">أمّا قبّاط الضرائب وقَف من بعيد وْما زعَم شي حتّى باش يعلّي عينو نالسما، وَلكن ضرب على صدرو كيقول: «يا اللّٰه، رْحَمني، أنا مُدْنب!»</verse>
				<verse number="14">كنقول لكُم، هَد الرَّجل، وْماشي الفرّيسي، هوّد نالدار ديالو بريء قدّام اللّٰه، حيت كُل واحد الّي كيعلّي راسو غادي يتّحنى، والّي كيحني راسو غادي يتعلّى."</verse>
				<verse number="15">شي ناس جابو الصبْيان نيَسوع باش ينزّل يَدّو عليهُم. أمّا التلامد، ملّي شافو هَد الشي، نهطو فيهُم.</verse>
				<verse number="16">أمّا يَسوع عَيّط عليهُم وْقال: "خلّيو العيال الستيتْوين يجيو نْعندي وْما تمنعوهُم شي، حيت مُلك اللّٰه هُوَ ديال هَدوك الّي فحالوم.</verse>
				<verse number="17">كنقول لكُم الحقّ بلّي الّي ما كيقبل شي مُلك اللّٰه فحال واحد العايل ستيتو ڭاع ما غادي شي يدخل لو."</verse>
				<verse number="18">سقصاه واحد الرئيس، كيقول: "آ المُعلّم الصالح، شنّو خصْني نعمل باش نورت الحياة الأبديّة؟"</verse>
				<verse number="19">جاوبوْ يَسوع: "علاش كتعيّط لي الصالح؟ ما كاين حتّى واحد صالح من غير اللّٰه بوحدو.</verse>
				<verse number="20">أنتينا كتعرف الوَصايا: ما تزني شي، ما تقتل شي، ما تسرق شي، ما تشهد شي بالزور، وَقّر باباك ويمّاك."</verse>
				<verse number="21">قال الرَّجل: "هَد الشي كامل حافظْتْ عليه من صُغري."</verse>
				<verse number="22">وْملّي سمَع يَسوع ديك الشي، زاد وْقال لو: "باقي كَتْنَقصِك واحد الحاجة: بيع كُل ما عندك وْفرّقوْ على المساكن وْغادي يكون لك الكنز في السما، وآجي وْتبَعني."</verse>
				<verse number="23">ملّي الرَّجل سمَع هَد الشي، حزن بزّاف، حيت كان غني بزّاف.</verse>
				<verse number="24">وْملّي شافوْ يَسوع حزنان، قال: "شحال صعيب يدخلو الأَغْنياء نْمُلك اللّٰه.</verse>
				<verse number="25">حيت واحد الجمل ساهل عليه يݣوز من العين د اليِبْرة من واحد الغني يدخل نْمُلك اللّٰه."</verse>
				<verse number="26">وْقالو الّي سمعو: "إيوا، شكون يقدر ينجا؟"</verse>
				<verse number="27">وْجاوب يَسوع: "كُل شي الّي مستحيل عند الناس، اللّٰه قادر عليه."</verse>
				<verse number="28">ديك الساعة قال بُطْرُس: "شوف، حنايَ سمحْنا في الّي كان عندنا وْتبَعْناك."</verse>
				<verse number="29">وْقالّوم يَسوع: "كنقول لكُم الحقّ، ما كاين حتّى شي واحد الّي كيسمَح في الدار ديالو أَولا في مراتو أَولا في الخوت أَولا في الوالِدين أَولا في الولاد بْسباب مُلك اللّٰه،</verse>
				<verse number="30">إلّا وْغادي يقبط كتَر بزّاف في هَد الدنيا، وْفي الدنيا الماجّة الحياة الأبديّة."</verse>
				<verse number="31">ادّى يَسوع الطناش بوحدوم وْقالّوم: "دابا حنايَ طالعين نأُورُشَليم، فاين غادي يتحقّق كُل شي الّي كتبو الأَنْبياء على اِبن الإنسان،</verse>
				<verse number="32">حيت غادي يدفعوه نالوَتَنيّين ويـبهْدلو بِه ويزبّلو فيه ويـبزقو عليه.</verse>
				<verse number="33">وْغادي يجلدوه ويقتلوه، وْفي النهار التالت غادي يتّبعت حيّ."</verse>
				<verse number="34">وَلكن التلامد ما فهمو والو من هَد الشي. كان هَد الكلام مخفي عليهُم وْما عَرفو شي المعنى ديالو.</verse>
				<verse number="35">ملّي قرّب يَسوع نأَريحا، كان واحد الرَّجل عمى ݣالس في جنب الطريق كيسعا.</verse>
				<verse number="36">وْملّي سمَع الناس ݣايزين، سقصى: "شنّو هُوَ هَد الشي؟"</verse>
				<verse number="37">وْخبروه بلّي يَسوع الناصِري ݣايز.</verse>
				<verse number="38">ديك الساعة غوّت العمى: "يا يَسوع، بن داود، رْحَمني!"</verse>
				<verse number="39">والناس الّي كانو في القدّام نهطو فيه باش يسكت. أمّا هُوَ زاد كيغوّت كتَر وْكتَر: "آ بن داود، رْحَمني!"</verse>
				<verse number="40">وقَف يَسوع وآمروم يجيبوه لو. وْملّي قرّب العمى، سقصاه:</verse>
				<verse number="41">"شنّو بغيتِ نعمل لك؟" وْقال: "يا رَبّي، بغيتْ نشوف."</verse>
				<verse number="42">قال لو يَسوع: "رْجَع كتشوف. الإيمان ديالك شافاك."</verse>
				<verse number="43">وْفي هزيزة رجَع كيشوف وْتبَع يَسوع وْهُوَ كيمجّد اللّٰه. والناس كاملين الّي شافو هَد الشي سبّحو اللّٰه.</verse>
			</chapter>
			<chapter number="19">
				<verse number="1">دخل يَسوع وْݣاز في أَريحا.</verse>
				<verse number="2">وْكان تمّاك واحد الرَّجل مسمّي زَكّا، وْهُوَ رئيس القبّاطة د الضرائب وْهُوَ غني بزّاف،</verse>
				<verse number="3">وْبغى يشوف يَسوع وْما قدر شي بْسباب الزحام، حيت كان قصير في الطول.</verse>
				<verse number="4">وْعلى هَد الشي زاد نالقدّام كيجري وْطلَع في واحد الشجرة د التوت باش يشوفوْ، حيت يَسوع كان غادي يݣوز من تمّاك.</verse>
				<verse number="5">ملّي وصَل يَسوع نْديك الموطَع، شاف نالفوق وْقال لو: "آ زَكّا، هوّد دغيا، حيت لازم نبقا اليوما في الدار ديالك."</verse>
				<verse number="6">ديك الساعة هوّد بالزرْبة واسْتَقبلوْ في الدار ديالو فرحان.</verse>
				<verse number="7">ملّي الناس شافو هَد الشي، بداو كيتشكّاو كاملين، كيقولو: "دخل يبات عند واحد الرَّجل مُدْنب."</verse>
				<verse number="8">وقَف زَكّا وْقال نالرَّبّ: "شوف، يا رَبّي، ها انا غادي نعطي نالمساكن النُّص د الأمْلاك ديالي، وِادا ظلمْتْ شي واحد، غادي نردّ لو أربعة د المرّات كتَر."</verse>
				<verse number="9">قال لو يَسوع: "اليوما جا النجا نْهَد الدار، حيت حتّى هُوَ ابن إبراهيم.</verse>
				<verse number="10">حيت اِبن الإنسان جا باش يفتّش على الّي متْلوف وينجّيه."</verse>
				<verse number="11">ملّي الناس كانو كيسمعو هَد الشي، قالّوم يَسوع واحد المتال، حيت كان قريب من أُورُشَليم، وْكانو كيظنّو بلّي مُلك اللّٰه غادي يظهَر دغيا.</verse>
				<verse number="12">قال: "واحد الرَّجل محْتَرم مشى نواحد البلاد بعيدة باش يسلّمو لو واحد الممْلكة ويرجَع.</verse>
				<verse number="13">وْعَيّط على عشرة د الخدّامة ديالو وْعْطى نْكُل واحد مِنّوم مبلغ كبير د الفلوس وْقالّوم: «بيعو وْشريو بِهُم حتّى نجي.»</verse>
				<verse number="14">كان أهل المدينة ديالو كيكرهوه، وْصيفطو من موراه وَفد باش يقولو: «ما بغينا شي هَد الرَّجل يكون مَلِك علينا.»</verse>
				<verse number="15">ملّي رجَع نالبلاد ديالو من بعدما رجَع مَلِك، آمر باش يعيّطو على ديك الخدّامة الّي عْطاهُم الفلوس باش يعرف شحال ربحو بالتجارة.</verse>
				<verse number="16">جا الُوّل وْقال لو: «آ سيدي، ربحو الفلوس ديالك عشرة د المرّات كتَر.»</verse>
				<verse number="17">قال لو: «ما عندي ما نسال لِك، آ الخدّام المزيان. حيت كُنْتِ أمين على القليل، غادي تكون والي على عشرة د المُدُن.»</verse>
				<verse number="18">جا التاني وْقال: «آ سيدي، ربحو الفلوس ديالك خمسة د المرّات كتَر.»</verse>
				<verse number="19">وْقال لو: «أنا غادي نعملك والي على خمسة د المُدُن.»</verse>
				<verse number="20">جا واحد الخدّام يَخُر وْقال: «آ سيدي، ها هُمَ الفلوس ديالك. خبّعْتوم في واحد السبنية،</verse>
				<verse number="21">حيت خفْتْ منّك. أنتينا واحد الرَّجل واعر، كترفد الّي ما نزّلْتِه شي وْكتحصد الّي ما زرعْتِه شي.»</verse>
				<verse number="22">ديك الساعة قال لو المَلِك: «آ الخدّام القبيح، بالكلام ديالك غادي نحكم عليك. أنتينا عارف بلّي أنا رَجل واعر، كنرفد الّي ما نزّلْتوْ شي وْكنحصد الّي ما زرعْتوْ شي.</verse>
				<verse number="23">علاش ما دخّلْتِ شي المال ديالي في البَنك، باش ملّي نرجَع، نشبّروْ بالطالع؟»</verse>
				<verse number="24">وْقال نالحاضرين: «حيّدو لو الفلوس وْعْطيوهُم نِلّي عندو عشرة د المرّات كتَر.»</verse>
				<verse number="25">قالو لو: «آ سيدي، هُوَ عندو عشرة د المرّات كتَر!»</verse>
				<verse number="26">وْردّ عليهُم: «كنقول لكُم بلّي كُل واحد الّي عندو غادي يتّعطى لو كتَر، أمّا الّي ما عندو شي، غادي يتحيّد لو حتّى الّي عندو.</verse>
				<verse number="27">أمّا ديك العدْيان ديالي الّي ما بغاوني شي نكون مَلِك عليهُم، جيبوهُم نْهنايَ وْقتلوهُم قدّامي.»"</verse>
				<verse number="28">من بعدما قال هَد الشي، زاد نالقدّام طالع نأُورُشَليم.</verse>
				<verse number="29">وْملّي قرّب نْبيت فاجي وْبيت عَنْيا عند الجّبل الّي مسمّي جبل الزيتون، صيفط جوج من التلامد،</verse>
				<verse number="30">وْقالّوم: "مْشيو نالقرية الّي قدّامكُم وْملّي تدخلو لاْ، غَد تجبرو واحد الدحش مربوط الّي عُمرو ما ركب عليه حتّى واحد. طلقوه وْجيبوه نْهنايَ.</verse>
				<verse number="31">وِادا سقصاكُم شي واحد علاش طلقْتوه، قولو لو هَيدا: «الرَّبّ محْتاج لِلو.»"</verse>
				<verse number="32">مشاو وْجبروه فحال ما قالّوم يَسوع.</verse>
				<verse number="33">وْملّي كانو كيطلقو الدحش، سقصاوهُم مواليه: "علاش كتطلقو الدحش؟"</verse>
				<verse number="34">ردّو عليهُم: "الرَّبّ محْتاج لِلو."</verse>
				<verse number="35">وْجابو الدحش نيَسوع، وْنزّلو الحوايج ديالوم على الدحش وْركّبو يَسوع عليه.</verse>
				<verse number="36">وْملّي كان ماشّي، فرّشو الناس الحوايج ديالوم في الطريق.</verse>
				<verse number="37">ملّي قرّب يَسوع نالحدورة د جبل الزيتون، بدا الجمهور د التلامد كاملين كيسبّحو اللّٰه بْصوت عالي فرحانين على كُل المُعْجزات الّي شافوها،</verse>
				<verse number="38">قالو: "مبروك المَلِك الّي ماجي بِاسم الرَّبّ! السلام في السما والمجد في العلو!"</verse>
				<verse number="39">أمّا البعض من الفرّيسيّين الّي كانو فوسط الناس قالو لو: "آ المُعلّم، وَبّخ التلامد ديالك."</verse>
				<verse number="40">جاوب يَسوع: "كنقول لكُم، إدا هَدو سكتو، غادي يغوّتو الحجار!"</verse>
				<verse number="41">ملّي قرّب نأُورُشَليم، يَسوع شاف المدينة وْبكى عليها،</verse>
				<verse number="42">وْقال: "يا ريت كُنْتِ عرفْتِ اليوما مَصْدر السلام! وَلكن دابا هَد الشي محْجوب على عينك.</verse>
				<verse number="43">حيت غادي يجيو الأيّام فاش العدْيان ديالك غادي يضوّرو عليك الأسْوار وْغادي يطوّقوك ويضيّقو عليك من كُل جهة،</verse>
				<verse number="44">وْغادي يهدّموك أنتينا وْولادك الّي داخل السور ديالك. وْما غادي يخلّيو شي فيك حجْرة على حجْرة، حيت ما عرفْتِ شي الوقت فاش جا اللّٰه باش يزورك."</verse>
				<verse number="45">وْدخل يَسوع نْبيت المَقْدس، وْبدا كيجرّي على الّي كانو كَيْـبـيعو فيه،</verse>
				<verse number="46">وْقالّوم: "مكتوب: «الدار ديالي خصّاْ تكون بيت الصلاة،» وَلكن أنتُمَ ردّيتوها «واحد المغارة د السرّاق!»"</verse>
				<verse number="47">وْكان كُل نهار كيعلّم الناس في بيت المَقْدس. وْكانو رُؤَساء المسؤولين والمُعلّمين د الشريعة والرؤساء د الشعب كيفتّشو باش يقتلوه.</verse>
				<verse number="48">وْما جبرو شي كيفاش يعملو هَد الشي، حيت الشعب كامل كان كيتصنّت لو بِاهتمام.</verse>
			</chapter>
			<chapter number="20">
				<verse number="1">واحد النهار ملّي يَسوع كان كيعلّم الشعب في بيت المَقْدس وْكيبشّر بالإنجيل، حضرو رُؤَساء المسؤولين والمُعلّمين د الشريعة مع الشيوخ</verse>
				<verse number="2">وْقالو لو: "قول نّا بْشْمِن سُلطة كتعمل هَد الشي؟ وْشكون الّي عْطاك هَد السلْطة؟"</verse>
				<verse number="3">ردّ عليهُم يَسوع: "حتّى أنا غادي نطرح عليكُم واحد السؤال. قولو لي،</verse>
				<verse number="4">واش كانت المعموديّة د يوحَنّا من السما أَوْلا من البشر؟"</verse>
				<verse number="5">تشاورو مع بعطوم، كيقولو: "إدا قُلْنا من السما، هُوَ غادي يقول نّا: «وْعلاش ما تيّقْتوه شي؟»</verse>
				<verse number="6">وِادا قُلْنا من البشر، الشعب كامل غادي يرجمنا، حيت هُمَ كيتيقو بلّي يوحَنّا نَبي."</verse>
				<verse number="7">وْعلى هَد الشي جاوبوه بلّي ما عرفو شي ماين هي.</verse>
				<verse number="8">ديك الساعة قالّوم يَسوع: "حتّى أنا ما غادي شي نقول لكُم بْشْمِن سُلْطة كنعمل هَد الشي."</verse>
				<verse number="9">بدا كيقول نالناس هَد المتال: "واحد الرَّجل غرس واحد الجّنان د العنب وْكراه نْشي ربّاعة، وْسافر مدّة طويلة.</verse>
				<verse number="10">وْفي الوقت د الجني، صيفط واحد العبد نالربّاعة باش يعطيواه الحقّ ديالو من الغلّة. وَلكن الربّاعة ضربوه وْصيفطوه باليَدّين خاويين.</verse>
				<verse number="11">عاود صيفط واحد العبد يَخُر، وْضربوه حتّى هُوَ وْبهْدلو بِه وْصيفطوه باليَدّين خاويين.</verse>
				<verse number="12">عاود صيفط واحد العبد تالت، وْجرحوه وْسيّبوه على برّا.</verse>
				<verse number="13">ديك الساعة فكّر مول الجّنان: «شنّو غادي نعمل؟ غادي نصيفط اِبني العزيز، يمكن ملّي يشوفوه غادي يوقّروه.»</verse>
				<verse number="14">وَلكن ملّي شافوه الربّاعة، تشاورو بيناتوم وْقالو: «هَدا هُوَ الوارت. آجيو نقتلوه باش يرجَع الورت ديالنا.»</verse>
				<verse number="15">وْخرّجوه على برّا من الجّنان وْقتلوه. إدَن، شنّو غادي يعمل لوم مول الجّنان؟</verse>
				<verse number="16">غادي يجي ويقتل ديك الربّاعة ويعطي الجّنان نيَخرين." وْملّي سمعو هَد الشي، قالو الناس: "اللّٰه يحفظ!"</verse>
				<verse number="17">شاف فيهُم يَسوع وْقال: "شنّو هُوَ المعنى د هَد الشي الّي مكتوب: «الحجْرة الّي رفضوها البنّاية، هي رجعَتْ راس القنت.»</verse>
				<verse number="18">كُل واحد الّي كيطيح على هَد الحجْرة غادي يتهرّس، والّي هَد الحجْرة كتطيح عليه غادي تسَحقوْ."</verse>
				<verse number="19">رُؤَساء المسؤولين والمُعلّمين د الشريعة، ملّي فطنو بلّي قال هَد المتال عليهُم، في ديك اللحظة بداو كيفتّشو على الطريقة باش يقبطوه، وَلكن خافو من الشعب.</verse>
				<verse number="20">وْبداو كيراقبوه، وْصيفطو لو جواسيس الّي كيعملو راسوم فحال شي ناس متّاقيين، باش يحصلوه في الكلام ديالو وْيسلّموه نيَد الحاكم والسلْطة ديالو.</verse>
				<verse number="21">والجواسيس سقصاواه: "آ المُعلّم، كنعرفو بلّي أنتينا كَتْـتكلّم وْكتعلّم بالصدق، وْما كتعمل شي الوجهيّات، وَلكن كتعلّم طريق اللّٰه د بالصّحّ.</verse>
				<verse number="22">واش حلال علينا نخلّصو الضرائب نالقَيصَر أَوْلا لا؟"</verse>
				<verse number="23">أمّا يَسوع فطن بالخديعة ديالوم وْقالّوم: "علاش كتجرّبوني؟</verse>
				<verse number="24">ورّيوني واحد الدينار. دمّن هَد التصْويرة والكتابة الّي على الدينار؟" وْقالو: "ديال قَيصَر."</verse>
				<verse number="25">ديك الساعة قالّوم: "عْطيو الّي هُوَ د القَيصَر نالقَيصَر والّي هُوَ د اللّٰه ناللّٰه."</verse>
				<verse number="26">وْما قدرو شي يحصّلوه في حتّى كلمة الّي قال قدّام الناس، وْتعجّبو من الجواب ديالو وْسكتو.</verse>
				<verse number="27">من بعد جاو نْعند يَسوع شي بعض من الصَّدّوقيّين، وْهُمَ الّي كينكرو القيامة د الميّتين، وْسقصاواه:</verse>
				<verse number="28">"آ المُعلّم، موسى كتب نّا: «إدا مات نْشي واحد خاه وْخلّى المراة بلا أُوْلاد، لازم على خاه يتجوّج بالمراة ديالو ويعمل الدرّيّة نْخاه.»</verse>
				<verse number="29">إيوا، كانو سبعة د الخوت، تجوّج الُوّل وْمات وْما خلّى شي الولاد.</verse>
				<verse number="30">وادّاوها التاني</verse>
				<verse number="31">والتالت، وْهَيدا حتّى السابع، وْماتو وْما خلّاو شي الدرّيّة.</verse>
				<verse number="32">في الآخر ماتت المراة حتّى هي.</verse>
				<verse number="33">إدَن، في القيامة دمّن غادي تكون المراة؟ حيت كانت المراة ديالوم بْسبعة بِهُم."</verse>
				<verse number="34">وْردّ عليهُم يَسوع: "الناس د هَد الدنيا كيجوّجو وْكيتجوّجو.</verse>
				<verse number="35">وَلكن الّي كيسْتاهلو الحياة الّي ماجّة والقيامة من بين الميّتين، هَدو ما غادي شي يجوّجو وْما غادي شي يتجوّجو.</verse>
				<verse number="36">وْهُمَ ما عُمروم يقدرو يموتو، حيت غادي يكونو فحال الملائكة. هُمَ أُوْلاد اللّٰه، حيت راهُم أُولاد القيامة.</verse>
				<verse number="37">أمّا بالنسبة نالقيامة، حتّى موسى بْنفسو وَضّح نّا بلّي الميّتين كيتّبعتو، في المَقطَع على العلّيقة، ملّي سمّى الرَّبّ «إلَه إبراهيم وإلَه إسْحاق وإلَه يَعْقوب.»</verse>
				<verse number="38">إدَن، اللّٰه ماشي الإلَه د الميّتين، وَلكن الإلَه د الحيّين، حيت هُمَ كاملين حيّين عندو."</verse>
				<verse number="39">جاوبو بعض من المُعلّمين د الشريعة وْقالو: "آ المُعلّم، هَد الكلام الّي قُلْتِ صحيح."</verse>
				<verse number="40">وْما زعمو شي عاود يسقصيواه شي حاجة يَخرى.</verse>
				<verse number="41">ديك الساعة قالّوم: "كيفاش كيقولو بلّي المسيح هُوَ بن داود؟</verse>
				<verse number="42">حيت داود بْنفسو كيقول في كتاب المزامير: «قال الرَّبّ نْرَبّي: "ݣلس على الّيمين ديالي</verse>
				<verse number="43">حتّى نردّ عدْيانك تحت رِجلك."»</verse>
				<verse number="44">إدا داود بْنفسو كيعيّط لو «رَبّ،» كيفاش يقدر يكون بنو؟"</verse>
				<verse number="45">وْقال نالتلامد ديالو والشعب كامل كيسمع:</verse>
				<verse number="46">"ردّو بالكُم من المُعلّمين د الشريعة، الّي كيبغيو يتساراو بالجلالب الطوالين وْكيبغيو التحيّات في الأسواق ويݣلسو في الصفّ الُوّل في بيوت العبادة وْمواطع الشرف في الحفلات.</verse>
				<verse number="47">هَدو كياكلو رزق الهجّالات، وْباش يتظاهرو، كيطوّلو الصلاوات. هَدو راهُم غادي يتعاقبو كتَر من يَخرين."</verse>
			</chapter>
			<chapter number="21">
				<verse number="1">يَسوع لاحظ وْشاف كيفاش الناس الّي لا باس عليهُم كينزّلو الصدقات ديالوم في الصندوق د بيت المَقْدس.</verse>
				<verse number="2">وْشاف واحد الهجّالة مسكينة بزّاف، نزّلَتْ فيه جوج د الدراهم.</verse>
				<verse number="3">وْقال: "كنقول لكُم الحقّ بلّي هَد الهجّالة نزّلَتْ كتَر منّوم كاملين.</verse>
				<verse number="4">حيت هَدوك كاملين عْطاو الصدقات من الّي شاط عليهُم. أمّا هي من الفقر ديالاْ نزّلَتْ المعيشة ديالاْ كاملة."</verse>
				<verse number="5">والبعض مِنّوم كانو كيهدرو على بيت المَقْدس، كيفاش مزوّق بالحجار المزيونين والعطايا ناللّٰه. وْقال يَسوع:</verse>
				<verse number="6">"بالنسبة نْهَد الشي الّي كتشوفوه دابا، غادي يجي الوقت الّي ما غادي شي تبقا فيه حجْرة على حجْرة. كُل شي غادي يتهدّم."</verse>
				<verse number="7">وْسقصاواه: "آ المُعلّم، فوياخ غادي يوقع هَد الشي وْشنّي هي العلامة بلّي هَد الشي قريب يوقع؟"</verse>
				<verse number="8">قال يَسوع: "ردّو بالكُم باش ما يتلّفكُم حتّى شي واحد. حيت غادي يجيو بزّاف بِاسمي ويقولو: «أنا هُوَ المسيح والوقت قريب.» ما تـتبعوهُم شي.</verse>
				<verse number="9">وْملّي تسمعو على الحروب والفِتنات، ما تدهشو شي، حيت لازم يوقع هَد الشي في الُوّل. وَلكن النهاية ما غادي شي تكون في الحين."</verse>
				<verse number="10">زاد وْقالّوم: "غادي تنوض أمّة على أمّة، وْممْلكة على ممْلكة.</verse>
				<verse number="11">وْغادي يكونو الزنازل القويّين في مواطع مخْتَلفة، وْغادي يكون الجّوع والوَباء، وْغادي يكون الرعب وْشي علامات كبيرة في السما.</verse>
				<verse number="12">أمّا قبل من هَد الشي كامل، غادي يقبطوكُم ويمرْمدوكُم ويسلّموكُم نْبيوت العبادة وْنالحباسات، ويدّيوكُم قدّام الملوك والحُكّام بْسباب اِسمي،</verse>
				<verse number="13">وْغادي تكون هَدي فُرْصة لِلكُم باش تعطيو الشهادة قدّاموم.</verse>
				<verse number="14">نْويو في قلبكُم باش ما تخمّمو شي من قبل في الّي غَد تجاوبو في الدفاع ديالكُم.</verse>
				<verse number="15">حيت أنا غادي نعطيكُم الكلمات والحكْمة الّي ما يقدر حتّى واحد من العدْيان ديالكُم يعارضاْ أَوْلا ينكراْ.</verse>
				<verse number="16">وْغادي يخونوكُم الوالِدين والخوت والقراب والصحاب ديالكُم، وْغادي يقتلو البعض منكُم،</verse>
				<verse number="17">وْتكونو مكروهين عند الناس كاملين بْسباب اِسمي.</verse>
				<verse number="18">وَلكن حتّى شعرة من الراس ديالكُم ما غادي شي تضيع.</verse>
				<verse number="19">وِادا بقيتو تابتين، غَد تنجّيو حياتكُم.</verse>
				<verse number="20">"وْملّي تشوفو أُورُشَليم محاصرة بالجيوش، عرفو بلّي قرّب الخراب ديالاْ.</verse>
				<verse number="21">في ديك الوقت الناس الّي في اليَهوديّة لازم يهربو نالجّبولة، والّي هُمَ في المدينة، يخرجو مِنّاْ، والّي هُمَ في الفدّان، ما يدخلو شي لِلاْ.</verse>
				<verse number="22">حيت هَدا غادي يكون الوقت د الانتِـقام الّي غادي يتكمّل فيه كُل ما هُوَ مكتوب.</verse>
				<verse number="23">الويل نالحُبلات والّي كيرطّعو في ديك الأيّام، حيت غادي يكون واحد الضيق شديد في الأرض والسخط على هَد الشعب.</verse>
				<verse number="24">وْغادي يطيحو بْضرب السيف، وْغادي يدّيوهُم أَسرى عند الأُمَم كاملين، وْتكون أُورُشَليم تحت الرِّجلين د الوَتَنيّين حتّى تتكمّل الأوقات ديالوم.</verse>
				<verse number="25">"في ديك الساعة غادي يكونو علامات في الشمس والقمر والنجوم، وْفي الأرض الأُمَم غادي يكونو مضيّقين وْحَيرانين من صوت البحَر والمواج الهايجة.</verse>
				<verse number="26">والناس غادي يسخفو من الخوف وْمن الّي غادي يوقع في الأرض، حيت القوّات د السما غادي يتزعْزعو.</verse>
				<verse number="27">وْفي ديك الوقت غادي يشوفو اِبن الإنسان ماجي في السحاب بْقوّة وْبْمجد عظيم.</verse>
				<verse number="28">وْملّي يبدا يوقع هَد الشي، تشجّعو وْرفعو راسكُم حيت الفدية ديالكُم قريبة."</verse>
				<verse number="29">يَسوع قالّوم واحد المتال: "شوفو الكرْموسة والشجار يَخرين.</verse>
				<verse number="30">ملّي كيطلعو الوراق ديالوم، كتشوفو وْكتعرفو بْراسكُم بلّي الصيف قريب.</verse>
				<verse number="31">بْنفس الشكل، ملّي تشوفو هَد الشي كامل كيوقَع، عرفو بلّي مُلك اللّٰه قريب.</verse>
				<verse number="32">كنقول لكُم الحقّ، ما غادي شي يݣوز هَد الجيل حتّى يوقع هَد الشي كامل.</verse>
				<verse number="33">السما والأرض غادي يتحيّدو، وَلكن الكلام ديالي ما عُمرو غادي يتحيّد.</verse>
				<verse number="34">ردّو بالكُم ما يتشغّل شي القلب ديالكُم بالملدّات والسكرة وْهُموم الدنيا، ويجيكُم ديك النهار على غفلة.</verse>
				<verse number="35">حيت غادي يجي فحال واحد المصيدة على سكّان الأرض كاملين.</verse>
				<verse number="36">على هَد الشي بقاو فايقين وْصلّيو في كُل وقت باش تقدرو تهربو من كُل هَد الأُمور الّي غادي توقع، وْتوَقفو قدّام اِبن الإنسان."</verse>
				<verse number="37">وْكان يَسوع كيعلّم في النهار في بيت المَقْدس، وْفي الليل كان كيخرج وْكيبات في الجّبل الّي مسمّي جبل الزيتون.</verse>
				<verse number="38">وْكانو الناس كاملين كيمشيو نْعندو في الصباح بكري نْبيت المَقْدس باش يسمعوه.</verse>
			</chapter>
			<chapter number="22">
				<verse number="1">وْقرّب عيد الفطير، الّي مسمّي الفِصح.</verse>
				<verse number="2">وْكانو رُؤَساء المسؤولين والمُعلّمين د الشريعة كيفتّشو على شي طريقة باش يقتلو يَسوع، حيت كانو كيخافو من الشعب.</verse>
				<verse number="3">وْدخل الشيطان في يَهودا، الّي مسمّي الإسْخَريوطي، وْهُوَ واحد من الطناش.</verse>
				<verse number="4">وْمشى وْهدَر مع رُؤَساء المسؤولين والقُيّاد د بيت المَقْدس كيفاش يسلّم لوم يَسوع.</verse>
				<verse number="5">هُمَ فرحو واتَّفقو باش يعطيواه شي فلوس.</verse>
				<verse number="6">وْهُوَ اتَّفق وْبدا كيفتّش على الفُرْصة المناسبة باش يسلّموْ لِلوم ملّي ما يكونو شي الناس.</verse>
				<verse number="7">وصَل النهار د عيد الفطير الّي كان واجب عليهُم يدبحو فيه خروف الفِصح.</verse>
				<verse number="8">وْيَسوع صيفط بُطْرُس وْيوحَنّا وْقالّوم: "مْشيو وْوجّدو نّا العشا د الفِصح باش ناكلوه."</verse>
				<verse number="9">سقصاواه: "فاين بغيتِنا نوجّدوه لك؟"</verse>
				<verse number="10">قالّوم: "ملّي تدخلو نالمدينة، غادي يتلاقاكُم واحد الرَّجل رافد واحد البرّادة د الما. تبعوه نالدار الّي يدخل لِلاْ،</verse>
				<verse number="11">وْقولو نْمول الدار: «قال لك المُعلّم: "فاين هُوَ البيت الّي غادي ناكل فيه العشا د الفِصح مع التلامد ديالي؟"»</verse>
				<verse number="12">هَداك غادي يورّيكُم في الفوقي واحد البيت كبير وْمفرّش. تمّاك وجّدو العشا."</verse>
				<verse number="13">مشاو وْجبرو كُل شي فحال ما قالّوم يَسوع، وْوجّدو الفِصح.</verse>
				<verse number="14">ملّي جات الساعة، يَسوع والرُّسُل ديالو ݣلسو ياكلو.</verse>
				<verse number="15">وْقالّوم: "تشهّيتْ بزّاف ناكل معكُم هَد العشا د الفِصح قبل ما نتعدّب.</verse>
				<verse number="16">حيت كنقول لكُم، ما نعاود شي ناكلوْ مرّة يَخرى حتّى يتكمّل في مُلك اللّٰه."</verse>
				<verse number="17">وْرفد الكاس وْشكر وْقال: "شبّرو هَدا وْشاركوه بيناتكُم.</verse>
				<verse number="18">حيت كنقول لكُم، ما غادي شي نشرب من الغلّة د الدالية من دابا نْفوق حتّى يجي مُلك اللّٰه."</verse>
				<verse number="19">وْشبّر يَسوع الخُبز وْشكر اللّٰه وْقطّع وْعْطاهُم وْقال: "هَدا هُوَ الجسد ديالي الّي اتّعطى على مسبّتكُم. عملو هَد الشي باش تْتفكّروني."</verse>
				<verse number="20">وْهَيداك عاود، شبّر الكاس من بعد العشا وْقال: "هَد الكاس هُوَ العهد الجديد بالدم ديالي الّي غادي يسيل بْسبابكُم.</verse>
				<verse number="21">وَلكن اليَد د هَداك الّي غادي يسلّمني، ها هي معيَ على الطيفور.</verse>
				<verse number="22">في الحقيقة اِبن الإنسان غادي يمشي كيفْما هُوَ مكتوب عليه، وَلكن الويل نْديك الرَّجل الّي كيخونوْ."</verse>
				<verse number="23">بداو كيسقصيو بيناتوم شكون مِنّوم الّي غادي يعمل هَد الشي.</verse>
				<verse number="24">وْكانت بيناتوم واحد المدابزة على شكون غادي يكون الكبير فيهُم.</verse>
				<verse number="25">أمّا يَسوع قالّوم: "الملوك د الأُمَم كيسيطرو عليهُم، وْصحاب السلْطة كيسمّيو نَفسوم مُحْسِنين.</verse>
				<verse number="26">أمّا أنتُمَ ما تكونو شي فحالوم. وَلكن الكبير فيكُم لازم يكون فحال الصغير، والرئيس يكون فحال الخدّام.</verse>
				<verse number="27">حيت شكون هُوَ الكبير، الّي ݣالس على الطَيفور أَوْلا الّي كيخدم؟ واش ماشي الّي ݣالس على الطَيفور؟ وَلكن أنا معكُم فحال شي واحد الّي كيخدم.</verse>
				<verse number="28">أنتُمَ هُمَ الّي بقيتو معيَ دائمًا في المحاين ديالي،</verse>
				<verse number="29">وْعلى هَد الشي أنا كنعطيكُم واحد الممْلكة، فحال ما عْطاها لي بابا،</verse>
				<verse number="30">باش تاكلو وْتشربو على الطبلة ديالي في المُلك ديالي، وْتݣلسو على العروش باش تحكمو على الطناشر قبيلة د إسْرائيل."</verse>
				<verse number="31">وْقال الرَّبّ: "سِمْعان، سِمْعان، ها هُوَ الشيطان طلب باش يغَرْبلكُم فحال الزرَع!</verse>
				<verse number="32">وَلكن أنا طلبْتْ من جهتك باش الإيمان ديالك ما يفشل شي. وانتينا ملّي ترجَع نْعندي، تبّت خوتك."</verse>
				<verse number="33">ردّ عليه بُطْرُس: "يا رَبّي، أنا مستعدّ نمشي معك ماشي غير نالحبس، وَلكن حتّى نالموت!"</verse>
				<verse number="34">قال يَسوع: "كنقول لك، آ بُطْرُس، من قبل ما يصيّح الفرّوج، اليوما غادي تنكر تلاتة د المرّات بلّي كتعرفني."</verse>
				<verse number="35">وْقالّوم يَسوع: "ملّي صيفطْتْكُم بلا بزْطام وْبلا كيس وْبلا صبّاط، واش نقصَتْكُم شي حاجة؟" قالو: "والو."</verse>
				<verse number="36">وْقالّوم: "وَلكن دابا الّي عندو شي بزْطام يدّيه معاه، وْحتّى الكيس. والّي ما عندو شي السيف يبيع الحوايج ديالو ويشري واحد.</verse>
				<verse number="37">حيت كنقول لكُم بلّي هَد الشي الّي مكتوب عليَّ لازم يتكمّل فيَّ: «وتّحسب مع المُجْرمين،» حيت الّي مكتوب عليَّ غادي يتكمّل."</verse>
				<verse number="38">قالو: "يا رَبّ، راه هنايَ جوج د السيوف." وْقالّوم: "بركة."</verse>
				<verse number="39">يَسوع خرج من المدينة وْمشى نْجبل الزيتون، فحال العادة، وْتبعوه التلامد ديالو.</verse>
				<verse number="40">ملّي وصَل نالموطَع، قالّوم: "صلّيو باش ما تدخلو شي في المِحنة."</verse>
				<verse number="41">وْبعّد عليهُم مسافة رمية د الحجْرة وْطاح على الركابي ديالو وْبدا كيدعي:</verse>
				<verse number="42">"آ بابا، إدا بغيتِ، بعّد عليَّ هَد الكاس، وَلكن تكون الإرادة ديالك، ماشي الإرادة ديالي."</verse>
				<verse number="43">وْظهَر لو واحد الملاك من السما كيقوّيه،</verse>
				<verse number="44">وْحيت كان مضيّق بزّاف، جهد نفسو في الدعاء، وْكان العرق ديالو فحال النقاطي د الدم كيطيحو في الرحبة.</verse>
				<verse number="45">ملّي ناض من الصلاة وْجا نْعند التلامد ديالو، جبروم ناعسين بْسباب الحزن.</verse>
				<verse number="46">وْقالّوم: "علاش أنتُمَ ناعسين؟ نوضو وْصلّيو باش ما تدخلو شي في المِحنة."</verse>
				<verse number="47">ملّي كان باقي كيهدَر، ظهرَتْ واحد العصابة وْهَداك الّي مسمّي يَهودا، واحد من التلامد الطناش، كان قدّاموم، وْقرّب نْعند يَسوع باش يبوسوْ.</verse>
				<verse number="48">وْقال لو يَسوع: "آ يَهودا، واش بواحد البوسة كتسلّم اِبن الإنسان؟"</verse>
				<verse number="49">ملّي شافو التلامد ديالو الّي كانو دايرين بِه شنّو غادي يوقع، قالو: "يا رَبّ، واش نضربو بالسيف؟"</verse>
				<verse number="50">وْواحد مِنّوم ضرب العبد د رئيس المسؤولين وْقطّع لو الودْنينة ديالو د الّيمين.</verse>
				<verse number="51">ردّ عليهُم يَسوع وْقال: "صافي، بركة من هَد الشي!" وْحادى الودنينة ديالو وْشافاه.</verse>
				<verse number="52">ديك الساعة قال يَسوع نْرُؤَساء المسؤولين وْنالقُيّاد د بيت المَقْدس وْنالشيوخ الّي جاو باش يشبّروه: "واش جيتو بالسيوف والدبابز باش تقبطوني فحال شي سارق؟</verse>
				<verse number="53">كُل نهار كُنْتْ بيناتكُم في بيت المَقْدس، وْما زعمْتو شي تمدّو اليَدّين ديالكُم عليَّ. وَلكن هَدي هي الساعة ديالكُم والسلْطة د الظلام."</verse>
				<verse number="54">وْقبطو يَسوع وادّاواه نالدار د رئيس المسؤولين، وْبُطْرُس تبعوْ من بعيد.</verse>
				<verse number="55">وْملّي شعلو العافية فوسط الدار وْݣلسو دايرين بِها، ݣلس بُطْرُس فوسطوم.</verse>
				<verse number="56">وَلكن واحد الخدّامة شافتوْ ݣالس حدا العافية وْشافتْ فيه وْقالت: "هَدا كان معاه."</verse>
				<verse number="57">وْنكر بُطْرُس وْقال: "آ المراة، ما كنعرفوْ شي."</verse>
				<verse number="58">وْمن بعد شويا، شافوْ واحد يَخُر وْقال: "حتّى أنتينا واحد مِنّوم." وْقال بُطْرُس: "لا، آ الرَّجل، ماشي أنا!"</verse>
				<verse number="59">ملّي ݣازت ساعة تقْريبًا، واحد يَخُر مِنّوم أكّد لوم وْقال: "د بالصّحّ هَدا كان معاه، حيت حتّى هُوَ جَليلي."</verse>
				<verse number="60">وْقال بُطْرُس: "آ الرَّجل، ما كنعرف شي شنّو كتقول!" وْفي هزيزة وْهُوَ باقي كيهدَر، صيّح الفرّوج.</verse>
				<verse number="61">ديك الساعة دار الرَّبّ وْشاف في بُطْرُس، وْتفكّر بُطْرُس كلام الرَّبّ الّي قال لو: "من قبل ما يصيّح الفرّوج، اليوما غادي تنكرني تلاتة د المرّات."</verse>
				<verse number="62">وْخرج بُطْرُس على برّا وْبكى بْمرارة.</verse>
				<verse number="63">والناس الّي كانو كيحرسو يَسوع كانو كيبهْدلو بِه وْكيضربوه.</verse>
				<verse number="64">وْغطّاو وَجهو وْكانو كيسقصيواه: "تنبّأ! شكون هُوَ الّي ضَربك؟"</verse>
				<verse number="65">وْزادو على هَد الشي الكلام بزّاف وْزبّلو فيه.</verse>
				<verse number="66">ملّي طلَع النهار، اتّجمعو شيوخ الشعب وْرُؤَساء المسؤولين والمُعلّمين د الشريعة وادّاو يَسوع نالمَجْلس ديالوم.</verse>
				<verse number="67">وْقالو: "إدا كُنْتِ أنتينا المسيح، قولاْ نّا." وْردّ عليهُم يَسوع: "إدا قُلْتْ لكُم، ما غادي شي تتيّقوني،</verse>
				<verse number="68">وِادا سقصيتْكُم، ما غادي شي تجاوبوني وْما غادي شي تطلقوني.</verse>
				<verse number="69">من دابا نْفوق اِبن الإنسان غادي يكون ݣالس على الّيمين د اللّٰه القدير."</verse>
				<verse number="70">قالو كاملين: "إدَن، واش أنتينا اِبن اللّٰه؟" وْقالّوم: "أنتُمَ كتقولو الّي كاين."</verse>
				<verse number="71">ديك الساعة قالو: "واش حنايَ باقين محْتاجين نْشي شهادة يَخرى؟ حيت حنايَ بْيَدْنا سمعْنا كلامو من دُقمو!"</verse>
			</chapter>
			<chapter number="23">
				<verse number="1">ناضت المجموعة كاملة وادّات يَسوع نْعند بيلاطُس،</verse>
				<verse number="2">وْبداو كيشكيو بِه وْقالو: "جبرْنا هَد الرَّجل كيفسّد الأمّة ديالنا وْكيمنع الضرائب نالقَيصَر وْكيقول بلّي هُوَ المسيح، واحد المَلِك."</verse>
				<verse number="3">سقصاه بيلاطُس وْقال: "واش أنتينا هُوَ مَلِك اليهود؟" وْقال لو يَسوع: "أنتينا كتقول الّي كاين."</verse>
				<verse number="4">وْقال بيلاطُس نْرُؤَساء المسؤولين وْنالجمهور: "أنا ما كنجبر حتّى شي لَوم في هَد الرَّجل."</verse>
				<verse number="5">وَلكن هُمَ كانو كيلحّو وْكيقولو: "هَدا كيهيّج الناس وْكيعلّم في اليَهوديّة كاملة، وْبدا من الجَليل حتّى نْهنايَ."</verse>
				<verse number="6">ملّي سمَع بيلاطُس هَد الشي، سقصى إدا كان هَد الرَّجل جَليلي.</verse>
				<verse number="7">وْملّي عرف بلّي هُوَ من منْطَقة هيرودُس، صيفطوْ نْعند هيرودُس، الّي كان حتّى هُوَ في أُورُشَليم في ديك الأيّام.</verse>
				<verse number="8">ملّي هيرودُس شاف يَسوع، فرَح بزّاف حيت من شحال هَدي كان باغي يشوفوْ حيت سمَع عليه، وْكان كيتمنّى يشوفوْ كيعمل شي مُعْجزة قدّامو.</verse>
				<verse number="9">وْسقصاه على بزّاف د الحاجات، وَلكن يَسوع ما جاوب على حتّى حاجة.</verse>
				<verse number="10">وْكانو رُؤَساء المسؤولين والمُعلّمين د الشريعة كيشكيو بِه بالجهد.</verse>
				<verse number="11">وْمن بعدما هيرودُس والعسْكر ديالو هانوه وْبهْدلو بِه، لبّسو لو واحد اللباس غالي وْردّوه نْبيلاطُس.</verse>
				<verse number="12">وْمن ديك النهار رجعو بيلاطُس وْهيرودُس صُحاب، حيت كانت بيناتوم العداوة من قبل.</verse>
				<verse number="13">جمَع بيلاطُس رُؤَساء المسؤولين والقُيّاد والشعب.</verse>
				<verse number="14">وْقالّوم: "أنتُمَ جيبْتو لي هَد الرَّجل وْقُلتو لي بلّي كيحرّط الشعب، وَلكن أنا بحَتّوْ قدّامكُم وْما جبرْتْ فيه حتّى شي لَوم من هَد الشي الّي كتشكيو بِه.</verse>
				<verse number="15">وْحتّى هيرودُس ما جبر والو، حيت هُوَ ردّوْ نّا. كيفْما كتشوفو، ما عمل حتّى شي جريمة الّي يسْتاهل عليها الموت.</verse>
				<verse number="16">على هَد الشي غادي نطلقوْ من بعدما نعاقبوْ."</verse>
				<verse number="17">وَلكن في العيد كان واجب على بيلاطُس يطلق لوم واحد الحبّاس.</verse>
				<verse number="18">وْغوّتو كاملين بْصوت واحد: "قتل هَد الرَّجل وْطلق نّا بَراباس."</verse>
				<verse number="19">وْبَراباس كان دخل نالحبس بْسباب شي فِتنة الّي وقعَتْ في المدينة والقتل.</verse>
				<verse number="20">وَلكن بيلاطُس كان باغي يطلق يَسوع وْهدَر مع الشعب مرّة يَخرى.</verse>
				<verse number="21">وَلكن هُمَ بقاو كيغوّتو: "صلّبوْ! صلّبوْ!"</verse>
				<verse number="22">وْقالّوم مرّة تالتة: "شْمِن شرّ عمل هَد الرَّجل؟ أنا ما جبرْتْ فيه حتّى حاجة الّي يسْتاهل عليها الموت. على هَد الشي غادي نطلقوْ من بعدما نعاقبوْ."</verse>
				<verse number="23">وَلكن الشعب زاد بأصْوات عالية كيطلب منّو باش يصلّبوْ. والأصْوات ديالوم غلبَتْ.</verse>
				<verse number="24">وْفي الآخر بيلاطُس قرّر يقبل الطلب ديالوم.</verse>
				<verse number="25">وْطلق الرَّجل الّي طلبوه، الّي كان دخل نالحبس بْسباب الفِتنة والقتل، وْسلّم لوم يَسوع باش يعملو بِه ما بغاو.</verse>
				<verse number="26">وْملّي ادّاو يَسوع، شبّرو سِمْعان القَيرَواني وْهُوَ راجع من الفدّان، وْنزّلو عليه الصليب باش يرفدوْ من مورا يَسوع.</verse>
				<verse number="27">وْتبعو يَسوع بزّاف د الناس من الشعب، بيناتوم النسا الّي كيضربو صدروم وْكينوّحو عليه.</verse>
				<verse number="28">أمّا يَسوع دار نْعندوم وْقالّوم: "آ بنات أُورُشَليم، ما تبكيو شي عليَّ. حسَن تبكيو على راسكُم وْعلى الولاد ديالكُم.</verse>
				<verse number="29">حيت غادي يجي الوقت الّي غادي يقولو فيه الناس: «مبروكين العاݣرات الّي عُمروم ما ولدو وْما رطّعو.»</verse>
				<verse number="30">في ديك الوقت غادي يبداو كيقولو نالجّبولة: «طيحو علينا!» وْنالكداوي «غطّيونا!»</verse>
				<verse number="31">حيت إدا كيعملو هَد الشي في الشجرة الخضرة، شنّو غادي يوقع ملّي تكون يابسة؟"</verse>
				<verse number="32">وادّاو مع يَسوع جوج يَخرين الّي كانو مُجْرمين باش يقتلوهُم.</verse>
				<verse number="33">وْملّي وَصلو نالموطَع الّي مسمّي الجُمْجُمة، صلّبوه تمّاك مع المُجْرمين، واحد على الّيمين ديالو ويَخُر على الشمال.</verse>
				<verse number="34">وْقال يَسوع: "آ بابا، غفر لوم، حيت ما كيعرفو شي شنّو كيعملو." وْقسمو بيناتوم الحوايج ديالو بالقرعة،</verse>
				<verse number="35">وْكان الشعب واقف كيشوف، وْحتّى القُيّاد كَيْبهْدلو بِه، كيقولو: "نجّى يَخرين، خلّيه يعتق راسو إدا كان هُوَ المسيح مخْتور اللّٰه!"</verse>
				<verse number="36">حتّى العسْكر قرّبو نْعندو باش يبهْدلو بِه، ويقدّمو لو الخلّ</verse>
				<verse number="37">وْقالو: "إدا كُنْتِ أنتينا مَلِك اليهود، نجّي نفسك."</verse>
				<verse number="38">كانت فوق منّو واحد العلامة مكتوب عليها بْحروف يونانيّة وْرومانيّة وْعبرانيّة: "هَدا هُوَ مَلِك اليهود."</verse>
				<verse number="39">وْكان واحد من المُجْرمين الّي معلّقين معاه كيزبّل فيه، كيقول: "واش ماشي أنتينا هُوَ المسيح؟ إيوا، عتق راسك وْعتقنا حتّى حنايَ!"</verse>
				<verse number="40">وْوبّخوْ المُجْرم التاني وْقال: "واش ما كتخاف شي اللّٰه وانتينا في نفس العقوبة؟</verse>
				<verse number="41">بالنسبة لِنّا، العقاب ديالنا عادل، حيت كَنْتـعدّبو على حسب الفعايل ديالنا. أمّا هَدا ما عمل حتّى شي دنب."</verse>
				<verse number="42">وْقال نيَسوع: "تفكّرني ملّي تجي في مُلْكك."</verse>
				<verse number="43">قال لو يَسوع: "كنقول لك الحقّ، اليوما غادي تكون معيَ في الفِرْدَوس."</verse>
				<verse number="44">كان تقْريبًا فوسط النهار، وْطاح الظلام على الأرض كاملة حتّى نالتلاتة د العشيّة.</verse>
				<verse number="45">ظلمَت الشمس والحجاب د بيت المَقْدس تشرّݣ على جوج.</verse>
				<verse number="46">ديك الساعة غوّت يَسوع بْصوت عالي وْقال: "آ بابا، كنسلّم روحي في يَدّك!" وْملّي قال هَد الشي، دفَع الروح ديالو.</verse>
				<verse number="47">ملّي شاف قايد المية الّي وقَع، مجّد اللّٰه وْقال: "هَد الرَّجل كان متّاقي د بالصّحّ."</verse>
				<verse number="48">والناس كاملين الّي اتّجمعو باش يشوفو هَد الشي، ملّي شافو الّي وقَع، رجعو فحالوم كيضربو على الصدور ديالوم.</verse>
				<verse number="49">والمعارف د يَسوع كاملين والنسا الّي رافقوه من الجَليل بقاو واقفين من بعيد كيشوفو هَد الشي.</verse>
				<verse number="50">وْكان تمّا واحد الرَّجل صالح وْمتّاقي، مسمّي يوسف، وْهُوَ عضو في مَجْلس اليهود.</verse>
				<verse number="51">هُوَ ما كان شي متَّفق مع القرار والفعايل ديالوم. كان من الرامة، واحد المدينة يهوديّة، وْكان كيتسنّى مُلك اللّٰه.</verse>
				<verse number="52">هَد الرَّجل مشى نْعند بيلاطُس وْطلب لو الجتّة د يَسوع.</verse>
				<verse number="53">وْهبّطوْ وْكفّنوْ بالتوب د الكتّان وْنزّلوْ في واحد القبَر محفور في الصخرة، الّي عُمرو ما تدفن فيه حتّى واحد.</verse>
				<verse number="54">كان ديك النهار نهار التوجاد وْكان علاين يبدا السبت.</verse>
				<verse number="55">والنسا الّي رافقو يَسوع من الجَليل تبعو يوسف باش يشوفو القبَر وْكيفاش نزّلو الجسد.</verse>
				<verse number="56">وْمن بعد رجعو وْوجّدو الحنوط والعطر. وْنهار السبت ارتاحو فحال ما كاين في الوَصيّة.</verse>
			</chapter>
			<chapter number="24">
				<verse number="1">نهار الحد بكري عند الفجر، مشاو النسا نالقبَر رافدين الحنوط الّي وجّدوه وْمعهُم بعض النسا يَخرين.</verse>
				<verse number="2">وْجبرو الحجْرة الّي مغطّية القبَر تحيّدَتْ.</verse>
				<verse number="3">وْملّي دخلو، ما جبرو شي الجسد د الرَّبّ يَسوع.</verse>
				<verse number="4">ملّي كانو حَيرانين في هَد الشي، وَقفو حداهُم جوج د الرجال بْلباس كيبرق.</verse>
				<verse number="5">النسا كانو خوفانين وْحانيين الوجوه ديالوم نالأرض، وْقالو لوم الرجال: "علاش كتفتّشو على الحيّ بين الميّتين؟</verse>
				<verse number="6">هُوَ ماشي هنايَ، وَلكن اتّبعت حيّ! تفكّرو الّي قال لكُم ملّي كان باقي معكُم في الجَليل،</verse>
				<verse number="7">ملّي قال: «اِبن الإنسان واجب يتسلّم ناليَدّين د المُدْنبـين ويتصْلب وْفي اليوم التالت غادي يرجَع بالروح.»"</verse>
				<verse number="8">ديك الساعة تفكّرو الكلام د يَسوع،</verse>
				<verse number="9">وْرجعو من القبَر وْخبرو بْهَد الأُمور كاملة نالحضاش ويَخرين كاملين.</verse>
				<verse number="10">ديك النسا هُمَ مَرْيَم المَجْدَليّة وْحَنّة وْمَرْيَم يمّاه د يَعْقوب، ويَخرين معهُم، الّي قالو هَد الشي نالرُّسُل.</verse>
				<verse number="11">وْهُمَ ما تيّقو شي الكلام د النسا، حيت ظهَر لوم فحال هدرة خاوية.</verse>
				<verse number="12">وَلكن ناض بُطْرُس وْخرج بالجري نالقبَر، وْطلّل وْشاف الكفن منزّل بوحدو. وْمن بعد مشى نالدار ديالو معجّب في هَد الشي الّي وقَع.</verse>
				<verse number="13">وْفي نفس النهار جوج من التلامد كانو ماشّين نواحد القرية مسمّية عِمْواس، بعيدة من أُورُشَليم علاين حضاش د الكيلومترات.</verse>
				<verse number="14">وْكانو كيتهاودو بيناتوم على هَد الأُمور كاملة الّي وقعَتْ.</verse>
				<verse number="15">ملّي كانو كيتهاودو وْكيتناقشو مع بعطوم، قرّب نْعندوم يَسوع بْنفسو وْبدا كيتمشّى معهُم.</verse>
				<verse number="16">وَلكن العينين ديالوم كانو مغطّيين ما قادرين شي يميّزوه.</verse>
				<verse number="17">وْسقصاهُم يَسوع: "شنّو هُوَ هَد الكلام الّي كَتْـتناقشو فيه مع بعطكُم وانتُمَ ماشّين في الطريق؟" وْهُمَ وَقفو حزنانين.</verse>
				<verse number="18">واحد مِنّوم مسمّي كليوباس ردّ عليه وْقال لو: "واش أنتينا البرّاني الوحيد الّي ما عرف شي الأُمور الّي وقعَتْ في أُورُشَليم في هَد الأيّام؟"</verse>
				<verse number="19">وْسقصاهُم يَسوع: "شنّو وقَع؟" وْقالو لو: "على يَسوع الناصِري الّي كان واحد النَّبي قدير في الكلام والأعْمال قدّام اللّٰه والشعب كامل،</verse>
				<verse number="20">وْرُؤَساء المسؤولين والحُكّام ديالنا سلّموه باش يحكمو عليه بالموت وْصلّبوه.</verse>
				<verse number="21">وَلكن حنايَ كُنّا كنتمنّاو بلّي هَدا هُوَ الّي كان غادي يفدي إسْرائيل. وْفوق هَد الشي، اليوما النهار التالت باش وقَع هَد الشي.</verse>
				<verse number="22">وْبعض النسا منّا دهّشونا، حيت في هَد الصباح بكري مشاو نالقبَر،</verse>
				<verse number="23">وْما جبرو شي الجسد ديالو. وْملّي رجعو قالو نّا بلّي ظهرو لوم شي ملائكة الّي خبروهُم بلّي راه حيّ!</verse>
				<verse number="24">وْشي بعض منّا مشاو نالقبَر وْجبرو هَيداك فحال ما قالو النسا، أمّا هُوَ ما شافوه شي."</verse>
				<verse number="25">ديك الساعة قالّوم يَسوع: "آ الجاهلين الّي القلب ديالكُم كيتعطّل باش تآمنو بْكُل شي الّي قالو الأَنْبياء!</verse>
				<verse number="26">واش ما كان شي واجب على المسيح يتعدّب بْهَد الأُمور ويدخل في المجد ديالو؟"</verse>
				<verse number="27">ديك الساعة شرح لوم الّي تكتب عليه في الأسْفار المقدّسة كاملة، وْبدا من موسى حتّى نالأَنْبياء كاملين.</verse>
				<verse number="28">وْقرّبو نالقرية الّي كانو ماشّين لِلاْ وْهُوَ عمل فحال إدا كان غادي يفوتاْ.</verse>
				<verse number="29">أمّا هُمَ حصروه وْقالو لو: "بقا معنا، حيت جات العشيّة وْقرّب الليل." وْدخَل باش يبقا معهُم.</verse>
				<verse number="30">ملّي كان ݣالس معهُم باش ياكلو، شبّر يَسوع الخبز وْباركوْ وْقطّعوْ وْعْطاهُم.</verse>
				<verse number="31">في هزيزة تفتحو العينين ديالوم وْعرفوه، وَلكن هُوَ اتّخفى عليهُم.</verse>
				<verse number="32">وْقالو مع بعطوم: "واش ما كان شي قلبنا كيتحرق ملّي كان كيهدَر معنا في الطريق وْكيشرح نّا الكتوبة؟"</verse>
				<verse number="33">وْناضو في ديك الساعة وْرجعو نأُورُشَليم وْجبرو الحضاش مجموعين، والّي كانو معهُم،</verse>
				<verse number="34">كيقولو: "د بالصّحّ الرَّبّ اتّبعت حيّ وْظهَر نْسِمْعان."</verse>
				<verse number="35">وْحتّى هُمَ بْجوج عاودو الّي وقَع لوم في الطريق وْكيفاش عرفوه ملّي قطّع الخبز.</verse>
				<verse number="36">ملّي كانو باقين كيتكلّمو على هَد الشي، يَسوع بْنفسو وقَف فوسطوم وْقالّوم: "سلام عليكُم."</verse>
				<verse number="37">اتّرعبو وْخافو، وْظنّو بلّي شافو شي شبح.</verse>
				<verse number="38">وَلكن هُوَ قالّوم: "علاش أنتُمَ كتخافو بزّاف وْعلاش كيدخل الشكّ في قلبكُم؟</verse>
				<verse number="39">شوفو اليَدّين والرِّجلين ديالي، أنا هُوَ. حاديوني وْشوفو، حيت الشبح ما عندو لا لحم ولا عطام فحال ما كتشوفو عندي."</verse>
				<verse number="40">وْملّي قال هَد الشي، ورّاهُم اليَدّين والرِّجلين ديالو.</verse>
				<verse number="41">وَلكن هُمَ ڭاع ما تيّقوه بْسباب الفرْحة والدهشة، وْقالّوم يَسوع: "واش عندكُم هنايَ شي ماكلة؟"</verse>
				<verse number="42">عْطاو لو طريف د الحوت المشوي.</verse>
				<verse number="43">وْشبّروْ وْكلاه قدّاموم.</verse>
				<verse number="44">وْقالّوم: "ملّي كُنْتْ معكُم، قُلْتْ لكُم هَد الكلام، بلّي كان لازم يتكمّل كُل شي الّي مكتوب عليَّ في الشريعة د موسى والأسْفار د الأَنْبياء والمزامير."</verse>
				<verse number="45">ديك الساعة فتَح لوم العقل باش يفهمو الكتوبة المقدّسة،</verse>
				<verse number="46">وْشرح لوم: "هَيدا كان مكتوب، بلّي المسيح كان غادي يتعدّب وْفي اليوم التالت يرجَع بالروح.</verse>
				<verse number="47">وْبالِاسم ديالو غادي يبشّرو بالتوبة وْغُفران الدنوب نالأُمَم كاملين، ويبداو من أُورُشَليم.</verse>
				<verse number="48">وانتُمَ شهود نْهَد الشي.</verse>
				<verse number="49">ها أنا غادي نصيفط لكُم ديك الشي الّي وَعد بِه بابا. وَلكن بقاو في مدينة أُورُشَليم حتّى تـتلبّسو بالقُدْرة من السما."</verse>
				<verse number="50">وْمن بعد ادّاهُم يَسوع نْبيت عَنْيا، وْتمّاك رفَع اليَدّين ديالو وْبارك فيهُم.</verse>
				<verse number="51">وْملّي كان كيبارك فيهُم، تفارق عليهُم وْتّرفع نالسما.</verse>
				<verse number="52">ديك الساعة سجدو لو وْرجعو نأُورُشَليم بْفرْحة عظيمة.</verse>
				<verse number="53">وْكانو في بيت المَقْدس بْشكل مستَمر كيسبّحو ناللّٰه وْكيباركوه. آمين.</verse>
			</chapter>
		</book>
		<book number="43">
			<chapter number="1">
				<verse number="1">في البداية كان الكلمة والكلمة كان عند اللّٰه وْكان الكلمة هُوَ اللّٰه.</verse>
				<verse number="2">هَدا كان في البداية عند اللّٰه.</verse>
				<verse number="3">كُل شي كان بِه وْبلا بِه ما كانت حتّى شي حاجة من الّي كان.</verse>
				<verse number="4">فيه كانت الحياة والحياة كانت الضَّو د الناس.</verse>
				<verse number="5">والضَّو كيبرق في الظلام والظلام ما قدَر شي عليه.</verse>
				<verse number="6">جا واحد الرَّجل مرسول من عند اللّٰه مسمّي يوحَنّا.</verse>
				<verse number="7">اللّٰه صيفطوْ فحال شهادة باش يشهد نالضَّو ويآمنو بِه الناس كاملين على يَدّو.</verse>
				<verse number="8">ما كان شي هُوَ الضَّو، وَلكن جا باش يشهد نالضَّو.</verse>
				<verse number="9">ديك الضَّو الحقيقي، الّي كيضوّي على كُل إنسان، كان ماجي نْهَد الدنيا.</verse>
				<verse number="10">كان في الدنيا وْتكوّنَت الدنيا بِه، وَلكن الدنيا ما عرفَتوْ شي.</verse>
				<verse number="11">جا نالأهل ديالو وْهُمَ ما رحّبو شي بِه.</verse>
				<verse number="12">أمّا كُل واحد الّي قبلوْ، يعني هَدوك الّي كيآمنو بِاسمو، عْطاهُم القدرة باش يكونو أُوْلاد اللّٰه.</verse>
				<verse number="13">هَدوك ما اتّولدو شي من الدم ولا من إرادة الجسد ولا من إرادة الرَّجل، وَلكن من اللّٰه.</verse>
				<verse number="14">والكلمة رجَع جسد وْسكن بيناتنا وْشفْنا المجد ديالو، المجد فحال د الاِبن الوحيد من الآب، معمّر بالنعْمة والحقّ.</verse>
				<verse number="15">يوحَنّا شهد لو وْغوّت، كيقول: "هَدا هُوَ الّي قُلْتْ عليه: «هَداك الّي ماجي من بعد منّي هُوَ عظيم منّي، حيت كان قبل منّي.»"</verse>
				<verse number="16">حيت مِن التعْمير ديالو توصّلْنا كاملين بْنعْمة فوق نعْمة،</verse>
				<verse number="17">حيت الشريعة اتّعطات على يد موسى، وَلكن النعْمة والحقّ جاو على يد يَسوع المسيح.</verse>
				<verse number="18">حتّى واحد عُمرو ما شاف اللّٰه. الِابن الوحيد الّي هُوَ في حضن الآب، هُوَ الّي عرّفنا بِه.</verse>
				<verse number="19">هَدي هي الشهادة د يوحَنّا ملّي اليهود من أُورُشَليم صيفطو شي واحدين من المسؤولين على بيت المَقْدِس وْلاويّين باش يسقصيواه: "شكون أنتينا؟"</verse>
				<verse number="20">وْما نكر شي واعْتَرف بْصراحة: "أنا ماشي المسيح."</verse>
				<verse number="21">وْسقصاواه: "إدَن، واش أنتينا إيليّا؟" وْقال: "ماشي أنا هُوَ." "واش أنتينا النَّبي؟" وْجاوب: "لا."</verse>
				<verse number="22">وْقالو لو: "شكون أنتينا؟ باش نعطيو الجواب نِلّي صيفطونا، شنّو كتقول على نفسك؟"</verse>
				<verse number="23">قال: "أنا «واحد الصوت الّي كيبرّح في الخلا: عوّطو طريق الرَّبّ،» كيفْما قال النَّبي إشَعْيا."</verse>
				<verse number="24">كانو المرْسولين من الفرّيسيّين،</verse>
				<verse number="25">وْسقصاواه وْقالو لو: "علاش كتغطّس إدا أنتينا ماشي المسيح ولا إيليّا ولا النَّبي؟"</verse>
				<verse number="26">وْيوحَنّا ردّ عليهُم وْقال: "أنا كنغطّس بالما، وَلكن فوسطكُم واحد الّي ما كتعرفوه شي أنتُمَ.</verse>
				<verse number="27">هُوَ الّي ماجي من بعد منّي، وانا ما كَنْسْتاهل شي نفسخ لو الخيوط د الصبّاط ديالو."</verse>
				<verse number="28">هَد الشي كامل وقَع في بيت عَنْيا، في جهة يَخرى د واد الأُرْدُن، فاين كان يوحَنّا كيغطّس.</verse>
				<verse number="29">ولّا غدّا يوحَنّا شاف يَسوع ماجي نْعندو وْقال: "ها هُوَ الخروف د اللّٰه الّي كيحيّد الدنوب د الدنيا!</verse>
				<verse number="30">هَدا هُوَ الّي قُلْتْ عليه: «غادي يجي من بعد منّي واحد الرَّجل الّي هُوَ عظيم منّي، حيت كان قبل منّي.»</verse>
				<verse number="31">وانا ما كنعرفوْ شي، وَلكن باش يظهَر هُوَ نْشعب إسْرائيل جيتْ أنا كنغطّس بالما."</verse>
				<verse number="32">وْشهد يوحَنّا وْقال: "أنا شفْتْ الروح القُدُس نازل من السما فحال واحد الحمامة وْبقا عليه.</verse>
				<verse number="33">أنا ما كنعرفوْ شي، وَلكن هَداك الّي صيفطني باش نغطّس بالما قال لي: «الرَّجل الّي غادي تشوف الروح كينزل وْكيبقا عليه، هَداك هُوَ الّي كيغطّس بالروح القُدُس.»</verse>
				<verse number="34">أنا شفْتوْ وْشهدْتْ بلّي هَدا هُوَ اِبن اللّٰه."</verse>
				<verse number="35">ولّا غدّا عاود كان يوحَنّا واقف مع جوج من التلامد ديالو.</verse>
				<verse number="36">وْشاف يَسوع ماشي وْقال: "ها هُوَ الخروف د اللّٰه."</verse>
				<verse number="37">ملّي سمعو التلامد هَد الشي، تبعو يَسوع.</verse>
				<verse number="38">وْدار يَسوع وْشافوم كيتبعوه وْسقصاهُم: "شنّو خصْكُم؟" وْقالو لو: "رابّي (الّي التفسير ديالو: «آ المُعلّم»)، فاين أنتينا نازل؟"</verse>
				<verse number="39">ردّ عليهُم: "آجيو تشوفو." وْجاو وْشافو فاين كان نازل، وْبقاو معاه ديك النهار. كانت الساعة تقْريبًا الأربعة د العشيّة.</verse>
				<verse number="40">كان أَنْدَراوس خاه د سِمْعان بُطْرُس، واحد من الجوج الّي سمعو يوحَنّا وْتبعوه.</verse>
				<verse number="41">هَدا جبر في الُوّل خاه سِمْعان وْقال لو: "جبرْنا «هَمَّشيَح»، يعني المَسيح."</verse>
				<verse number="42">وْمن بعد ادّاه عند يَسوع، وْشاف فيه يَسوع وْقال لو: "أنتينا سِمْعان بن يونا. أنتينا غادي تتسمّى صَفا،" يعني "بُطْرُس."</verse>
				<verse number="43">ولّا غدّا بغى يَسوع يخرج نالجَليل، وْجبر فيلِبُّس وْقال لو: "تْبعني."</verse>
				<verse number="44">كان فيلِبُّس من بيت صَيدا، مدينة أَنْدَراوس وْبُطْرُس.</verse>
				<verse number="45">فيلِبُّس جبر نَثَنائيل وْقال لو: "جبرْنا الّي كتب عليه موسى في الشريعة والّي كتبو عليه الأَنْبياء، يَسوع بن يوسف الّي من الناصِرة."</verse>
				<verse number="46">وْقال لو نَثَنائيل: "واش من الناصِرة يمكن تخرج شي حاجة مزيانة؟" قال لو فيلِبُّس: "آجي وْشوف."</verse>
				<verse number="47">ملّي يَسوع شاف نَثَنائيل ماجي نْعندو، قال عليه: "هَدا واحد الإسْرائيلي د بالصّحّ، الّي ما فيه شي الغشّ."</verse>
				<verse number="48">قال لو نَثَنائيل: "ماين كتعرفني؟" جاوب يَسوع وْقال لو: "من قبل ما يعيّط لك فيلِبُّس، وانتينا تحت الشجرة د الكرْموس، شفْتك."</verse>
				<verse number="49">جاوب نَثَنائيل وْقال لو: "آ المُعلّم، أنتينا اِبن اللّٰه، أنتينا المَلِك د إسْرائيل."</verse>
				<verse number="50">ردّ يَسوع وْقال لو: "حيت قُلْتْ لك «أنا شفْتك تحت الكرْموسة،» واش آمنْتِ؟ غادي تشوف حاجات عظيمة على هَد الشي."</verse>
				<verse number="51">وْقال لو: "كنقول لكُم الحقّ، من دابا نْفوق غَد تشوفو السما مفْتوحة والملائكة د اللّٰه كيطلعو وْكينزلو على اِبن الإنسان."</verse>
			</chapter>
			<chapter number="2">
				<verse number="1">في النهار التالت، كان واحد العرس في قانا د الجَليل وْكانت يمّاه د يَسوع تمّاك.</verse>
				<verse number="2">وْتعرطو يَسوع والتلامد ديالو نالعرس حتّى هُمَ.</verse>
				<verse number="3">ملّي تقاضى الخمر، يمّاه د يَسوع قات لو: "ما عندوم شي الخمر."</verse>
				<verse number="4">قالّاْ يَسوع: "شنّو بيني وْبينك، آ المراة؟ الساعة ديالي باقّة ما جات."</verse>
				<verse number="5">قالت يمّاه نالخدّامة: "عملو كُل شي الّي كيقول لكُم."</verse>
				<verse number="6">كانو ستّة د الطَّنّات د الحجَر منزّلين تمَّاك، الّي كيسْتَعملوهُم اليهود نالتغْسيل حسب العادة ديالوم، كترفد كُل واحدة مية د الليترو تقْريبًا.</verse>
				<verse number="7">قالّوم يَسوع: "عمّرو ديك الطَّنَن بالما." وْعمّروهُم حتّى نْفوق.</verse>
				<verse number="8">وْقالّوم: "سقيو دابا وادّيواه نالمقدّم د العرس." وادّاواه نْعندو.</verse>
				<verse number="9">ملّي قيّس المقدّم د العرس الما الّي رجَع خمر، بلا ما يعرف ماين جا، وَلكن الخدّامة الّي كانو كيسقيو الما عارفين، عَيّط المقدّم نالعروس،</verse>
				<verse number="10">وْقال لو: "الناس كاملين كينزّلو الخمر المخيّر في الُوّل، وْملّي كيشربو حتّى يدوخو، عاد ديك الساعة كينزّلو الخمر الّي ماشي مزيان. أمّا أنتينا خلّيتِ الخمر المخيّر حتّى نالدابا."</verse>
				<verse number="11">هَدي كانت هي العلامة الُولى الّي عملاْ يَسوع في قانا د الجَليل، وْبيّن المجد ديالو والتلامد ديالو آمنو بِه.</verse>
				<verse number="12">من بعد هَد الشي، هوّدو نْكَفْرِناحوم هُوَ ويمّاه وْخوتو والتلامد ديالو، وْبقاو تمّاك شي أيّام قليلة.</verse>
				<verse number="13">وْكان عيد الفِصح د اليهود قريب، وْطلَع يَسوع نأُورُشَليم.</verse>
				<verse number="14">وْجبَر في بيت المَقْدس الناس الّي كانو كَيْبيعو البقر والغنم والحمام، والصرارفيّة تمّاك ݣالسين.</verse>
				<verse number="15">وْعدّل واحد السوط من الحبل وْجرّى عليهُم كاملين من بيت المَقْدس، مع الغنم والبقر ديالوم وْسيّب الفلوس د الصرارفيّة وْقْلب الطيافر ديالوم.</verse>
				<verse number="16">وْقال نالناس الّي كيبيعو الحمام: "حيّدو هَد الشي من هنايَ وْما تعملو شي الدار د بابا دار البيع والشرا."</verse>
				<verse number="17">وْتفكّرو التلامد ديالو بلّي مكتوب: "الغيرة على الدار ديالك غادي تاكلني."</verse>
				<verse number="18">جاوبو اليهود وْقالو لو: "شنّي هي العلامة الّي غادي تورّينا، حيت أنتينا كتعمل هَد الشي؟"</verse>
				<verse number="19">جاوب يَسوع وْقالّوم: "هدّمو هَد المَعْبد وْفي تلت أيّام أنا غادي نرفعوْ من جديد."</verse>
				<verse number="20">قالو اليهود: "بيت المَقْدس هَدا اتّبنى في ستّة وأربعين عام، وانتينا واش في تلت أيّام غادي ترفعوْ؟"</verse>
				<verse number="21">أمّا هُوَ كان كيهدَر على الجسد ديالو فحال واحد المَعْبد.</verse>
				<verse number="22">وْعلى هَد الشي ملّي يَسوع اتّبعت من بين الميّتين، التلامد ديالو تفكّرو بلّي قال هَد الشي وآمنو بالكتاب والكلام الّي قال.</verse>
				<verse number="23">ملّي كان يَسوع في أُورُشَليم في عيد الفِصح، آمنو بزّاف د الناس بِاسمو ملّي شافو العلامات الّي كان كيعملاْ.</verse>
				<verse number="24">أمّا يَسوع ما تاق شي بِهُم، حيت كان كيعرفوم كاملين،</verse>
				<verse number="25">حيت يَسوع ما كان شي محْتاج باش شي واحد يشهد لو على البشر، حيت كان كيعرف شنّو كاين في داخل الإنسان.</verse>
			</chapter>
			<chapter number="3">
				<verse number="1">كان واحد الرَّجل من الفرّيسيّين، هُوَ قايد د اليهود، مسمّي نيقوديموس.</verse>
				<verse number="2">هَد الرَّجل مشى نْعند يَسوع في الليل وْقال لو: "آ المُعلّم، كنعرفو بلّي أنتينا جيتِ من عند اللّٰه مُعلّم، حيت حتّى واحد ما يقدر يعمل العلامات الّي كتعملاْ أنتينا إدا ما كان شي اللّٰه معاه."</verse>
				<verse number="3">ردّ عليه يَسوع وْقال لو: "كنقول لك الحقّ، إدا شي واحد ما اتّولد شي من جديد، ما يقدر شي يشوف مُلك اللّٰه."</verse>
				<verse number="4">سقصى نيقوديموس: "كيفاش يقدر شي واحد يخلق من جديد وْهُوَ عڭوز؟ واش يقدر يدخل مرّة تانية في الكرش د يمّاه ويتّولد عاود؟"</verse>
				<verse number="5">جاوب يَسوع: "كنقول لك الحقّ، بلّي الّي ما كيتّولد شي من الما والروح، ما يقدر شي يدخل نْمُلك اللّٰه.</verse>
				<verse number="6">الّي مولود من الجسد هُوَ جسد، والّي مولود من الروح هُوَ روح.</verse>
				<verse number="7">ما تْتعجّب شي حيت قُلْتْ لك: «خصْكُم تْتّولدو من جديد.»</verse>
				<verse number="8">الريح كيصوط فاين ما بغى وْكتسمع الصوت ديالو، واخّا ما كتعرف شي لا ماين ماجي وَلا فاين ماشّي. هَيدا كيكون كُل واحد الّي مولود من الروح."</verse>
				<verse number="9">جاوب نيقوديموس وْقال لو: "كيفاش يقدر يكون هَد الشي؟"</verse>
				<verse number="10">ردّ عليه يَسوع وْقال لو: "واش أنتينا مُعلّم في إسْرائيل وْما كتعرف شي هَد الشي؟</verse>
				<verse number="11">كنقول لك الحقّ، حنايَ كنتكلّمو بْديك الشي الّي كنعرفوه وْكنشهدو بْديك الشي الّي شفْناه، وانتُمَ ما كتقبلو شي الشهادة ديالنا.</verse>
				<verse number="12">إدا هدرْتْ معكُم على الأُمور الأرضيّة وْما آمنْتو شي، كيفاش غَد تآمنو إدا هدرْتْ معكُم على الأُمور السماويّة؟</verse>
				<verse number="13">حتّى واحد ما طلَع نالسما، من غير هَداك الّي نزل من السما، يعني، اِبن الإنسان.</verse>
				<verse number="14">"كيفْما رفَع موسى الحيّة في الصحرا، هَيداك خصّوْ يتّرفع اِبن الإنسان</verse>
				<verse number="15">باش كُل واحد الّي كيآمن بِه تكون عندو الحياة الدايمة.</verse>
				<verse number="16">حيت حتّى نْهَد الدرجة حبّ اللّٰه الدنيا حتّى عْطى اِبْنو الوحيد باش ما يتّهلك حتّى واحد الّي كيآمن بِه، وَلكن تكون عندو الحياة الأبديّة.</verse>
				<verse number="17">اللّٰه ما صيفط شي اِبنو نالدنيا باش يحكم عليها، وَلكن باش ينجّي الدنيا بواسطتو.</verse>
				<verse number="18">الّي كيآمن بِه ما كيتّحكم شي، والّي ما كيآمن شي، هُوَ محكوم عليه دابا، حيت ما آمن شي بِاسم اِبن اللّٰه الوحيد.</verse>
				<verse number="19">وْهَدا هُوَ سبب الحُكم: بلّي الضَّو جا نالدنيا، وَلكن الناس بغاو الظلام كتَر من الضَّو، حيت الفعايل ديالوم كانو قباحين.</verse>
				<verse number="20">حيت كُل واحد الّي كيعمل الشّرّ كيكره الضَّو وْما كيجي شي نالضَّو باش الفعايل ديالو ما يظهرو شي.</verse>
				<verse number="21">أمّا الّي كيعمل الحقّ كيجي نالضَّو باش تظهَر الأعْمال ديالو الّي معْمولة من عند اللّٰه."</verse>
				<verse number="22">من بعد هَد الشي، جا يَسوع مع التلامد ديالو نْمنْطَقة اليَهوديّة، وْبقا معهُم تمّاك وْكان كيغطّس الناس.</verse>
				<verse number="23">وْكان يوحَنّا حتّى هُوَ كيغطّس الناس في عين نون قريب من ساليم، حيت كان تمّاك بزّاف د الما. وْكانو كيجيو الناس وْكيتغطّسو،</verse>
				<verse number="24">حيت يوحَنّا كان باقي ما دخل شي نالحبس.</verse>
				<verse number="25">وْوقعَتْ واحد المدابزة بين التلامد د يوحَنّا مع اليهود على التطْهير.</verse>
				<verse number="26">وْجاو عند يوحَنّا وْقالو لو: "آ المُعلّم، هَداك الّي كان معك في الجّهة يَخرى د الأُرْدُن الّي شهدْتِ لو أنتينا، راه كيغطّس والناس كاملين كيمشيو نْعندو."</verse>
				<verse number="27">جاوب يوحَنّا وْقال: "ما يقدر حتّى شي إنسان يقبط شي حاجة إدا ما اتّعطات لو شي من السما.</verse>
				<verse number="28">أنتُمَ كتشهدو بلّي قُلْتْ: «ماشي أنا المسيح، وَلكن أنا مرْسول قدّامو.»</verse>
				<verse number="29">الّي عندو العروسة هُوَ العروس، أمّا صاحب العروس، الّي حداه وْكيسمع لو، كيتعمّر بالفرْحة ملّي كيسمع صوت العروس. هَدي هي الفرْحة الّي أنا تعمّرْتْ بِها.</verse>
				<verse number="30">لازم هُوَ يزيد وأمّا أنا نْنقص.</verse>
				<verse number="31">الّي كيجي من فوق، هُوَ كيكون فوق الناس كاملين، والّي هُوَ من الأرض هُوَ كيكون أرضي وْكيهدَر على الأُمور الأرضيّة. الّي كيجي من السما هُوَ فوق الناس كاملين</verse>
				<verse number="32">وْكيشهد بْديك الشي الّي شاف وْسمَع، وَلكن حتّى واحد ما كيقبل الشهادة ديالو.</verse>
				<verse number="33">والّي كيقبل الشهادة ديالو، هُوَ كيأكّد بلّي اللّٰه صادق.</verse>
				<verse number="34">هَداك الّي صيفطوْ اللّٰه كيتكلّم بالكلام د اللّٰه، حيت اللّٰه كيعطي الروح ديالو بلا قياس.</verse>
				<verse number="35">الآب كيعزّ الِابن وْدفع كُل شي في يَدّو.</verse>
				<verse number="36">المؤمن بالِابن عندو الحياة الأبديّة، والّي ما كيآمن شي بالِابن ما غادي شي يشوف هَد الحياة، وَلكن كيبقا تحت غضب اللّٰه."</verse>
			</chapter>
			<chapter number="4">
				<verse number="1">ملّي عرف الرَّبّ يَسوع بلّي الفرّيسيّين سمعو بلّي هُوَ كيجمع التلامد كتَر من يوحَنّا وْكيغطّسوم</verse>
				<verse number="2">(واخّا يَسوع ما كان شي كيغطّس، وَلكن التلامد ديالو، هُمَ الّي كيغطّسوهُم)،</verse>
				<verse number="3">على هَد الشي خلّى اليَهوديّة وْرجَع عاود نالجَليل.</verse>
				<verse number="4">وْكان لازم عليه يݣوز من السامِرة،</verse>
				<verse number="5">وْوصَل نواحد المدينة سامِريّة مسمّية سوخار، قريبة نالأرض الّي عْطاها يَعْقوب نيوسف ولدو.</verse>
				<verse number="6">تمّا كان البير د يَعْقوب، وْملّي يَسوع عيا من السفر، ݣلس حدا البير. كان تقْريبًا في وسط النهار.</verse>
				<verse number="7">وْجات واحد المراة من السامِرة باش تسقي الما. قالّاْ يَسوع: "عْطيني نشرَب،"</verse>
				<verse number="8">حيت التلامد ديالو مشاو نالمدينة باش يشريو الماكلة.</verse>
				<verse number="9">قات لو المراة السامِريّة: "كيفاش كتطلب منّي نعطيك الما وانتينا يهودي وانا سامِريّة؟" (حيت اليهود ما كيتعاملو شي مع السامريّين.)</verse>
				<verse number="10">ردّ عليها يَسوع وْقالّاْ: "كَكُنْتِ عرفْتِ عطية اللّٰه وْشكون هُوَ الّي كيقول لك «عْطيني نشرَب،» كَكُنْتِ أنتينا طلبْتِ منّو يعطيك الما الحيّ."</verse>
				<verse number="11">قات لو المراة: "آ سيدي، ما عندك حتّى حاجة باش تسقي الما والبير غارق. وْماين غادي تخرّج هَد الما الحيّ؟</verse>
				<verse number="12">واش أنتينا عظيم من بابانا يَعْقوب الّي عْطانا هَد البير وْشرَب منّو، هُوَ وْولادو والكسيبة ديالو؟"</verse>
				<verse number="13">ردّ عليها يَسوع وْقالّاْ: "كُل واحد الّي كيشرب من هَد الما غادي يعطش عاود،</verse>
				<verse number="14">وَلكن الّي كيشرب من هَد الما الّي كنعطيه أنا، ما عُمرو غادي يعطش عاود، حيت الما الّي غادي نعطي لو أنا غادي يكون فيه واحد العين د الما الّي كَيْفيض نالحياة الأبديّة."</verse>
				<verse number="15">قات لو المراة: "آ سيدي، عْطيني من هَد الما باش ما نعاود شي نعطش ولا نجي نْهنايَ باش نسقي."</verse>
				<verse number="16">قالّاْ يَسوع: "مْشي وْعيّط على رَجلك وْرجَع نْهنايَ."</verse>
				<verse number="17">جاوبَت المراة وْقالت: "ما عندي شي الرَّجل." قالّاْ يَسوع: "مزيان قُلْتِ «ما عندي شي الرَّجل،»</verse>
				<verse number="18">حيت كانو عندك خمسة د الرجال والّي عندك دابا، هُوَ ماشي رَجلك. قُلْتِ الحقّ."</verse>
				<verse number="19">قات لو المراة: "آ سيدي، كنفطن بلّي أنتينا واحد النَّبي.</verse>
				<verse number="20">جدودنا عَبدو في هَد الجّبل، وانتُمَ اليهود كتقولو بلّي الموطَع فاين لازم علينا نعبدو هُوَ أُورُشَليم."</verse>
				<verse number="21">قالّاْ يَسوع: "آ المراة، تيّقني، غادي تجي واحد الساعة الّي فيها، لا في هَد الجّبل ولا في أُورُشَليم، أنتُمَ غَد تعبدو الآب.</verse>
				<verse number="22">أنتُمَ كتعبدو الّي ما كتعرفوه شي، أمّا حنايَ كنعبدو الّي كنعرفوه، حيت النجا كيجي من عند اليهود.</verse>
				<verse number="23">وَلكن غادي تجي الساعة، الّي هي دابا، ملّي العبّاد الحقيقيّين غادي يعبدو الآب بالروح وْبالحقّ، حيت الآب كيـبقّش على العبّاد فحال هَدو باش يعبدوه.</verse>
				<verse number="24">اللّٰه هُوَ روح، والّي كيعبدوه لازم يعبدوه بالروح وْبالحقّ."</verse>
				<verse number="25">قات لو المراة: "أنا كنعرف بلّي غادي يجي "هَمَّشيَح"، الّي مسمّي المسيح، وْملّي غادي يجي هَداك، هُوَ غادي يخبرنا بْكُل شي."</verse>
				<verse number="26">قالّاْ يَسوع: "أنا هُوَ الّي كنهدَر معك."</verse>
				<verse number="27">ديك الساعة رجعو التلامد ديالو وْكانو كيتعجّبو بلّي كيهدَر مع واحد المراة، وَلكن حتّى واحد ما قال لو: "شنّو بغيتِ منّاْ؟" أَوْلا "علاش كتهدَر معها؟"</verse>
				<verse number="28">وْنزّلَت المراة الردومة ديالاْ وْمشات نالمدينة وْقالت نالناس:</verse>
				<verse number="29">"آجيو تشوفو واحد الرَّجل الّي قال لي كُل شي الّي عملْتْ. واش ما يكون شي هُوَ المسيح؟"</verse>
				<verse number="30">وْخرجو من المدينة وْمشاو نْعندو.</verse>
				<verse number="31">في نفس الوقت، التلامد ديالو قالو لو: "آ المُعلّم، كول شي حاجة."</verse>
				<verse number="32">قالّوم يَسوع: "أنا عندي شي ماكلة باش ناكل الّي أنتُمَ ما كتعرفوها شي."</verse>
				<verse number="33">وْقالو التلامد بيناتوم: "يكون شي واحد جاب لو الماكلة؟"</verse>
				<verse number="34">قالّوم يَسوع: "الماكلة ديالي هي نعمل الإرادة د هَداك الّي صيفطني وْنكمّل العمل ديالو.</verse>
				<verse number="35">واش ما كتقولو شي أنتُمَ: «باقي أربع شهور باش يجي الحصاد؟» ها انا كنقول لكُم، هزّو العينين ديالكُم وْشوفو الفدادن. راها دابا رجعَتْ بَيطة نالحصاد.</verse>
				<verse number="36">والحصّاد كيشبّر الخُلصة ديالو وْكيجمع الغلّة نالحياة الدايمة باش يفرحو الّي كيزرع والّي كيحصد بْجوج.</verse>
				<verse number="37">حيت هَد الكلام حقيقي ملّي كيقولو: «واحد كيزرع ويَخُر كيحصد.»</verse>
				<verse number="38">أنا صيفطْتْكُم باش تحصدو ديك الشي الّي ما تعبْتو شي فيه. يَخرين تَعبو من الخدمة وانتُمَ حصدْتو ديك الشي الّي ما تعبْتو شي فيه."</verse>
				<verse number="39">وآمنو بِه من ديك المدينة بزّاف من السامِريّين بْسباب الشهادة د ديك المراة حيت قالت: "هو قال لي كُل شي الّي عملْتْ."</verse>
				<verse number="40">وْملّي جاو نْعندو السامِريّين، طلبو منّو يبقا عندوم، وْبقا يَسوع معهُم يومَين.</verse>
				<verse number="41">وْبزّاف منّوم آمنو بِه ملّي سمعو الكلام الّي كيقول.</verse>
				<verse number="42">وْقالو نالمراة: "حنايَ دابا ما كنآمنو شي بْسباب الكلام ديالك. دابا سمعْنا بْيَدْنا وْعارفين بلّي د بالصَّحّ هَدا هُوَ المُنجّي د الدنيا."</verse>
				<verse number="43">من بعد ديك اليومَين، خرج يَسوع من تمّاك وْمشى نالجَليل.</verse>
				<verse number="44">(حيت كيفْما شهد يَسوع بْيَدّو: "حتّى شي نَبي ما عندو التَّوقير في البلاد ديالو.")</verse>
				<verse number="45">ملّي جا نالجَليل، اسْتَقبلوه الجَليليّين، حيت كانو شافو كُل ما عمل في أُورُشَليم في العيد، حيت حتّى هُمَ حضرو في العيد.</verse>
				<verse number="46">وْرجَع عاود يَسوع نْقانا د الجَليل فاين رجّع الما خمر. كان تمّا واحد الخدّام د المَلِك، عندو بنو مريط في كَفْرِناحوم.</verse>
				<verse number="47">ملّي هَد الرَّجل سمَع بلّي يَسوع وصَل من اليَهوديّة نالجَليل، مشى نْعندو وْرَغبوْ يهوّد باش يشافي ولدو الّي كان علاين يموت.</verse>
				<verse number="48">قال لو يَسوع: "إدا ما شفْتو شي العلامات والمعْجزات، ما غادي شي تآمنو."</verse>
				<verse number="49">الخدّام د المَلِك قال لو: "آ سيدي، هْبط من قبل ما يموت بني."</verse>
				<verse number="50">قال لو يَسوع: "رْجَع نالدار ديالك، راه ولدك حيّ." وآمن الرَّجل بالكلام الّي قال لو يَسوع وْمشى فحالو.</verse>
				<verse number="51">ملّي كان هوّاد، تلاقاواه العبيد ديالو وْخبروه: "ولدك راه حيّ."</verse>
				<verse number="52">ديك الساعة سقصاهُم على الساعة الّي بدا كيتحسّن فيها ولدو، وْقالو لو: "البارح في الوحدة د العشية مشات لو السخانة."</verse>
				<verse number="53">حاس باباه بلّي في ديك الساعة يَسوع قال لو: "ولدك راه حيّ،" وآمن هُوَ والعائلة ديالو كاملة معاه.</verse>
				<verse number="54">هَدي كانت العلامة التانية الّي عملاْ يَسوع ملّي رجَع من اليَهوديّة نالجَليل.</verse>
			</chapter>
			<chapter number="5">
				<verse number="1">من بعد هَد الشي، كان واحد العيد د اليهود، وْطلَع يَسوع نأُورُشَليم.</verse>
				<verse number="2">كان تمّاك حدا باب الغنم واحد الصهْريج، مسمّي بالعبرانيّة بيت حِسْدا، عندو خمسة د الأقْواس.</verse>
				<verse number="3">في هَد الموطَع كانو ممدودين بزّاف د المراطين، البُصْرا، العُرج والمكْحوشين. [كانو كيتسنّاو التحْريك د الما،</verse>
				<verse number="4">حيت واحد الملاك كان كينزل مرّة مرّة نالصهْريج وْكيحرّك الما، والّي كيهوّد هُوَ الُوّل من بعد تحْريك الما، كيبرا من المرض الّي كان فيه.]</verse>
				<verse number="5">كان بيناتوم واحد الرَّجل مريط مدّة تمنية وْتلاتين عام.</verse>
				<verse number="6">ملّي شافوْ يَسوع تمّاك ممدود وْعرف بلّي مدّة طويلة وْهُوَ هَيداك، قال لو: "واش بغيتِ تبرا؟"</verse>
				<verse number="7">جاوبوْ المريط: "آ سيدي، ما عندي حتّى واحد الّي يدخّلني في الصهْريج ملّي كيتحرّك الما، وْملّي بغيتْ ندخل، كيجي يَخُر وْكيدخل قبل منّي."</verse>
				<verse number="8">وْقال لو يَسوع: "نوض، رفد الفراش ديالك وْمْشي."</verse>
				<verse number="9">وْفي هزيزة برا الرَّجل وْرفد الفراش ديالو وْمشى. وَلكن كان ديك النهار السبت.</verse>
				<verse number="10">وْقالو اليهود نِلّي برا: "اليوما هُوَ السبت، ممنوع عليك ترفد الفراش ديالك!"</verse>
				<verse number="11">ردّ عليهُم الّي برا: "الرَّجل الّي شافاني قال لي: «رْفد الفراش ديالك وْمْشي.»"</verse>
				<verse number="12">سقصاواه: "شكون هُوَ الرَّجل الّي قال لك: «رْفد الفراش ديالك وْمْشي؟»"</verse>
				<verse number="13">أمّا الّي برا ما عرف شي شكون هُوَ، حيت يَسوع بعّد من الناس الّي كانو في ديك الموطَع.</verse>
				<verse number="14">من بعد ديك الشي، يَسوع جبروْ في بيت المَقْدس وْقال لو: "ها أنتينا بريتِ. ما تعاود شي تعمل الدنوب، عندَك يوقع لك الّي قبَح من ديك الشي."</verse>
				<verse number="15">مشى الرَّجل عند اليهود وْخبروم بلّي يَسوع هُوَ الّي شافاه.</verse>
				<verse number="16">على هَد الشي اليهود كانو كيمرْمدو يَسوع وْكيفكّرو باش يقتلوه، حيت كان كيعمل هَد الأُمور في نهار السبت.</verse>
				<verse number="17">جاوبوم يَسوع: "بابا اليوما باقي خدّام، وْحتّى أنا خدّام."</verse>
				<verse number="18">على هَد الشي اليهود كانو كيفتّشو كتَر باش يقتلوه، حيت ما كان شي غير ما كيحْتَرم شي نهار السبت، وَلكن قال بلّي اللّٰه باباه، وْكيحسب راسو فحالو فحال اللّٰه.</verse>
				<verse number="19">ردّ عليهُم يَسوع: "كنقول لكُم الحقّ، الِابن ما يقدر يعمل حتّى شي حاجة من نفسو، من غير ديك الشي الّي كيشوف باباه كيعمل. حيت كُل شي الّي كيعمل الآب كيعملوْ الِابن فحالو.</verse>
				<verse number="20">حيت الآب كيعزّ الِابن وْكيورّي لو كُل شي الّي كيعملوْ، وْغادي يورّي لو أعْمال كبارين من هَدو باش تتعجّبو أنتُمَ.</verse>
				<verse number="21">حيت فحال ما الآب كيردّ الميّتين بالروح وْكيحييهُم، هَيداك الِابن حتّى هُوَ كيحيي الّي بغى.</verse>
				<verse number="22">حيت الآب ما كيحكم على حتّى واحد، وَلكن عْطى الحُكم كامل نالِابن</verse>
				<verse number="23">باش الناس كاملين يوقّرو الِابن، فحال ما كيوقّرو الآب. والّي ما كيوقّر شي الِابن، ما كيوقّر شي الآب الّي صيفطوْ.</verse>
				<verse number="24">"كنقول لكُم الحقّ، الّي كيسمع الكلام ديالي وْكيآمن بْهَداك الّي صيفطني، عندو الحياة الأبديّة، وْما غادي شي يدخل نالحُكم، وَلكن ݣاز من الموت نالحياة.</verse>
				<verse number="25">كنقول لكُم الحقّ، غادي تجي الساعة وْهِيَ دابا، ملّي الميّتين غادي يسمعو الصوت د ابن اللّٰه، والّي كيسمعوه غادي يحياو.</verse>
				<verse number="26">حيت كيف الآب عندو الحياة في نفسو، عْطى حتّى نالِابن باش تكون عندو الحياة في نفسو،</verse>
				<verse number="27">وْعْطاه السلْطة باش يحكم، حيت هُوَ اِبن الإنسان.</verse>
				<verse number="28">ما تتعجّبو شي من هَد الشي، حيت غادي تجي الساعة ملّي الناس كاملين الّي في المقابر غادي يسمعو صوتو،</verse>
				<verse number="29">والّي عملو الخير غادي يخرجو نالقيامة د الحياة، والّي مارسو الشَّرّ غادي يخرجو نالقيامة د العقاب.</verse>
				<verse number="30">أنا ما نقدر شي نعمل حتّى شي حاجة من نفسي. على حسب الّي كنسمع بِه كنحكم، والحُكم ديالي حقيقي، حيت ما كنفتّش شي على الإرادة ديالي، وَلكن على الإرادة د هَداك الّي صيفطني.</verse>
				<verse number="31">"إدا كُنْتْ شهدْتْ نْنفسي، الشهادة ديالي ماشي حقيقيّة.</verse>
				<verse number="32">كاين واحد يَخُر الّي كيشهد لي، وانا كنعرف بلّي الشهادة ديالو هي حقيقيّة.</verse>
				<verse number="33">أنتُمَ صيفطْتو نيوحَنّا شي د الناس وْهُوَ شهد بالحقّ.</verse>
				<verse number="34">واخّا أنا ما كَنْعتَمد شي على الشهادة د البشر، وَلكن كنقول هَد الشي باش تنجاو أنتُمَ.</verse>
				<verse number="35">يوحَنّا كان هُوَ اللامْبة المشعولة والمضوّية، وانتُمَ بغيتو تنشطو شويا د الوقت بالضَّو ديالو.</verse>
				<verse number="36">"أمّا أنا عندي شهادة عظيمة من يوحَنّا، حيت الأعْمال الّي عْطاني الآب باش نكمّلوم، هَد الأعْمال الّي كنعملوم، هُمَ بْيَدّوم كيشهدو لي بلّي الآب صيفطني.</verse>
				<verse number="37">والآب الّي صيفطني، حتّى هُوَ كيشهد لي. عُمركُم ما سمعْتو الصوت ديالو ولا شفْتو الصِّفة ديالو،</verse>
				<verse number="38">وْما عندكُم شي الكلام ديالو ساكن فيكُم، حيت ما كتآمنو شي بْهَداك الّي صيفطوْ.</verse>
				<verse number="39">كَتْدرسو الكتوبة المقدّسة، حيت كتظنّو بلّي عندكُم فيها الحياة الأبديّة، وْهِيَ الّي كتشهد لِلي.</verse>
				<verse number="40">وْما بغيتو شي تجيو نْعندي باش تكون لكُم الحياة.</verse>
				<verse number="41">"أنا ما كنقبل شي المجد من الناس.</verse>
				<verse number="42">أمّا أنا كنعرفكُم بلّي ما عندكُم شي المحبّة د اللّٰه فيكُم.</verse>
				<verse number="43">أنا جيت بِاسم بابا وْما رحّبْتو شي بيَّ. وَلكن إدا جا شي واحد يَخُر بِاسم نفسو، هَداك غَد ترحّبو بِه.</verse>
				<verse number="44">كيفاش تقدرو تآمنو وانتُمَ كتقبلو المجد من بعضيّاتكُم، والمجد الّي كيجي من الإلَه الوحيد ما كتفتّشو شي عليه؟</verse>
				<verse number="45">ما تظنّو شي بلّي أنا غادي نشكي بِكُم قدّام الآب. كاين الّي كيشكي بِكُم، وْهُوَ موسى، الّي عملْتو فيه الرجا.</verse>
				<verse number="46">حيت كَكان تيّقْتو موسى، كَكان تيّقْتوني حتّى أنا، حيت هُوَ كتب عليَّ.</verse>
				<verse number="47">وَلكن إدا ما تيّقْتو شي الكتوبة ديالو، كيفاش غَد تتيّقو الكلام ديالي؟"</verse>
			</chapter>
			<chapter number="6">
				<verse number="1">من بعد هَد الشي، مشى يَسوع نْجهة يَخرى من البحَر د الجَليل، الّي هي البُحَيرة د طَبَريّة.</verse>
				<verse number="2">وْتبعوه بزّاف د الناس حيت شافو العلامات الّي كان كيعملاْ في المراطين.</verse>
				<verse number="3">في ديك الساعة طلَع يَسوع نواحد الجّبل وْݣلس تمّاك مع التلامد ديالو.</verse>
				<verse number="4">كان عيد الفِصح د اليهود قريب.</verse>
				<verse number="5">ملّي علّى يَسوع عينو وْشاف بزّاف د الناس ماجّين نْعندو، قال نْفيلِبُّس: "ماين غادي نشريو الخبز باش ياكلو هَدو؟"</verse>
				<verse number="6">قال هَد الشي باش يجرّبوْ، حيت هُوَ عارف شنّو غادي يعمل.</verse>
				<verse number="7">جاوبوْ فيلِبُّس: "ما غادي شي تكفيهُم ميتَين دينار د الخبز باش كُل واحد مِنّوم يشبّر شويِّش."</verse>
				<verse number="8">قال لو واحد من التلامد ديالو، وْهُوَ أَنْدَراوس خاه د سِمْعان بُطْرُس:</verse>
				<verse number="9">"كاين هنايَ معنا واحد العايل الّي عندو خمسة د الخبزات د الشعير وْجوج د الحوتات ستيتْوين، وَلكن شنّو غادي يقدّ نْهَد الناس؟"</verse>
				<verse number="10">قال يَسوع: "ݣلّسو الناس." وْكان في ديك الموطَع بزّاف د الربيع، وْݣلسو الرجال، وْكان العدد ديالوم تقْريبًا خمس آلاف.</verse>
				<verse number="11">ديك الساعة شبّر يَسوع الخبزات وْشكر وْفرّقوم على الّي هُمَ ݣالسين، وْهَيداك عاود مِن الحوتات قدّ ما بغاو.</verse>
				<verse number="12">وْملّي شبعو، قال يَسوع نالتلامد ديالو: "جمعو الكسور الّي شاطو باش ما يضيع والو."</verse>
				<verse number="13">جمعوهُم وْعمّرو طناشر قفّة د الكسور من الخمسة د الخبزات د الشعير الّي شاطو على الناس الّي كلاو.</verse>
				<verse number="14">ملّي شافو الناس العلامة الّي عملاْ يَسوع، قالو: "هَدا هُوَ في الحقيقة النَّبي الّي كان غادي يجي نالدنيا."</verse>
				<verse number="15">أمّا يَسوع ملّي عرف بلّي هُمَ مقرّرين باش يجيو ويدّيواه بالدراع ويعملوه مَلِك، مشى من جديد نالجّبل بوحدو.</verse>
				<verse number="16">ملّي جات العشيّة، هوّدو التلامد ديالو نالبحَر،</verse>
				<verse number="17">وْركبو في واحد الفلوكة وْكانو قاطعين البحَر نْكَفْرِناحوم. كان طاح أَسلّاس وْيَسوع باقي ما جا نْعندوم،</verse>
				<verse number="18">هاج البحَر بْسباب واحد الريح قوي الّي كان كيسوط.</verse>
				<verse number="19">ملّي قدّفو تقْريبًا خمسة أَوْلا ستّة د الكيلومترات، شافو يَسوع ماجي على رِجلو فوق البحَر وْكيقرّب نالفلوكة وْخافو.</verse>
				<verse number="20">وْقالّوم: "أنا هُوَ، ما تخافو شي."</verse>
				<verse number="21">بغاو يركّبو يَسوع في الفلوكة، وْوَصلَت الفلوكة دغيا نالبلاد فاين كانو ماشّين لِلاْ.</verse>
				<verse number="22">ولّا غدّا الناس الّي كانو واقفين في جهة يَخرى د البحَر، شافو بلّي التلامد مشاو بوحدوم، حيت كانت تمّا غير فلوكة واحدة، وْيَسوع ما ركب شي فيها معهُم.</verse>
				<verse number="23">وَلكن جاو شي فلايك يَخرين من طَبَريّة نالموطَع الّي كلاو فيه الخبز من بعدما شكر الرَّبّ،</verse>
				<verse number="24">وْحيت شافو الناس بلّي يَسوع ما كاين شي تمّاك، ولا التلامد ديالو، ركبو في الفلايك وْجاو نْكَفْرِناحوم كيفتّشو على يَسوع.</verse>
				<verse number="25">ملّي جبرو يَسوع في جهة يَخرى د البحَر، قالو لو: "آ المُعلّم، فوياخ جيتِ نْهنايَ؟"</verse>
				<verse number="26">ردّ عليهُم يَسوع: "كنقول لكُم الحقّ، أنتُمَ كتفتّشو عليَّ ماشي حيت شفْتو العلامات، وَلكن حيت كليتو من الخبز وْشبعْتو.</verse>
				<verse number="27">خدمو، وَلكن ماشي على الماكلة الّي كَتْفنا، وَلكن على الماكلة الّي غادي تبقا نالحياة الدايمة، الّي غادي يعطيكُم اِبن الإنسان، حيت اللّٰه الآب عمل عليه الطابع ديالو."</verse>
				<verse number="28">قالو لو: "شنّو غادي نعملو باش نطبّقو أعْمال اللّٰه؟"</verse>
				<verse number="29">ردّ يَسوع وْقالّوم: "العمل د اللّٰه هُوَ باش تآمنو بْهَداك الّي صيفطوْ."</verse>
				<verse number="30">قالو لو: "شنّي هي العلامة الّي غادي تورّيها نّا باش نشوفوها وْنآمنو بك؟ شنّو غادي تعمل؟</verse>
				<verse number="31">جدودنا كلاو المَنَّ في الخلا فحال ما هُوَ مكتوب: «عْطاهُم خبز من السما باش ياكلو.»"</verse>
				<verse number="32">قالّوم يَسوع: "كنقول لكُم الحقّ، ماشي موسى الّي عْطاكُم خبز من السما، وَلكن بابا الّي كيعطيكُم الخبز الحقيقي من السما.</verse>
				<verse number="33">حيت خبز اللّٰه هُوَ الّي كينزل من السما وْكيعطي الحياة نالدنيا."</verse>
				<verse number="34">قالو لو: "آ سيدي، عْطينا هَد الخبز دائمًا."</verse>
				<verse number="35">قالّوم يَسوع: "أنا هُوَ خبز الحياة. أَي واحد الّي كيجي نْعندي ما غادي شي يجوع، والّي كيآمن بيَّ ما عُمرو غادي يعطش.</verse>
				<verse number="36">"وَلكن أنا قُلْتْ لكُم بلّي واخّا شفْتوني، ما آمنْتو شي بيَّ.</verse>
				<verse number="37">الناس كاملين الّي كيعطيهُم لي الآب غادي يجيو نْعندي، والّي كيجي نْعندي، ما غادي شي ندحيه.</verse>
				<verse number="38">حيت أنا نزلْتْ من السما، ماشي باش نعمل الإرادة ديالي، وَلكن باش نعمل الإرادة د هَداك الّي صيفطني.</verse>
				<verse number="39">وْهَدي هي الإرادة د الآب الّي صيفطني، بلّي كُل ما عْطاني ما يتلف لي مِنّو والو، وَلكن نردّوْ بالروح في النهار الأخير.</verse>
				<verse number="40">حيت هَدي هي الإرادة د بابا، بلّي كُل واحد الّي كيشوف الِابن وْكيآمن بِه غادي تكون لو الحياة الأبديّة، وانا غادي نردّوْ بالروح في النهار الأخير."</verse>
				<verse number="41">ديك الساعة بداو اليهود كيتشكّاو عليه حيت قال: "أنا هُوَ الخبز الّي نزل من السما."</verse>
				<verse number="42">وْقالو: "واش ماشي هَدا هُوَ يَسوع بن يوسف الّي كنعرفو باباه ويمّاه؟ وْكيفاش كيقول دابا: «أنا نزلْتْ من السما؟»"</verse>
				<verse number="43">ردّ عليهُم يَسوع: "ما تتشكّاو شي بيناتكُم،</verse>
				<verse number="44">حتّى واحد ما يقدر يجي نْعندي غير إدا جبدوْ الآب الّي صيفطني، وانا غادي نردّوْ بالروح في النهار الأخير.</verse>
				<verse number="45">مكتوب في الأَنْبياء: «غادي يكونو كاملين كيتعلّمو من اللّٰه.» حيت كُل واحد الّي كيسمع من الآب، وْكيتعلّم مِنّو، كيجي نْعندي.</verse>
				<verse number="46">ما كيعني شي بلّي شي واحد شاف الآب، إلّا هَداك الّي ماجي من عند اللّٰه. هُوَ الّي شاف الآب.</verse>
				<verse number="47">كنقول لكُم الحقّ، الّي كيآمن بيَّ عندو الحياة الأبديّة.</verse>
				<verse number="48">أنا هُوَ خبز الحياة.</verse>
				<verse number="49">جدودكُم كلاو المَنَّ في الخلا وْماتو.</verse>
				<verse number="50">هَدا هُوَ الخبز الّي كينزل من السما باش ياكل مِنّو الإنسان وْما يموت شي.</verse>
				<verse number="51">أنا هُوَ الخبز الحيّ الّي نازل من السما. إدا كلا شي واحد من هَد الخبز، غادي يعيش على الدوام. الخبز الّي غادي نعطيه أنا، هُوَ الجسد ديالي باش تحيا الدنيا."</verse>
				<verse number="52">ديك الساعة تْدابزو اليهود بيناتوم، كيقولو: "كيفاش يقدر يعطينا هَد الرَّجل الجسد ديالو باش ناكلو؟"</verse>
				<verse number="53">إدَن، قالّوم يَسوع: "كنقول لكُم الحقّ، إدا ما كليتو شي الجسد د اِبن الإنسان، وْشربْتو دمّو، ما غادي شي تكون فيكُم الحياة.</verse>
				<verse number="54">الّي كياكل جسدي وْكيشرب دمّي عندو الحياة الأبديّة وانا غادي نردّوْ بالروح في النهار الأخير.</verse>
				<verse number="55">حيت جسدي هُوَ ماكلة حقيقيّة وْدمّي هُوَ شراب حقيقي.</verse>
				<verse number="56">الّي كياكل جسدي وْكيشرب دمّي كيتبت فيَّ وانا فيه.</verse>
				<verse number="57">كيفْما صيفطني الآب الحيّ، وانا حيّ بالآب، هَيداك كُل واحد الّي كياكلني، هُوَ غادي يحيا بيَّ.</verse>
				<verse number="58">هَدا هُوَ الخبز الّي نزل من السما، ماشي كيفْما كلاو جدودكُم المَنَّ وْماتو، وَلكن الّي كياكل هَد الخبز هُوَ غادي يعيش على الدوام."</verse>
				<verse number="59">يَسوع قال هَد الشي كامل في بيت العبادة ملّي كان كيعلّم في كَفْرِناحوم.</verse>
				<verse number="60">بزّاف من التلامد ديالو، ملّي سمعو هَد الشي، قالو: "هَد الكلام صعيب. شكون يقدر يسمعوْ؟"</verse>
				<verse number="61">عرف يَسوع في نفسو بلّي التلامد ديالو كانو كيتشكّاو على هَد الشي وْقالّوم: "واش كيقلّقكُم هَد الشي؟</verse>
				<verse number="62">وْكيفاش إدا شفْتو اِبن الإنسان طالع نالموطَع فاين كان من قبل؟</verse>
				<verse number="63">الروح هُوَ الّي كيحيي، أمّا الجسد ما فيه حتّى نفَع. الكلام الّي كَنْتكلّم معكُم بِه هُوَ روح وْحياة،</verse>
				<verse number="64">وَلكن كاينين البعض منكُم الّي ما كيآمنو شي." حيت يَسوع عرف من البداية شكون هُمَ الّي ما كيآمنو شي وْشكون هُوَ الّي غادي يسلّموْ.</verse>
				<verse number="65">وْقال يَسوع: "على هَد الشي قُلْتْ لكُم بلّي حتّى واحد ما يقدر يجي نْعندي إدا ما اتّعطى لو شي من عند بابا."</verse>
				<verse number="66">من ديك الوقت رجعو بزّاف من التلامد ديالو ناللَوري وْما بقاو شي كيمشيو معاه.</verse>
				<verse number="67">قال يَسوع نالطناش: "واش حتّى أنتُمَ بغيتو تمشيو فحالكُم؟"</verse>
				<verse number="68">ردّ عليه سِمْعان بُطْرُس: "يا رَبّي، نْعند مَن غادي نمشيو؟ عندك كلام الحياة الأبديّة.</verse>
				<verse number="69">وْحنايَ آمنّا وْعرفْنا بلّي أنتينا هُوَ القدّوس د اللّٰه."</verse>
				<verse number="70">ردّ عليهُم يَسوع: "واش ماشي أنا الّي اختارْتْكُم بالطناش بِكُم؟ واخّا هَيداك، واحد منكُم شيطان."</verse>
				<verse number="71">قال هَد الشي على يَهودا بن سِمْعان الإسْخَريوطي، حيت هَدا هُوَ الّي غادي يسلّموْ وْهُوَ واحد من الطناش.</verse>
			</chapter>
			<chapter number="7">
				<verse number="1">من بعد هَد الشي كان يَسوع كيتمشّى في الجَليل، حيت ما بغى شي يمشي ناليَهوديّة، فاين اليهود كانو كيفتّشو كيفاش يقتلوه.</verse>
				<verse number="2">كان عيد اليهود، عيد النُّوّالة قريب.</verse>
				<verse number="3">وْقالو لو خوتو: "مْشي من هنايَ ناليَهوديّة باش يشوفو التلامد ديالك الأعْمال الّي كتعملاْ،</verse>
				<verse number="4">حيت حتّى واحد ما كيعمل حتّى شي حاجة مخبّعة إدا بغى يشهّر بْراسو. إدا كُنْتِ كتعمل ديك الأُمور، ورّي نفسك نالدنيا."</verse>
				<verse number="5">حيت حتّى الخوت ديالو ما كانو شي كيآمنو بِه.</verse>
				<verse number="6">قالّوم يَسوع: "الوقت ديالي باقي ما جا شي، وَلكن الوقت ديالكُم دائمًا موجود.</verse>
				<verse number="7">ما تقدر شي الدنيا تكْرَهكُم، وَلكن كتكرهني أنا، حيت كنشهد عليها بلّي الأعْمال ديالاْ قبيحة.</verse>
				<verse number="8">طلعو أنتُمَ نالعيد. أنا باقي ما غادي شي نطلع، حيت الوقت ديالي باقي ما جا شي."</verse>
				<verse number="9">قالّوم هَد الشي وْبقا في الجَليل.</verse>
				<verse number="10">وَلكن ملّي كانو خوتو طالعين، حتّى هُوَ مشى نالعيد، ماشي ظاهر، وَلكن مخبّع.</verse>
				<verse number="11">وْكانو اليهود كيفتّشو عليه في العيد وْكيقولو: "فاين هُوَ هَداك؟"</verse>
				<verse number="12">وْكانت بين الناس واحد النميمة كبيرة عليه، البعض مِنّوم كيقولو بلّي هُوَ واحد الرَّجل مزيان، وْشي بعضين كيقولو: "لا، هُوَ كيتلّف الناس."</verse>
				<verse number="13">وَلكن ما كان حتّى واحد كيهدَر عليه بالطايطاي بْسباب الخوف من اليهود.</verse>
				<verse number="14">تسنّى يَسوع حتّى ݣاز النُّص د العيد، وْطلَع نْبيت المَقْدس وْكان كيعلّم.</verse>
				<verse number="15">وْتعجّبو اليهود وْقالو: "كيفاش هَدا كيعرف الكتوبة وْهُوَ ماشي قاري؟"</verse>
				<verse number="16">ردّ عليهُم يَسوع وْقال: "التعْليم ديالي ماشي منّي، وَلكن من هَداك الّي صيفطني.</verse>
				<verse number="17">أَي واحد الّي بغى يعمل بإرادة اللّٰه غادي يعرف إدا كان التعْليم ديالي هُوَ من اللّٰه أَوْلا كنهدَر من نفسي.</verse>
				<verse number="18">الشخض الّي كيهدَر من نفسو كيفتّش على المجد ديالو، أمّا الّي كيفتّش على المجد د هَداك الّي صيفطوْ، هُوَ صادق وْما فيه شي الظلم.</verse>
				<verse number="19">"واش ما عْطاكُم شي موسى الشريعة؟ وْحتّى واحد منكُم ما كيعمل بِها. علاش كتفتّشو تقتلوني؟"</verse>
				<verse number="20">ردّو عليه الناس وْقالو: "أنتينا مسْكون! شكون كيفتّش يقتلك؟"</verse>
				<verse number="21">ردّ يَسوع وْقالّوم: "عملْتْ واحد المعْجزة وْتعجّبْتو كاملين.</verse>
				<verse number="22">على هَد الشي عْطاكُم موسى الطهارة (واخّا هَدي ماشي من موسى، وَلكن من الجدود)، وانتُمَ في نهار السبت كتطهّرو الدكورة.</verse>
				<verse number="23">وِادا كان الإنسان كيتطهّر في نهار السبت باش ما تْتبطّل شي الشريعة د موسى، علاش كتغضبو عليَّ حيت شافيت واحد الإنسان كامل في نهار السبت؟</verse>
				<verse number="24">ما تحكمو شي على المظْهر، وَلكن حكمو بالعدل."</verse>
				<verse number="25">البعض من سكّان أُورُشَليم قالو: "واش ماشي هَدا هُوَ الّي كيفتّشو يقتلوه؟</verse>
				<verse number="26">راه هُوَ كيتكلّم قدّام الناس وْما كيقولو لو والو. واش الحكّام اقْتَنعو د بالصّحّ بلّي هَدا هُوَ المسيح؟</verse>
				<verse number="27">وَلكن هَدا كنعرفوه ماين خرج. أمّا ملّي غادي يجي المسيح، حتّى واحد ما غادي يعرفوْ ماين هُوَ."</verse>
				<verse number="28">ملّي كان يَسوع كيعلّم في بيت المَقْدس، غوّت وْقال: "أنتُمَ كتعرفوني وْكتعرفو ماين أنا جيت! ما جيتْ شي من نفسي، وَلكن الّي صيفطني هُوَ حقيقي، الّي ما كتعرفوه شي أنتُمَ.</verse>
				<verse number="29">أنا كنعرفوْ، حيت جيتْ من عندو وْهُوَ الّي صيفطني."</verse>
				<verse number="30">ديك الساعة حاولو يشبّروه، وَلكن ما نزّل حتّى واحد يَدّو عليه، حيت الساعة ديالو باقّة ما وصلَتْ.</verse>
				<verse number="31">وآمنو بِه بزّاف د الناس وْقالو: "ملّي يجي المسيح، واش غادي يعمل العلامات كتَر من الّي كيعمل هَد الرَّجل؟"</verse>
				<verse number="32">سمعو الفرّيسيّين بلّي الناس كينمّمو عليه بْهَد الشي، وْصيفطو الفرّيسيّين والرؤساء د بيت المَقْدس شي د الحُرّاس باش يشبّروه.</verse>
				<verse number="33">قالّوم يَسوع: "باقي غادي نكون معكُم شويا د الوقت، وْمن بعد غادي نمشي عند الّي صيفطني.</verse>
				<verse number="34">غَد تفتّشو عليَّ، وَلكن ما غادي شي تجبروني، حيت فاين غادي نكون أنا، أنتُمَ ما تقدرو شي تجيو."</verse>
				<verse number="35">قالو اليهود مع بعطوم: "فاين عوّال هَدا يمشي بَياش حنايَ ما نجبروه شي؟ واش عوّل يمشي عند المشتّتين بين اليونانيّين ويعلّم اليونانيّين؟</verse>
				<verse number="36">شنّو كيعني بْهَد الكلام: «غَد تفتّشو عليَّ، وَلكن ما غادي شي تجبروني، حيت فاين غادي نكون أنا، أنتُمَ ما تقدرو شي تجيو؟»"</verse>
				<verse number="37">في النهار الأخير والكبير د العيد، يَسوع وقَف وْغوّت: "إدا عطش شي واحد، يجي نْعندي ويشرب.</verse>
				<verse number="38">الّي كيآمن بيَّ، كيفْما قال الكتاب، غادي تجري من الداخل ديالو الويدان د الما الحيّ."</verse>
				<verse number="39">وْقصَد بْكلامو الروح القُدُس الّي غادي يدّيواه هَدوك الّي كيآمنو بِه. حيت الروح كان باقي ما اتّعطى شي، وْحيت يَسوع كان باقي ما تمجّد شي.</verse>
				<verse number="40">ملّي الزحام سمعو هَد الكلام، البعض مِنّوم قالو: "في الحقيقة هَدا هُوَ النَّبي."</verse>
				<verse number="41">يَخرين قالو: "هَدا هُوَ المسيح." ويَخرين قالو: "ياك ما غادي شي يجي المسيح من الجَليل؟</verse>
				<verse number="42">واش ما قال شي الكتاب بلّي غادي يجي المسيح من الترّيكة د المَلِك داود وْمن بيت لَحم، القرية الّي جا منّاْ داود؟"</verse>
				<verse number="43">وْبْسباب يَسوع تفرقو الناس.</verse>
				<verse number="44">البعض مِنّوم بغاو يشبّروه، وَلكن ما نزّل حتّى واحد يَدّو عليه.</verse>
				<verse number="45">رجعو الحُرّاس نْعند الرؤساء د بيت المَقْدس والفرّيسيّين، وْقالو لوم هَدو: "علاش ما جيبْتوه شي؟"</verse>
				<verse number="46">ردّو الحرّاس: "عُمرو شي واحد ما تكلّم فحال هَد الإنسان."</verse>
				<verse number="47">جاوبوهُم الفرّيسيّين: "واش حتّى أنتُمَ تلفْتو؟</verse>
				<verse number="48">ياك ما آمن بِه حتّى شي واحد من الحُكّام أَوْلا من الفرّيسيّين؟</verse>
				<verse number="49">بالعكس، هَد الناس الّي ما كيفهمو شي الشريعة، هُمَ ملْعونين."</verse>
				<verse number="50">قالّوم نيقوديموس، واحد من الفرّيسيّين الّي مشى نْعند يَسوع من قبل:</verse>
				<verse number="51">"واش الشريعة ديالنا كتحكم على واحد الإنسان من قبل ما نسمعو مِنّو وْنعرفو شنّو عمل؟"</verse>
				<verse number="52">ردّو عليه وْقالو: "واش حتّى أنتينا من الجَليل؟ فتّش وْغادي تجبَر بلّي ما كاين حتّى شي نَبي الّي كيخرج من الجَليل."</verse>
				<verse number="53">[وْمشى كُل واحد نالدار ديالو.</verse>
			</chapter>
			<chapter number="8">
				<verse number="1">وْمشى يَسوع نْجبل الزيتون.</verse>
				<verse number="2">وْفي الصباح بكري، رجَع عاود نْبيت المَقْدس وْجاو نْعندو الشعب كامل وْݣلس كيعلّموم.</verse>
				<verse number="3">جابو لو المُعلّمين د الشريعة والفرّيسيّين واحد المراة اتّقبطَتْ في الزنا، وْوقّفوها في الوسط،</verse>
				<verse number="4">وْقالو نيَسوع: "آ المُعلّم، هَد المراة اتّقبطَتْ في اللحظة د الزنا.</verse>
				<verse number="5">وْموسى وصّانا في الشريعة نرجمو النسا الّي فحال هَدي. وانتينا، شنّو كتقول؟"</verse>
				<verse number="6">قالو هَد الشي باش يجرّبوه وْتكون عندوم شي سبّة باش يشكيو بِه. أمّا يَسوع قرّد وْبدا كيكتب بالصبَع ديالو في الرحبة.</verse>
				<verse number="7">وْحيت بقاو كيسقصيواه، يَسوع وقَف وْقالّوم: "الّي بلا دنوب فيكُم يسبق ويسيّب عليها شي حجْرة."</verse>
				<verse number="8">وْقرّد عاود وْزاد كيكتب في الرحبة.</verse>
				<verse number="9">أمّا هُمَ، ملّي سمعو هَد الشي، خرجو واحد مورا واحد، الكبارين هُمَ في الُوّل. وْبقا يَسوع بوحدو والمراة واقفة في الوسط.</verse>
				<verse number="10">وقَف يَسوع وْقالّاْ: "آ المراة، فاين هَدوك؟ واش ما حكم عليك حتّى واحد؟"</verse>
				<verse number="11">قالت: "حتّى واحد، آ سيدي." قالّاْ يَسوع: "حتّى أنا ما كنحكم شي عليك. مشي وْما تعاود شي تدنب."]</verse>
				<verse number="12">هدَر يَسوع معهُم عاود، وْقال: "أنا هُوَ ضَو الدنيا. أَي واحد الّي كيتبعني ما غادي شي يمشي في الظلام، وَلكن غادي يكون عندو ضَو الحياة."</verse>
				<verse number="13">قالو لو الفرّيسيّين: "أنتينا كتشهد نْراسك، الشهادة ديالك ماشي حقيقيّة."</verse>
				<verse number="14">ردّ يَسوع وْقالّوم: "إدا كُنْتْ كنشهد نْراسي، الشهادة ديالي حقيقيّة، حيت أنا كنعرف ماين جيتْ وْفاين ماشّي. أمّا أنتُمَ ما كتعرفو شي ماين جيتْ ولا فاين غادي نمشي.</verse>
				<verse number="15">أنتُمَ كتحكمو على حسب الجسد، أمّا أنا ما كنحكم على حتّى واحد.</verse>
				<verse number="16">وِادا كُنْتْ أنا كنحكم، الحُكم ديالي حقيقي، حيت أنا ماشي بوحدي، وَلكن أنا مع الآب، الّي صيفطني.</verse>
				<verse number="17">وْمكتوب في الشريعة ديالكُم بلّي الشهادة د جوج د الناس هي حقيقيّة.</verse>
				<verse number="18">أنا كنشهد نْراسي وْكيشهد لي الآب الّي صيفطني."</verse>
				<verse number="19">قالو لو: "فاين هُوَ باباك؟" ردّ يَسوع: "أنتُمَ ما كتعرفوني، لا أنا ولا بابا. كون عرفْتوني، كون عرفْتو بابا حتّى هُوَ."</verse>
				<verse number="20">هَد الكلام قالوْ يَسوع في الموطَع فاين كانو كينزّلو التبرّعات وْهُوَ كيعلّم في بيت المَقْدس. وْما شبّروْ حتّى واحد، حيت الساعة ديالو باقّة ما جات.</verse>
				<verse number="21">عاود قالّوم يَسوع: "أنا غادي نمشي وانتُمَ غَد تفتّشو عليَّ، وَلكن غَد تموتو في دنوبكُم. فاين ماشّي أنا، أنتُمَ ما تقدرو شي تجيو."</verse>
				<verse number="22">قالو اليهود: "واش كيفكّر ينْتَحر؟ حيت كيقول: «فاين غادي نمشي أنا، أنتُمَ ما تقدرو شي تجيو؟»"</verse>
				<verse number="23">يَسوع قالّوم: "أنتُمَ من تحت، أمّا أنا من فوق. أنتُمَ من هَد الدنيا، أمّا أنا ماشي من هَد الدنيا.</verse>
				<verse number="24">على ديك الشي قُلْتْ لكُم بلّي أنتُمَ غَد تموتو في دنوبكُم، حيت إدا ما آمنْتو شي بلّي أنا هُوَ، غَد تموتو في دنوبكُم."</verse>
				<verse number="25">قالو لو: "شكون أنتينا؟" قالّوم يَسوع: "الّي قُلْتْ لكُم من البداية.</verse>
				<verse number="26">عندي بزّاف د الأُمور الّي كنقولاْ وْكنحكم بِها عليكُم، وَلكن الّي صيفطني هُوَ حقيقي، وْديك الشي الّي سمعْتوْ مِنّو كنقولوْ نالدنيا."</verse>
				<verse number="27">وَلكن ما فهمو شي بلّي كان كيهدَر على الآب.</verse>
				<verse number="28">إدَن، قالّوم يَسوع: "ملّي ترفعو اِبن الإنسان، ديك الساعة غَد تفهمو بلّي أنا هُوَ وْما كنعمل حتّى حاجة من نفسي. وَلكن فحال ما علّمني بابا، بْديك الشي كنتكلّم.</verse>
				<verse number="29">وْهَداك الّي صيفطني هُوَ معيَ، وْما خلّاني شي الآب بوحدي، حيت أنا دائمًا كنعمل الّي كيعجبوْ."</verse>
				<verse number="30">ملّي هُوَ كان كيتكلّم بْهَد الشي، آمنو بِه بزّاف د الناس.</verse>
				<verse number="31">قال يَسوع ناليهود الّي آمنو بِه: "إدا أنتُمَ تبتّو في كلامي، غَد تكونو التلامد ديالي د بالصّحّ،</verse>
				<verse number="32">وْغَد تعرفو الحقّ والحقّ غادي يحرّركُم."</verse>
				<verse number="33">ردّو عليه: "حنايَ درّيّة إبراهيم وْعُمرنا ما كُنّا عبيد نْحتّى واحد. كيفاش كتقول أنتينا: «أنتُمَ غَد تتحرّرو»؟"</verse>
				<verse number="34">ردّ يَسوع: "كنقول لكُم الحقّ بلّي كُل واحد الّي كيعمل الدنوب هُوَ عبد الدنوب.</verse>
				<verse number="35">العبد ما كيبقا شي في الدار على الدوام، أمّا الِابن هُوَ الّي كيبقا على الدوام.</verse>
				<verse number="36">إدا حرّركُم الِابن، غَد تكونو د بالصّحّ أحْرار.</verse>
				<verse number="37">"أنا عارف بلّي أنتُمَ الدرّيّة د إبراهيم، وَلكن كتفتّشو تقتلوني، حيت كلامي ما عندو شي موطَع فيكُم.</verse>
				<verse number="38">أنا كنهدَر بْديك الشي الّي شفْتْ عند بابا. وانتُمَ في جهتكُم كتعملو ديك الشي الّي سمعْتوه من باباكُم."</verse>
				<verse number="39">ردّو وْقالو لو: "بابانا هُوَ إبراهيم." قالّوم يَسوع: "كَكُنْتو أُوْلاد إبراهيم، كون عملْتو الأعْمال د إبراهيم.</verse>
				<verse number="40">وَلكن دابا كتحاولو تقتلوني وانا واحد الإنسان الّي قال لكُم الحقّ، الّي سمعوْ من اللّٰه. هَد الشي ما عملوْ شي إبراهيم.</verse>
				<verse number="41">أنتُمَ كتعملو الأعْمال د باباكُم." ديك الساعة قالو لو: "حنايَ ما خلقْنا شي من الزنا. عندنا بابا واحد وْهُوَ اللّٰه."</verse>
				<verse number="42">قالّوم يَسوع: "كَكان اللّٰه باباكُم، كَكُنْتو تعزّوني، حيت أنا خرجْتْ من عند اللّٰه وْجيتْ، حيت ما جيتْ شي من نفسي، وَلكن هُوَ الّي صيفطني.</verse>
				<verse number="43">علاش ما كتفهمو شي كلامي؟ حيت ما كتقدرو شي تسمعو كلامي.</verse>
				<verse number="44">أنتُمَ من باباكُم إبْليس، وْبغيتو تعملو على حسب الشهوات د باباكُم. هُوَ كان قتّال من الُوّل وْما تبت شي في الحقّ، حيت ما فيه شي الحقّ. ملّي كيهدَر بالكدوب، كيهدَر حسب الطبيعة ديالو، حيت هُوَ كدّاب وْباباهُم د الكدوب.</verse>
				<verse number="45">أمّا أنا، حيت كنقول لكُم الحقّ، ما كتآمنو شي بيَّ.</verse>
				<verse number="46">شكون منكُم يقدر يتبّت عليَّ شي دنب؟ إدا كنقول الحقّ، علاش ما كتآمنو شي بيَّ؟</verse>
				<verse number="47">الّي هُوَ من اللّٰه كيسمع كلام اللّٰه. على ديك الشي أنتُمَ ما كتسمعو شي، حيت أنتُمَ ماشي من اللّٰه."</verse>
				<verse number="48">ردّو عليه اليهود وْقالو لو: "واش ما عندنا شي الحقّ ملّي كنقولو بلّي أنتينا سامِري وْفيك واحد الجنّ شرّير؟"</verse>
				<verse number="49">ردّ يَسوع: "أنا ما فيَّ شي جنّ شرّير، وَلكن كنوقّر بابا وانتُمَ كتحݣروني.</verse>
				<verse number="50">أنا ما كنفتّش شي على المجد لِلي. كاين شي واحد الّي كيفتّش عليه وْكيحكم.</verse>
				<verse number="51">كنقول لكُم الحقّ، الّي كيعمل بالكلام ديالي ما عُمرو غادي يشوف الموت."</verse>
				<verse number="52">ديك الساعة قالو لو اليهود: "دابا عرفْنا بلّي فيك واحد الجنّ شرّير. مات إبراهيم والأَنْبياء، وانتينا كتقول: «الّي كيعمل بالكلام ديالي ما عُمرو غادي يدوق الموت.»</verse>
				<verse number="53">واش أنتينا عظيم من بابانا إبراهيم الّي مات؟ والأَنْبياء ماتو. شنّو كتحسب راسك؟"</verse>
				<verse number="54">ردّ يَسوع: "إدا كُنْتْ كنمجّد نفسي، المجد ديالي ما غادي يسْوا والو. بابا هُوَ الّي كيمجّدني، الّي كتقولو أنتُمَ بلّي هُوَ إلَهْكُم.</verse>
				<verse number="55">وانتُمَ ما كتعرفوه شي، أمّا أنا كنعرفوْ. إدا قُلْتْ بلّي ما كنعرفوْ شي، غادي نكون كدّاب فحالكُم. وَلكن كنعرفوْ وْكنعمل بالكلام ديالو.</verse>
				<verse number="56">باباكُم إبراهيم كان كيتسنّى فرحان باش يشوف النهار ديالي، وْفعلاً شافوْ وْفرح."</verse>
				<verse number="57">قالو لو اليهود: "باقي ما عندك حتّى خمسين عام وانتينا واش شفْتِ إبراهيم؟"</verse>
				<verse number="58">قالّوم يَسوع: "كنقول لكُم الحقّ، من قبل ما يكون إبراهيم، أنا كاين."</verse>
				<verse number="59">ديك الساعة رفدو الحجار باش يرجموه، وَلكن يَسوع تخبّع وْخرج من بيت المَقْدس.</verse>
			</chapter>
			<chapter number="9">
				<verse number="1">ملّي كان ݣايز يَسوع، شاف واحد الرَّجل عمى، ملّي خلق وْهُوَ هَيداك.</verse>
				<verse number="2">سقصاواه التلامد ديالو: "آ المُعلّم، شكون دنب، هَدا أَوْلا الوالِدين ديالو حتّى خلق عمى؟"</verse>
				<verse number="3">جاوب يَسوع: "ما دنب لا هَدا ولا الوالِدين ديالو، وَلكن باش يظهرو أعْمال اللّٰه فيه.</verse>
				<verse number="4">خصْنا نعملو الأعْمال د الّي صيفطني ملّي يكون باقي النهار. غادي يجي الليل فوياخ ما يقدر حتّى واحد يخدم.</verse>
				<verse number="5">على بَيدْمن أنا في الدنيا، أنا الضَّو د الدنيا."</verse>
				<verse number="6">قال هَد الشي وْبزق في الرحبة وْعمل من البزق الغيس وْطلى العينين د العمى بالغيس،</verse>
				<verse number="7">وْقال لو: "مْشي تغسل في صهْريج سِلْوام" (الّي كيعني "مرسول"). وْمشى وْغسل وْرجع كيشوف.</verse>
				<verse number="8">ديك الساعة الجيران ديالو والناس الّي كانو كيشوفوه من قبل ملّي كان كيسعا قالو: "واش ماشي هَدا هُوَ الّي كان كيݣلس كيسعا؟"</verse>
				<verse number="9">البعض قالو: "هَدا هُوَ." ويَخرين قالو: "لا، غير كيشبه لو." أمّا هُوَ قال: "أنا هُوَ."</verse>
				<verse number="10">قالو لو: "كيفاش تفتحو لك العينين ديالك؟"</verse>
				<verse number="11">ردّ هُوَ وْقال: "ديك الرَّجل الّي مسمّي يَسوع عمل الغيس وْطلى بِه العينين ديالي وْقال لي: «مْشي نْصهْريج سِلْوام وْغسل.» وْمشيتْ وْغسلْتْ وْرجعْتْ كنشوف."</verse>
				<verse number="12">قالو لو: "فاين هو؟" قال: "ما نعرف."</verse>
				<verse number="13">جابو الرَّجل الّي كان عمى من قبل نْعند الفرّيسيّين.</verse>
				<verse number="14">وْكان نهار السبت ملّي عمل يَسوع الغيس وْفتَح لو العينين ديالو.</verse>
				<verse number="15">سقصاواه الفرّيسيّين من جديد كيفاش رجَع كيشوف. وْقالّوم: "عمل الغيس على العينين ديالي وْغسلْتْ وْدابا كنشوف."</verse>
				<verse number="16">ديك الساعة قالو البعض من الفرّيسيّين: "هَد الرَّجل ماشي مِن اللّٰه، حيت ما كيوقّر شي نهار السبت." يَخرين قالو: "كيفاش يقدر واحد الرَّجل مُدْنب يعمل ديك العلامات؟" وْكانت بيناتوم واحد المدابزة.</verse>
				<verse number="17">سقصاو عاود العمى: "وانتينا، شنّو ظهَر لك فيه، حيت فتَح لك عينِك؟" قال: "هو نَبي."</verse>
				<verse number="18">إيوا، ما تيّقو شي اليهود بلّي هُوَ كان عمى وْرجَع كيشوف حتّى عيّطو على الوالِدين ديالو،</verse>
				<verse number="19">وْسقصاوهُم وْقالو: "واش هَدا هُوَ ولدكُم الّي كتقولو خلق عمى؟ إدَن، كيفاش كيشوف دابا؟"</verse>
				<verse number="20">ردّو الوالِدين ديالو وْقالو: "كنعرفو بلّي هَدا هُوَ الولد ديالنا وْبلّي خلق عمى،</verse>
				<verse number="21">وَلكن كيفاش كيشوف دابا، ما كنعرفو شي، أَوْلا شكون الّي فتَح لو العينين ديالو ما كنعرفو شي. هُوَ كبير في السنّ، سقصيواه وْهُوَ غادي يهدَر بْنفسو."</verse>
				<verse number="22">قالو الوالِدين هَد الشي حيت خافو من اليهود، حيت اليهود كانو اتَّفقو باش، إدا شي واحد اعْتَرف بلّي هَدا هُوَ المسيح، يتّرفض من بيت العبادة.</verse>
				<verse number="23">على هَد الشي قالو الوالِدين: "هو كبير في السنّ، سقصيواه."</verse>
				<verse number="24">ديك الساعة عيّطو عاود على الرَّجل الّي كان عمى، وْقالو لو: "عْطي المجد ناللّٰه! حنايَ كنعرفو بلّي هَد الرَّجل مُدْنب."</verse>
				<verse number="25">وْهَداك جاوب: "ما كنعرف شي واش هُوَ مُدْنب أَوْلا لا، وَلكن حاجة واحدة كنعرفاْ، أنا كُنْتْ عمى وْدابا كنشوف."</verse>
				<verse number="26">وْقالو لو: "شنّو عمل لك؟ كيفاش فتَح لك العينين ديالك؟"</verse>
				<verse number="27">ردّ عليهُم: "عاد دابا قُلْتْ لكُم وْما سمعْتوني شي. علاش بغيتو تسمعو عاود؟ واش بغيتو حتّى أنتُمَ ترجعو التلامد ديالو؟"</verse>
				<verse number="28">ديك الساعة زبّلو فيه وْقالو: "أنتينا تلْميد ديالو! أمّا حنايَ التلامد ديال موسى!</verse>
				<verse number="29">كنعرفو بلّي اللّٰه تكلّم مع موسى، أمّا هَدا ما كنعرفو شي ماين هُوَ."</verse>
				<verse number="30">جاوب الرَّجل وْقالّوم: "العجب! أنتُمَ ما كتعرفو شي ماين هُوَ وْهُوَ فتَح لي العينين ديالي!</verse>
				<verse number="31">كنعرفو بلّي اللّٰه ما كيسمع شي نالمُدْنبـين. وَلكن، إدا كان شي واحد كيخاف اللّٰه وْكيعمل بالإرادة ديالو، كيسمع لو.</verse>
				<verse number="32">عُمرنا ما سمعْنا بلّي شي واحد فتَح العينين د شي واحد الّي خلق عمى.</verse>
				<verse number="33">إدا ما كان شي هَداك من عند اللّٰه، ما يقدر يعمل حتّى شي حاجة."</verse>
				<verse number="34">جاوبو وْقالو لو: "أنتينا كامل خلقْتِ في الدنوب، وْدابا كتعلّمنا؟" وْجرّاو عليه.</verse>
				<verse number="35">سمَع يَسوع بلّي طردو ديك الرَّجل، وْملّي جبروْ، سقصاه: "واش كتآمن بِابن الإنسان؟"</verse>
				<verse number="36">ردّ هَدا وْقال: "شكون هو، آ سيدي، باش نآمن بِه؟"</verse>
				<verse number="37">قال لو يَسوع: "أنتينا شفْتِه والّي كيهدَر معك، هُوَ هَداك."</verse>
				<verse number="38">قال: "كنآمن، يا رَبّي." وْسجد لو.</verse>
				<verse number="39">وْقال يَسوع: "على الحُكم جيتْ نْهَد الدنيا باش الّي ما كيشوفو شي يشوفو، والّي كيشوفو يرجعو عُميان."</verse>
				<verse number="40">سمعو هَد الشي البعض من الفرّيسيّين الّي كانو معاه وْقالو لو: "واش حتّى حنايَ بُصْرا؟"</verse>
				<verse number="41">قالّوم يَسوع: "كَكُنْتو بُصْرا، كون ما عندكُم شي الدنوب، وَلكن حيت دابا كتقولو: «حنايَ كنشوفو،» أنتُمَ باقّين في دنوبكُم."</verse>
			</chapter>
			<chapter number="10">
				<verse number="1">"كنقول لكُم الحقّ، الّي ما كيدخل شي من الباب د الزريبة د الغنم، وَلكن كيطلع من موطَع يَخُر، هُوَ سارق وْشفّار.</verse>
				<verse number="2">وَلكن الّي كيدخل من الباب، هُوَ الراعي د الغنم.</verse>
				<verse number="3">الحارس د الباب كيفتح لو والغنم كتسمع صوتو وْكيعيّط نالغنم ديالو بالِاسم ديالاْ وْكيخرّجاْ.</verse>
				<verse number="4">وْملّي كيخرّج الغنم ديالو كاملة، كيسبق قدّاماْ والغنم كَتْـتبعوْ حيت كتعرف الصوت ديالو.</verse>
				<verse number="5">أمّا البرّاني، ما غادي شي تـتبعوْ، وَلكن كتهرب مِنّو، حيت ما كتعرف شي الصوت د البرّانيّين."</verse>
				<verse number="6">قالّوم يَسوع هَد المتال، وَلكن هَدوك ما فهمو شي شنّو كيقصد بِه.</verse>
				<verse number="7">وْزاد وْقالّوم يَسوع: "كنقول لكُم الحقّ، أنا هُوَ الباب د الغنم.</verse>
				<verse number="8">هَدوك كاملين الّي جاو قبل منّي كانو سرّاق وْشفّارة، وَلكن الغنم ما سمعَتْ شي لِلوم.</verse>
				<verse number="9">أنا هُوَ الباب. إدا دخل شي واحد بيَّ، غادي ينجا ويدخل ويخرج ويجبر فاين يرعا.</verse>
				<verse number="10">السارق كيجي غير باش يسرق ويدبح ويهلك، أمّا أنا جيت باش تكون عندوم الحياة، وْتكون هَد الحياة فضيلة!</verse>
				<verse number="11">"أنا هُوَ الراعي المزيان، والراعي المزيان كيعطي نفسو من جهة الغنم.</verse>
				<verse number="12">أمّا الّي هُوَ مكْري وْهُوَ ماشي الراعي، يعني الغنم ماشي ديالو، ملّي كيشوف الديب ماجي، كيخلّي الغنم وْكيهرب، والديب كيخطف الغنم وْكيشتّـتاْ.</verse>
				<verse number="13">المكْري كيهرب حيت هُوَ مكْري وْما كيتهلّا شي في الغنم.</verse>
				<verse number="14">أمّا أنا هُوَ الراعي المزيان. كنعرف الغنم ديالي والغنم ديالي كتعرفني،</verse>
				<verse number="15">فحال الآب كيعرفني، هَيداك انا كنعرف الآب، وْكنعطي نفسي على الغنم.</verse>
				<verse number="16">وْعندي غنم يَخرى الّي هي ماشي من هَد الزريبة. خصْني نجيباْ حتّى هي وْغادي تسمع صوتي، وْتكون قطعة واحدة والراعي ديالوم واحد.</verse>
				<verse number="17">على ديك الشي كيعزّْني الآب، حيت كنسلّم نفسي باش نرفداْ من جديد.</verse>
				<verse number="18">حتّى واحد ما كيزوّلاْ لي، وَلكن كنعطيها أنا بْخاطري. عندي القدرة باش نعطيها، وْعندي القدرة باش نرفداْ عاود. بابا هُوَ الّي عْطاني هَد الوَصيّة."</verse>
				<verse number="19">عاود كانت المدابزة بين اليهود بْسباب هَد الكلام د يَسوع.</verse>
				<verse number="20">قالو بزّاف مِنّوم: "فيه واحد الجنّ شرّير وْهُوَ ماشي بْعقلو. علاش كَتْـتصنّتو لو؟"</verse>
				<verse number="21">يَخرين قالو: "هَد الكلام ماشي ديال واحد الحماق. واش يقدر واحد الجنّ يفتَح العينين د العُميان؟"</verse>
				<verse number="22">كان عيد التجديد في أُورُشَليم وْكان فصل الشتا.</verse>
				<verse number="23">وْكان يَسوع كيتمشّى في بيت المَقْدس في قوس سُليمان.</verse>
				<verse number="24">دارو بِه اليهود وْقالو لو: "حتّى لاين غادي تخلّينا حَيرانين عليك؟ إدا أنتينا هُوَ المسيح، قولاْ نّا بوُضوح."</verse>
				<verse number="25">ردّ عليهُم يَسوع: "أنا قُلْتْ لكُم وْما كتآمنو شي. الأعْمال الّي كنعملاْ بِاسم بابا، هي كتشهد لي.</verse>
				<verse number="26">وَلكن أنتُمَ ما كتآمنو شي، حيت أنتُمَ ماشي من الغنم ديالي فحال ما قُلْتْ لكُم.</verse>
				<verse number="27">الغنم ديالي كتسمع صوتي وانا كنعرفاْ وْهِيَ كَتْـتبعني.</verse>
				<verse number="28">وانا كنعطيها الحياة الأبديّة وْما عُمراْ غادي تْتّهلك، ولا يخطفاْ حتّى واحد من يَدّي.</verse>
				<verse number="29">بابا الّي عْطاها لي، هُوَ العظيم على كُل شي وْحتّى واحد ما يقدر يخطفاْ من يد بابا.</verse>
				<verse number="30">أنا وْبابا واحد."</verse>
				<verse number="31">عاود رفدو اليهود الحجار باش يرجمو يَسوع.</verse>
				<verse number="32">وَلكن يَسوع قالّوم: "بزّاف د الأعْمال المزيانة ورّيتاْ لكُم من عند بابا. علاش من هَد الأعْمال غَد ترجموني؟"</verse>
				<verse number="33">جاوبو اليهود: "ما كنرجموك شي على شي عمل مزيان، وَلكن على الكُفر، حيت أنتينا إنسان وْكتعمل نفسك اللّٰه."</verse>
				<verse number="34">ردّ عليهُم يَسوع: "واش ماشي مكتوب في الشريعة ديالكُم: «أنا قُلْتْ بلّي أنتُمَ آلِهة»؟</verse>
				<verse number="35">إدا هَدوك الّي جا لوم الكلام من عند اللّٰه سمّاهُم اللّٰه آلِهة، (وما يقدر شي يتبطّل الكتاب المقدّس)</verse>
				<verse number="36">علاش كتقولو نْهَداك الّي قدّسوْ الآب وْصيفطوْ نالدنيا: «أنتينا كتكفر حيت قُلْتِ: "أنا اِبن اللّٰه"»؟</verse>
				<verse number="37">إدا ما كنعمل شي الأعْمال د بابا، ما تآمنو شي بيَّ.</verse>
				<verse number="38">وَلكن إدا كُنْتْ كنعملاْ، واخّا ما كتآمنو شي بيَّ، آمنو بالأعْمال باش تعرفو وْتآمنو بلّي الآب فيَّ وانا فيه."</verse>
				<verse number="39">حاولو عاود يشبّروه، وَلكن فلت من يَدّوم.</verse>
				<verse number="40">وْرجَع نْجهة يَخرى د الأُرْدُن نالموطَع فاين كان يوحَنّا كيغطّس في الُوّل، وْبقا تمَّاك.</verse>
				<verse number="41">وْبزّاف د الناس الّي مشاو نْعند يَسوع قالو: "يوحَنّا ما عمل حتّى علامة، وَلكن كُل ما قال يوحَنّا على هَد الرَّجل كان حقيقي."</verse>
				<verse number="42">وْبزّاف آمنو بِه في ديك الموطَع.</verse>
			</chapter>
			<chapter number="11">
				<verse number="1">كان واحد الرَّجل مريط، وْهُوَ لِعازَر من بيت عَنْيا، من قرية مَرْيَم وْمَرْثا أختاْ.</verse>
				<verse number="2">(مَرْيَم، الّي كان خاها لِعازَر مريط، هي هَديك الّي دهنَت الرَّبّ بالعطر وْمسحَتْ رِجلو بْشعراْ.)</verse>
				<verse number="3">صيفطو الخواتات باش يقولو نيَسوع: "يا رَبّي، الّي أنتينا كتعزّوْ، راه هُوَ مريط."</verse>
				<verse number="4">ملّي سمَع يَسوع، قال: "هَد المرض ماشي نالموت، وَلكن نْمجد اللّٰه باش يتمجّد بِه اِبن اللّٰه."</verse>
				<verse number="5">وْكانو مَرْثا واختاْ وْلِعازَر عزازين على يسوع.</verse>
				<verse number="6">ملّي سمَع بلّي هُوَ مريط، بقا يومَين في الموطَع الّي كان فيه.</verse>
				<verse number="7">من بعد ديك الشي قال نالتلامد ديالو: "آجيو نرجعو ناليَهوديّة."</verse>
				<verse number="8">قالو لو التلامد: "آ المُعلّم، عاد دابا كانو اليهود كيفتّشو عليك باش يرجموك، وْبغيتِ تمشي عاود نْتمَّاك؟"</verse>
				<verse number="9">ردّ يَسوع: "واش ما كاين شي طناشر ساعة في النهار؟ إدا كان شي واحد كيمشي بالنهار، ما كيعتر شي، حيت كيشوف الضَّو د هَد الدنيا،</verse>
				<verse number="10">وَلكن الّي كيمشي بالليل كيعتر، حيت ما فيه شي الضَّو."</verse>
				<verse number="11">قال هَد الشي، عاد قالّوم: "لِعازَر صاحبنا ناعس، وَلكن أنا غادي نمشي نفيّقوْ."</verse>
				<verse number="12">قالو التلامد ديالو: "يا رَبّي، إدا نعَس، راه غادي يبرا."</verse>
				<verse number="13">كان يَسوع كيهدَر على الموت د لِعازَر، وْهُمَ ظنّو بلّي هدَر على الراحة د النعاس.</verse>
				<verse number="14">ديك الساعة قالّوم يَسوع بْصراحة: "لِعازَر مات،</verse>
				<verse number="15">وانا فرحان لِلكُم، حيت ما كُنْتْ شي تمّاك ملّي مات، باش أنتُمَ تآمنو. وَلكن نمشيو نْعندو."</verse>
				<verse number="16">وْتوما، الّي كيعيّطو لو التوام، قال نالتلامد خوتو: "نمشيو حتّى حنايَ باش نموتو معاه."</verse>
				<verse number="17">ملّي وصَل يَسوع، جبروه كان في القبَر أربع أيّام.</verse>
				<verse number="18">كانَتْ بيت عَنْيا قريبة من أُورُشَليم، تقْريبًا بْتلاتة د الكلومترات.</verse>
				<verse number="19">جاو بزّاف د اليهود نْعند مَرْثا وْمَرْيَم باش يعزّيوهُم في خاهُم.</verse>
				<verse number="20">ملّي سمعَتْ مَرْثا بلّي يَسوع ماجي، تعرّطَتْ لو، أمّا مَرْيَم بقات في الدار.</verse>
				<verse number="21">قالت مَرْثا نيَسوع: "يا رَبّي، كَكُنْتِ هنايَ، كون ما مات شي خاي.</verse>
				<verse number="22">وَلكن كنعرف بلّي حتّى نْدابا كُل شي الّي كتطلب من عند اللّٰه غادي يعطيه لك."</verse>
				<verse number="23">قالّاْ يَسوع: "خاك غادي يرجع بالروح."</verse>
				<verse number="24">قات لو مَرْثا: "أنا كنعرف بلّي غادي يرجع بالروح في القيامة في النهار الأخير."</verse>
				<verse number="25">قالّاْ يَسوع: "أنا هُوَ القيامة والحياة، الّي آمن بيَّ، واخّا يموت، غادي يحيا.</verse>
				<verse number="26">وْكُل واحد الّي هُوَ حيّ وْمآمن بيَّ ما عُمرو غادي يموت. واش كتآمن بْهَد الشي؟"</verse>
				<verse number="27">قات لو: "إيّاه، يا رَبّي، أنا كنآمن بلّي أنتينا هُوَ المسيح اِبن اللّٰه الّي كان غادي يجي نالدنيا."</verse>
				<verse number="28">ملّي قالت هَد الشي، مشات وْعيّطَتْ نْمَرْيَم أختاْ بالسرّ وْقات لاْ: "المُعلّم راه جا وْهُوَ كيعيّط لك."</verse>
				<verse number="29">وْهِيَ، ملّي سمعَتْ، ناضت دغيا وْمشات نْعندو.</verse>
				<verse number="30">وْكان يَسوع باقي ما دخل شي نالقرية، وَلكن كان في الموطَع فاين تعرّطَتْ لو مَرْثا.</verse>
				<verse number="31">اليهود الّي كانو معها في الدار كيعزّيوها، ملّي شافو مَرْيَم ناضتْ دغيا وْخرجَتْ، تبعوها كيظنّو: "هي ماشّة نالقبَر باش تبكي تمّاك."</verse>
				<verse number="32">مَرْيَم، ملّي جات نالموطَع فاين كان يَسوع وْشافتوْ، طاحتْ عند رِجلو وْقات لو: "يا رَبّي، كَكُنْتِ هنايَ، كون ما مات شي خاي."</verse>
				<verse number="33">وْملّي شافاْ يَسوع كتبكي واليهود الّي جاو معها كيـبكيو، تنهّد وْتشوّش في نفسو</verse>
				<verse number="34">وْقال: "فاين عملْتوه؟" قالو لو: "يا رَبّي، آجي تشوف."</verse>
				<verse number="35">وْبكى يَسوع.</verse>
				<verse number="36">قالو اليهود: "شوفو شحال عزّوْ."</verse>
				<verse number="37">وْقالو البعض مِنّوم: "واش ما قدر شي هَدا الّي فتَح العينين د العمى يمنَع الموت ديالو؟"</verse>
				<verse number="38">تنهّد عاود يَسوع في نفسو وْجا نالقبَر، الّي كان واحد الكهف مغطّي بواحد الحجْرة.</verse>
				<verse number="39">قال يَسوع: "حيّدو الحجْرة." قات لو مَرْثا، أخت الميّت: "يا رَبّي، راه خنز، حيت هَدي أربع أيّام وْهُوَ تمّا."</verse>
				<verse number="40">قالّاْ يَسوع: "واش ما قُلْتْ لك شي بلّي، إدا آمنْتِ، غادي تشوف مجد اللّٰه؟"</verse>
				<verse number="41">حيّدو الحجْرة، وْعلّى يَسوع عينو نْفوق، وْقال: "آ بابا، كنشكرك حيت سمعْتِ لي.</verse>
				<verse number="42">وانا عرفْتك كتسمعني دائمًا، وَلكن قُلْتْ هَد الشي بْسباب ديك الناس الّي حاضرين باش يآمنو بلّي أنتينا صيفطْتِني."</verse>
				<verse number="43">ملّي قال هَد الشي، عَيّط بْصوت عالي: "آ لِعازَر، خْرج برّا!"</verse>
				<verse number="44">وْخرج الّي كان ميّت، يَدّو وْرِجلو مربوطين بالكفن وْوَجهو ملوّي بواحد المنْديل. وْقالّوم يَسوع: "حلّوه وْخلّيواه يمشي."</verse>
				<verse number="45">بزّاف من اليهود الّي جاو نْعند مَرْيَم شافو هَد الشي الّي عمل يَسوع وآمنو بِه.</verse>
				<verse number="46">أمّا البعض مِنّوم مشاو نْعند الفرّيسيّين وْخبروهُم بْديك الشي الّي عمل يَسوع.</verse>
				<verse number="47">ديك الساعة جمعو رُؤَساء المسؤولين والفرّيسيّين المَجْلس وْقالو لوم: "شنّو غادي نعملو؟ حيت هَد الرَّجل كيعمل بزّاف د العلامات.</verse>
				<verse number="48">إدا خلّيناه هَيداك، غادي يآمنو بِه الناس كاملين وْغادي يجيو الرومانيّين ويزوّلو نّا هَد الموطَع والأُمّة ديالنا."</verse>
				<verse number="49">واحد مِنّوم، وْهُوَ قَيافا، الّي كان رئيس المسؤولين في ديك العام، قالّوم: "أنتُمَ ما كتعرفو والو،</verse>
				<verse number="50">وْما كتفكّرو شي بلّي حسَن لِنّا يموت رَجل واحد على مسبّة الشعب، وْما تْتّهلك شي الأُمّة كاملة."</verse>
				<verse number="51">وْما قال شي هَد الشي من عندو، وَلكن حيت كان رئيس المسؤولين في ديك العام تنبّأ على يَسوع بلّي كان غادي يموت على الأُمّة،</verse>
				<verse number="52">وْماشي على الأُمّة وْكان، وَلكن باش يجمع في أُمّة واحدة أُوْلاد اللّٰه الّي هُمَ مشتّتين.</verse>
				<verse number="53">من ديك النهار اتَّفقو باش يقتلوه.</verse>
				<verse number="54">على ديك الشي ما بقا شي يَسوع كيظهَر بين اليهود وَلكن بعّد نْواحد المنْطَقة قريبة من الخلا، واحد المدينة مسمّية أَفْرايم، وْبقا تمّاك مع التلامد ديالو.</verse>
				<verse number="55">كان عيد الفِصح د اليهود قريب، وْطلعو بزّاف د الناس من ديك المنْطَقة نأُورُشَليم من قبل الفِصح باش يتنقّاو.</verse>
				<verse number="56">وْكانو كيفتّشو على يَسوع وْهُمَ واقفين في بيت المَقْدس، قالو بيناتوم: "شنّو ظهَر لكُم، واش هُوَ ما غادي شي يجي نالعيد؟"</verse>
				<verse number="57">وْكانو عْطاو رُؤَساء المسؤولين والفرّيسيّين الأمر باش، إدا عرف شي واحد فاين هو، يخبروم باش يشبّروه.</verse>
			</chapter>
			<chapter number="12">
				<verse number="1">من قبل عيد الفِصح بْستّ أيّام، جا يَسوع نْبيت عَنْيا فاين كان لِعازَر الّي كان مات وْبعتوْ من بين الميّتين،</verse>
				<verse number="2">وْعملو لو تمَّاك واحد العشا، وْكانتْ مَرْثا خدّامة وْلِعازَر كان واحد من الّي ݣالسين معاه.</verse>
				<verse number="3">شبّرَتْ مَرْيَم نُص كيلو د عطر الناردين الحُرّ، الغالي بزّاف، وْدهنَتْ الرِّجلين د يَسوع وْمسحَتوم بْشعراْ، وْتعمّرَت الدار بالريحة الطيّبة.</verse>
				<verse number="4">قال يَهودا الإسْخَريوطي، واحد من التلامد ديالو الّي كان غادي يخونوْ:</verse>
				<verse number="5">"علاش ما تبيع شي هَد العطر بْتلت مية دينار وْتعطيها نالمساكن؟"</verse>
				<verse number="6">قال هَد الشي ماشي حيت كانو كيهمّوه المساكن، وَلكن حيت كان سارق وْكان عندو الصنْدوق وْهُوَ كيرفد الّي تسيّب فيه.</verse>
				<verse number="7">ديك الساعة قال يَسوع: "خلّيوها. هي كتحافظ على هَد الشي نالنهار د الدفين ديالي،</verse>
				<verse number="8">حيت المساكن غادي يكونو دائمًا معكُم، أمّا أنا ما غادي شي نبقا معكُم دائمًا."</verse>
				<verse number="9">بزّاف د الناس من اليهود عرفوه تمَّاك، وْجاو ماشي بْسباب يَسوع وْكان، وَلكن باش يشوفو لِعازَر حتّى هُوَ، الّي بعتوْ يَسوع من بين الميّتين.</verse>
				<verse number="10">وَلكن خطّطو رُؤَساء المسؤولين باش يقتلو لِعازَر حتّى هُوَ،</verse>
				<verse number="11">حيت بزّاف د اليهود كانو كيمشيو وكيآمنو بيَسوع بْسبابو.</verse>
				<verse number="12">ولّا غدّا الناس كاملين الّي جاو نالعيد سمعو بلّي يَسوع ماجي نأُورُشَليم،</verse>
				<verse number="13">وْشبّرو الجريد د النخل وْخرجو يتعرّطو لو وْكانو كيعيّطو: "أُوصَنّا! مبروك هُوَ الّي ماجي بِاسم الرَّبّ، مَلِك إسْرائيل!"</verse>
				<verse number="14">جبر يَسوع واحد الدحش وْركب عليه فحال ما هُوَ مكتوب:</verse>
				<verse number="15">"ما تخاف شي، آ بنت صِهْيون. راه المَلِك ديالك ماجي راكب على دحش الحمارة."</verse>
				<verse number="16">في الُوّل، التلامد ديالو ما فهمو شي الّي وقَع، وَلكن ملّي تمجّد يَسوع، في ديك الوقت تفكّرو بلّي هَد الحاجات مكتوبة عليه وْهُوَ قالاْ لوم.</verse>
				<verse number="17">الناس الّي كانو مع يَسوع ملّي عَيّط على لِعازَر من القبَر وْبعتوْ من بين الميّتين، شهدو لو.</verse>
				<verse number="18">على هَد الشي تعرّطو لو الناس، حيت سمعو بلّي عمل هَد العلامة.</verse>
				<verse number="19">قالو الفرّيسيّين بيناتوم: "أنتُمَ ما كتصلحو نْوالو، شوفو كيفاش الدنيا كاملة كَتْـتبعوْ!"</verse>
				<verse number="20">كانو شي د اليونانيّين بين الّي طلعو يعبدو في العيد.</verse>
				<verse number="21">في ديك الوقت قرّبو هَدو نْعند فيلِبُّس، الّي هُوَ من بيت صَيدا د الجَليل، وْرغبوه كيقولو: "آ سيدي، بغينا نشوفو يَسوع."</verse>
				<verse number="22">وْمشى فيلِبُّس وْقالاْ نأَنْدَراوس، وأَنْدَراوس وْفيلِبُّس خبرو يَسوع.</verse>
				<verse number="23">ديك الساعة ردّ عليهُم يَسوع وْقال: "جات الساعة باش يتمجّد اِبن الإنسان.</verse>
				<verse number="24">كنقول لكُم الحقّ، إدا ما طاحتْ شي الحبّة د الزرع في الأرض وْماتتْ، هي كتبقا بوحداْ، وَلكن إدا ماتتْ، كتجيب بزّاف د الغلّة.</verse>
				<verse number="25">الّي كيعزّ نفسو غادي يخسراْ، والّي كيكره نفسو في هَد الدنيا، كيحفظاْ نالحياة الأبديّة.</verse>
				<verse number="26">كُل واحد الّي بغى يخدمني خصّوْ يتبعني، وْفاين ما نكون أنا، تمّاك غادي يكون عبدي. وِادا شي واحد كيخدمني، الآب غادي يكرّموْ.</verse>
				<verse number="27">"دابا نفسي مشوّشة. شنّو غادي نقول؟: آ بابا، نجّيني من هَد الساعة؟ وَلكن بْسباب هَد الشي جيتْ نْهَد الساعة!</verse>
				<verse number="28">آ بابا، مجّد اِسمك!" ديك الساعة جا واحد الصوت من السما وْقال: "مجّدْتوْ وْغادي نمجّدوْ عاود."</verse>
				<verse number="29">الناس الّي كانو واقفين وْسمعو الصوت قالو: "هَدا صوت الرعد،" ويَخرين قالو: "هدَر معاه شي ملاك."</verse>
				<verse number="30">ردّ يَسوع وْقال: "ماشي بْسبابي جا هَد الصوت، وَلكن بْسبابكُم.</verse>
				<verse number="31">الحُكم د هَد الدنيا وصَل دابا والرئيس د هَد الدنيا غادي يتّطرد برّا.</verse>
				<verse number="32">إدا أنا اتّرفعْتْ من الأرض، غادي نجبد الناس كاملين نْعندي."</verse>
				<verse number="33">قال هَد الشي باش يورّي كيفاش غادي يكون الموت ديالو.</verse>
				<verse number="34">جاوبو الناس: "حنايَ سمعْنا من الشريعة بلّي المسيح غادي يبقا على الدوام، وْكيفاش أنتينا كتقول بلّي اِبن الإنسان خصّوْ يتّرفع؟ شكون هُوَ هَدا اِبن الإنسان؟"</verse>
				<verse number="35">قالّوم يَسوع: "الضَّو باقي معكُم مُدّة قليلة. تمشّاو ملّي باقي عندكُم الضَّو باش ما ينزل شي عليكُم الظلام، حيت الّي كيمشي في الظلام ما كيعرف شي فاين ماشّي.</verse>
				<verse number="36">ما دام عندكُم الضَّو، آمنو بالضَّو باش تكونو أُوْلاد الضَّو." تكلّم يَسوع بْهَد الشي وْمشى وْتخبّع عليهُم.</verse>
				<verse number="37">وَلكن واخّا يَسوع عمل بزّاف د العلامات قدّاموم، ما آمنو شي بِه،</verse>
				<verse number="38">باش يتكمّل ديك الشي الّي قال النَّبي إشَعْيا: "يا رَبّي، شكون تيّق الخبار ديالنا، وْلمّن ظهَر دراع الرَّبّ؟"</verse>
				<verse number="39">على ديك الشي ما قدرو شي يآمنو، حيت قال إشَعْيا عاود:</verse>
				<verse number="40">"هُوَ عمى لوم العينين وْردّ القلوبة ديالوم قاصحة باش ما يشوفو شي بْعينوم ويفطنو بْقلبوم ويرجعو، وانا نشافيهُم."</verse>
				<verse number="41">قال إشَعْيا هَد الشي ملّي شاف مجدو وْتكلّم عليه.</verse>
				<verse number="42">واخّا هَيداك، آمنو بيَسوع بزّاف من الحُكّام حتّى هُمَ، وَلكن بْسباب الفرّيسيّين ما اعْتَرفو شي بِه باش ما يطردوهُم شي من بيت العبادة.</verse>
				<verse number="43">حيت بغاو الرضا د الناس كتَر من الرضا د اللّٰه.</verse>
				<verse number="44">غوّت يَسوع بْصوت عالي وْقال: "الّي كيآمن بيَّ ما كيآمن شي بيَّ، وَلكن كيآمن بْهَداك الّي صيفطني،</verse>
				<verse number="45">والّي كيشوفني، كيشوف الّي صيفطني.</verse>
				<verse number="46">أنا هُوَ الضَّو الّي جيتْ نْهَد الدنيا باش كُل واحد الّي كيآمن بيَّ ما يبقا شي في الظلام.</verse>
				<verse number="47">وِادا شي واحد كيسمع كلامي، وْما كيطيعوْ شي، أنا ما غادي شي نحكم عليه، حيت ما جيتْ شي باش نحكم على الدنيا، وَلكن باش ننجّي الدنيا.</verse>
				<verse number="48">أَي واحد الّي كيرفضني وْما كيقبل شي كلامي، كاين الّي كيحكم عليه. الكلام الّي تكلّمْتْ بِه غادي يحكم عليه في النهار الأخير،</verse>
				<verse number="49">حيت أنا ما تكلّمْتْ شي من عندي، وَلكن الآب الّي صيفطني، هُوَ الّي عْطاني الوَصيّة شنّو نقول وْباش نتكلّم.</verse>
				<verse number="50">وانا كنعرف بلّي الوَصيّة ديالو هي الحياة الدايمة، والّي كنهدَر بِه، فحال ما قال لي الآب، هَيداك كنهدَر."</verse>
			</chapter>
			<chapter number="13">
				<verse number="1">قبل من عيد الفِصح كان يَسوع عارف بلّي الساعة ديالو جات باش يمشي من هَد الدنيا نْعند الآب. كان كيعزّ الناس ديالو الّي كانو في الدنيا، وْعزّوم بلا قياس.</verse>
				<verse number="2">ملّي كانو كيتعشّاو، كان الشيطان كَيْوسْوس من قبل في القلب د يَهودا الإسْخَريوطي بن سِمْعان باش يخونوْ،</verse>
				<verse number="3">وْعارف يَسوع بلّي الآب كان دفَع كُل شي في يَدّو، وْبلّي من عند اللّٰه خرج وْنْعند اللّٰه غادي يمشي.</verse>
				<verse number="4">ناض من العشا وْحيّد الحوايج ديالو وْشبّر واحد الفوطة وْتحزّم بِها.</verse>
				<verse number="5">وْمن بعد كبّ الما في السطال وْبدا كيغسل الرِّجلين د التلامد وْكيمسحوم بالفوطة الّي كان محزّم بِها.</verse>
				<verse number="6">ملّي وصَل نْعند سِمْعان بُطْرُس، هَدا قال لو: "يا رَبّي، واش أنتينا غادي تغسل لي رِجلي؟"</verse>
				<verse number="7">ردّ عليه يَسوع وْقال: "أنتينا ما كتفهم شي دابا هَد الشي الّي كنعمل، وَلكن من بعد غادي تفهم."</verse>
				<verse number="8">قال لو بُطْرُس: "ما عُمرك غادي تغسل لي رِجلي." جاوبوْ يَسوع: "إدا ما غسلْتْ لِك شي، ما غادي شي يكون عندك نصيب معيَ."</verse>
				<verse number="9">قال لو سِمْعان بُطْرُس: "يا رَبّي، ماشي رِجلي وْكان، وَلكن حتّى يَدّي وْراسي!"</verse>
				<verse number="10">قال لو يَسوع: "الّي هُوَ مغسول، خصّوْ يغسل غير رِجلو، وْهُوَ طاهر كامل. وانتُمَ طاهرين، وَلكن ماشي كاملين بِكُم."</verse>
				<verse number="11">حيت عرف يَسوع شكون غادي يخونوْ، وْعلى ديك الشي قال: "ماشي أنتُمَ كاملين طاهرين."</verse>
				<verse number="12">من بعدما غسل لوم رِجلوم، لبس الحوايج ديالو وْݣلس عاود، وْقالّوم: "واش فهمْتو شنّو عملْتْ لكُم؟</verse>
				<verse number="13">أنتُمَ كتعيّطو لي المُعلّم والرَّبّ، وْكتقولو مزيان، حيت هَيداك أنا.</verse>
				<verse number="14">وِادا أنا الرَّبّ والمُعلّم غسلْتْ لكُم الرِّجلين ديالكُم، خصْكُم أنتُمَ تغسلو الرِّجلين د بعضيّاتكُم،</verse>
				<verse number="15">حيت عْطيتْكُم المتال باش تعملو حتّى أنتُمَ فحال ما عملْتْ لكُم أنا.</verse>
				<verse number="16">كنقول لكُم الحقّ، العبد ماشي حسَن من سيّدو، ولا المرسول حسَن من الّي صيفطوْ.</verse>
				<verse number="17">إدا عرفْتو هَد الشي، ها أنتُمَ مبروكين إدا عملْتوه.</verse>
				<verse number="18">"ما كنهدَر شي عليكُم كاملين. أنا كنعرف الّي اختارْتوم، وَلكن باش يتحقّق الكتاب: «الّي كياكل معيَ الخبز رجَع ضدّي.»</verse>
				<verse number="19">كنقول لكُم هَد الشي دابا من قبل ما يوقَع، باش ملّي يوقع، تآمنو بلّي أنا هُوَ.</verse>
				<verse number="20">كنقول لكُم الحقّ، كُل واحد الّي كيقبل الّي صيفطني، كيقبلني أنا، والّي كيقبلني أنا، كيقبل الّي صيفطني."</verse>
				<verse number="21">ملّي قال يَسوع هَد الشي، تشوّش في الروح ديالو وْشهد وْقال: "كنقول لكُم الحقّ، واحد منكُم غادي يخونْني."</verse>
				<verse number="22">كانو التلامد كيشوفو في بعطوم حَيرانين على مَن كيهدَر.</verse>
				<verse number="23">وْكان واحد من التلامد الّي كان يَسوع كيعزّوْ ݣالس قريب منّو.</verse>
				<verse number="24">ديك الساعة شيّر لو سِمْعان بُطْرُس باش يسقصيه شكون هُوَ هَدا الّي كيتكلّم عليه.</verse>
				<verse number="25">اتّكّا هَدا على الصدَر د يَسوع وْقال لو: "يا رَبّي، شكون هو؟"</verse>
				<verse number="26">ردّ يَسوع: "هو هَداك الّي كنغمّس لو طريّف د الخبز وْكنعطيه لو." وْغمّس طريّف د الخبز وْعْطاه نِيَهودا الإسْخَريوطي بن سِمْعان.</verse>
				<verse number="27">وْمن بعدما شبّر يَهودا ديك الطريّف، دخل فيه الشيطان. وْقال لو يَسوع: "الّي غادي تعملوْ، عملوْ دغيا."</verse>
				<verse number="28">وَلكن ما فهم حتّى واحد من الّي ݣالسين علاش هدَر معاه هَيدا.</verse>
				<verse number="29">وْحيت يَهودا كان مكلّف بالصنْدوق، البعض فكّرو بلّي يَسوع قال لو يشري الّي محْتاج نالعيد، أَوْلا يعطي شي حاجة نالمساكن.</verse>
				<verse number="30">ملّي شبّر يَهودا الطريّف د الخبز كان الليل، وْخرج دغيا من تمّاك.</verse>
				<verse number="31">وْملّي خرج يَهودا، قال يَسوع: "دابا عاد تمجّد اِبن الإنسان وْتمجّد اللّٰه فيه.</verse>
				<verse number="32">إدا كان اللّٰه تمجّد فيه، غادي يمجّدوْ في نفسو، وْغادي يمجّدوْ دغيا.</verse>
				<verse number="33">آ وْلادي، أنا باقي معكُم شويا د الوقت. غَد تفتّشو عليَّ، وَلكن كنقول لكُم دابا فحال الّي قُلْتْ ناليهود: «فاين غادي نمشي أنا، ما تقدرو شي تجيو أنتُمَ.»</verse>
				<verse number="34">كنعطي لكُم واحد الوَصيّة جديدة: عزّو بعضيّاتكُم. فحال ما كَنْعزّْكُم أنا، خصْكُم حتّى أنتُمَ تعزّو بعضيّاتكُم.</verse>
				<verse number="35">هَيداك غادي يعرفو الناس كاملين بلّي أنتُمَ التلامد ديالي، إدا عندكُم محبّة بيناتكُم."</verse>
				<verse number="36">قال لو سِمْعان بُطْرُس: "يا رَبّي، فاين ماشّي؟" ردّ يَسوع: "فاين غادي نمشي أنا، ما تقدر شي تـتبعني دابا، وَلكن غادي تـتبعني من بعد."</verse>
				<verse number="37">قال لو بُطْرُس: "يا رَبّي، علاش ما نقدر شي نـتبعك دابا؟ أنا مستعدّ نضَحّي بْنفسي عليك."</verse>
				<verse number="38">ردّ عليه يَسوع: "واش تقدر تضَحّي بْنفسك عليَّ؟ كنقول لك الحقّ، من قبل ما يصيّح الفرّوج، غادي تنكرني تلاتة د المرّات.</verse>
			</chapter>
			<chapter number="14">
				<verse number="1">"ما يتشوّش شي قلبكُم. أنتُمَ كتآمنو باللّٰه، آمنو بيَّ حتّى أنا.</verse>
				<verse number="2">في الدار د بابا كاينين بزّاف د البيوت. إدا ما كان شي هَيدا، كَكُنْتْ قُلْتاْ لكُم. أنا ماشّي باش نوجّد لكُم واحد الموطَع.</verse>
				<verse number="3">وِادا مشيتْ وْوجّدْتْ لكُم الموطَع، غادي نجي مرّة تانية وْندّيكُم نْعندي باش تكونو حتّى أنتُمَ في الموطَع فاين غادي نكون أنا.</verse>
				<verse number="4">وانتُمَ كتعرفو الطريق نالموطَع فاين غادي نمشي أنا."</verse>
				<verse number="5">قال لو توما: "يا رَبّي، ما كنعرفو شي فاين غادي تمشي أنتينا، وْكيفاش نقدرو نعرفو الطريق؟"</verse>
				<verse number="6">قال لو يَسوع: "أنا هُوَ الطريق والحقّ والحياة، حتّى واحد ما يقدر يجي نْعند الآب من غير بيَّ.</verse>
				<verse number="7">كون عرفْتوني، كون عرفْتو بابا حتّى هُوَ. وْمن دابا راه عرفْتوه وْشفْتوه."</verse>
				<verse number="8">قال لو فيلِبُّس: "يا رَبّي، ورّي نّا الآب وْبركة علينا."</verse>
				<verse number="9">قال لو يَسوع: "شحال د الوقت وانا معكُم وْما عرفْتِني شي، آ فيلِبُّس؟ الّي شافني أنا شاف الآب، وْكيفاش كتقول أنتينا: «ورّي نّا الآب؟»</verse>
				<verse number="10">واش ما كتآمن شي بلّي أنا في الآب والآب فيَّ؟ الكلام الّي كنهدَر معكُم بِه، ما كنهدَر شي بِه من راسي، وَلكن الآب الّي ساكن فيَّ هُوَ الّي كيعمل الأعْمال.</verse>
				<verse number="11">تيّقوني بلّي أنا في الآب والآب فيَّ، أَوْلا تيّقوني على الأعْمال بْنفساْ.</verse>
				<verse number="12">"كنقول لكُم الحقّ، الّي كيآمن بيَّ، الأعْمال الّي كنعملاْ أنا، غادي يعملاْ حتّى هُوَ وْغادي يعمل كبَر منّاْ، حيت أنا راجع نْعند الآب.</verse>
				<verse number="13">وْكُل شي الّي طلبْتو بِاسمي غادي نعملوْ باش يتمجّد الآب في الِابن.</verse>
				<verse number="14">أَي حاجة الّي طلبْتوها منّي بِاسمي، أنا غادي نعملاْ.</verse>
				<verse number="15">"إدا كتعزّوني، عملو بالوَصايا ديالي.</verse>
				<verse number="16">وانا غادي نطلب الآب وْهُوَ غادي يعطيكُم واحد المُعَزّي يَخُر باش يرافقكُم دائمًا،</verse>
				<verse number="17">روح الحقّ، الّي ما تقدر شي الدنيا تقبلوْ، حيت ما كتشوفوْ شي ولا كتعرفوْ. وأمّا أنتُمَ كتعرفوه، حيت هُوَ ساكن معكُم وْغادي يكون فيكُم.</verse>
				<verse number="18">ما غادي شي نخلّيكُم يتامى. أنا غادي نجي نْعندكُم.</verse>
				<verse number="19">من دابا شويا الدنيا ما غادي شي تشوفني، أمّا أنتُمَ غَد تشوفوني. حيت أنا حيّ، حتّى أنتُمَ غَد تحياو.</verse>
				<verse number="20">في ديك النهار غَد تعرفو بلّي أنا في بابا وانتُمَ فيَّ وانا فيكُم.</verse>
				<verse number="21">كُل واحد الّي عندو الوَصايا ديالي وْكيعمل بِها، هُوَ الّي كيعزّْني، والّي كيعزّْني غادي يعزّوْ بابا وانا غادي نعزّوْ وْغادي نظهّر لو راسي."</verse>
				<verse number="22">قال لو يَهودا، ماشي الإسْخَريوطي: "يا رَبّي، علاش غادي تظهّر نفسك لِنّا وْما تظهّراْ شي نالدنيا؟"</verse>
				<verse number="23">ردّ يَسوع وْقال لو: "إدا عزّْني شي واحد، غادي يعمل بْكلامي، وْغادي يعزّوْ بابا، وْغادي نجيو نْعندو حنايَ وْنسكنو معاه.</verse>
				<verse number="24">كُل واحد الّي ما كيعزّْني شي ما كيعمل شي بالكلام ديالي. والكلام الّي كتسمعوه ماشي ديالي، وَلكن د الآب الّي صيفطني.</verse>
				<verse number="25">قُلْتْ لكُم هَد الشي وانا معكُم،</verse>
				<verse number="26">أمّا المُعَزّي، الروح القُدُس، الّي غادي يصيفطوْ الآب بِاسمي، هُوَ غادي يعلّمكُم كُل شي وْغادي يفكّركُم بْكُل ما قُلْتْ لكُم.</verse>
				<verse number="27">"كنخلّي لكُم الهنا، وْسلامي كنعطيه لكُم. ماشي فحال ما كتعطي الدنيا كنعطيكُم أنا. ما يتشوّش شي القلب ديالكُم وْما يخاف شي.</verse>
				<verse number="28">سمعْتو بلّي قُلْتْ لكُم: «أنا ماشّي فحالي وْغادي نرجع نْعندكُم.» إدا كُنْتو كتعزّوني، خصْكُم تفرحو، حيت قُلْتْ لكُم بلّي أنا ماشّي نْعند الآب، حيت الآب عظيم منّي.</verse>
				<verse number="29">وْقُلْتْ لكُم هَد الشي دابا قبل ما يوقَع باش، ملّي يوقَع، تآمنو.</verse>
				<verse number="30">ما غادي شي نزيد نهدَر معكُم بزّاف، حيت الرئيس د هَد الدنيا ماجي وْما عندو حتّى شي حاجة عليَّ.</verse>
				<verse number="31">وَلكن باش تفهم الدنيا بلّي أنا كنعزّ الآب، وْكيفْما وصّاني الآب، هَيداك كنعمل. نوضو، نمشيو من هنايَ!</verse>
			</chapter>
			<chapter number="15">
				<verse number="1">"أنا هُوَ الدالية الحقيقيّة وْبابا هُوَ الربّاع.</verse>
				<verse number="2">الربّاع كيحيّد كُل غصن فيَّ الّي ما كيجيب شي الغلّة. وْكُل غصن الّي كيجيب الغلّة، كينقّيه باش يجيب الغلّة كتَر.</verse>
				<verse number="3">أنتُمَ دابا نقيّـين بْسباب الكلام الّي تكلّمْتْ معكُم بِه.</verse>
				<verse number="4">تبتو فيَّ وانا فيكم. فحال الغصن ما يقدر شي يجيب الغلّة من نفسو إدا ما تبت شي في الدالية، حتّى أنتُمَ، إدا ما تبتّو شي فيَّ، ما تقدرو شي تجيبو الغلّة.</verse>
				<verse number="5">أنا هُوَ الدالية وانتُمَ الأغْصان. كُل واحد الّي كيتبت فيَّ، وانا فيه، غادي يجيب بزّاف د الغلّة، حيت بلا بيَّ ما تقدرو شي تعملو والو.</verse>
				<verse number="6">أَي واحد الّي ما كيتبت شي فيَّ غادي يتسيّب على برّا، وْغادي يْـيـبس فحال شي غصن، وْغادي يجمعوه ويسيّبوه في العافية ويتّحرق.</verse>
				<verse number="7">إدا تبتّو فيَّ وْتبت الكلام ديالي فيكُم، طلبو الّي بغيتو ويكون لكُم.</verse>
				<verse number="8">في هَد الشي غادي يتمجّد بابا: ملّي تجيبو بزّاف د الغلّة، وْتكونو التلامد ديالي.</verse>
				<verse number="9">"كيفْما عزّْني الآب، هَيداك كنعزّْكُم حتّى أنا. تبتو في المحبّة ديالي.</verse>
				<verse number="10">إدا عملْتو بالوَصايا ديالي، غَد تْتبتو في المحبّة ديالي، فحال ما عملْتْ أنا بالوَصايا د بابا وْكَنْتبت في المحبّة ديالو.</verse>
				<verse number="11">هدَرْتْ معكُم بْهَد الأُمور باش الفرْحة ديالي تـتبت فيكُم وْتـتكمّل الفرْحة ديالكُم.</verse>
				<verse number="12">"هَدي هي الوَصيّة ديالي، بلّي تعزّو بعضيّاتكُم كيفْما كنعزّْكُم أنا.</verse>
				<verse number="13">حتّى واحد ما عندو محبّة كبَر من هَدي، باش يضحّي بْنفسو من جهة صحابو.</verse>
				<verse number="14">أنتُمَ صحابي إدا عملْتو الّي وصّيتْكُم بِه.</verse>
				<verse number="15">ما نعاود شي نسمّيكُم عبيد، حيت العبد ما كيعرف شي شنّو كيعمل سيّدو. وَلكن أنا سمّيتْكُم صحاب، حيت خبرْتْكُم بْكُل شي الّي سمعْتْ من عند بابا.</verse>
				<verse number="16">أنتُمَ ما اختارْتوني شي، وَلكن أنا اختارْتْكُم، وْكلّفْتْكُم باش تمشيو وْتجيبو الغلّة، وْتبقا الغلّة ديالكُم باش كُل شي الّي كتطلبوه من عند الآب بِاسمي، يعطيه لكُم.</verse>
				<verse number="17">بْهَد الشي كنآمركُم، باش تعزّو بعضيّاتكُم.</verse>
				<verse number="18">"إدا كانت الدنيا كتكرَهكُم، عَرفو بلّي هي كرهَتْني من قبل ما كرهَتْكُم.</verse>
				<verse number="19">كَكُنْتو من الدنيا، كَكانت الدنيا عزّتْ الّي هُمَ ديالاْ. وَلكن حيت أنتُمَ ماشي من الدنيا، وْبالعكس، أنا اختارْتْكُم مِنّاْ، على ديك الشي كَتْكرَهكُم الدنيا.</verse>
				<verse number="20">تفكّرو الكلام الّي قُلْتْ لكُم: «العبد ماشي حسَن من سيّدو.» إدا تعدّاو عليَّ، غادي يتعدّاو عليكُم حتّى أنتُمَ. أَوْلا إدا عملو بْكلامي، غادي يعملو حتّى بْكلامكُم.</verse>
				<verse number="21">وَلكن هَد الشي كامل غادي يعملوه بِكُم بْسباب اِسمي، حيت ما كيعرفو شي الّي صيفطني.</verse>
				<verse number="22">كون ما كُنْتْ شي جيت وْتكلّمْتْ معهُم، كون ما كان شي عندوم شي دنب. وَلكن دابا ما عندوم شي عدر على الدنوب ديالوم.</verse>
				<verse number="23">الّي كيكرَهني أنا، كيكرَه بابا حتّى هُوَ.</verse>
				<verse number="24">كون ما عملْتْ شي فوسط منّوم الأعْمال الّي ما عملاْ حتّى شي واحد من غيري، كون ما كان شي عندوم شي دنب. وَلكن دابا شافو وْكرهوني، أنا وْبابا.</verse>
				<verse number="25">وَلكن كان هَد الشي باش يتحقّق الكلام الّي مكتوب في الشريعة ديالوم: «كرهوني بلا سبب.»</verse>
				<verse number="26">"ملّي يجي المُعَزّي الّي غادي نصيفطوْ لكُم من عند الآب، روح الحقّ الّي ماجي من عند الآب، هُوَ غادي يشهد لي،</verse>
				<verse number="27">وْغَد تشهدو حتّى أنتُمَ، حيت كُنْتو معيَ من البداية.</verse>
			</chapter>
			<chapter number="16">
				<verse number="1">"تكلّمْتْ معكُم بْهَد الأُمور باش ما تطيحو شي.</verse>
				<verse number="2">غادي يطردوكُم من بيوت العبادة، وْماجّة الساعة الّي فيها كيظنّ هَداك الّي كيقتلكُم بلّي كيقدّم شي خدمة ناللّٰه.</verse>
				<verse number="3">وْغادي يعملو بِكُم هَد الشي، حيت ما عرفو شي الآب وْما عرفوني شي.</verse>
				<verse number="4">وَلكن كنتكلّم معكُم بْهَد الشي باش، ملّي تجي الساعة، تفكّرو بلّي أنا قُلْتوْ لكُم. وْما قُلْتْ لكُم شي هَد الشي في البداية، حيت كُنْتْ معكُم.</verse>
				<verse number="5">وَلكن دابا أنا ماشّي نْعند الّي صيفطني وْحتّى واحد منكُم ما كيسقصيني: «فاين غادي تمشي؟»</verse>
				<verse number="6">وْحيت قُلْتْ لكُم هَد الشي، الغبينة عمّرَتْ قلبكُم.</verse>
				<verse number="7">وَلكن كنقول لكُم الحقّ، خير لكُم نمشي، حيت إدا ما مشيتْ شي، ما غادي شي يجي نْعندكُم المُعَزّي. وَلكن إدا مشيتْ، غادي نصيفطوْ لكُم.</verse>
				<verse number="8">وْملّي يجي هُوَ، غادي يوبّخ الدنيا على الدنوب وْعلى التقوى وْعلى الحُكم.</verse>
				<verse number="9">على الدنوب، حيت ما كيآمنو شي بيَّ،</verse>
				<verse number="10">وْعلى التقوى، حيت أنا ماشّي نْعند الآب وْما غادي شي تشوفوني.</verse>
				<verse number="11">وْعلى الحُكم، حيت اتّحكم على الرئيس د هَد الدنيا.</verse>
				<verse number="12">"باقي عندي بزّاف ما نقول لكُم، وَلكن ما تقدرو شي تـتحمّلوه دابا.</verse>
				<verse number="13">وَلكن ملّي يجي روح الحقّ، هُوَ غادي يرشدكُم نالحقّ كامل، حيت ما غادي شي يتكلّم من نفسو، وَلكن كُل حاجة غادي يسمعاْ غادي يهدَر بِها، ويخبركُم بالحاجات الّي ماجّة.</verse>
				<verse number="14">هَداك غادي يمجّدني، حيت غادي يسمع من عندي ويخبركُم بِه.</verse>
				<verse number="15">كُل شي الّي عند الآب، هُوَ ديالي. على ديك الشي قُلْتْ لكُم: «غادي يسمع من عندي ويخبركُم بِه.»</verse>
				<verse number="16">"من دابا شويّش ما غادي شي تشوفوني، وْمن بعد شويّش عاود غَد تشوفوني."</verse>
				<verse number="17">ديك الساعة البعض من التلامد ديالو قالو مع بعطوم: "شنّو هَد الشي الّي كيقول نّا؟: «من دابا شويّش ما غادي شي تشوفوني وْمن بعد شويّش عاود غَد تشوفوني،» حيت «أنا ماشّي نْعند الآب.»"</verse>
				<verse number="18">قالو: "شنّو بغى يقصد بْهَد الشويّش. ما كنعرفو شي شنّو كيقول."</verse>
				<verse number="19">عرف يَسوع بلّي بغاو يسقصيواه، وْقالّوم: "واش كتسقصيو بيناتكُم حيت قُلْتْ: «من دابا شويّش ما غادي شي تشوفوني وْمن بعد شويّش عاود غَد تشوفوني؟»</verse>
				<verse number="20">كنقول لكُم الحقّ، أنتُمَ غَد تبكيو وْتنوّحو، أمّا الدنيا غادي تفرح. أنتُمَ غَد تحزنو، وَلكن الحزن ديالكُم غادي يرجع فرْحة.</verse>
				<verse number="21">المراة ملّي كتولد، عنداْ الوجَع، حيت الساعة ديالاْ جات. وَلكن من بعدما كيخلق الصبي، ما كَتْـتفكّر شي عاود الوجَع بْسباب الفرْحة، حيت تزاد واحد الإنسان في الدنيا.</verse>
				<verse number="22">وْحتّى أنتُمَ فحالاْ، دابا عندكُم الحزن، وَلكن ملّي نشوفكُم عاود، غادي يفرح قلبكُم، وْحتّى واحد ما غادي يزوّل مِنْكُم هَد الفرْحة.</verse>
				<verse number="23">وْفي ديك النهار ما غادي شي تسقصيوني على حتّى حاجة. كنقول لكُم الحقّ، كُل شي الّي كتطلبوه من عند الآب بِاسمي، غادي يعطيه لكُم.</verse>
				<verse number="24">حتّى نْدابا ما طلبْتو والو بِاسمي. طلبو وْغَد تدّيو، باش تكون الفرْحة ديالكُم كاملة.</verse>
				<verse number="25">"تكلّمْتْ معكُم على هَد الشي كامل بالأمْتال، وَلكن غادي تجي الساعة الّي ما غادي شي نهدَر معكُم فيها مرّة يَخرى بالأمْتال، وَلكن غادي نخبركُم على الآب بالطايطاي.</verse>
				<verse number="26">في ديك النهار غَد تطلبو بِاسمي، وْما كنقول لكُم شي بلّي أنا غادي نطلب الآب من جهتكُم،</verse>
				<verse number="27">حيت الآب بْنفسو كيعزّْكُم، حيت كتعزّوني وآمنْتو بلّي أنا خرجْتْ من عند اللّٰه.</verse>
				<verse number="28">خرجْتْ من عند الآب وْجيتْ نالدنيا، وْغادي نخلّي الدنيا من جديد وْنرجع نْعند الآب."</verse>
				<verse number="29">قالو لو التلامد ديالو: "ها أنتينا دابا كتهدَر واضح وْما كتقول حتّى متال.</verse>
				<verse number="30">دابا كنعرفو بلّي أنتينا عارف كُل شي وْما كتحْتاج شي يسقصيك حتّى واحد. على ديك الشي كنآمنو بلّي أنتينا خرجْتِ من عند اللّٰه."</verse>
				<verse number="31">ردّ عليهُم يَسوع: "واش دابا كتآمنو؟</verse>
				<verse number="32">راها الساعة ماجّة وْجات دابا وْفيها غَد تْـتشتّـتو كُل واحد في جهتو وْتخلّيوني بوحدي. وَلكن بالحقّ أنا ماشي بوحدي، الآب معيَ.</verse>
				<verse number="33">تكلّمْتْ معكُم بْهَد الشي باش يكون عندكُم فيَّ سَلام. في الدنيا غادي يكون عندكُم ضيق، وَلكن تشجّعو، أنا غلبْتْ الدنيا."</verse>
			</chapter>
			<chapter number="17">
				<verse number="1">تكلّم يَسوع بْهَد الشي وْعلّى عينو نالسما وْقال: "آ بابا، جات الساعة. مجّد اِبنك باش اِبنك يمجّدك،</verse>
				<verse number="2">فحال ما عْطيتِ لو السلْطة على البشر كاملين باش يعطي الحياة الأبديّة نْهَدوك الّي عْطيتِهُم لو.</verse>
				<verse number="3">وْهَدي هي الحياة الدايمة، بلّي يعرفوك أنتينا الإلَه الحقيقي الوحيد وْيَسوع المسيح الّي صيفطْتِه.</verse>
				<verse number="4">أنا مجّدْتك على الارض، والعمل الّي عْطيتِني باش نعملوْ، كمّلْتوْ.</verse>
				<verse number="5">وْدابا، آ بابا، مجّدني عندك بالمجد الّي كان عندي ملّي كُنْتْ معك من قبل ما تكون هَد الدنيا.</verse>
				<verse number="6">"أنا بيّنْتْ اِسمك نالناس الّي عْطيتِني من الدنيا. كانو ديالك وْعْطيتِهُم لي، وْهُمَ عملو بالكلام ديالك.</verse>
				<verse number="7">دابا عرفو بلّي كُل ما عْطيتِني ماجي من عندك،</verse>
				<verse number="8">حيت الكلام الّي عْطيتِني عْطيتوْ لِلوم، وْهُمَ قبلوه وْعرفو بلّي أنا د بالصّحّ خرجْتْ من عندك، وآمنو بلّي أنتينا صيفطْتِني.</verse>
				<verse number="9">"أنا كنطلب على مسبّتوم. ما كنطلب شي على الدنيا، وَلكن على هَدو الّي عْطيتِني، حيت هُمَ ديالك.</verse>
				<verse number="10">كُل شي الّي ديالي ديالك، والّي ديالك ديالي، وانا تمجّدْتْ بِهُم.</verse>
				<verse number="11">أنا ما غادي شي نبقا في الدنيا، أمّا هَدو باقين في الدنيا وانا ماجي نْعندك. آ الآب القدّوس، هَدو الّي عْطيتِني حافظ عليهُم في الِاسم ديالك باش يكونو واحد فحال ما حنايَ واحد.</verse>
				<verse number="12">"ملّي كُنْتْ باقي معهُم، حافظْتْ بْقوّة الاِسم ديالك على هَدو الّي عْطيتِني. حضيتوم، وْما اتّهلك مِنّوم حتّى واحد، من غير اِبن الهلاك، باش يتكمّل الكتاب.</verse>
				<verse number="13">أمّا دابا، أنا ماجي نْعندك، وْكنـتكلّم بْهَد الشي وانا باقي في الدنيا باش تكون عندوم الفرْحة ديالي كاملة فيهُم.</verse>
				<verse number="14">أنا عْطيتوم الكلام ديالك والدنيا كرهَتوم، حيت هُمَ ماشي من الدنيا، فحالي أنا ماشي من الدنيا.</verse>
				<verse number="15">ما كنطلب شي منّك باش تحيّدوم من الدنيا، وَلكن باش تحضيهُم من الشَّرّ.</verse>
				<verse number="16">هُمَ ماشي من الدنيا، فحالي أنا ماشي من الدنيا.</verse>
				<verse number="17">قدّسوم في الحقّ: الكلام ديالك هُوَ حقّ.</verse>
				<verse number="18">فحال ما صيفطتِني نالدنيا، هَيداك حتّى أنا صيفطْتوم نالدنيا،</verse>
				<verse number="19">وْبْسبابوم كنقدّس نفسي باش يكونو حتّى هُمَ مقدّسين في الحقّ.</verse>
				<verse number="20">"ما كنطلب شي على مسبّة هَدو وْكان، وَلكن حتّى على الّي غادي يآمنو بيَّ بالكلام ديالوم،</verse>
				<verse number="21">باش يكونو كاملين واحد، كيفْما أنتينا فيَّ، يا بابا، وانا فيك، باش يكونو واحد فينا حتّى هُمَ، باش تآمن الدنيا بلّي أنتينا صيفطْتِني.</verse>
				<verse number="22">أنا عْطيتوم المجد الّي عْطيتِني باش يكونو واحد، فحال ما حنايَ واحد.</verse>
				<verse number="23">أنا فيهُم وانتينا فيَّ باش يكونو مكمّلين في الوحدانيّة، باش تعرف الدنيا بلّي أنتينا صيفطْتِني، وْكتعزّوم كيفْما كتعزّْني أنا.</verse>
				<verse number="24">"آ بابا، بغيتْ هَدو الّي عْطيتِني يكونو معيَ فاين ما نكون أنا، باش يشوفو المجد الّي عْطيتِني، حيت أنتينا كُنْتِ كتعزّْني قبل ما تْـتّخلق الدنيا.</verse>
				<verse number="25">آ بابا العادل، الدنيا ما عرفَتك شي، وَلكن أنا عرفْتك، وْهَدو عرفو بلّي أنتينا صيفطْتِني.</verse>
				<verse number="26">وْعرّفْتوم اِسمك، وْغادي نعرّفوم بِه، باش تكون فيهُم المحبّة الّي حبّيتِني بِها، وْنكون أنا فيهُم."</verse>
			</chapter>
			<chapter number="18">
				<verse number="1">من بعدما قال يَسوع هَد الكلام، خرج مع التلامد ديالو وْقطَع وادي قَدْرون، فاين كان واحد الجّنان، وْدخل لو مع التلامد ديالو.</verse>
				<verse number="2">كان يَهودا الّي خانوْ كيعرف الموطَع، حيت يَسوع اتّجمع تمّاك بزّاف د المرّات مع التلامد ديالو.</verse>
				<verse number="3">ادّى يَهودا واحد المجموعة د العسْكر والحُرّاس من عند رُؤَساء المسؤولين والفرّيسيّين، وْمشى نْتمّاك بالمشاعل واللامْبات والسناح.</verse>
				<verse number="4">واخّا يَسوع عارف بْكُل ديك الشي الّي غادي يوقَع لو، خرج نْعندوم وْقالّوم: "على مَن كتفتّشو؟"</verse>
				<verse number="5">جاوبوه: "على يَسوع الناصِري." قالّوم يَسوع: "أنا هُوَ." وْكان يَهودا الّي سلّموْ حتّى هُوَ واقف معهُم.</verse>
				<verse number="6">ملّي يَسوع قالّوم: "أنا هُوَ،" رجعو ناللَوري وْطاحو في الرحبة.</verse>
				<verse number="7">عاود سقصاهُم: "على مَن كتفتّشو؟" وْقالو: "على يَسوع الناصِري."</verse>
				<verse number="8">جاوب يَسوع: "أنا قُلْتْ لكُم بلّي أنا هُوَ. وِادا كتفتّشو عليَّ أنا، خلّيو هَدو يمشيو فحالوم،"</verse>
				<verse number="9">باش يتكمّل القول الّي قال يَسوع: "الّي عطيتِني ما اتّهلك مِنّوم حتّى واحد."</verse>
				<verse number="10">سِمْعان بُطْرُس، الّي كان عندو واحد السيف، سلّوْ وْضرَب بِه العبد د رئيس المسؤولين وْقطّع لو الودْنينة ديالو د الّيمين، وْكان اِسم العبد مَلْخُس.</verse>
				<verse number="11">ديك الساعة قال يَسوع نْبُطْرُس: "ردّ السيف ديالك نْجواه. الكاس الّي عْطاني الآب، واش ما نشربوْ شي؟"</verse>
				<verse number="12">ديك الساعة المجموعة د العسْكر والقايد والحُرّاس د اليهود قبطو يَسوع وْكتّفوه،</verse>
				<verse number="13">وادّاواه نْعند حَنّان في الُوّل، حيت كان نسيب قَيافا، الّي كان رئيس المسؤولين في ديك العام.</verse>
				<verse number="14">كان قَيافا هُوَ الّي نصَح اليهود بلّي حسَن يموت رَجل واحد على مسبّة الشعب.</verse>
				<verse number="15">كان سِمْعان بُطْرُس وْواحد التلْميد يَخُر كيتبعو يَسوع، وْحيت كان ديك التلْميد معروف عند رئيس المسؤولين، دخل مع يَسوع نالساحة د الدار ديال رئيس المسؤولين.</verse>
				<verse number="16">أمّا بُطْرُس كان واقف في الباب على برّا. وْخرج التلْميد يَخُر الّي كان معروف عند رئيس المسؤولين، وْهدَر مع العسّاسين د الباب وْدخّل بُطْرُس.</verse>
				<verse number="17">قالت واحد الخدّامة عسّاسة نْبُطْرُس: "واش ماشي حتّى أنتينا من التلامد د هَد الرَّجل؟" قال هو: "لا، ماشي أنا."</verse>
				<verse number="18">وْكانو العبيد والحُرّاس واقفين حدا الفحم الّي شعلو، حيت كان البرد وْكانو كيسخنو. وْبُطْرُس حتّى هُوَ كان واقف معهُم كيسخن.</verse>
				<verse number="19">ديك الساعة سقصى رئيس المسؤولين يَسوع على التلامد وْعلى التعْليم ديالو.</verse>
				<verse number="20">ردّ عليه يَسوع: "أنا تكلّمْتْ مع الدنيا بْصراحة. علّمْتْ في كُل وقت في بيت العبادة وْفي بيت المَقْدس فاين كيتّجمعو اليهود كاملين، وْما قُلْتْ حتّى حاجة في السِّرّ.</verse>
				<verse number="21">علاش كتسقصيني أنا؟ سقصي هَدوك الّي سمعو الكلام ديالي، خصّوم يعرفو شنّو قُلْتْ!"</verse>
				<verse number="22">وْملّي قال يَسوع هَد الشي، طرشوْ واحد من الحُرّاس الّي كان واقف وْقال لو: "واش هَيدا كتجاوب رئيس المسؤولين؟"</verse>
				<verse number="23">ردّ عليه يَسوع: "إدا تكلّمْتْ بالغلط، ورّيني الغلط ديالي. وِادا تكلّمْتْ كلام صحيح، علاش كتضربني؟"</verse>
				<verse number="24">ديك الساعة صيفطوْ حَنّان مربوط نْعند قَيافا رئيس المسؤولين.</verse>
				<verse number="25">إيوا، سِمْعان بُطْرُس كان واقف كيسخن، وْقالو لو: "واش ماشي حتّى أنتينا من التلامد ديالو؟" وْنكر وْقال: "لا، ماشي أنا."</verse>
				<verse number="26">قال واحد من العبيد د رئيس المسؤولين، وْهُوَ من العائلة د الرَّجل الّي قطّع لو بُطْرُس الودنينة: "واش ما شفْتك شي معاه في الجّنان؟"</verse>
				<verse number="27">نكر بُطْرُس عاود، وْفي هزيزة صيّح الفرّوج.</verse>
				<verse number="28">من بعد، ادّاو يَسوع من عند قَيافا نْدار المخْزن، وْحيت كان الفجر، ما دخلو شي نْدار المخْزن باش ما يتنجّسو شي وْباش يقدرو ياكلو خروف الفِصح.</verse>
				<verse number="29">ديك الساعة خرج بيلاطُس نْعندوم وْقال: "شْمن شكاية كتقدّمو على هَد الرَّجل؟"</verse>
				<verse number="30">جاوبو وْقالو لو: "إدا ما كان شي كيعمل الشَّرّ، راه ما كُنّا شي نجيبوه لك."</verse>
				<verse number="31">ديك الساعة قالّوم بيلاطُس: "ادّيواه أنتُمَ وْحكمو عليه بالشريعة ديالكُم." وْقالو لو اليهود: "حنايَ ما عندنا شي السلْطة باش نقتلو حتّى واحد."</verse>
				<verse number="32">وقَع ديك الشي باش يتكمّل القول د يَسوع ملّي وصَف الموت ديالو كيفاش غادي يكون.</verse>
				<verse number="33">دخل بيلاطُس عاود نْدار المخْزن وْعَيّط نيَسوع وْقال لو: "واش أنتينا هُوَ مَلِك اليهود؟"</verse>
				<verse number="34">ردّ عليه يَسوع: "واش كتقول هَد الشي من عندك أَوْلا يَخرين قالو لك عليَّ؟"</verse>
				<verse number="35">ردّ عليه بيلاطُس: "واش أنا يهودي؟ شعبك وْرُؤَساء المسؤولين هُمَ الّي سلّموك لِلي. شنّو عملْتِ؟"</verse>
				<verse number="36">ردّ يَسوع: "المَمْلكة ديالي ماشي من هَد الدنيا. كَكانت مَمْلكتي من هَد الدنيا، كَكانو الخدّامة ديالي حاربو باش يمنعو اليهود يسلّموني. وَلكن المَمْلكة ديالي ماشي من هنايَ."</verse>
				<verse number="37">ديك الساعة قال لو بيلاطُس: "إدَن، واش أنتينا مَلِك؟" ردّ يَسوع: "أنتينا كتقول بلّي أنا مَلِك. على هَد الشي اتّولدْتْ وْعلى هَد الشي جيتْ نالدنيا باش نشهد بالحقّ. كُل واحد الّي هُوَ من الحقّ كيسمع الصوت ديالي."</verse>
				<verse number="38">قال لو بيلاطُس: "شنّو هُوَ الحقّ؟" وْملّي قال هَد الشي، خرج عاود نْعند اليهود وْقالّوم: "أنا ما جبرْتْ فيه حتّى شي عيب.</verse>
				<verse number="39">وَلكن حيت عندكُم العادة باش نطلق لكُم شي واحد في عيد الفِصح، واش بغيتوني نطلق لكُم مَلِك اليهود؟"</verse>
				<verse number="40">وْغوّتو كاملين وْقالو: "ما تطلق شي هَدا، وَلكن طلق باراباس!" وْكان باراباس واحد السارق.</verse>
			</chapter>
			<chapter number="19">
				<verse number="1">ديك الساعة شبّر بيلاطُس يَسوع وْآمر باش يجلدوه.</verse>
				<verse number="2">العسْكر ضفرو واحد التاج د الشوك وْعملوه فوق راسو وْلبّسو لو لباس ملوكيّ صَبري،</verse>
				<verse number="3">وْكانو كيقرّبو لو وْكيقولو: "السلام عليك، آ مَلِك اليهود." وْكانو كيطرشوه.</verse>
				<verse number="4">خرج بيلاطُس عاود وْقالّوم: "ها انا غادي نخرّجوْ لكُم باش تعرفو بلّي أنا ما جبرْتْ فيه حتّى شي عيب."</verse>
				<verse number="5">ديك الساعة خرج يَسوع لابس التاج د الشوك واللباس الصَّبري، وْقالّوم بيلاطُس: "ها هُوَ الرَّجل."</verse>
				<verse number="6">وْملّي شافوه رُؤَساء المسؤولين والحُرّاس، غوّتو وْقالو: "صلّبوْ، صلّبوْ!" قالّوم بيلاطُس: "ادّيواه أنتُمَ وْصلّبوه، حيت أنا ما جبرْتْ فيه حتّى شي عيب."</verse>
				<verse number="7">ردّو عليه اليهود: "عندنا واحد الشريعة وْبِها لازم يموت، حيت عمل راسو اِبن اللّٰه."</verse>
				<verse number="8">ملّي سمَع بيلاطُس هَد الكلام، زاد الخوف ديالو.</verse>
				<verse number="9">وْدخل عاود نْدار المخْزن وْقال نيَسوع: "ماين أنتينا؟" أمّا يَسوع ما جاوبوْ شي.</verse>
				<verse number="10">إدَن، قال لو بيلاطُس: "واش ما غادي شي تهدَر معيَ؟ واش ما كتعرف شي بلّي عندي السلْطة باش نصلّبك والسلْطة باش نطلقك؟"</verse>
				<verse number="11">ردّ يَسوع: "ما عندك حتّى شي سُلْطة عليَّ إدا ما كانت شي اتّعطات لك من فوق. على ديك الشي هَداك الّي سلّمني لِلِك عندو الدنب العظيم."</verse>
				<verse number="12">من ديك الوقت كان بيلاطُس كيحاول يطلقوْ، وَلكن اليهود غوّتو، كيقولو: "إدا طلقْتِ هَدا، إدَن أنتينا ماشي صاحب قَيصَر. كُل واحد الّي كيعمل راسو مَلِك، هُوَ ضدّ قَيصَر."</verse>
				<verse number="13">ملّي سمَع بيلاطُس هَد الكلام، خرّج يَسوع على برّا، وْݣلس على الكرسي د الحُكم في واحد الموطَع مسمّي "الرصيف" وْبالعبرانيّة "ڭَبّاثا."</verse>
				<verse number="14">كان النهار د التوْجاد د الفِصح، وْكان تقْريبًا الظُّهر، وْقال ناليهود: "ها هُوَ المَلِك ديالكُم."</verse>
				<verse number="15">وْهَدو غوّتو: "ادّيه، ادّيه، صلّبوْ." قالّوم بيلاطُس: "واش نصلّب المَلِك ديالكُم؟" جاوبو رُؤَساء المسؤولين: "ما عندنا حتّى مَلِك، من غير قَيصَر."</verse>
				<verse number="16">ديك الساعة بيلاطُس دفعوْ لوم باش يصلّبوه، وادّاواه.</verse>
				<verse number="17">وْخرج يَسوع وْهُوَ رافد الصليب ديالو نالموطَع الّي مسمّي موطَع الجُمْجُمة، وْبالعبرانيّة كيقولو لو "ݣُلْݣُثة،"</verse>
				<verse number="18">وْصلّبوه تمّاك. وْصلّبو معاه جوج يَخرين، واحد على الّيمين ويَخُر على الشمال وْيَسوع في الوسط.</verse>
				<verse number="19">ديك الساعة كتب بيلاطُس في واحد اللوحة وْعلّقوها على الصليب، مكتوب فيها: "يَسوع الناصِري مَلِك اليهود."</verse>
				<verse number="20">بزّاف د اليهود قراو هَد الكتابة، حيت الموطَع فاين تصْلب يَسوع كان قريب من المدينة، وْكانت مكتوبة بالعبرانيّة واللاتينيّة واليونانيّة.</verse>
				<verse number="21">قالو رُؤَساء المسؤولين د اليهود نْبيلاطُس: "ما تكتب شي «مَلِك اليهود،» وَلكن «هو قال: أنا مَلِك اليهود.»"</verse>
				<verse number="22">ردّ بيلاطُس: "الّي كتبْتْ، راني كتبْتوْ."</verse>
				<verse number="23">إيوا، ملّي العسْكر صلّبو يَسوع، شبّرو الحوايج ديالو وْقسّموها على أربعة د القسمات، واحدة القسمة نْكُل عسْكري. وْشبّرو القميص ديالو وْكان هَد القميص بلا خياطة، توب واحد من فوق حتّى نْتحت.</verse>
				<verse number="24">ديك الساعة قالو مع بعطوم: "ما نقسموه شي، وَلكن نعملو عليه القُرْعة باش نعرفو لِمّن غادي يكون." هَد الشي كان باش يتكمّل الكتاب الّي كيقول: "قسّمو الحوايج ديالي بيناتوم وْعلى اللباس ديالي سيّبو القُرْعة." والعسْكر عملو هَد الشي.</verse>
				<verse number="25">كانت حدا الصليب د يَسوع يمّاه، واخْتاْ د يمّاه، وْمَرْيَم المراة د كِلوبا، وْمَرْيَم المَجْدَليّة.</verse>
				<verse number="26">ملّي شاف يَسوع يمّاه وْحداها التلْميد الّي كان كيعزّوْ، قال نيمّاه: "آ المراة، هَدا هُوَ اِبنك."</verse>
				<verse number="27">وْقال نالتلْميد: "هَدي هي يمّاك." وْمن ديك الساعة ادّاها التلْميد نالدار ديالو.</verse>
				<verse number="28">من بعد هَد الشي، عرف يَسوع بلّي كُل شي تكمّل، وْباش يتكمّل الكتاب، قال: "فيَّ العطش."</verse>
				<verse number="29">كانت تمّا واحد الردومة معمّرة بالخلّ، فزّݣو واحد السبونْخة بالخلّ وْعملوها على واحد القصبة وْقرّبوها نْدُقمو.</verse>
				<verse number="30">ملّي يَسوع قبل الخلّ، قال: "كُل شي تكمّل." وْحنى راسو وْسلّم الروح ديالو.</verse>
				<verse number="31">كان النهار د التوجاد د الفِصح واليهود ما بغاو شي الجُتّات يبقاو على الصليب في نهار السبت، حيت هَد النهار كان السبت الكبير عندوم، وْطلبو من بيلاطُس باش يتهرّسو الرِّجلين د المصْلوبـين ويتحيّدو من تمّاك.</verse>
				<verse number="32">جاو العسْكر وْهرّسو الرِّجلين د الُوّل وْدْ التاني الّي تصلبو مع يَسوع.</verse>
				<verse number="33">ملّي قرّبو نْعند يَسوع وْشافوه بلّي كان ميّت، ما هرّسو لو شي الرِّجلين ديالو.</verse>
				<verse number="34">وَلكن واحد من العسْكر طعنوْ في جنبو بواحد الحرْبة وْفي ديك اللحظة خرج الدم والما.</verse>
				<verse number="35">والّي شاف هَد الشي شهد والشهادة ديالو هي حقيقيّة، وْهُوَ كيعرف بلّي كيقول الحقّ باش تآمنو حتّى أنتُمَ.</verse>
				<verse number="36">حيت هَد الشي وقَع باش يتكمّل الكتاب: "حتّى شي عطم منّو ما تهرّس."</verse>
				<verse number="37">وْكيفْما كيقول واحد النصّ يَخُر: "غادي يشوفو في هَداك الّي طعنوه."</verse>
				<verse number="38">من بعد هَد الشي كامل، يوسف الّي من الرامة، الّي كان واحد التلْميد سرّي د يَسوع بْسباب الخوف من اليهود، طلب من بيلاطُس الإدن باش يدّي الجُتّة د يَسوع. واتَّفق بيلاطُس، وْمشى يوسف وادّى الجسد.</verse>
				<verse number="39">جا نيقوديموس حتّى هُوَ، الرَّجل الّي مشى من قبل نْعند يَسوع في الليل، وْجاب معاه واحد الخليط د المسك الحرّ والعود، تقْريبًا تلاتين كيلو.</verse>
				<verse number="40">ديك الساعة ادّاو الجُتّة د يَسوع وْكفّنوه بالكفن وْعملو لو العطر، فحال ما هي العادة د اليهود في الدفين.</verse>
				<verse number="41">كان في الموطَع الّي تصْلب فيه يَسوع واحد الجّنان وْفي الجّنان واحد القبَر جديد الّي عُمرو ما تدفن فيه حتّى واحد.</verse>
				<verse number="42">وْتمّاك نزّلو يَسوع بْسباب التوجاد د الفِصح د اليهود، حيت القبَر كان قريب.</verse>
			</chapter>
			<chapter number="20">
				<verse number="1">النهار الحد في الصباح بكري، جات مَرْيَم المَجْدَليّة نالقبَر في أسلّاس، وْشافت الحجْرة محيّدة من القبَر.</verse>
				<verse number="2">ديك الساعة جرّات وْجات نْعند سِمْعان بُطْرُس وْنْعند التلْميد يَخُر الّي كان يَسوع كيعزّوْ، وْقات لوم: "ادّاو الرَّبّ من القبَر وْما عرفْنا شي فاين عملوه."</verse>
				<verse number="3">ديك الساعة خرج بُطْرُس والتلْميد يَخُر وْمشاو نالقبَر،</verse>
				<verse number="4">وْكانو كيجريو مع بعطوم. وْسبق التلْميد يَخُر بُطْرُس وْوصَل هُوَ الُوّل نالقبَر.</verse>
				<verse number="5">حنى وْشاف الكفن منزّل، وَلكن ما دخل شي.</verse>
				<verse number="6">جا سِمْعان بُطْرُس موراه وْدخل نالقبَر وْشاف الكفن منزّل،</verse>
				<verse number="7">والمنْديل الّي كان على راسو ماشي منزّل مع الكفن، وَلكن مطْوي في موطَع يَخُر بوحدو.</verse>
				<verse number="8">ديك الساعة دخل التلْميد يَخُر حتّى هُوَ، يعني، الّي جا هُوَ الُوّل نالقبَر، وْشاف وآمن.</verse>
				<verse number="9">حيت باقي ما فهمو شي الكتاب الّي كيقول بلّي كان لازم يتّبعت من بين الميّتين.</verse>
				<verse number="10">من بعد، رجعو التلامد فحالوم.</verse>
				<verse number="11">أمّا مَرْيَم كانت على برّا حدا القبَر كتبكي. وْملّي كانت كتبكي، حنات باش تشوف فوسط القبَر.</verse>
				<verse number="12">وْشافت جوج د الملائكة بالحوايج البُيَط ݣالسين واحد عند الراس ويَخُر عند الرِّجلين فاين كان الجسد د يَسوع منزّل.</verse>
				<verse number="13">وْقالو لاْ: "آ المراة، علاش كتبكي؟" قات لوم: "حيت ادّاو رَبّي وْما كنعرف شي فاين عملوه."</verse>
				<verse number="14">ملّي قالت هَد الشي، دارتْ ناللَوري وْشافتْ يَسوع واقف تمّاك، وْما عرفَتوْ شي بلّي هُوَ يَسوع.</verse>
				<verse number="15">قالّاْ يَسوع: "آ المراة، علاش كتبكي؟ على مَن كتفتّش؟" هي ظنَّتْ بلّي هُوَ الربّاع، وْقات لو: "آ سيدي، إدا كُنْتِ أنتينا الّي ادّيتِه، قول لي فاين عملْتِه وانا غادي نمشي موراه."</verse>
				<verse number="16">قالّاْ يَسوع: "آ مَرْيَم." وْدارتْ هي وْقات لو بالآراميّة: "رَبّوني!" الّي كيعني "آ المُعلّم."</verse>
				<verse number="17">قالّاْ يَسوع: "ما تحاديني شي، حيت أنا باقي ما طلعْتْ شي نْعند بابا. وَلكن مْشي نْعند خوتي وْقولّوم بلّي أنا طالع نْعند بابا ديالي وْباباكُم وإلَهي وإلَهْكُم."</verse>
				<verse number="18">مشاتْ مَرْيَم المَجْدَليّة وْخبرَت التلامد بلّي شافت الرَّبّ وْبلّي قالّاْ هَد الشي.</verse>
				<verse number="19">ملّي وصَل الليل د النهار الُوّل في السيمانة، كانو التلامد مجموعين والبيبان مشدودين بْسباب الخوف من اليهود، وْجا يَسوع وْوقَف في الوسط وْقالّوم: "سلام عليكُم."</verse>
				<verse number="20">وْملّي قال هَد الشي، ورّاهُم اليَدّين والجنب ديالو، وْفرحو التلامد ملّي شافو الرَّبّ.</verse>
				<verse number="21">ديك الساعة قالّوم يَسوع عاود: "سلام عليكُم. كيفْما صيفطني الآب، هَيداك غادي نصيفطكُم أنا."</verse>
				<verse number="22">وْملّي قال هَد الشي، نفَخ وْقالّوم: "اسْتَقبلو الروح القُدُس.</verse>
				<verse number="23">الناس الّي غفرْتو لوم الدنوب ديالوم، غادي يتّغفرو، والّي حصرْتوهُم في الدنوب ديالوم، غادي يبقاو محْصورين."</verse>
				<verse number="24">وَلكن توما، واحد من الطناش، الّي مسمّي "التوام،" ما كان شي معهُم ملّي جا يَسوع.</verse>
				<verse number="25">قالو لو التلامد يَخرين: "شفْنا الرَّبّ." وْقالّوم: "إدا ما شفْتْ شي الأتر د المسامر في اليَدّين ديالو، وْعملْتْ الصبَع ديالي في الأتر د المسامر، وْعملْتْ يَدّي في جنبو، ما غادي شي نآمن."</verse>
				<verse number="26">من بعد تمن أيّام، كانو التلامد ديالو عاود في الدار، وْكان توما معهُم. ديك الساعة جا يَسوع، واخّا البيبان كانو مشدودين، وْوقَف في الوسط وْقالّوم: "سلام عليكُم."</verse>
				<verse number="27">من بعد قال نْتوما: "مدّ الصبَع ديالك نْهنايَ وْشوف اليَدّين ديالي. قرّب يَدّك وْعملاْ في الجنب ديالي، وْما تشكّ شي وَلكن آمن."</verse>
				<verse number="28">ردّ توما وْقال لو: "رَبّي وإلَهي."</verse>
				<verse number="29">قال لو يَسوع: "حيت شفْتِني عاد آمنْتِ؟ مبْروكين الّي ما شافو شي وْكيآمنو."</verse>
				<verse number="30">يَسوع عمل بزّاف د العلامات يَخرين قدّام التلامد ديالو الّي ماشي مكتوبة في هَد الكتاب،</verse>
				<verse number="31">أمّا هَدو الّي مكتوبـين تْكتبو باش تآمنو بلّي يَسوع هُوَ المسيح اِبن اللّٰه، وْباش، ملّي تآمنو، تكون عندكُم الحياة بالِاسم ديالو.</verse>
			</chapter>
			<chapter number="21">
				<verse number="1">من بعد هَد الشي، ظهّر نفسو عاود نالتلامد ديالو حدا البُحَيرة د طَبَريّة. ها كيفاش وقَع:</verse>
				<verse number="2">كان سِمْعان بُطْرُس وْتوما، الّي مسمّي "التوام،" وْنَثَنائيل، الّي هُوَ من قانا د الجَليل، وْولاد زَبَدي، وْجوج يَخرين من التلامد ديالو مع بعطوم.</verse>
				<verse number="3">قالّوم سِمْعان بُطْرُس: "أنا غادي نمشي نصيّد الحوت." قالو لو: "حتّى حنايَ غادي نمشيو معك." خرجو من تمّاك وْدخلو نالفلوكة، وَلكن في ديك الليلة ما صيّدو والو.</verse>
				<verse number="4">وْملّي طلَع النهار، ظهَر يَسوع على الحاشية د البحَر، وَلكن التلامد ديالو ما عرفو شي بلّي هُوَ يَسوع.</verse>
				<verse number="5">ديك الساعة سقصاهُم يَسوع: "آ وْلادي، واش عندكُم ما تاكلو؟" جاوبوه: "لا."</verse>
				<verse number="6">قالّوم: "سيّبو الشبكة على الّيمين د الفلوكة وْغَد تجبرو." وسيّبوها وْما قدرو شي يجبدوها من الكتْرة د الحوت.</verse>
				<verse number="7">ديك الساعة التلْميد الّي كان يَسوع كيعزّوْ قال نْبُطْرُس: "هُوَ الرَّبّ!" ملّي سِمْعان بُطْرُس سمَع بلّي هُوَ الرَّبّ، لبس الحوايج ديالو، حيت كان عريان، وْسيّب راسو في البحَر.</verse>
				<verse number="8">والتلامد يَخرين جاو بالفلوكة كيجرّو الشبكة د الحوت، حيت ما كانو شي بعادين من البرّ، غير ميتَين دراع تقْريبًا.</verse>
				<verse number="9">ملّي خرجو نالبرّ، شافو تمَّا الجمر مشعول والحوت منزّل عليه والخبز.</verse>
				<verse number="10">قالّوم يَسوع: "جيبو من الحوت الّي عاد صيّدْتو."</verse>
				<verse number="11">طلَع سِمْعان بُطْرُس وْخرّج الشبكة نالبرّ معمّرة بالحوت الكبيرة، كانو مية وْتلاتة وْخمسين حوتة. واخّا كان بزّاف د الحوت، الشبكة ما تقطّعَتْ شي.</verse>
				<verse number="12">قالّوم يَسوع: "آجيو تفطرو." وْحتّى واحد من التلامد ما زعَم يسقصيه: شكون أنتينا؟، حيت عرفوه بلّي هُوَ الرَّبّ.</verse>
				<verse number="13">جا يَسوع وْشبّر الخبز وْعْطاها لوم، والحوت حتّى هُوَ.</verse>
				<verse number="14">هَدي كانت المرّة التالتة الّي ظهَر فيها يَسوع نالتلامد ديالو من بعدما اتّبعت من الميّتين.</verse>
				<verse number="15">من بعدما فطرو، قال يَسوع نْسِمْعان بُطْرُس: "آ سِمْعان بن يونا، واش أنا عزيز عليك كتَر من هَدو؟" قال لو: "إيّاه، يا رَبّي، أنتينا كتعرف بلّي أنا كنعزّك." قال لو يَسوع: "وكّل الخرفان ديالي."</verse>
				<verse number="16">عاود سقصاه مرّة تانية: "آ سِمْعان بن يونا، واش أنا عزيز عليك؟" وْقال لو: "إيّاه، يا رَبّي، أنتينا كتعرف بلّي أنا كنعزّك." قال لو: "رعا الغنم ديالي."</verse>
				<verse number="17">وْسقصاه مرّة تالتة: "آ سِمْعان بن يونا، واش أنا عزيز عليك؟" وْحزن بُطْرُس ملّي قال لو نالمرّة التالتة "واش أنا عزيز عليك؟" وْقال لو: "يا رَبّي، أنتينا كتعرف كُل شي. كتعرف بلّي أنا كنعزّك." قال لو يَسوع: "وكّل الغنم ديالي.</verse>
				<verse number="18">كنقول لك الحقّ، ملّي كُنْتِ صغير، كُنْتِ كتحزّم نُصِّك وْكُنْتِ كتمشي فاين ما بغيتِ. وَلكن ملّي غادي تكون عڭوز، غادي تمدّ يَدّك نواحد يَخُر وْغادي يحزّم لك ويدّيك نْشي موطَع الّي ما بغيتِه شي."</verse>
				<verse number="19">قال يَسوع هَد الشي وْهُوَ كيعني كيفاش غادي يكون الموت الّي بِها بُطْرُس غادي يمجّد اللّٰه. وْملّي قال هَد الشي، قال لو: "تبَعني."</verse>
				<verse number="20">ملّي دار بُطْرُس، شاف التلْميد الّي كان يَسوع كيعزّوْ تابعوم، وْهُوَ بْنفسو الّي في العشا اتّكّا على صدرو وْقال لو: "يا رَبّي، شكون هُوَ الّي غادي يخونك؟"</verse>
				<verse number="21">ملّي شافوْ بُطْرُس، قال نيَسوع: "يا رَبّي، وْهَدا، شنّو غادي يوقع لو؟"</verse>
				<verse number="22">قال لو يَسوع: "إدا أنا بغيتوْ يبقا حتّى نجي، واش شغلك؟ تبَعْني أنتينا."</verse>
				<verse number="23">وْعلى هَد الشي تشاع هَد الكلام بين الخوت بلّي ديك التلْميد ما غادي شي يموت. وَلكن يَسوع ما قال لو شي بلّي ما غادي شي يموت، وَلكن قال: "إدا أنا بغيتوْ يبقا حتّى نجي، واش شغلك؟"</verse>
				<verse number="24">هَدا هُوَ التلْميد الّي كيشهد بْهَد الشي وْكتبوْ. وْكنعرفو بلّي الشهادة ديالو هي حقيقيّة.</verse>
				<verse number="25">وْبزّاف د الحاجات يَخرين الّي عملاْ يَسوع، إدا كتبوهُم كاملين واحدة واحدة، كنظنّ بلّي هَد الكتوبة ما يتّسَعو شي في العالم.</verse>
			</chapter>
		</book>
		<book number="44">
			<chapter number="1">
				<verse number="1">الكلام الُوّل كتبْتوْ، يا ثاوْفيلُس، على كُل حاجة الّي يَسوع بدا كيعملاْ وْكيعلّم بِها،</verse>
				<verse number="2">حتّى نالنهار الّي اتّرفع فيه من بعدما وصّى بالروح القُدُس الرُّسُل الّي اختاروم.</verse>
				<verse number="3">وْيَسوع وَرّاهُم نفسو عاود بْبزّاف د الحُجَح الحقيقيّين من بعدما تعدّب وْهُوَ كيظهَر لوم أربعين يوم وْكيتكلّم على مُلك اللّٰه.</verse>
				<verse number="4">وْملّي كان مجمّع معهُم، وصّاهُم ما ي‍مشيو شي من أُورُشَليم، وَلكن يتسنّاو ديك الشي الّي وَعد بِه الآب الّي "سمعْتوه مِنّي،</verse>
				<verse number="5">حيت يوحَنّا غطّس بالما، أمّا أنتُمَ غَد تْتغطّسو بالروح القُدُس من دابا شي أيّام قليلة."</verse>
				<verse number="6">في ديك الساعة هَدوك الّي كانو مجمّعين معاه سقصاواه وْقالو: "يا رَبّ، واش في هَد الوقت غادي تجدّد المُلك نإسْرائيل؟"</verse>
				<verse number="7">وْقالّوم: "ما عندكُم شي الحقّ تعرفو الأزمنة والأوْقات الّي عملوم الآب بالسلْطة ديالو،</verse>
				<verse number="8">وَلكن أنتُمَ غَد تقبطو القوّة ملّي ينزل عليكُم الروح القُدُس وْغَد تكونو شهود لِلي في أُورُشَليم وْفي كُل اليَهوديّة والسامِرة وْحتّى نالطرف الاخّر د الدنيا."</verse>
				<verse number="9">وْملّي قال هَد الشي وْهُمَ كيشوفوه، اتّرفع نالعلو حتّى غطّاتوْ واحد السحابة من قدّام العينين ديالوم.</verse>
				<verse number="10">وْملّي كانو هازّين العينين ديالوم في السما وْهُوَ كيبعّد، قرّبو جوج د الرجال وْوَقفو حداهُم بالحوايج بُيَط</verse>
				<verse number="11">وْقالو لوم: "آ الرجال الجَليليّين، مالكُم واقفين كتشوفو في السما؟ هَدا يَسوع، الّي اتّرفع قدّامكُم نالسما، غادي يرجَع هَيدا كيفْما شفْتوه طالع نالسما."</verse>
				<verse number="12">ديك الساعة رجعو نأُورُشَليم من الجّبل الّي مسمّي جبل الزيتون، الّي هُوَ قريب نأُورُشَليم مسيرة سبت.</verse>
				<verse number="13">وْملّي وَصلو، طلعو نالبيت في الفوقي الّي كانو كينزلو فيه. تمّاك كان بُطْرُس ويَعْقوب وْيوحَنّا وأَنْدَراوس وْفيلِبُّس وْتوما وْبَرْثولُماوس وْمتّى ويَعْقوب بن حَلْفى وْسِمْعان الغيور ويَهودا بن يَعْقوب.</verse>
				<verse number="14">هَدو كاملين بْقلب واحد كانو كيداومو على الصلاة مع النسا وْمَرْيَم يمّاه د يَسوع وْمع الخوت ديالو.</verse>
				<verse number="15">وْفي ديك الأيّام ناض بُطْرُس فوسط الخوت، وْكانو الّي حاضرين تقْريبًا مية وْعشرين واحد، وْقال:</verse>
				<verse number="16">"آ الرجال الخوت، كان لازم يتكمّلو الكتوبة الّي تكلّم بِها الروح القُدُس من قبل بْدقوم داود على يَهودا، الّي ݣوّد نْهَدوك الّي شبّرو يَسوع،</verse>
				<verse number="17">وْكان محسوب معنا وْكان حقّو في هَد الخدمة.</verse>
				<verse number="18">(هَدا شرى واحد الفدّان بالأُجرة د الظلم، وْطاح وْهُوَ كيشوف قدّامو وانشقّ من الوسط وْتهرّقو المصارن ديالو كاملين.</verse>
				<verse number="19">وْرجع ديك الشي معروف عند سكّان أُورُشَليم كاملين حتّى تسمّى ديك الفدّان باللُغة ديالوم "حقل دَما" يعني فدّان الدم.)</verse>
				<verse number="20">حيت مكتوب في كتاب المزامير: «ترجَع الدار ديالو خربة وْما يسكن فيها حتّى واحد والخدْمة ديالو يشبّراْ واحد يَخُر.»</verse>
				<verse number="21">على هَد الشي واجب يرجَع شي واحد شاهد معنا بالقيامة، وْخصّوْ يكون من ديك الرجال الّي ترافقو معنا الوقت كامل ملّي كان الرَّبّ يَسوع كيمشي وْكيجي فوسطنا،</verse>
				<verse number="22">من المعموديّة د يوحَنّا حتّى نالنهار فاش اتّرفع علينا."</verse>
				<verse number="23">واقتَرحو جوج د الرجال: يوسف الّي مسمّي بارسابا، الّي كيقولو لو يوسْتُس، وْمَتِّياس.</verse>
				<verse number="24">وْصلّاو هَيداك: "يا رَبّ، أنتينا كتعرف القلوبة د الناس كاملين، ورّي نّا شكون من هَد الجوج الّي اختارْتِ</verse>
				<verse number="25">باش يقبط حقّو في هَد الخدمة ويكون رَسول فْعوط يَهودا، الّي مشى نالموطَع ديالو."</verse>
				<verse number="26">من بعد ضربو العود وْجا العود في مَتِّياس وْتّحسب مع الحضاش د الرُّسُل.</verse>
			</chapter>
			<chapter number="2">
				<verse number="1">ملّي وصَل يوم الخمسين، كانو كاملين مجموعين في نفس الموطَع.</verse>
				<verse number="2">وْعلى غفلة جا واحد الصوت من السما فحال شي ريح قوي كيسوط، وْعمّر البيت كامل فاين كانو ڭالسين.</verse>
				<verse number="3">وْظهرو لوم لسونة مقسومين فحال العافية وْنزلو على كُل واحد مِنّوم.</verse>
				<verse number="4">وْتعمّرو كاملين بالروح القُدُس وْبداو كيهدرو بْلُغات مخْتَلفة فحال ما عْطاهُم الروح باش يهدرو.</verse>
				<verse number="5">كانو شي يهود، رجال متّاقيين، الّي جاو من كُل أمّة تحت السما ساكنين في أُورُشَليم.</verse>
				<verse number="6">وْملّي سمعو هَد الصوت اتّجمعو وْبقاو مبهوطين حيت سمعو كُل واحد كيتكلّم باللُّغة ديالو.</verse>
				<verse number="7">وْدهشو كاملين وْتعجّبو وْقالو بيناتوم: "هَدو الّي كيتكلّمو، واش ماشي هُمَ كاملين جَليليّين؟</verse>
				<verse number="8">وْكيفاش كُل واحد منّا كيسمعوم كيهدرو باللُّغة ديالو الّي تربّى عليها؟</verse>
				<verse number="9">فَرْتيّين وْماديّين وْعيلاميّين وْسكّان البلاد ما بين النهرَين واليَهوديّة وْكَبَّدوكيّة وْبُنْتُس وآسيا</verse>
				<verse number="10">وْفَريجيّة وْبَمْفيليّة وْمصر وْجِهات ليبيا الّي حدا القَيرَوان والرومانيّين البرّانيّين، يَهود وْمُتهَوّدين،</verse>
				<verse number="11">كريتيّين وْعرب، كنسمعوهُم كيهدرو باللُّغات ديالنا على عجايب اللّٰه العظيمة."</verse>
				<verse number="12">وْتعجّبو وْبقاو حَيرانين كاملين وْقالو نْبعضيّاتوم: "شنّو هُوَ هَد الشي؟"</verse>
				<verse number="13">وْكانو يَخرين كيتملّغو وْكيقولو: "هَدوك سكْرانين بْخمر حلو."</verse>
				<verse number="14">وْديك الساعة وقَف بُطْرُس مع الحضاش وْقالّوم بْصوت عالي: "آ الرجال اليهود والسكّان كاملين الّي في أُورُشَليم، خلّيوني نشرح لكُم الّي وقَع، وْتصنّتو على الكلام ديالي.</verse>
				<verse number="15">هَدوك ماشي سكْرانين فحال ما كتظنّو أنتُمَ، حيت هَدي غير التسعود د الصباح،</verse>
				<verse number="16">وَلكن في الحقيقة هَد الشي الّي وقَع هُوَ الّي خبر بِه النَّبي يوئيل:</verse>
				<verse number="17">كيقول اللّٰه: «وْغادي يكون في الأيّام الاخّرية بلّي غادي نكبّ روحي على كُل البشر، ويتنبّأو أُوْلادكُم وْبناتكُم، ويشوفو شبّانكُم الرؤيات ويحلمو شيوخكُم أحلام.</verse>
				<verse number="18">وْفي ديك الأيّام غادي نكبّ روحي على العبيد ديالي، رجال وْنسا، وْغادي يتنبّأو.</verse>
				<verse number="19">وْنظهّر العجايب نْفوق في السما والعلامات نْتحت في الأرض: الدم والعافية والبُخار د الدُّخّان.</verse>
				<verse number="20">غادي ترجَع الشمس ظلام والقمر دم قبل ما يجي النهار د الرَّبّ العظيم والمشْهور.</verse>
				<verse number="21">وْكُل واحد الّي كيدعي بِاسم الرَّبّ غادي ينجا.»</verse>
				<verse number="22">"آ الرجال الإسْرائيليّين، سمعو هَد الكلام. يَسوع الناصري كان رَجل أَيّدوْ اللّٰه قدّامكُم بالمُعْجزات والعلامات والعجايب، الّي عملوم اللّٰه على يَدّو فوسطكُم، فحال ما كتعرفو أنتُمَ.</verse>
				<verse number="23">هَدا الّي سلّموه لكُم حسب خطّة اللّٰه والعِلم ديالو السابق، أنتُمَ شبّرْتوه وْقتلْتوه بْيَدّ المُدْنبـين وْصلّبْتوه.</verse>
				<verse number="24">وَلكن اللّٰه ردّوْ بالروح وْحرّروْ من وجاع الموت، حيت كان مستحيل على الموت يسيطر عليه.</verse>
				<verse number="25">حيت داود كيقول فيه: «كُنْتْ كنشوف الرَّبّ قدّامي دائمًا، حيت هُوَ على الّي‍مين ديالي باش ما نتزَعْزع شي.</verse>
				<verse number="26">على ديك الشي فرح قلبي بزّاف وْغنّى لساني وْحتّى الجسد ديالي غادي يرتاح في الرجا.</verse>
				<verse number="27">حيت أنتينا ما غادي شي تخلّي نفسي في الهاوية وْما غادي شي تخلّي القُدّوس ديالك يتعفّن في القبَر.</verse>
				<verse number="28">عرّفْتِني طُرْقان الحياة وْكَتْعمّرني بالفرْحة في وَجهك.»</verse>
				<verse number="29">"آ الخوت، خلّيوني نتكلّم معكُم واضح على بابانا داود، الّي مات وْتدفن والقبَر ديالو عندنا حتّى ناليوما.</verse>
				<verse number="30">كان نَبي وْعرف بلّي اللّٰه حلف لو بواحد القسم بلّي غادي يرفَع شي واحد من الدرّيّة ديالو باش يݣلس على العرش ديالو.</verse>
				<verse number="31">شاف هَد الشي من قبل وْتكلّم على القيامة د المسيح بلّي ما بقات شي نفسو في الهاوية وْما تعفّن شي الجسد ديالو في القبَر.</verse>
				<verse number="32">هَدا يَسوع، ردّوْ اللّٰه بالروح، وْحنايَ كاملين شهود على ديك الشي.</verse>
				<verse number="33">وْملّي رفعوْ اللّٰه على الّي‍مين ديالو نالسما، ادّى من عند الآب الروح القُدُس الّي كان وَعدوْ بِه، وْكبّ علينا هَد الشي الّي أنتُمَ كتشوفوه دابا وْكتسمعوه.</verse>
				<verse number="34">حيت داود ما طلَع شي نالسما، وَلكن هُوَ بْنفسو كيقول: «قال الرَّبّ نْرَبّي: "ݣلس على الّي‍مين ديالي</verse>
				<verse number="35">حتّى نردّ عدْيانك تحت رِجلك."»</verse>
				<verse number="36">وْعلى هَد الشي لازم يعرف بَني إسْرائيل كاملين بلّي هَدا يَسوع الّي صلبْتوه أنتُمَ، جعلوْ اللّٰه ربّ وْمسيح."</verse>
				<verse number="37">وْملّي سمعو هَد الشي، طعنوم في قلبوم وْقالو نْبُطْرُس وْنالرُّسُل يَخرين: "آ الخوت، شنّو خصْنا نعملو؟"</verse>
				<verse number="38">قالّوم بُطْرُس: "توبو ويتغطّس كُل واحد منكُم بِاسم يَسوع المسيح باش تْتّغفر لكُم الدنوب، وْتقبطو عطية الروح القُدُس.</verse>
				<verse number="39">حيت الوعد لِلكُم وْنولادكُم وْنالبرّانيّين كاملين، يعني نْكُل واحد الّي كيعيّط لو الرَّبّ إلَهنا."</verse>
				<verse number="40">وْبْكلام يَخُر بزّاف كان كيشهد لوم وْكيوصّيهُم، كيقول: "نجّيو راسكُم من هَد الجيل المعوّج."</verse>
				<verse number="41">قبلو الكلام ديالو فرحانين وْتغطّسو، وْتزادو في ديك النهار تقْريبًا تلت آلاف نفس.</verse>
				<verse number="42">وْكانو كيداومو على تعْليم الرُّسُل والعِشْرة مع بعطوم وْتكسير الخبز والدعاء.</verse>
				<verse number="43">وْجا الخوف نْكُل نفس، وْكانو الرُّسُل كيعملو بزّاف د العجايب والعلامات.</verse>
				<verse number="44">الناس كاملين الّي آمنو كانو مع بعطوم وْكان عندوم كُل شي مشْتَرك.</verse>
				<verse number="45">وْكانو كَيْبيعو الأملاك والمتاع ديالوم وْكيقسموهُم بيناتوم على حسب الاحْتياج د كُل واحد.</verse>
				<verse number="46">وْكانو كيداومو في بيت المَقْدس كُل نهار بْقلب واحد، وْكيقطّعو الخبز في الديور ديالوم وْكياكلو مع بعطوم فرحانين وْبْقلب واحد،</verse>
				<verse number="47">وْكيسبّحو ناللّٰه وْعندوم القبول عند الشعب كامل. وْكان الرَّبّ كيزيد كُل نهار في الكنيسة الناس الّي كانو كينجاو.</verse>
			</chapter>
			<chapter number="3">
				<verse number="1">طلع بُطْرُس وْيوحَنّا مع بعطوم نْبيت المَقْدس في التلاتة د العشيّة، وْهِيَ الساعة د الصلاة.</verse>
				<verse number="2">كان واحد الرَّجل عرج من الكرش د يمّاه، وْكانو كيرفدوه وْكينزّلوه كُل نهار عند باب بيت المَقْدس، الّي مسمّي "الباب الجميل،" باش يسعا نالناس الّي داخلين نْبيت المَقْدس.</verse>
				<verse number="3">وْهَدا، ملّي شاف بُطْرُس وْيوحَنّا غادي يدخلو نْبيت المَقْدس، طلب منّوم الصدقة.</verse>
				<verse number="4">شاف فيه بُطْرُس مع يوحَنّا وْقال لو: "شوف فينا."</verse>
				<verse number="5">وْشاف فيهُم الرَّجل كيتسنّى يقبط مِنّوم شي حاجة.</verse>
				<verse number="6">أمّا بُطْرُس قال: "ما عندي لا نُقرة ولا دهَب، وَلكن الّي عندي غادي نعطيه لك. بِاسم يَسوع المسيح الناصِري، نوض وْمْشي."</verse>
				<verse number="7">وْشبّروْ بْيَدّو د الّيمين وْوقّفوْ، وْفي هزيزة صحاحو الرِّجلين والكعاب ديالو</verse>
				<verse number="8">وْنقّز وْوقَف وْبدا كيمشي وْدخل معهُم نْبيت المَقْدس، ماشي وْكينقّز وْكيسبّح ناللّٰه.</verse>
				<verse number="9">وْشافوه الناس كاملين وْهُوَ كيمشي وْكيسبّح ناللّٰه.</verse>
				<verse number="10">وْعرفوه بلّي هُوَ الرَّجل الّي كان كيݣلس وْكيسعا عند "الباب الجميل" د بيت المَقْدس وْدهشو بزّاف وْتعجّبو من هَد الشي الّي وقَع لو.</verse>
				<verse number="11">كان الرَّجل الّي تشافى مشبّر في بُطْرُس وْيوحَنّا، وْجرى نْعندوم الشعب كامل نالقوس الّي مسمّي "قوس سُليمان" وْهُمَ معجّبـين.</verse>
				<verse number="12">وْملّي شاف بُطْرُس ديك الشي، قالّوم: "آ الرجال الإسْرائيليّين، مالكُم كتـتعجّبو من هَد الشي؟ وْعلاش كتبلّطو فينا فحال إدا كُنّا حنايَ بالقدرة أَوْلا بالتقوى ديالنا رجّعْنا هَدا كيمشي؟</verse>
				<verse number="13">إلَه إبراهيم وإلَه إسْحاق وإلَه يَعْقوب، إلَه جدودنا عظّم الخدّام ديالو يَسوع، الّي سلّمْتوه أنتُمَ وْنكرْتوه قدّام بيلاطُس ملّي كان معوّل يطلقوْ.</verse>
				<verse number="14">وَلكن أنتُمَ نكرْتو القدّوس والمتّاقي وْطلبْتو يتّطْلق لكُم واحد الرَّجل قتّال،</verse>
				<verse number="15">وْقتلْتو مَنْبَع الحياة الّي بَعتوْ اللّٰه من بين الميّتين، وْحنايَ شهود على ديك الشي.</verse>
				<verse number="16">وْبالإيمان بِاسم يَسوع، الِاسم ديالو قوّى هَد الرَّجل الّي كتشوفوه وْكتعرفوه، والإيمان بْيَسوع شافاه تمامًا قدّامكُم كاملين.</verse>
				<verse number="17">"أمّا دابا، آ الخوت، كنعرف بلّي بالجهل ديالكُم عملْتو ديك الشي فحال ما عملوه الحُكّام ديالكُم حتّى هُمَ.</verse>
				<verse number="18">وَلكن اللّٰه كمّل ديك الشي الّي خبر بِه من قبل على الدقوم د الأَنْبياء ديالو كاملين بلّي المسيح كان غادي يتعدّب.</verse>
				<verse number="19">على هَد الشي خصْكُم تتوبو وْترجعو باش يمحي اللّٰه الدنوب ديالكُم،</verse>
				<verse number="20">باش تجي أوقات الراحة من عند الرَّبّ، وْباش يصيفط لكُم المسيح الّي اختاروْ لكُم من قبل، والّي هُوَ يَسوع،</verse>
				<verse number="21">الّي واجب يسكن في السما حتّى نالوقت د التجديد د كُل شي، الّي تكلّم عليه اللّٰه على الدقوم د الأَنْبياء القدّيسين ديالو كاملين من زمان.</verse>
				<verse number="22">حيت موسى قال: «الرَّبّ غادي يجيب واحد النَّبي فحالي من بين الخوت ديالكُم. سمعو لو في كُل ما يتكلّم بِه معكُم،</verse>
				<verse number="23">وْكُل نفس الّي ما كتسمَع شي نْديك النَّبي غادي تْتقلّع من بين الشعب.»</verse>
				<verse number="24">وْهَيدا الأَنْبياء كاملين، من صَموئيل وْحتّى هَدوك الّي جاو من بعدو، تكلّمو على هَد الأيّام.</verse>
				<verse number="25">أنتُمَ هُمَ الورتة د الأَنْبياء وْد العهد الّي عاهد بِه اللّٰه جدودنا، ملّي قال نإبراهيم: «غادي يكونو قبايل الأرض كاملين مبْروكين بالدرّيّة ديالك.»</verse>
				<verse number="26">ملّي اللّٰه ردّ اِبنو يَسوع بالروح، صيفطوْ لكُم أنتُمَ في الُوّل باش يبارككُم ويردّ كُل واحد منكُم من الشَّرّ ديالو."</verse>
			</chapter>
			<chapter number="4">
				<verse number="1">ملّي كان كيتكلّم بُطْرُس وْيوحَنّا مع الناس، جاو عندوم المسؤولين وْقايد الحرس د بيت المَقْدس والصدّوقيّين</verse>
				<verse number="2">وْهُمَ مقلّقين حيت الرُّسُل كانو كيعلّمو الشعب وْكيبشّرو بالقيامة من بين الميّتين بْيَسوع.</verse>
				<verse number="3">وْمدّو اليَدّين ديالوم عليهُم وْدخّلوهُم نالحبس حتّى نالنهار التاني حيت كانت جات العشيّة.</verse>
				<verse number="4">وْكانو آمنو بزّاف د الناس الّي سمعو الكلام، والعدد د الرجال كان تقْريبًا خمس آلاف واحد.</verse>
				<verse number="5">ولّا غدّا اتّجمعو في أُورُشَليم الحكّام والشيوخ والمُعلّمين د الشريعة</verse>
				<verse number="6">وْحَنّان، رئيس المسؤولين في بيت المَقْدس، وْقَيافا وْيوحَنّا والإسْكَنْدَر وْكُل الرجال الّي كانو من أهل رُؤَساء المسؤولين.</verse>
				<verse number="7">وْمن بعدما وقّفو بُطْرُس وْيوحَنّا في الوسط، بداو كيسقصيوهُم: "بْشْمِن سُلْطة أَوْلا بْشْمِن اِسم عملْتو أنتُمَ هَد الشي؟"</verse>
				<verse number="8">ديك الساعة تعمّر بُطْرُس بالروح القُدُس وْقالّوم: "آ حُكّام الشعب وْشيوخ إسْرائيل،</verse>
				<verse number="9">إدا اليوما كتستَدْعيونا على واحد الخَير الّي عملْنا نواحد الرَّجل مريط والطريقة بَيّاش تشافى،</verse>
				<verse number="10">خصْكُم تعرفو، أنتُمَ والشعب د إسْرائيل كامل، بلّي بِاسم يَسوع المسيح الناصِري، الّي صلّبْتوه، والّي بَعتوْ اللّٰه من بين الميّتين، بِه كيوقف هَد الرَّجل صحيح قدّامكُم.</verse>
				<verse number="11">يَسوع هُوَ هَد الحجْرة الّي رفضْتوها أنتُمَ البنّاية، وْرجعَتْ هي راس القنت.</verse>
				<verse number="12">وْفعلاً، ما كاين شي النجا بواحد يَخُر من غيرو هُوَ، حيت ما كاين حتّى شي اسم يَخُر تحت السما، الّي اتّعطى نالناس، الّي بِه حنايَ خصْنا ننجاو."</verse>
				<verse number="13">وْملّي شافو الحُكّام الزعامة في الكلام د بُطْرُس وْيوحَنّا، عارفين بلّي هُمَ ماشي قاريين وْبلّي هُمَ من الشعب، تعجّبو وْعرفوهُم بلّي كانو مع يَسوع.</verse>
				<verse number="14">وْملّي شافو الرَّجل الّي كان تشافى واقف معهُم، ما جبرو ما يقولو.</verse>
				<verse number="15">وآمروهُم يخرجو على برّا من المَجْلس، وْتشاورو بيناتوم،</verse>
				<verse number="16">كيقولو: "شنّو غادي نعملو نْهَد الرجال؟ حيت سكّان أُورُشَليم كاملين كيعرفو بلّي واحد العلامة مشهورة وقعَتْ على يَدّوم وْحنايَ ما نقدرو شي نْنكرو هَد الشي.</verse>
				<verse number="17">وَلكن باش ما ينْتَشر شي الخبر بين الشعب، نهدّدوهُم باش ما يتكلّمو شي عاود مع حتّى واحد بْهَد الِاسم."</verse>
				<verse number="18">وْعيّطو لوم وْوصّاوهُم ما يتكلّمو شي وْما يعلّمو شي بالمرّة بِاسم يَسوع.</verse>
				<verse number="19">جاوب بُطْرُس وْيوحَنّا وْقالو: "حكمو أنتُمَ إدا كان حقّ قدّام اللّٰه نطيعوكُم فعوط ما نطيعو اللّٰه،</verse>
				<verse number="20">حيت ما نقدرو شي نبقاو ساكتين وْما نهدرو شي بْديك الشي الّي شفْنا وْسمعْنا."</verse>
				<verse number="21">من بعدما هدّدوهُم عاود، طلقوهُم. وْبْسباب الشعب ما جبرو شي كيفاش يعاقبوهُم، حيت الناس كاملين كانو كيمجّدو اللّٰه على ديك الشي الّي وقَع،</verse>
				<verse number="22">حيت الرَّجل الّي وقعَتْ فيه هَد المُعْجزة د الشفاء كان في عُمرو كتَر من أربعين عام.</verse>
				<verse number="23">وْملّي طلقوهُم، بُطْرُس وْيوحَنّا مشاو نْعند الصحاب ديالوم وْخبروهُم بْكُل ما قالو لوم رُؤَساء المسؤولين والشيوخ.</verse>
				<verse number="24">وْملّي سمعو هَد الشي، علّاو الصوت ديالوم ناللّٰه بْنفس واحدة وْقالو: "يا رَبّ السلْطة، أنتينا هُوَ الإلَه الّي خلقْتِ السّما والأرض والبحَر وْكُل ما فيهُم.</verse>
				<verse number="25">أنتينا، بواسطة الروح القُدُس، قُلْتِ على الدقوم د داود العبد ديالك: «علاش هاجَت الأُمَم، وْخمّمو الشُّعوب في الباطل؟</verse>
				<verse number="26">وَقفو مُلوك الأرض وْتّجمعو الرُّؤَساء مع بعطوم ضدّ الرَّبّ وْضدّ المسيح ديالو.»</verse>
				<verse number="27">حيت في الحقيقة هيرودُس وْبيلاطُس البُنطي اتّجمعو مع الوَتَنيّين وْشعب إسْرائيل في هَد المدينة ضدّ اِبنك القُدّوس، يَسوع الّي دهنْتِه،</verse>
				<verse number="28">باش يعملو كُل ما قدّرْتِ من قبل بالإرادة والقدرة ديالك باش يوقع.</verse>
				<verse number="29">وْدابا، يا رَبّنا، شوف التهديدات ديالوم وْعْطي نالعبيد ديالك باش يتكلّمو بْكلامك بْكُل شجاعة.</verse>
				<verse number="30">على بَيدمن كتمدّ يَدّك باش تشافي وْتظهر العلامات والعجايب بِاسم يَسوع الخدّام القدّوس ديالك."</verse>
				<verse number="31">وْملّي كمّلو الصلاة ديالوم، تزعْزع الموطَع فاين كانو مجموعين وْتعمّرو كاملين بالروح القُدُس وْبداو كيتكلّمو بْكلام اللّٰه بالزعامة.</verse>
				<verse number="32">والمؤمنين كاملين كان عندوم قلب واحد وْنفس واحدة. حتّى واحد ما كان كيعْتَبر نفسو مالِك نِلّي عندو، وَلكن كانو كيشْتَركو في كُل شي الّي عندوم.</verse>
				<verse number="33">وْبْقدرة عظيمة كانو الرُّسُل كيشهدو بْقيامة الرَّبّ يَسوع، وْنعْمة عظيمة كانت فايطة عليهُم كاملين،</verse>
				<verse number="34">حيت ما كان حتّى واحد فيهُم محْتاج، والخوت الّي كانو عندوم الفدادن والديور كانو كيبيعوهُم وْكيجيبو الفلوس د ديك الشي الّي باعو</verse>
				<verse number="35">وْكينزّلوها قدّام الرِّجلين د الرُّسُل، وْكانو كيقسموها على حسب الاحْتياج د كُل واحد.</verse>
				<verse number="36">وْيوسف، واحد اللّاوي من أهل قُبْرُص، الّي سمّاواه الرُّسُل بَرنابا (الّي الترجمة ديالو "اِبن التشجيع")،</verse>
				<verse number="37">كان عندو واحد الفدّان وْباعوْ وْجاب الفلوس وْنزّلاْ قدّام الرِّجلين د الرُّسُل.</verse>
			</chapter>
			<chapter number="5">
				<verse number="1">واحد الرَّجل مسمّي حَنانيّا، مع مراتو سَفيرة، باع واحد المِلك</verse>
				<verse number="2">وْخبّع من التمن واحد المبلغ د الفلوس، والمراة ديالو عارفة كُل شي، وْنزّل الّي بقا لو من الفلوس قدّام الرِّجلين د الرُّسُل.</verse>
				<verse number="3">وْقال لو بُطْرُس: "آ حَنانيّا، كيفاش عمّر الشيطان قلبك باش تكدب على الروح القُدُس وْتخبّع الفلوس الّي بِعْتِ بِها المِلك ديالك؟</verse>
				<verse number="4">واش ما كان شي ديالك من قبل ما تبيعوْ؟ وْمن بعدما بِعْتِه، واش ما كانت شي الفلوس في يَدّك؟ كيفاش فكّرْتِ في قلبك تعمل هَد الشي؟ أنتينا ما كدبْتِ شي على الناس، وَلكن كدبْتِ على اللّٰه."</verse>
				<verse number="5">ملّي سمع حَنانيّا هَد الكلام، طاح ميّت، والناس كاملين الّي سمعو بْديك الشي، نزل عليهُم خوف عظيم.</verse>
				<verse number="6">وْناضو الشبّان وْكفّنوه وْخرّجوه وْدفنوه.</verse>
				<verse number="7">وْمن بعد تلاتة د السوايع تقْريبًا، دخلَت المراة ديالو وْما عنداْ شي الخبَر بْشنّو وقَع.</verse>
				<verse number="8">سقصاها بُطْرُس وْقالّاْ: "قول لي، واش بْهَد التمن بِعْتو المِلك؟" قالت: "إيّاه، بْهَد التمن."</verse>
				<verse number="9">وْقالّاْ بُطْرُس: "مالكُم اتَّفقْتو باش تجرّبو روح الرَّبّ؟ شوف، ها هُمَ الّي دفنو رَجلك عاد رجعو، وْغادي يدّيواك حتّى أنتينا."</verse>
				<verse number="10">وْفي هزيزة طاحت ميّتة عند الرِّجلين د بُطْرُس. ديك الساعة دخلو الشبّان وْجبروها ميّتة وْخرّجوها وْدفنوها حدا رَجلاْ.</verse>
				<verse number="11">وْنزل خوف عظيم على الكنيسة كاملة والناس كاملين الّي سمعو بْهَد الشي الّي وقَع.</verse>
				<verse number="12">وْوقعو بزّاف د العلامات والعجايب في الناس على اليَدّين د الرُّسُل، وْكانو المؤمنين كاملين كيتّجمعو بْقلب واحد في قوس سُليمان.</verse>
				<verse number="13">وْمن الشعب ما زعَم حتّى واحد يتّجمع معهُم، وَلكن كانو كيحْتَرموهُم.</verse>
				<verse number="14">والناس الّي كانو كيآمنو بالرَّبّ كيتّزادو بالكترة، عدد كبير من الرجال والنسا.</verse>
				<verse number="15">وأتّرو في الناس حتّى كانو كيخرّجو المراطين ديالوم نالزنايق وْكينزّلوهُم على الفروشة والحصاير، باش، ملّي يݣوز بُطْرُس، على الأقلّ الظل ديالو يطيح على شي واحد مِنّوم.</verse>
				<verse number="16">وْحتّى من المُدُن الّي قرابـين من أُورُشَليم كانو كيجيو بزّاف رافدين المراطين والمعدّبـين بالجنون الشرّيرة، وْكانو كيبراو كاملين.</verse>
				<verse number="17">في ديك الساعة رئيس المسؤولين في بيت المَقْدس والرجال كاملين الّي كانو معاه، الّي هُمَ من المَدْهب د الصدّوقيّين، غارو مِنّوم بزّاف،</verse>
				<verse number="18">وْشبّرو الرُّسُل وْعملوهُم في واحد الحبس عمومي.</verse>
				<verse number="19">وَلكن في الليل واحد الملاك من الرَّبّ فتح البيبان د الحبس وْخرّجوم وْقال:</verse>
				<verse number="20">"مْشيو وْوَقفو وْتكلّمو مع الشعب في بيت المَقْدس بالكلام كامل د هَد الحياة."</verse>
				<verse number="21">وْملّي سمعو ديك الشي، دخلو نْبيت المَقْدس مع الفجر وْبداو كيعلّمو. وْجا رئيس المسؤولين والّي كانو معاه كاملين، وْجمعو الحُكّام وْكُل الشيوخ د بَني إسْرائيل، وْصيفطو يجيبو الرُّسُل من الحبس.</verse>
				<verse number="22">وَلكن ملّي وَصلو الحرّاس نالحبس، ما جبروهُم شي تمّاك. ديك الساعة رجعو وْخبروهُم بْديك الشي،</verse>
				<verse number="23">وْقالو: "جبرْنا الحبس مشدود والعسّاسة د الحبس واقفين على برّا قدّام البيبان، وَلكن ملّي فتحْنا، ما جبرْنا حتّى واحد نْداخل."</verse>
				<verse number="24">وْملّي سمع رئيس المسْؤولين وْقايد بيت المَقْدس والرؤساء ديالوم هَد الكلام، حارو وْفكّرو كيفاش غادي تنتَهي هَد القضية.</verse>
				<verse number="25">وَلكن جا شي واحد كيخبروم وْقال: "الرجال الّي دخّلْتوهُم نالحبس راهُم في بيت المَقْدس واقفين كيعلّمو الناس."</verse>
				<verse number="26">ديك الساعة مشى القايد د الحرّاس والحرّاس معاه وْجابوم بلا عنف، حيت كانو كيخافو من الشعب يرجموهُم.</verse>
				<verse number="27">وْملّي حضّروهُم وْوَقّفوهُم في المجلس، بَحتوم رئيس المسؤولين،</verse>
				<verse number="28">وْقال: "وصّيناكُم ما تعلّمو شي بْهَد الِاسم، وْها أنتُمَ عمّرْتو أُورُشَليم بالتعْليم ديالكُم وْبغيتو تسيّبو علينا الدم د هَد الرَّجل."</verse>
				<verse number="29">وْجاوب بُطْرُس والرُّسُل وْقالو: "واجب نطيعو اللّٰه قبل من الناس.</verse>
				<verse number="30">إلَه جدودنا ردّ يَسوع بالروح الّي قتلْتوه أنتُمَ معلّق على واحد الخشبة.</verse>
				<verse number="31">هَدا هُوَ الّي رفعوْ اللّٰه على الّيمين ديالو باش يكون أمير وْمُنجّي، باش يعطي نإسْرائيل التوبة والغُفْران د الدنوب.</verse>
				<verse number="32">وْحنايَ الشهود بْهَد الأُمور، وْحتّى الروح القُدُس شاهد، الّي عْطاه اللّٰه نْكُل واحد الّي كيطيعوْ."</verse>
				<verse number="33">وْملّي هُمَ سمعو ديك الشي، طلَع لوم الدم نالراس وْبغاو يقتلوهُم.</verse>
				<verse number="34">وَلكن وقَف فوسط المجلس واحد الرَّجل فرّيسي، مسمّي غَمالائيل، مُعلّم د الشريعة، موقّر عند الشعب كامل، وآمر باش يخرّجو الرُّسُل واحد شويا.</verse>
				<verse number="35">وْقالّوم: "آ الرجال الإسْرائيليّين، ردّو بالكُم من ديك الشي الّي باغيين تعملو مع هَد الرجال.</verse>
				<verse number="36">حيت قبل من هَد الأيّام، قام ثوداس وْشكر راسو، قال بلّي هُوَ شي شخصيّة مهمّة. وْتبعوه تقْريبًا أربع مية واحد، وَلكن هُوَ تْقتل وْهَدو كاملين الّي طاعوه تشتّـتو وْرجعو لا شيء.</verse>
				<verse number="37">من مورا هَداك، قام يَهودا الجَليلي في أيّام التزميم، وادّى موراه بزّاف د الناس. وْهَداك اتّهلك حتّى هُوَ وْكاملين الّي طاعوه تشتّـتو.</verse>
				<verse number="38">وْدابا كنقول لكُم وْكَنْنصحكُم باش تطلقو هَد الرجال وْتخلّيوهُم بْسلام، حيت إدا هَد الشي الّي قصدوه جا من عند الناس، غادي يفشل.</verse>
				<verse number="39">وَلكن إدا كان من عند اللّٰه، ما تقدرو شي تهلكوهُم، وانتُمَ غَد تكونو كتحاربو اللّٰه."</verse>
				<verse number="40">واقْتَنعو بالكلام د غَمالائيل، وْعيّطو على الرُّسُل وْعصّاوهُم وْوصّاوهُم باش ما يزيدو شي يتكلّمو بِاسم يَسوع، وْمن بعد طلقوهُم.</verse>
				<verse number="41">وْخرجو الرُّسُل من المجلس فرحانين، حيت تْحسبو مسْتاهلين يتعدّبو بْسباب الِاسم ديالو.</verse>
				<verse number="42">وْكُل نهار في بيت المَقْدس وْفي الديور ما وَقفو شي من التعْليم وْمن التبْشير بيَسوع المسيح.</verse>
			</chapter>
			<chapter number="6">
				<verse number="1">وْفي ديك الأيّام، ملّي كبر العدد د التلامد، شكاو اليهود اليونانيّين من اليهود العبرانيّين، حيت كانو كيفرّطو في الهجّالات ديالوم في المعاونة اليوميّة.</verse>
				<verse number="2">ديك الساعة جمعو الطناش د الرُّسُل الجماعة د التلامد وْقالو: "ماشي مزيان لِنّا نخلّيو كلام اللّٰه وْنتسخّرو على الطيافر.</verse>
				<verse number="3">آ الخوت، اختارو سبعة د الرجال من بيناتكُم موقّرين وْمعمّرين بالروح القُدُس وْبالحكمة باش تكلّفوهُم بْهَد الشغل.</verse>
				<verse number="4">وْحنايَ نداومو على الصلاة وْنهْتَمّو بْكلام اللّٰه."</verse>
				<verse number="5">وْهَد الاقتراح عجب الجماعة كاملة، واختارو إسْتِفانوس، واحد الرَّجل معمّر بالإيمان والروح القُدُس، وْفيلِبُّس وْبُروخورُس، وْنيكانور وْتيمون، وْبَرْميناس وْنيقولاوس واحد المتهَوّد من أَنْطاكيّا.</verse>
				<verse number="6">هَدوك وقّفوهُم قدّام الرُّسُل، الّي صلّاو من جهتوم وْعملو يَدّوم عليهُم.</verse>
				<verse number="7">وْكان كلام اللّٰه كينْتَشر والعدد د التلامد كيكتر بزّاف في أُورُشَليم، وْحتّى بزّاف من المسؤولين في بيت المَقْدس طاعو الإيمان.</verse>
				<verse number="8">وإسْتِفانوس، معمّر بالإيمان والقدرة، كان كيعمل العجايب والعلامات الكبارين بين الشعب.</verse>
				<verse number="9">وْناضو شي ناس من المجمع الّي مسمّي "مجمع المحرّرين،" وْهُمَ القَيروانيّين والإسْكَنْدَريّين وْشي منّوم من كيليكيّا وآسيا، وْتجادلو مع إسْتِفانوس.</verse>
				<verse number="10">وْما قدرو شي يعارضو الحكمة والروح بَيّاش كان كيتكلّم.</verse>
				<verse number="11">ديك الساعة رشاو شي د الناس، الّي قالو بلّي سمعوه كيهدَر بْكلام الكفر على موسى وْعلى اللّٰه.</verse>
				<verse number="12">وْحرّشو الشعب والشيوخ والمُعلّمين د الشريعة، وْخطفو إسْتِفانوس وادّاواه قدّام المجلس</verse>
				<verse number="13">وْحضّرو شهود الزور الّي قالو: "هَد الرَّجل ما كيوقف شي على كلام الكفر ضدّ هَد الموطَع المقدّس وْعلى الشريعة،</verse>
				<verse number="14">حيت سمعْناه كيقول بلّي يَسوع الناصِري غادي يهدّم هَد الموطَع ويبدّل التقاليد الّي خلّاهُم نّا موسى."</verse>
				<verse number="15">ديك الساعة بلّطو في إسْتِفانوس الناس كاملين الّي كانو ݣالسين في المجلس، وْشافو وَجهو فحال الوجَه د شي ملاك.</verse>
			</chapter>
			<chapter number="7">
				<verse number="1">وْقال رئيس المسؤولين في بيت المَقْدس: "واش هَد الأُمور د بالصّحّ؟"</verse>
				<verse number="2">وْقال إسْتِفانوس: "آ الرجال الخوت والوالِدين، سمعوني. اللّٰه المجيد ظهَر نإبراهيم ملّي كان باقي في مَسوبوطَميا قبل ما يسكن في حاران،</verse>
				<verse number="3">وْقال لو اللّٰه: «خرج من بلادك وْمن عند أهلك وآجي نالبلاد الّي غادي نورّيها لك.»</verse>
				<verse number="4">ديك الساعة خرج من بلاد الكَلْدانيّين وْسكن في حاران، وْمن بعدما مات باباه، رحّلوْ اللّٰه من تمّا نْهَد البلاد فاين أنتُمَ ساكنين دابا.</verse>
				<verse number="5">وْما عْطاه فيها حتّى شي وَرت، واخّا غير سطمة، وَلكن وَعدوْ باش يعطيها لو مِلك لِلو وْنالدرّيّة ديالو من موراه، ملّي باقي ما كان عندو حتّى شي ولد.</verse>
				<verse number="6">وْقال اللّٰه هَيدا: «الدرّيّة ديالك غادي تكون برّانيّة في واحد البلاد غريبة ويردّوهُم عبيد ويعدّبوهُم أربع مية عام.</verse>
				<verse number="7">والأُمّة الّي غادي تسْتَعبدوم، غادي نحاسباْ أنا، وْمن بعد ديك الشي غادي يخرجو من ديك البلاد.» وْقال اللّٰه: «ديك الساعة غادي يعبدوني في هَد الموطَع،»</verse>
				<verse number="8">وْعْطاه عهد الطهارة. وْهَيدا إبراهيم ولد إسحاق وْطهّروْ في النهار التامن، وإسحاق ولد يَعْقوب ويَعْقوب ولد الجدود الطناش.</verse>
				<verse number="9">"إيوا، الجدود حسدو خاهُم يوسف وْباعوه نْشي ناس الّي ادّاواه نْمصر. وْكان اللّٰه معاه،</verse>
				<verse number="10">وْحرّروْ من المشاكل ديالو كاملة وْعْطاه النعْمة والحِكمة قدّام فِرْعون مَلِك مصر، وْهُوَ ردّوْ حاكم على مصر وْعلى الدار ديالو كاملة.</verse>
				<verse number="11">"في ديك الوقت جا واحد الجّوع كبير على البلاد د مصر كاملة وْكَنْعان وْكان الضيق كبير، والجدود ديالنا ما جبرو ما ياكلو.</verse>
				<verse number="12">وْملّي سمَع يَعْقوب بلّي كاين الزرع في مصر، صيفط جدودنا المرّة الُولى.</verse>
				<verse number="13">وْفي المرّة التانية، يوسف ظهّر راسو نالخوت ديالو، وْفِرْعون عرف الأصل د يوسف.</verse>
				<verse number="14">وْصيفط يوسف باش يجيبو يَعْقوب باباه وْكُل الأهل ديالو، الّي كانو خمسة وْسبعين واحد.</verse>
				<verse number="15">وْهوّد يَعْقوب نْمصر وْمات تمّاك هُوَ وْجدودنا،</verse>
				<verse number="16">وْرحلو نْشَكيم وْدفنوهُم في القبَر الّي شراه إبراهيم بواحد التمن مقبول من بَني حَمور في شَكيم.</verse>
				<verse number="17">وْملّي قرّب وقت الوعد الّي حلف اللّٰه بِه نإبراهيم، كان الشعب كيزيد وْكيكتَر في مصر،</verse>
				<verse number="18">حتّى جا واحد المَلِك يَخُر في مصر الّي ما عرف شي يوسف،</verse>
				<verse number="19">وْغدر هَدا بالشعب ديالنا وْلزّم عليهُم يسمحو في الصبيان ديالوم باش يموتو.</verse>
				<verse number="20">"وْفي ديك الوقت، خلق موسى وْكان مرْضي عند اللّٰه، وْتربّى تلت شهور في الدار د باباه.</verse>
				<verse number="21">وْملّي سمحو فيه، ربّاتوْ بنْت فِرْعون وْكان فحال ابْناْ.</verse>
				<verse number="22">وْتعلّم موسى الحِكمة كاملة د المصريّين وْكان قوي في الكلام والفعل.</verse>
				<verse number="23">وْملّي كمّل أربعين عام، بغى يزور خوتو، بَني إسْرائيل.</verse>
				<verse number="24">وْملّي شاف واحد المصري كيظلم واحد مِنّوم، حامى عليه وانْتَقم نالمغْلوب وْقتل المصري.</verse>
				<verse number="25">وْظنّ موسى بلّي خوتو غادي يفهمو بلّي اللّٰه غادي يحرّروم على يَدّو، وَلكن هُمَ ما فهمو شي هَيداك.</verse>
				<verse number="26">ولّا غدّا موسى فاجأ جوج د الإسرائليّين الّي كانو كيتدابزو، وْبغى يصالحوم، وْقالّوم: «آ الرجال، أنتُمَ خوت. علاش كتظلمو بعضيّاتكُم؟»</verse>
				<verse number="27">والرَّجل الّي كان كيظلم يَخُر دفَع موسى وْقال لو: «شكون عملك حاكم وْقاضي علينا؟</verse>
				<verse number="28">واش بغيتِ تقتلني فحال ما قتلْتِ المصري البارح؟»</verse>
				<verse number="29">وْملّي سمَع هَد الكلام، هرب موسى نْأرض مِدْيان وْكان برّاني فيها، وْتمّاك ولد جوج د الولاد.</verse>
				<verse number="30">"وْملّي ݣازَتْ أربعين عام، ظهَر لو ملاك الرَّبّ في الصحرا قريب من جبل سيناء، في اللهبة د العافية في واحد العلّيقة.</verse>
				<verse number="31">وْملّي شاف موسى ديك الشي، تعجّب. وْملّي كان كيقرّب باش يشوفوْ مزيان، جا عندو صوت الرَّبّ:</verse>
				<verse number="32">«أنا إلَه جدودك، إلَه إبراهيم وإلَه إسْحاق وإلَه يَعْقوب.» وْتّرْعد موسى من الخوف وْما زعَم شي يشوف.</verse>
				<verse number="33">وْقال لو الرَّبّ: «حيّد الصبّاط من رِجلك حيت الموطَع فاين أنتينا واقف هُوَ أرض مقدّسة.</verse>
				<verse number="34">أنا شفْتْ بالتحقيق عداب الشعب ديالي في مصر وْسمعْت الشكاوي ديالوم وْنزلْتْ باش نحرّروم. آجي دابا باش نصيفطك نْمصر.»</verse>
				<verse number="35">"هَدا موسى الّي رفضوه وْقالو لو: «شكون عملك حاكم وْقاضي علينا؟» هَدا هُوَ الّي صيفطوْ اللّٰه حاكم وْمُنجّي على يد الملاك الّي ظهَر لو في العلّيقة.</verse>
				<verse number="36">هَدا خرّجوم من مصر وْهُوَ كيعمل العجايب والعلامات في أرض مصر وْفي البحَر الأحمر وْفي الصحرا أربعين عام.</verse>
				<verse number="37">"هَدا هُوَ موسى الّي قال نْبَني إسْرائيل: «اللّٰه غادي يجيب واحد النَّبي فحالي من بين الخوت ديالكُم.»</verse>
				<verse number="38">وْموسى بْنفسو كان في المجْمع في الصحرا، مع الملاك الّي كان كيتكلّم معاه في جبل سيناء وْمع جدودنا، وْهُوَ الّي قبل الكلمات الحيّة باش يعطيها نّا.</verse>
				<verse number="39">وَلكن جدودنا ما بغاو شي يطيعوه وْرفضوه، حيت رجعو نْمصر في قلبوم.</verse>
				<verse number="40">وْقالو نْخاه هارون: «عمل نّا الآلِهة الّي تسبقنا، حيت هَدا موسى الّي خرّجنا من أرض مصْر ما كَنْعرفو شي شنّو وقَع لو.»</verse>
				<verse number="41">ديك الساعة عدّلو واحد العجل وْقدّمو لو الدبايح، وْفرحو بالأعْمال د يَدّوم.</verse>
				<verse number="42">وْسمَح فيهُم اللّٰه، وْدفعوم باش يعبدو النجوم د السما، فحال ما هُوَ مكتوب في كتاب الأَنْبياء: «آ دار إسْرائيل، واش لِلي أنا دبحْتو الدبايح والقرابـين مدّة أربعين عام في الصحرا؟</verse>
				<verse number="43">رفدْتو معكُم الخيمة ديال "مولوك" حتّى هو، والنجمة د الإلَه ديالكُم "رَمْفان،" والأصْنام الّي عدّلْتوها باش تعبدوها. على ديك الشي أنا غادي نْنفيكُم من بابل لْهيه.»</verse>
				<verse number="44">"وْكانت مع جدودنا في الصحرا خيمة الشهادة الّي صنعاْ موسى كيفْما آمر اللّٰه على حسب الشكل الّي شافوْ.</verse>
				<verse number="45">وْجدودنا، ملّي قبطو الخيمة، دخّلوها بْقيادة يشوع، ملّي ملكو البلاد من الأُمَم الّي طردوم اللّٰه من قدّام وَجهوم، وْبقات تمّا حتّى نالأيّام د داود.</verse>
				<verse number="46">وْداود جبر النعْمة قدّام اللّٰه وْطلب باش يوجّد بيت العبادة نالإلَه د يَعْقوب،</verse>
				<verse number="47">وَلكن سُليمان هُوَ الّي بنى لو الدار.</verse>
				<verse number="48">واخّا الإلَه العالي ما كيسكن شي في الديور الّي مصنوعين باليَدّين، فحال ما كيقول النَّبي:</verse>
				<verse number="49">«السّما هُوَ العرش ديالي والأرض هي الموطَع د رِجلي. شنّي هي الدار الّي غَد تبنيو لي؟ كيقول الرَّبّ، وْشنّو هُوَ الموطَع د راحتي؟</verse>
				<verse number="50">واش ماشي يَدّي الّي صنعَتْ هَد الأُمور كاملة؟»</verse>
				<verse number="51">"آ قاصحين الأعْناق، ناس بالقلوبة والودْنين بلا طهارة! أنتُمَ كتعملو فحال جدودكُم، وْدائمًا كتعارضو الروح القُدُس.</verse>
				<verse number="52">شكون هَدا من الأَنْبياء الّي ما تعدّاو شي عليه الجدود ديالكُم؟ هُمَ قتلو الّي سبقو وْخبرو بالمجي د المتّاقي، الّي أنتُمَ دابا سلّمْتوه وْقتلْتوه،</verse>
				<verse number="53">أنتُمَ الّي قبطْتو الشريعة على يد الملائكة وْما عملْتو شي بِها."</verse>
				<verse number="54">ملّي سمعو هَد الشي، طار لوم بزّاف وْغزّزو السنان ديالوم عليه.</verse>
				<verse number="55">أمّا إسْتِفانوس شاف في السما وْهُوَ معمّر بالروح القُدُس، وْشاف مجد اللّٰه وْيَسوع واقف على الّيمين د اللّٰه،</verse>
				<verse number="56">وْقال: "ها انا كنشوف السما مفتوحة وِابن الإنسان واقف على الّيمين د اللّٰه!"</verse>
				<verse number="57">ديك الساعة غوّتو بْصوت عالي وْشدّو الودْنين ديالوم وْهجمو عليه مجموعين،</verse>
				<verse number="58">وْخرّجوه على برّا من المدينة وْرجموه. والشهود عملو الحوايج ديالوم حدا الرِّجلين د واحد الشاب مسمّي شاول.</verse>
				<verse number="59">وْملّي كانو كيرجمو إسْتِفانوس، هُوَ دعى وْقال: "يا رَبّي يَسوع، قبل الروح ديالي!"</verse>
				<verse number="60">وْطاح على الركابي ديالو وْغوّت بْصوت عالي: "يا رَبّي، ما تحسب شي عليهُم هَد الدنب!" وْملّي قال هَد الشي مات.</verse>
			</chapter>
			<chapter number="8">
				<verse number="1">وْكان شاول متَّفق مع الإعدام د إسْتِفانوس. وْفي ديك النهار بالضبط وقعَتْ واحد التمرميدة كبيرة على الكنيسة الّي كانت في أُورُشَليم، والمؤمنين كاملين تشتّتو في بلاد اليَهوديّة والسامِرة، من غير الرُّسُل.</verse>
				<verse number="2">وْرفدو إسْتِفانوس شي رجال متّاقيين وْدفنوه، وْعملو لو واحد الݣنازة كبيرة.</verse>
				<verse number="3">أمّا شاول كان كيخرّب الكنيسة وْكيدخل نالديور وْكيجرّ الرجال والنسا وْكيدخّلوم نالحبس.</verse>
				<verse number="4">وْهَدوك الّي تشتّتو كانو كيبشّرو بْكلام اللّٰه فاين ما مشاو.</verse>
				<verse number="5">ديك الساعة هوّد فيلِبُّس نْمدينة السامِرة، وْكان كيخبروم بالمسيح.</verse>
				<verse number="6">وْكانو الناس كيتصنّتو بْرأي واحد نْديك الشي الّي قالوْ فيلِبُّس ملّي سمعوه وْشافو العلامات الّي عملاْ،</verse>
				<verse number="7">حيت كانو الجنون الشرّيرة كيخرجو من بزّاف د الناس وْكانو كيغوّتو بْصوت عالي، وْبزّاف د الناس الّي كانو مكْحوشين وْعُرَج تشافاو.</verse>
				<verse number="8">وْكانت فرْحة كبيرة في ديك المدينة.</verse>
				<verse number="9">وْكان في ديك المدينة واحد الرَّجل، مسمّي سِمْعان، الّي كان من قبل كيسحر نْشعب السامِرة وْكيدهّش الناس وْكيقول بلّي هُوَ شي شخصية مهمّة.</verse>
				<verse number="10">وْكانو كاملين كيسمعو لو من الصغير حتّى نالكبير، كيقولو بلّي هَدا هُوَ قوّة اللّٰه العظيمة.</verse>
				<verse number="11">كانو كيتبعوه حيت كان كيدهّشوم بالسحر ديالو مدّة طويلة.</verse>
				<verse number="12">وَلكن ملّي تيّقو فيلِبُّس وْهُوَ كيبشّر بالإنجيل د مُلك اللّٰه وْبِاسم يَسوع المسيح، تغطّسو الرجال والنسا بْجوج.</verse>
				<verse number="13">وْحتّى سِمْعان بْنفسو آمن. وْملّي تغطّس، تبع فيلِبُّس في كُل موطَع مدهّش بالعجايب والعلامات الكبارين الّي عملوم.</verse>
				<verse number="14">وْملّي سمعو الرُّسُل الّي في أُورُشَليم بلّي السامِرة قبلَتْ كلام اللّٰه، صيفطو نْعندوم بُطْرُس وْيوحَنّا.</verse>
				<verse number="15">وْملّي وَصلو، صلّاو من جهتوم باش ينزل عليهُم الروح القُدُس.</verse>
				<verse number="16">حيت الروح كان باقي ما نزل على حتّى واحد مِنّوم، غير كانو كيتغطّسو بِاسم الرَّبّ يَسوع.</verse>
				<verse number="17">في ديك الوقت بُطْرُس وْيوحَنّا عملو يَدّوم عليهُم وْنزل عليهُم الروح القُدُس.</verse>
				<verse number="18">ملّي شاف سِمعان بلّي اللّٰه عْطاهُم الروح القُدُس ملّي الرُّسُل كينزّلو اليَدّين عليهُم، عرض عليهُم الفلوس،</verse>
				<verse number="19">وْقال: "عْطيوني هَد القدرة حتّى أنا، باش يدّي الروح القُدُس كُل واحد الّي نْنزّل عليه اليَدّين ديالي."</verse>
				<verse number="20">وْقال لو بُطْرُس: "فلوسك تفنا معك، حيت حاولْتِ تشري مَوهِبة اللّٰه بالفلوس.</verse>
				<verse number="21">ما عندك شي لا نصيب ولا حقّ في هَد الأمر، حيت القلب ديالك ماشي صافي قدّام اللّٰه.</verse>
				<verse number="22">إدَن، توب من هَد الشَّرّ ديالك وْطلب اللّٰه، يمكن يغفر ديك الشي الّي كيدور في قلبك.</verse>
				<verse number="23">حيت أنا شفْتك معمّر بالمرارة وْمبلي بالشَّرّ."</verse>
				<verse number="24">ردّ عليه سِمْعان: "طلبو الرَّبّ من جهتي باش ما يجي عليَّ والو من هَد الشي الّي قُلْتو."</verse>
				<verse number="25">وْهُمَ، من بعدما شهدو وْتكلّمو بْكلام الرَّبّ، رجعو نأُورُشَليم. وْملّي كانو ݣايزين، بشّرو بالإنجيل في بزّاف د الدشورة من السامِريّين.</verse>
				<verse number="26">وْواحد الملاك من الرَّبّ قال نْفيلِبُّس: "نوض وْمْشي نْجهة الجنوب على الطريق الّي كتهوّد من أُورُشَليم نْغَزّة." كاين الخلا في ديك الموطَع.</verse>
				<verse number="27">وْناض فيلِبُّس وْشبّر الطريق ديالو، وْجبر واحد الرَّجل خِصي حبشي، وَزير د كَنْداكة، المَلِكة د الحبشة، الّي كان مكلّف على المال ديالاْ كامل. هَدا كان طلَع نأُورُشَليم باش يعبد.</verse>
				<verse number="28">وْملّي كان راجع نالبلاد ديالو، كان ݣالس في المرْكبة وْكيقرا كتاب النَّبي إشَعْيا.</verse>
				<verse number="29">وْقال الروح القُدُس نْفيلِبُّس: "قرّب وْرافق هَد المرْكبة."</verse>
				<verse number="30">وْجرى فيلِبُّس نْعندو وْسمعوْ كيقرا كتاب النَّبي إشَعْيا، وْقال لو: "واش كتفهم هَد الشي الّي كتقرا؟"</verse>
				<verse number="31">وْقال: "كيفاش غادي نفهم إدا حتّى واحد ما كيشرح لي؟" وْطلب نْفيلِبُّس يطلع ويݣلس معاه.</verse>
				<verse number="32">والفصل د الكتاب الّي كان كيقرا كان هُوَ هَدا: "فحال واحد النعجة مݣوّدة نالدبيحة، وْفحال واحد الخروف كيزوّلو لو الصوفة ديالو وْهُوَ ساكت، ما فتح شي دُقمو.</verse>
				<verse number="33">دلّوه وْما كانو شي عادلين معاه. شكون غادي يخبر بالدرّية ديالو؟ حيت الحياة ديالو تحيّدَتْ من الأرض."</verse>
				<verse number="34">وْردّ الخِصي على فيلِبُّس: "كنطلبك تقول لي على مَن كيقول النَّبي هَد الشي، على نفسو أَوْلا على شي واحد يَخُر؟"</verse>
				<verse number="35">ديك الساعة فتح فيلِبُّس دُقمو وْبدا من هَد الفصل كيبشّروْ بالإنجيل د يَسوع.</verse>
				<verse number="36">وْملّي كانو ماشّين في الطريق، وَصلو نواحد الموطَع فيه الما، وْقال الخِصي: "شوف، هنايَ كاين الما. شنّو الّي يمنعني نتغطّس؟"</verse>
				<verse number="37">[قال فيلِبُّس: "إدا أنتينا كتآمن من قلبك كامل، تقدر تعملوْ." وْجاوب وْقال: "أنا كنآمن بلّي يَسوع المسيح هُوَ اِبن اللّٰه."]</verse>
				<verse number="38">وآمر الخِصي باش توقف المرْكبة، وْهوّدو بْجوج نالما وْفيلِبُّس غطّس الخِصي.</verse>
				<verse number="39">وْملّي طلعو من الما، روح الرَّبّ خطف فيلِبُّس على غفلة وْما بقا شي كيشوفوْ الخِصي، وَلكن مشى في الطريق ديالو فرحان.</verse>
				<verse number="40">أمّا فيلِبُّس جبر راسو في أَشْدود. وْملّي كان ݣايز، بشّر المُدُن كاملة بالإنجيل حتّى وصَل نْقَيصَريّة.</verse>
			</chapter>
			<chapter number="9">
				<verse number="1">وْشاول كان باقي كيكرّر التهديدات بالقتل ضدّ التلامد د الرَّبّ. وْمشى نْعند رئيس المسؤولين في بيت المَقْدس،</verse>
				<verse number="2">وْطلب منّو رسائل نْبيوت العبادة في دِمَشْق باش، إدا جبر شي ناس من هَد الطريق، رجال أَوْلا نسا، يدّيهم مكتّفين نأُورُشَليم.</verse>
				<verse number="3">ملّي كان ماشّي في الطريق وْقرّب نْدِمَشْق، برَق عليه على غفلة واحد الضَّو من السما،</verse>
				<verse number="4">وْطاح شاول على الرحبة وْسمَع واحد الصوت كيقول لو: "شاول، شاول، علاش كَتْـتعدّى عليَّ؟"</verse>
				<verse number="5">وْسقصى: "شكون أنتينا، آ سيدي؟" وْردّ عليه الصوت: "أنا يَسوع الّي كَتْـتعدّى عليه.</verse>
				<verse number="6">وَلكن نوض وْدْخل نالمدينة وْغادي يتّقال لك شنّو خصّك تعمل."</verse>
				<verse number="7">والرجال الّي كانو معاه وَقفو مبْهوطين، كيسمعو الصوت بلا ما يشوفو حتّى واحد.</verse>
				<verse number="8">وْناض شاول من الرحبة وْملّي فتح العينين ديالو، ما قدر يشوف والو، وْشبّروه من يَدّو وْدخّلوه نْدِمَشْق.</verse>
				<verse number="9">وْبقا تلت أيّام تمّاك بلا ما يشوف، وْما كلا وْما شرب والو.</verse>
				<verse number="10">وْكان في دِمَشْق واحد التلْميد مسمّي حَنانيّا. وْقال لو الرَّبّ في واحد الرؤيا: "آ حَنانيّا." وْردّ عليه: "ها انا، يا رَبّي."</verse>
				<verse number="11">وْقال لو الرَّبّ: "نوض وْمْشي نالشارع الّي كيعيّطو لو المستقيم، وْبقّش في الدار د يَهودا على واحد الرَّجل الّي مسمّي شاول، من طَرْسوس، حيت راه هُوَ كيصلّي،</verse>
				<verse number="12">وْهُوَ شاف في رؤيا واحد الرَّجل مسمّي حَنانيّا دخل وْنزّل يَدّو عليه بَيّاش يرجع كيشوف."</verse>
				<verse number="13">ديك الساعة جاوب حَنانيّا: "يا رَبّي، أنا سمعْتْ من بزّاف د الناس على هَد الرَّجل وْعلى الشَّرّ الّي عمل في القدّيسين ديالك في أُورُشَليم.</verse>
				<verse number="14">وْحتّى هنايَ عندو السلْطة من رُؤَساء المسؤولين باش يقبط المؤمنين كاملين الّي كيعيّطو بِاسمك."</verse>
				<verse number="15">وْقال لو الرَّبّ: "مْشي، حيت هَدا هُوَ الّي اختارْتوْ أنا فحال شي وسيلة باش يعرّف بِاسمي قدّام الوَتَنيّين والملوك وْبَني إسْرائيل.</verse>
				<verse number="16">حيت أنا غادي نورّي لو شحال خصّوْ يتعدّب بْسباب اِسمي."</verse>
				<verse number="17">وْمشى حَنانيّا وْدخل نالدار وْنزّل يَدّو على شاول وْقال لو: "آ خاي شاول، الرَّبّ يَسوع، الّي ظهَر لك في الطريق د المجي، صيفطني باش ترجع كتشوف وْتتعمّر بالروح القُدُس."</verse>
				<verse number="18">وْفي هزيزة طاحت من العينين ديالو شي حاجة فحال القشور وْرجَع كيشوف، وْناض وْتغطّس.</verse>
				<verse number="19">وْملّي كلا، صحاح. وْبقا شاول مع التلامد الّي كانو في دِمَشْق شي أيّام.</verse>
				<verse number="20">وْدغيا بدا كيبشّر في بيوت العبادة وْكيأكّد بلّي يَسوع هُوَ ابن اللّٰه.</verse>
				<verse number="21">وْكانو الناس كاملين الّي كيسمعو لو كيتعجّبو وْكيقولو: "واش ماشي هَدا هُوَ الّي كان كيهلك في أُورُشَليم هَدوك الّي كانو كيعيّطو بْهَد الِاسم؟ واش ما جا شي نْهنايَ باش يدّيهُم مكتّفين ويدفعوم عند رُؤَساء المسؤولين؟"</verse>
				<verse number="22">وَلكن شاول كان كيتقوّى وْكيحيّر اليهود الّي ساكنين في دِمَشْق، كيأكّد عليهُم بلّي يَسوع هُوَ المسيح.</verse>
				<verse number="23">وْملّي ݣازت بزّاف د الأيّام، تشاورو اليهود باش يقتلوه،</verse>
				<verse number="24">وَلكن شاول عرف الخطّة ديالوم. كانو كيراقبو البيبان د المدينة بالنهار وْبالليل باش يقتلوه.</verse>
				<verse number="25">ديك الساعة ادّاواه التلامد في الليل وْهبّطوه من السور وْدلّاواه في واحد السلّة.</verse>
				<verse number="26">وْملّي وصَل شاول نْأُورُشَليم، بغى يتلاقى مع التلامد، وَلكن كانو كاملين كيخافو منّو، حيت ما تاقو شي بلّي هُوَ تلميد.</verse>
				<verse number="27">وَلكن ادّاه بَرْنابا وْقدّموْ نالرُّسُل وْحكى لوم كيفاش شاول شاف الرَّبّ، الّي تكلّم معاه في الطريق، وْكيفاش بشّر بْزعامة في دِمَشْق بِاسم يَسوع.</verse>
				<verse number="28">وْبقا كيدخل وْكيخرج معهُم في أُورُشَليم وْكيتكلّم بْوضوح بِاسم الرَّبّ.</verse>
				<verse number="29">وْكان كيتكلّم وْكيتناقش مع اليهود الّي كيهدرو باللُغة اليونانيّة، وَلكن هُمَ قصدو يقتلوه.</verse>
				<verse number="30">وْملّي الخوت عرفو ديك الشي، ادّاواه نْقَيصَريّة وْمن تمّا صيفطوه نْطَرْسوس.</verse>
				<verse number="31">ديك الساعة الكنائس في كُل اليَهوديّة والجَليل والسامِرة كانو كيتمتّعو بْسلام وْكيتقوّاو، حيت كانو كيتمشّاو في خوف اللّٰه والتعْزية د الروح القُدُس، وْكانو كيتّزيدو في العدد.</verse>
				<verse number="32">وْملّي كان بُطْرُس كيسافر في المنْطَقة كاملة، هوّد باش يطلّل على القدّيسين الّي ساكنين في لُدّة.</verse>
				<verse number="33">وْتلاقى تمّاك مع واحد المكْحوش مسمّي إينْياس الّي كان ممدود في الفراش مدّة ت‍من سنين.</verse>
				<verse number="34">وْقال لو بُطْرُس: "آ إينْياس، شافاك يَسوع المسيح. وقَف وْجْمع الفراش ديالك." وْوقَف في الحين.</verse>
				<verse number="35">وْشافوه الناس كاملين الّي ساكنين في لُدّة وْسارون، وآمنو بالرَّبّ.</verse>
				<verse number="36">وْكانت في يافا واحد التلْميدة مسمّية طابيثا، الّي مترْجمة "غزالة." هَدي كانت معمّرة بالأعْمال المزيانة وْكانت كتعمل الحسنات.</verse>
				<verse number="37">وْفي ديك الأيّام مرطَتْ وْماتت. وْغسلوها وْنزّلوها في واحد البيت في الفوقي.</verse>
				<verse number="38">وْحيت لُدّة قريبة من يافا، عرفو التلامد بلّي بُطْرُس تمّاك، وْصيفطو جوج د الرجال يرغبوه: "آجي دغيا نْعندنا."</verse>
				<verse number="39">وقَف بُطْرُس بالزربة وْمشى معهُم. وْملّي وصَل طلّعوه نالبيت، وْوَقفو الهجّالات كاملين وْدارو بِه كيبكيو وْكيورّيواه القمصان والحوايج الّي كانت كتخيّط غزالة ملّي كانت معهُم.</verse>
				<verse number="40">ديك الساعة خرّجوم بُطْرُس كاملين على برّا وْطاح على الركابي ديالو وْصلّى وْدار نالجتّة وْقال: "آ طابيثا، رْجع بالروح." وْفتحَت العينين ديالاْ، وْملّي شافت بُطْرُس ݣلسَتْ.</verse>
				<verse number="41">وْعْطاها يَدّو وْوقّفاْ، وْعَيّط على القدّيسين والهجّالات وْقدّماْ لوم وْهِيَ حيّة.</verse>
				<verse number="42">وانْتَشر هَد الخبر في يافا كاملة، وآمنو بزّاف د الناس بالرَّبّ.</verse>
				<verse number="43">وْبقا بُطْرُس في يافا بزّاف د الأيّام عند واحد الرَّجل دبّاغ مسمّي سِمْعان.</verse>
			</chapter>
			<chapter number="10">
				<verse number="1">وْكان في قَيصَريّة واحد الرَّجل مسمّي كُرْنيليوس، قايد المية من الفرقة الّي مسمّية "الفرقة الطليانيّة."</verse>
				<verse number="2">وْكان واحد الرَّجل متّاقي، هُوَ والدار ديالو كاملة كيخافو اللّٰه، وْكان كيعطي بزّاف د الصدقات نالشعب وْكيصلّي دائمًا ناللّٰه.</verse>
				<verse number="3">وْشاف بالواضح في واحد الرؤيا، تقْريبًا في التلاتة د العشية، واحد الملاك من عند اللّٰه داخل نْعندو وْكيقول لو: "آ كُرْنيليوس."</verse>
				<verse number="4">وْشاف فيه وْهُوَ خوفان وْقال: "شنّو بغيتِ، آ سيدي؟" وْقال لو: "الصلاوات والصدقات ديالك طلعو فحال دكرى قدّام اللّٰه.</verse>
				<verse number="5">وْدابا صيفط شي رجال نْيافا وْعَيّط على سِمْعان، الّي مسمّي بُطْرُس،</verse>
				<verse number="6">وْهُوَ نازل عند سِمْعان، واحد الرَّجل دبّاغ، الّي عندو الدار ديالو حدا البحَر."</verse>
				<verse number="7">وْملّي مشى الملاك الّي كان كيهدَر مع كُرْنيليوس، عَيّط على جوج د الخدّامة ديالو، وْواحد العسْكري متّاقي الّي كان مرافق ديالو،</verse>
				<verse number="8">وْصيفطوم نْيافا من بعدما خبروم بْكُل شي.</verse>
				<verse number="9">ولّا غدّا، ملّي كانو ماشّين في الطريق وْكيقرّبو نالمدينة، طلَع بُطْرُس نالسطَح باش يصلّي، تقْريبًا مع الظهور،</verse>
				<verse number="10">وْجاه بزّاف د الجّوع وْبغى ياكل. وْملّي كانو كيوجّدو لو الماكلة، جات لو واحد الغيبوبة.</verse>
				<verse number="11">وْشاف السما مفتوحة وْنازل مِنّاْ فحال واحد المنْديل كبير مربوط من أربعة د الطراف، هابط نالأرض.</verse>
				<verse number="12">وْكانو فيه من كُل شكل من الدواب والزواحف والطيور د السما.</verse>
				<verse number="13">وْجا لو واحد الصوت: "نوض، آ بُطْرُس. دبَح وْكول."</verse>
				<verse number="14">أمّا بُطْرُس قال: "لا، يا رَبّي، حيت عُمري ما كليتْ حتّى شي حاجة محرّمة أَوْلا منْݣوسة."</verse>
				<verse number="15">رجَع لو الصوت مرّة تانية كيقول: "ديك الشي الّي طهّروْ اللّٰه، ما تقول شي أنتينا بلّي هُوَ حرام."</verse>
				<verse number="16">وْوقَع هَد الشي تلاتة د المرّات، وْفي الحين تّرفد ديك المنْديل نالسما.</verse>
				<verse number="17">وْملّي كان بُطْرُس حيران في نفسو على المعنى د هَد الرؤيا الّي شافاْ، جاو الرجال الّي تْصيفطو من عند كُرْنيليوس كيسقصيو على الدار د سِمْعان، وْوَقفو قدّام الباب،</verse>
				<verse number="18">وْعيّطو كيسقصيو واش سِمْعان الّي مسمّي بُطْرُس نازل تمّاك.</verse>
				<verse number="19">وْملّي كان بُطْرُس كيخمّم في الرؤيا، قال لو الروح القُدُس: "شوف، هنايَ تلاتة د الرجال كيفتّشو عليك.</verse>
				<verse number="20">إيوا، زْرب وْهْبط وْما تشكّ شي ت‍مشي معهُم، حيت أنا صيفطْتوم."</verse>
				<verse number="21">وْهبَط بُطْرُس نْعند الرجال وْقالّوم: "ها انا. أنا هُوَ الّي كتفتّشو عليه. شنّو هُوَ السبب علاش جيتو نْهنايَ؟"</verse>
				<verse number="22">ردّو عليه: "جينا من جهة كُرْنيليوس قايد المية، رَجل متّاقي كيخاف اللّٰه وْهُوَ محْتَرم عند شعب اليهود كامل. واحد الملاك مقدّس عْطى إرشادات باش يجيبك نالدار ديالو ويسمع منّك الكلام الّي عندك."</verse>
				<verse number="23">ديك الساعة دخّلوم بُطْرُس وْضيّفوم. ولّا غدّا، خرج بُطْرُس معهُم، وْونّسوهُم بعض الخوت من يافا.</verse>
				<verse number="24">والنهار يَخُر دخلو نْقَيصَريّة. كُرْنيليوس كان كيتسنّاهُم وْعَيّط على الأهل والصحاب القرابـين لِلو.</verse>
				<verse number="25">ملّي كان بُطْرُس داخل، اسْتَقبلوْ كُرْنيليوس وْطاح عند رِجلو وْسجد لو.</verse>
				<verse number="26">وَلكن بُطْرُس وقّفوْ وْقال لو: "نوض، حتّى أنا إنسان فحالك."</verse>
				<verse number="27">وْدخل بُطْرُس كيتكلّم معاه، وْجبر بزّاف د الناس مجموعين.</verse>
				<verse number="28">وْقالّوم: "أنتُمَ كتعرفو بلّي ماشي مسموح نواحد الرَّجل يهودي يتّجمع مع شي واحد أجنبي ولا يزوروْ. وَلكن اللّٰه بيّن لي بلّي ما خصْني شي نسمّي حتّى إنسان محرّم أَوْلا منْݣوس.</verse>
				<verse number="29">على ديك الشي، ملّي عيّطْتِ عليَّ، أنا جيتْ بلا ما نخالفكُم. وْدابا كنسقصيكُم على شْمن سبب عيّطْتو لي؟"</verse>
				<verse number="30">جاوب كُرْنيليوس: "هَدي أربع أيّام في هَد الساعة، تقْريبًا في التلاتة د العشية، أنا كُنْتْ كنصلّي في الدار ديالي، وْعلى غفلة ظهَر قدّامي واحد الرَّجل بْحوايج كَتْبرَق،</verse>
				<verse number="31">وْقال لي: «آ كُرْنيليوس، اتّسمعَتْ الصلاوات ديالك والصدقات ديالك اتّدكرَتْ قدّام اللّٰه.</verse>
				<verse number="32">صيفط دابا شي واحد نْيافا باش يجي سِمْعان، الّي مسمّي بُطْرُس، الّي نازل حدا البحَر في الدار د سِمْعان، واحد الرَّجل دبّاغ.»</verse>
				<verse number="33">في الحين صيفطْتْ لك شي واحدين، وانتينا عملْتِ مزيان حيت جيتِ. وْدابا حنايَ كاملين مجموعين قدّام اللّٰه باش نسمعو كُل ما آمرك بِه اللّٰه."</verse>
				<verse number="34">وْفتَح بُطْرُس دُقمو وْقال: "في الحقيقة، أنا كنعرف بلّي اللّٰه ما عندو شي الوجهيّات،</verse>
				<verse number="35">وَلكن في كُل أُمّة اللّٰه كيرحّب بأَي واحد الّي كيخاف منّو وْكيعمل بالتقْوى.</verse>
				<verse number="36">اللّٰه صيفط الرسالة ديالو نْبَني إسْرائيل، كيبشّر بإنجيل السلام بواسطة يَسوع المسيح، هَدا هُوَ الرَّبّ د الناس كاملين.</verse>
				<verse number="37">أنتُمَ كتعرفو هَد الرسالة الّي انْتَشرَتْ في اليَهوديّة كاملة، الّي بدات من الجَليل من بعد المعموديّة الّي بشّر بِها يوحَنّا،</verse>
				<verse number="38">وْكيفاش دهَن اللّٰه يَسوع الناصِري بالروح القُدُس والقوّة، وْكيفاش هَداك كان كيتنقّل وْكيعمل الخَير وْكيشافي المعدّبـين كاملين بإبْليس، حيت اللّٰه كان معاه.</verse>
				<verse number="39">وْحنايَ شهود بْكُل ما عمل يَسوع في بلاد اليَهوديّة وْفي أُورُشَليم. وْقتلوه وْعلّقوه على واحد الخشبة.</verse>
				<verse number="40">هُوَ هَدا الّي ردّوْ اللّٰه بالروح في اليوم التالت وْخلّاه يظهر،</verse>
				<verse number="41">ماشي نالشعب كامل، وَلكن نالشهود الّي اختاروم اللّٰه من قبل، الّي هُمَ حنايَ الّي كلينا وْشربْنا معاه من بعدما قام من بين الميّتين.</verse>
				<verse number="42">وْوصّانا باش نبشّرو الشعب وْنشهدو بلّي هُوَ الّي جعلوْ اللّٰه حاكم على الحيّين والميّتين.</verse>
				<verse number="43">لِلو كيشهدو الأَنْبياء كاملين بلّي كُل واحد الّي كيآمن بِه غادي يتوصّل بْغُفْران الدنوب بِاسمو."</verse>
				<verse number="44">ملّي بُطْرُس كان باقي كيتكلّم بْهَد الأُمور، نزل الروح القُدُس عليهُم كاملين، هَدوك الّي كانو كيسمعو الكلام.</verse>
				<verse number="45">وْدهشو المؤمنين الّي هُمَ من أهل الطهارة، الّي جاو مع بُطْرُس، حيت اتّعطى الروح القُدُس حتّى نِلّي ماشي يهود،</verse>
				<verse number="46">حيت كانو كيسمعوهُم كيهدرو بْلُغات مخْتَلفة وْكيعظّمو اللّٰه. في ديك الساعة جاوب بُطْرُس:</verse>
				<verse number="47">"واش يقدر شي واحد يمنع الما نْهَدوك باش يتغطّسو، الّي توصّلو بالروح القُدُس فحالنا حنايَ؟"</verse>
				<verse number="48">وآمروم يتغطّسو بِاسم يَسوع المسيح. ديك الساعة رغبوه يبقا معهُم شي أيّام.</verse>
			</chapter>
			<chapter number="11">
				<verse number="1">وْسمعو الرُّسُل والخوت الّي كانو في اليَهوديّة بلّي كاينين من غير اليهود الّي قبلو كلام اللّٰه.</verse>
				<verse number="2">وْملّي طلَع بُطْرُس نأُورُشَليم، تغاننو معاه الناس الّي كيدافعو على الطهارة،</verse>
				<verse number="3">وْقالو: "أنتينا دخلْتِ نْعند الناس الّي بلا طهارة وْكليتِ معهُم!"</verse>
				<verse number="4">وْبدا بُطْرُس كيشرح لوم الّي وقَع بالترْتيب، كيقول:</verse>
				<verse number="5">"أنا كُنْتْ في مدينة يافا كنصلّي وْشفْتْ في الغيبوبة واحد الرؤيا، شي حاجة فحال واحد المنْديل كبير نازل مربوط من أربعة د الطراف، هابط من السما وْجا نْعندي.</verse>
				<verse number="6">وْشفْتْ فيه بالعينين ديالي وْتأمّلْتْ، وْشفْت الدواب والوحوش والزواحف والطيور د السما.</verse>
				<verse number="7">وْسمعْتْ واحد الصوت الّي قال لي: «نوض آ بُطْرُس. دْبح وْكول.»</verse>
				<verse number="8">وْقُلْتْ: «لا، يا رَبّي، حيت عُمراْ ما دخلَتْ شي ماكلة محرّمة أَوْلا منْݣوسة نْدُقمي.»</verse>
				<verse number="9">وْردّ عليَّ الصوت من السما مرّة تانية: «ديك الشي الّي طهّروْ اللّٰه، ما تقول شي أنتينا بلّي هُوَ حرام.»</verse>
				<verse number="10">وْوقَع هَد الشي تلاتة د المرّات وْتّرفع كُل شي نالسما عاود.</verse>
				<verse number="11">وْفي الحين، ها تلاتة د الرجال وَصلو نالدار الّي كُنْتْ ساكن فيها، مصيفطين نْعندي من قَيصَريّة.</verse>
				<verse number="12">وْقال لي الروح باش نمشي معهُم بلا ما نشكّ حتّى في شي حاجة. وْجاو معيَ ديك الستّة د الخوت حتّى هُمَ، وْدخلْنا نالدار د واحد الرَّجل،</verse>
				<verse number="13">وْهُوَ شرح نّا كيفاش شاف الملاك في الدار ديالو واقف وْكيقول لو: «صيفط نْيافا شي رجال وْعَيّط على سِمْعان، الّي مسمّي بُطْرُس.</verse>
				<verse number="14">هُوَ غادي يقدّم لك واحد الرسالة الّي بالواسطة ديالاْ غادي تنجا أنتينا والدار ديالك كاملة.»</verse>
				<verse number="15">وْملّي بديتْ كنتكلّم، نزل الروح القُدُس عليهُم حتّى هُمَ، فحال ما نزل علينا في البداية.</verse>
				<verse number="16">ديك الساعة تفكّرْتْ الكلام الّي قال الرَّبّ: «يوحَنّا غطّس بالما، أمّا أنتُمَ غَد تْتغطّسو بالروح القُدُس.»</verse>
				<verse number="17">إدَن، إدا اللّٰه عْطى لوم المَوْهبة فحال الّي عْطاها نّا حنايَ الّي آمنّا بالرَّبّ يَسوع المسيح، شكون أنا باش نمنع اللّٰه؟"</verse>
				<verse number="18">وْملّي سمعو هَد الأُمور، سكتو وْمجّدو اللّٰه، كيقولو: "ها اللّٰه عْطى حتّى نْغير اليهود التوبة نالحياة."</verse>
				<verse number="19">وْهَدوك الّي تشتّـتو بْسباب التمرميدة الّي وقعَتْ بْسباب إسْتِفانوس، مشاو نْفينيقيّة وْقُبْرُص وأَنْطاكية، وْهُمَ ما كيتكلّمو شي مع حتّى واحد بالكلام، غير مع اليهود بوحدوم.</verse>
				<verse number="20">وَلكن كانو مِنّوم شي رجال من قُبْرُص والقَيرُوان الّي، ملّي دخلو نأَنْطاكية، كانو كيتكلّمو مع اليونانيّين كيخبرو بالإنجيل د الرَّبّ يَسوع.</verse>
				<verse number="21">وْكانت يد الرَّبّ معهُم وآمنو بزّاف مِنّوم وْرجعو نالرَّبّ.</verse>
				<verse number="22">وصَل الخبَر د هَد الأُمور نالودْنين د الناس د الكنيسة في أُورُشَليم، وْصيفطو بَرنابا باش يمشي نأَنْطاكية.</verse>
				<verse number="23">ملّي وصَل وْشاف نعْمة اللّٰه، فرَح وْشجّعوم كاملين باش يتبتو في الرَّبّ مآمنين بْقلب تابت.</verse>
				<verse number="24">حيت بَرنابا كان رَجل مزيان وْمعمّر بالروح القُدُس وْبالإيمان. وْعدد كبير من الناس قبلو الرَّبّ.</verse>
				<verse number="25">وْخرج بَرنابا نْطَرْسوس باش يفتّش على شاول،</verse>
				<verse number="26">وْملّي جبروْ، جابوْ نأَنْطاكية. وْتّجمعو تمّا مع الكنيسة عام كامل وْعلّمو بزّاف د الناس. وْأَنْطاكية كانَتْ الموطَع فاين تسمّاو التلامد مسيحيّين نأوّل مرّة.</verse>
				<verse number="27">وْفي ديك الأيّام، هوّدو شي أَنْبياء من أُورُشَليم نأَنْطاكية.</verse>
				<verse number="28">وْناض واحد مِنّوم مسمّي أَغابوس وْتنبّأ بواسطة الروح بلّي واحد الجّوع كبير كان غادي يوقع في الدنيا كاملة، الّي وقَع في أيّام كلوديوس قَيصَر.</verse>
				<verse number="29">في ديك الوقت، قرّرو التلامد، كُل واحد على قدّ المقدار ديالو، يصيفطو المعاونة نالخوت ديالوم الّي ساكنين في اليَهوديّة.</verse>
				<verse number="30">وْعملو ديك الشي، وْصيفطوها نالشيوخ على يد بَرنابا وْشاول.</verse>
			</chapter>
			<chapter number="12">
				<verse number="1">وْفي ديك الوقت المَلِك هيرودُس شبّر البعض من الكنيسة باش يعدّبوم،</verse>
				<verse number="2">وْقتل يَعْقوب خاه د يوحَنّا بالسيف.</verse>
				<verse number="3">وْملّي شاف بلّي ديك الشي عجب اليهود، شبّر بُطْرُس حتّى هُوَ. وقَع هَد الشي في أيّام عيد الفطير.</verse>
				<verse number="4">وْملّي شبّروْ، دخّلوْ نالحبس وْسلّموْ نأربعة د الفرقات د العسْكر، بأربعة د الرجال في كُل فرقة، باش يحضيواه، حيت بغى يخرّجوْ نالشعب مورا عيد الفِصح.</verse>
				<verse number="5">وْملّي كان بُطْرُس محضي في الحبس، كانت الكنيسة كتجْتَهد في الصلاة ناللّٰه من جهتو.</verse>
				<verse number="6">وْفي الليل قبل النهار فاش كان هيرودُس مقرّر يخرّجوْ ويحكم عليه، كان بُطْرُس ناعس بين جوج د العسْكر وْمربوط بْجوج د السناسل، وْكانو الحرّاس قدّام الباب كيعسّو على الحبس.</verse>
				<verse number="7">وْعلى غفلة ظهَر واحد الملاك من الرَّبّ والنور ضوّى في الحبس، والملاك ضرب بُطْرُس في جنبو وْفيّقوْ، وْقال لو: "نوض دغيا!" وْطاحو السناسل من اليَدّين ديالو.</verse>
				<verse number="8">وْقال لو الملاك: "تحزّم وْلبس الصبّاط ديالك." وْهُوَ عمل هَيداك. وْقال لو: "لبس السلهام ديالك وْتـبَعني."</verse>
				<verse number="9">وْخرج بُطْرُس موراه وْتَـبعوْ، وْما عارف شي بلّي ديك الشي الّي عمل الملاك كان د بالصّحّ، وَلكن ظنّ بلّي شاف شي رؤيا.</verse>
				<verse number="10">وْݣازو الحرّاس الُوّل والتاني، وْوَصلو نالباب د الحديد الّي كَتدّي نالمدينة، وْتّفتحَتْ لوم بوحداْ وْخرجو. وْتمشّاو في واحد الزنقة، وْعلى غفلة فارقوْ الملاك.</verse>
				<verse number="11">ملّي فطن بُطْرُس بْراسو، قال: "دابا تأكّدْتْ د بالصّحّ بلّي الرَّبّ صيفط الملاك ديالو وْحرّرني من يد هيرودُس وْمن كُل ما كيتسنّى شعب اليهود."</verse>
				<verse number="12">وْملّي كان كيخمّم في ديك الشي الّي وقَع، وصَل نالدار د مَرْيَم يمّاه د يوحَنّا، الّي مسمّي مَرْقُس، فاين كانو بزّاف د الناس مجموعين كيصلّيو.</verse>
				<verse number="13">دقّ بُطْرُس في الباب د الخارج وْخرجَتْ واحد الخدّامة مسمّية رَودة باش تعرف شكون.</verse>
				<verse number="14">وْملّي عرفَتْ الصوت د بُطْرُس، ما فتحَتْ شي الباب من الفرْحة، وَلكن جرات نْداخل وْقالَتْ: "بُطْرُس واقف على الباب!"</verse>
				<verse number="15">وْقالو لاْ: "أنتينا حمقة!" أمّا هي كانت كتأكّد عليهُم بلّي هُوَ هَداك، ويَخرين قالو: "هَدا هُوَ الملاك ديالو!"</verse>
				<verse number="16">أمّا بُطْرُس بقا كيدقّ، وْملّي فتحو وْشافوه، تعجّبو.</verse>
				<verse number="17">وْبُطْرُس شيّر لوم باليَد ديالو باش يسكتو، وْعاود لوم كيفاش خرّجوْ الرَّبّ من الحبس، وْقالّوم: "خبرو بْهَد الشي يَعْقوب والخوت." من بعد خرج وْمشى نْموطَع يَخُر.</verse>
				<verse number="18">ملّي طلَع النهار، وقعَتْ واحد الدهشة كبيرة على العسْكر، حيت ما عرفو شي شنّو وقَع نْبُطْرُس.</verse>
				<verse number="19">أمّا هيرودُس، ملّي فتّش عليه وْما جبروْ شي، بحت في الحرّاس وآمر يقتلوهُم. من بعد هيرودُس هوّد من اليَهوديّة نْقَيصَريّة وْݣلس تمّاك.</verse>
				<verse number="20">كان هيرودُس غضبان بزّاف على الناس د صور وْصَيدا، وْهُمَ اتَّفقو وْوَقفو قدّامو، حيت تصاحبو مع بلاسْتُس، المسؤول على بيت النعاس د المَلِك، وْطلبو الصُّلح حيت بلادوم كَتْـتقوّت من بلاد المَلِك.</verse>
				<verse number="21">في واحد النهار محدّد، لبس هيرودُس الحوايج الملوكيّة وْݣلس على العرش ديالو وْبدا كيخاطبوم.</verse>
				<verse number="22">وْغوّتو الناس وْقالو: "هَد الصوت د واحد الإلَه! ماشي الصوت د الإنسان!"</verse>
				<verse number="23">وْفي ديك اللحظة، ضربوْ واحد الملاك من الرَّبّ، حيت ما عْطى شي المجد ناللّٰه. وْكلاواه الدود وْمات هيرودُس.</verse>
				<verse number="24">وَلكن كلام اللّٰه كان كينْتَشر وْكيكتر.</verse>
				<verse number="25">وْرجَع بَرنابا وْشاول من أُورُشَليم من بعدما كمّلو الخدمة ديالوم، وادّاو معهُم يوحَنّا، الّي مسمّي مَرْقُس.</verse>
			</chapter>
			<chapter number="13">
				<verse number="1">وْكانو في الكنيسة الّي كانت في أَنْطاكية شي أَنْبياء وْمُعلّمين: بَرنابا وْسِمْعان، الّي مسمّي نيجَر، وْلوكيوس القَيرَواني وْمَناين، الّي تربّى مع الحاكم هيرودُس، وْشاول.</verse>
				<verse number="2">وْملّي كانو كيخدمو الرَّبّ وْكيصومو، قال الروح القُدُس: "عزلو لي بَرنابا وْشاول نالخدمة الّي عيّطْتْ لوم عليها."</verse>
				<verse number="3">وْمن بعدما صامو وْصلّاو، عملو يَدّوم عليهُم وْصيفطوهُم.</verse>
				<verse number="4">وْملّي تصيفط بَرنابا وْشاول بالروح القُدُس، هوّدو نْسَلوكية، وْمن تمّا سافرو نْقُبْرُص.</verse>
				<verse number="5">وْملّي وَصلو نْسَلاميس، خبرو بْكلام اللّٰه في مجامع اليهود، وْكان معهُم يوحَنّا كيعاونوم.</verse>
				<verse number="6">وْملّي قطعو الجزيرة حتّى نْبافوس، جبرو واحد الرَّجل سحّار، نَبي كدّاب يهودي، مسمّي بار يَشوع،</verse>
				<verse number="7">الّي كان مع الخليفة سَرْجيوس بولُس، واحد الرَّجل معقّل. هَدا بغى يسمع كلام اللّٰه وْعَيّط على بَرنابا وْشاول.</verse>
				<verse number="8">وَلكن عارضوم عَليم السحّار (هَدا هُوَ المعنى د الِاسم ديالو)، باغي يبعّد الوالي من الإيمان.</verse>
				<verse number="9">أمّا شاول، الّي مسمّي بولُس، معمّر بالروح القُدُس، شاف فيه،</verse>
				<verse number="10">وْقال: "آ المعمّر بْكُل غشّ وْكُل خُبت، آ ولد إبْليس، آ العدو د كُل تقْوى، واش عُمرك ما غادي توقف من تعواج طرقان اللّٰه المستقيمة؟</verse>
				<verse number="11">دابا ها يد الرَّبّ عليك وْغادي تكون عمى وْما غادي شي تشوف الشمس على واحد المدّة." وْفي هزيزة طاحت عليه الضبابة والظلام وْبدا كيدور كيفتّش على مَن يݣوّدوْ من يَدّو.</verse>
				<verse number="12">ملّي شاف الوالي الّي وقَع، آمن، حيت تعجّب من تعْليم الرَّبّ.</verse>
				<verse number="13">وْملّي قلّعو من بافوس، بولُس والّي هُمَ معاه وَصلو نْبَرْجة في بَمْفيليّة، أمّا يوحَنّا تفارق عليهُم وْرجَع نأُورُشَليم.</verse>
				<verse number="14">وَلكن هُمَ ݣازو من بَرْجة حتّى أَنْطاكية في بيسيديّة. وْنهار السبت دخلو نواحد المجْمع وْݣلسو فيه.</verse>
				<verse number="15">وْمور القراية في الشريعة وْفي الأَنْبياء، صيفطو لوم رُؤَساء المجمع وْقالو لوم: "آ الرجال الخوت، إدا عندكُم شي كلمة د التشجيع نالشعب، تكلّمو."</verse>
				<verse number="16">ديك الساعة وقَف بولُس وْشيّر بْيَدّو وْقال: "آ الرجال الإسْرائيليّين وْغير اليهود الّي كيخافو اللّٰه، سَمعوني.</verse>
				<verse number="17">الإلَه د شعب إسْرائيل، اختار جدودنا وْعظّم الشعب في الوقت الّي كانو فيه برّانيّين في بلاد مصر، وْبْدراع مرْفوعة خرّجوم مِنّاْ،</verse>
				<verse number="18">واستَحملوم تقْريبًا مدّة أربعين عام في الصحرا.</verse>
				<verse number="19">وْملّي هلك سبعة د الأُمَم في بلاد كَنْعان، عْطى لوم البلاد ديالوم بالوَرت.</verse>
				<verse number="20">وْمن بعد عْطاهُم قُضاة، تقْريبًا مدّة أربع مية وْخمسين عام، حتّى نالوَقت د صَموئيل النَّبي.</verse>
				<verse number="21">وْفي ديك الوَقت، طلبو يكون عليهُم واحد المَلِك، وْعْطاهُم اللّٰه شاول بن قيس، واحد الرَّجل من قبيلة بِنْيامين، في مدّة أربعين عام.</verse>
				<verse number="22">وْملّي تحيّد شاول، عْطاهُم داود باش يكون مَلِك، وْشهد لو وْقال: «جبرْتْ داوُد بن يَسّي رَجل من جهة قلبي، الّي غادي يعمل إرادتي الكاملة.»</verse>
				<verse number="23">من الدرّيّة ديالو وْعلى حسب الوعد ديال اللّٰه، عْطى واحد المُنجّي نإسْرائيل، هُوَ يَسوع.</verse>
				<verse number="24">وْمن قبل المجي د يَسوع، يوحَنّا كان كيخاطب بْمعموديّة التوبة نالشعب د إسْرائيل كامل.</verse>
				<verse number="25">وْملّي كان يوحَنّا كيكمّل المهمّة ديالو، قال: «في النظر ديالكُم، شكون أنا؟ أنا ماشي هُوَ، وَلكن غادي يجي من بعد منّي شي واحد الّي ما كَنْسْتاهل شي نفسخ الخيوط د الصبّاط د رِجلو.»</verse>
				<verse number="26">"آ الرجال الخوت، أُوْلاد إبراهيم، وْهَدوك الّي بيناتكُم الّي كيخافو اللّٰه، لِنّا تصيفط هَد الكلام د النجا.</verse>
				<verse number="27">حيت سكّان أُورُشَليم والرؤساء ديالاْ ما اعْتَرفو شي بيَسوع، وْملّي حكمو عليه، كمّلو الكلام د الأَنْبياء الّي كيقراواه كُل النهار السبت.</verse>
				<verse number="28">وْواخّا ما جبرو فيه حتّى شي سبّة نالموت، طلبو من بلاطُس باش يقتلوْ.</verse>
				<verse number="29">وْملّي كمّلو كُل شي الّي مكتوب عليه، هبّطوه من الخشبة وْعملوه في واحد القبَر.</verse>
				<verse number="30">أمّا اللّٰه بعتوْ من بين الميّتين،</verse>
				<verse number="31">وْظهَر يَسوع بزّاف د الأيّام نْهَدوك الّي طلعو معاه من الجَليل نأُورُشَليم، الّي هُمَ دابا الشهود ديالو عند الشعب.</verse>
				<verse number="32">وْحنايَ كنبشّروكُم بالإنجيل د الوعد الّي اتّعطى نالجدود ديالنا،</verse>
				<verse number="33">الوعد الّي كمّلوْ اللّٰه لِنّا، حنايَ الولاد ديالوم، ملّي ردّ يَسوع بالروح، كيفْما هُوَ مكتوب في المزمور التاني: «أنتينا بني. أنا اليوما ولدْتك.»</verse>
				<verse number="34">اللّٰه بعتوْ من بين الميّتين باش الدات ديالو ما عُمراْ ما تفسد، وْهَيدا تكمّل هَد الكلام: «أنا غادي نعطيكُم البركات المقدّسة والمضْمونة ديال داود.»</verse>
				<verse number="35">على ديك الشي كيقول عاود في مزمور يَخُر: «ما غادي شي تخلّي القُدّوس ديالك يتعفّن في القبَر.»</verse>
				<verse number="36">حيت بالفعل داود، من بعدما خدم الجيل ديالو على حسب إرادة اللّٰه، نعس وْتّجمع مع الجدود ديالو وْتفسد الجسد ديالو.</verse>
				<verse number="37">أمّا هَداك، الّي ردّوْ اللّٰه بالروح، ما شاف شي الفساد.</verse>
				<verse number="38">على هَد الشي، آ الرجال الخوت، عرفو بلّي بواسطة يَسوع كنبشّروكُم بْغُفْران الدنوب.</verse>
				<verse number="39">أنتُمَ ما تقدرو شي تـتبرّرو بواسطة الشريعة د موسى، وَلكن كُل واحد الّي كيآمن كيكون مبرّر بواسطة يَسوع.</verse>
				<verse number="40">وْردّو بالكُم باش ما يوقع شي عليكُم ديك الشي الّي قالو الأَنْبياء:</verse>
				<verse number="41">«شوفو، أنتُمَ الّي كتبهْدلو! تعجّبو وْتّهلكو، حيت أنا كنعمل واحد العمل في الأيّام ديالكُم الّي، واخّا شي واحد خبركُم بِه، ما غادي شي تتيّقوه.»"</verse>
				<verse number="42">ملّي خرج بولُس وْبَرنابا من المجمع د اليهود، طلبو مِنّوم الناس باش يتكلّمو معهُم بْهَد الأُمور في السبت الماجي.</verse>
				<verse number="43">وْملّي تفرّق الاجْتماع، بزّاف من اليهود وْمن المتهوّدين تبعو بولُس وْبَرنابا، الّي تكلّمو معهُم وْقنعوهُم باش يتبتو في نعْمة اللّٰه.</verse>
				<verse number="44">وْفي السبت الّي موراه، اتّجمعَت المدينة تقْريبًا كاملة باش تسمع كلام اللّٰه.</verse>
				<verse number="45">وَلكن ملّي شافو اليهود الجمْهور، تعمّرو بالغيرة وْبداو كيعارضو الّي قالوْ بولُس وْكيسبّوه.</verse>
				<verse number="46">وْردّ عليهُم بولُس وْبَرنابا بالشجاعة: "كان واجب علينا في الُوّل نبشّروكُم أنتُمَ بْكلام اللّٰه، وَلكن حيت رفضْتوه وْما كتحسبو شي راسكُم مسْتاهلين نالحياة الأبديّة، حنايَ غادي نمشيو نْعند غير اليهود.</verse>
				<verse number="47">حيت هَيدا وصّانا الرَّبّ: «أنا جعلْتك نور نالأُمَم باش تدّي النجا ديالي حتّى نآخر الدنيا.»"</verse>
				<verse number="48">ملّي سمعو غير اليهود هَد الشي، فرحو وْمجّدو كلام الرَّبّ، وآمنو كاملين الّي كانو مخْتورين نالحياة الأبديّة.</verse>
				<verse number="49">وانْتَشر كلام الرَّبّ في البلاد كاملة.</verse>
				<verse number="50">وَلكن اليهود حرّشو النسا الموقّرين والمحْتَرمات والرجال المقدّمين د المدينة، وْسبّـبو واحد التمرْميدة على بولُس وْبَرنابا وْطردوهُم من الحدود ديالوم.</verse>
				<verse number="51">ديك الساعة نفطو الغبرة من الرِّجلين ديالوم فحال شي شهادة ضدّ ديك المدينة، وْمشاو نإيقونيّة.</verse>
				<verse number="52">وْتعمّرو التلامد بالفرْحة والروح القُدُس.</verse>
			</chapter>
			<chapter number="14">
				<verse number="1">وْملّي كانو في إيقونيّة، دخلو مع بعطوم نْبيت العبادة د اليهود وْتكلّمو بواحد الطريقة حتّى آمنو بزّاف من اليهود واليونانيّين.</verse>
				<verse number="2">وَلكن اليهود الّي ما كانو شي مؤمنين حرّشو الوَتَنيين وْفسّدو قلبوم ضدّ الخوت.</verse>
				<verse number="3">وْبقاو مدّة طويلة تمّاك كيخاطبو بْزعامة في الرَّبّ، الّي كان كيشهد بْكلام النعْمة ديالو وْكيعطي باش يعملو على يَدّوم علامات وْعجايب.</verse>
				<verse number="4">وْتقسّمو الناس د المدينة، البعض مِنّوم كانو مع اليهود والبعض مع الرُّسُل.</verse>
				<verse number="5">وْملّي وقعَتْ واحد المحاولة من جهة الوَتَنيين واليهود، مدعّمين بالرؤساء ديالوم، باش يمرْمدوهُم ويرجموهُم،</verse>
				<verse number="6">فطنو بْهَد الشي وْهربو نْلِسْترة وْدَرْبة، مُدُن د ليقونية والبلاد الدايرة بِهُم.</verse>
				<verse number="7">وْتمّاك كانو كيبشّرو بالإنجيل.</verse>
				<verse number="8">وْكان في لِسْترة واحد الرَّجل ݣالس مكْحوش من رِجلو، الّي تولد هَيدا من الكرش د يمّاه وْعُمرو ما تمشّى.</verse>
				<verse number="9">هَدا سمَع بولُس كيتكلّم، وْحقّق فيه بولُس وْشاف بلّي عندو الإيمان باش يتشافى.</verse>
				<verse number="10">آمروْ بْصوت عالي: "نوض، وقَف على الرِّجلين ديالك!" والرَّجل نقّز وْبدا كيمشي.</verse>
				<verse number="11">وْملّي شافو الناس ديك الشي الّي عمل بولُس، علّاو الصوت ديالوم باللُغة الليقونيّة وْقالو: "الآلِهة تشبّهو بالبشر باش يزورونا!"</verse>
				<verse number="12">وْسمّاو بَرنابا زيوس وْبولُس هَرْمَس، حيت غالبًا كان هُوَ الّي كيوجّه لوم الكلام.</verse>
				<verse number="13">والكاهن د زيوس، الّي كان المعْبد ديالو قدّام المدينة، جاب التيران والتيجان د النوّار قدّام البيبان، وْبغاو يقدّمو لوم الدبايح مع الجمْهور.</verse>
				<verse number="14">وْملّي سمعو الرُّسُل بَرنابا وْبولُس ديك الشي، شرّݣو الحوايج ديالوم وْجراو نْعند الجمهور كيغوّتو</verse>
				<verse number="15">وْكيقولو: "آ الرجال، علاش كتعملو هَد الشي؟ حنايَ بشر من نفس الطبيعة الّي عندكُم، وْكنخبروكُم باش ترجعو من هَد الأُمور الباطلة نالإلَه الحيّ، الّي خلَق السّما والأرض والبحَر وْكُل ما فيهُم،</verse>
				<verse number="16">الّي في الأجيال الفايتة خلّى كُل الأُمَم يمشيو في الطريق ديالوم.</verse>
				<verse number="17">وَلكن ما خلّى شي نفسو بلا شهادة، وْهُوَ كيعمل الخير، حيت كينزّل الشتا من السما وْكيعطي المواسم في وقتاْ وْكيرزقكُم القوت ديالكُم وْكيعمّر قلبكُم بالفرْحة."</verse>
				<verse number="18">وْبْهَد الكلام وْبْصعوبة كبيرة قدرو يحصرو الجمهور باش ما يدبحو شي عليهُم الدبايح.</verse>
				<verse number="19">في ديك الوقت وَصلو شي يهود من أَنْطاكية وإيقونيّة، وْقنعو الجمْهور يبدّل الفكرة، وْرجمو بولُس وْجرّوه على برّا من المدينة، ظانّين بلّي هُوَ ميّت.</verse>
				<verse number="20">وَلكن ملّي دارو بِه التلامد، ناض وْدخل نالمدينة. ولّا غدّا خرج مع بَرنابا نْدَرْبة.</verse>
				<verse number="21">وْمن بعدما بشّرو بالإنجيل في ديك المدينة، ربحو التلامد بزّاف وْرجعو نْلِسترة وإيقونيّة وأَنْطاكية،</verse>
				<verse number="22">كيقوّيو النفس د التلامد وْكيشجّعوهُم باش يتبتو في الإيمان، وْكيقولو لوم: "خصْنا نݣوزو بْبزّاف د المشاكل باش ندخلو نْمُلك اللّٰه."</verse>
				<verse number="23">كانو كيخصّصو لوم شي د الشيوخ في كُل كنيسة، وْبالصلاة والصيام أمّنوهُم عند الرَّبّ الّي آمنو بِه.</verse>
				<verse number="24">وْملّي ݣازو في بيسيديّة، جاو نْبَمْفيليّة،</verse>
				<verse number="25">وْملّي بشّرو بالكلام د اللّٰه في بَرْجة، هوّدو نأَتّالية.</verse>
				<verse number="26">من تمّاك سافرو في البحَر نأَنْطاكية، فاين كانو موكّلين نْنعْمة اللّٰه نالخدمة الّي كمّلوها.</verse>
				<verse number="27">ملّي وَصلو، جمعو الكنيسة وْحكاو كُل ما عمل اللّٰه على يَدّوم وْكيفاش فتح البيبان د الإيمان نالوَتَنيين.</verse>
				<verse number="28">وْݣلسو تمّاك مدّة طويلة مع التلامد.</verse>
			</chapter>
			<chapter number="15">
				<verse number="1">جاو شي ناس من اليَهوديّة الّي بداو كيعلّمو الخوت بْهَد الطريقة: "إدا ما تطهّرْتو شي على العادة د موسى، ما تقدرو شي تنجاو."</verse>
				<verse number="2">وْحيت وقعَتْ نْبولُس وْبَرنابا واحد المدابزة وْمناقشة كبيرة معهُم، قرّرو باش يطلعو بولُس وْبَرنابا نأُورُشَليم نْعند الرُّسُل والشيوخ، وْمعهُم شي ناس يَخرين مِنّوم، باش يصلّحو هَد القضيّة.</verse>
				<verse number="3">وْمن بعدما صيفطَتوم الكنيسة، ݣازو في فينيقيّة والسامِرة كيعاودو لوم بالتفاصيل كيفاش آمنو الوَتَنيين. وْبْهَد الخبر تعمّرو الخوت كاملين بْفرْحة كبيرة.</verse>
				<verse number="4">وْملّي وَصلو نأُورُشَليم، رحّبَتْ بِهُم الكنيسة والرُّسُل والشيوخ، وْعاودو لوم كُل ما عمل اللّٰه بواسطتوم.</verse>
				<verse number="5">وَلكن ناضو شي مؤمنين من المَدْهب د الفرّيسيّين وْقالو: "لازم نطهّرو غير اليهود وْنوصّيوهُم يطيعو الشريعة د موسى."</verse>
				<verse number="6">اتّجمعو الرُّسُل والشيوخ باش يبحتو في هَد الأمر.</verse>
				<verse number="7">وْمن بعدما تناقشو بزّاف، وقَف بُطْرُس وْقالّوم: "آ الرجال الخوت، أنتُمَ كتعرفو بلّي اللّٰه من البداية اختارني من بيناتكُم باش يسمعو غير اليهود من دُقمي كلام الإنجيل ويآمنو.</verse>
				<verse number="8">واللّٰه، الّي كيعرف الّي كاين في القلوبة د الناس، شهد لوم وْعْطى لوم الروح القُدُس فحال ما عْطاه نّا حنايَ،</verse>
				<verse number="9">وْما فرّق شي بينّا وْبينوم بْحتّى حاجة، وْطهّر قلبوم بالإيمان.</verse>
				<verse number="10">وْدابا علاش كتجرّبو اللّٰه باش تعلّقو واحد النير على عنق التلامد الّي ما قدرو لا جدودنا ولا حنايَ نحملوه؟</verse>
				<verse number="11">حيت كنآمنو فحالوم بلّي حنايَ ناجيين بْنعْمة الرَّبّ يَسوع."</verse>
				<verse number="12">ديك الساعة سكتَت الجماعة كاملة، وْكانو كيسمعو نْبَرنابا وْبولُس الّي كانو كيعاودو على البِلعة د العلامات والعجايب الكبارين الّي عمل اللّٰه بين غير اليهود على يَدّوم.</verse>
				<verse number="13">وْملّي سكتو، جاوب يَعْقوب وْقال: "آ الرجال الخوت، سَمعوني.</verse>
				<verse number="14">سِمْعان عاود لكُم كيفاش زار اللّٰه المرّة الُولى غير اليهود باش يدّي من بيناتوم شعب نالِاسم ديالو.</verse>
				<verse number="15">وْمع هَد الشي كيوافق كلام الأَنْبياء، فحال ما هُوَ مكتوب:</verse>
				<verse number="16">«من بعد هَد الشي، غادي نرجع وْنعاود نبني الخيمة د داود المطيّحة، وْنصلّح الهدم ديالاْ وْنوقّفاْ مرّة تانية</verse>
				<verse number="17">باش يفتّشو على الرَّبّ باقي البشر، وْكُل الأُمَم الّي الِاسم ديالي منطوق عليهُم.</verse>
				<verse number="18">هَيدا كيقول الرَّبّ الّي كيعرّف بْهَد الأُمور الّي معروفة من زمان.»</verse>
				<verse number="19">على ديك الشي كنظنّ بلّي ما خصْنا شي نـتقّلو على غير اليهود الّي هُمَ راجعين ناللّٰه،</verse>
				<verse number="20">وَلكن خصْنا نكتبو لوم باش يـبعّدو من الحاجات المنْݣوسة د الأصْنام والزنا والحيوان المجيّف والدم.</verse>
				<verse number="21">حيت موسى من زمان عندو في كُل مدينة الّي كيخاطبو في المجامع، فاين كيقراو كتابو كُل نهار السبت."</verse>
				<verse number="22">في ديك الوقت، ظهَر لوم مزيان، نالرُّسُل والشيوخ مع الكنيسة كاملة، باش يختارو البعض مِنّوم ويصيفطوهُم نأَنْطاكية مع بولُس وْبَرنابا: يَهودا، الّي مسمّي بَرسابا، وْسيلا، رجال مشهورين بين الخوت.</verse>
				<verse number="23">وْصيفطو معهُم هَد البراة: "الرُّسُل والشيوخ الخوت كنسلّمو على الخوت من بين غير اليهود الّي في أَنْطاكية وْسوريّة وْكيليكيّة.</verse>
				<verse number="24">سمعْنا بلّي شي ناس، خارجين من عندنا بلا الإدن ديالنا، شوّشوكُم بالكلام وْكيزعْزعو نفسكُم.</verse>
				<verse number="25">وْظهَر نّا مزيان، بْرأي واحد، باش نختارو شي رجال وْنصيفطوهُم نْعندكُم مع بَرنابا وْبولُس العزازين ديالنا،</verse>
				<verse number="26">رجال الّي خاطرو بْحياتوم بْسباب اِسم رَبّنا يَسوع المسيح.</verse>
				<verse number="27">على هَد الشي كنصيفطو لكُم يَهودا وْسيلا، وْهُمَ غادي يخبروكُم بالكلام الّي كتبْنا لكُم.</verse>
				<verse number="28">حيت ظهَر مزيان نالروح القُدُس وْلِنّا حنايَ، ما ننزّلو شي عليكُم التقال كتَر من هَد الأُمور الواجبة:</verse>
				<verse number="29">تبعّدو من الدبايح نالأصْنام والدم والحيوان المجيّف والزنا. غَد تعملو مزيان إدا حفظْتو راسكُم من هَد الأُمور. تبقاو على خير."</verse>
				<verse number="30">من بعدما ودّعو الخوت، هبطو نأَنْطاكية وْجمعو الجماعة وْسلّمو لاْ الرسالة.</verse>
				<verse number="31">وْملّي قراوها الخوت، فرحو بالتّعْزيّة.</verse>
				<verse number="32">ويَهودا وْسيلا، حيت حتّى هُمَ كانو أَنْبياء، شجّعو الخوت وْتَـبّتوهُم بْكلام طويل.</verse>
				<verse number="33">من بعدما بقاو تمّاك شي وقت، الخوت ودّعوهُم بْسلام باش يرجعو نْعند الّي صيفطوهُم. [</verse>
				<verse number="34">وَلكن سيلا ظهر لو مزيان يبقا تمّاك معهُم.]</verse>
				<verse number="35">أمّا بولُس وْبَرنابا بقاو في أَنْطاكية كيعلّمو وْكيبشّرو بْكلام الرَّبّ مع بزّاف يَخرين معهُم.</verse>
				<verse number="36">من بعد شي وقت، قال بولُس نْبَرنابا: "نرجعو وْنطلّلو على الخوت ديالنا في كُل المُدُن فاين بشّرْنا بْكلام الرَّبّ باش نشوفو كيفاش هُمَ."</verse>
				<verse number="37">وْبغى بَرْنابا يدّيو معهُم يوحَنّا الّي كيعيّطو لو مَرْقُس،</verse>
				<verse number="38">أمّا بولُس ما ظهَر لو شي مزيان يدّيواه معهُم، حيت سمح فيهُم في بَمْفيليّة وْما بقا شي معهُم في الخدمة.</verse>
				<verse number="39">وْوقعَتْ بيناتوم واحد المدابزة حادّة حتّى تفارقو على بعضيّاتوم، وْبَرْنابا ادّى معاه مَرْقُس وْسافر في البحَر نْقُبْرُص.</verse>
				<verse number="40">أمّا بولُس اختار سيلا وْسافر من بعدما سلّموهُم الخوت نْنعْمة الرَّبّ.</verse>
				<verse number="41">وْݣاز في سوريّة وْكيليكيّة كيتبّت الكنائس في الإيمان.</verse>
			</chapter>
			<chapter number="16">
				<verse number="1">وصَل بولُس نْدَرْبة وْمن بعد نْلِسْترة، وْكان تمّاك واحد التلْميد مسمّي تيموثاوس، اِبناْ د واحد المراة يهوديّة مؤمنة، وَلكن باباه يوناني.</verse>
				<verse number="2">والخوت الّي في لِسترة وإيقونيّة كانو كيشهدو لو بواحد الشهادة مزيانة.</verse>
				<verse number="3">وْقرّر بولُس يدّي تيموثاوس معاه. وْطهّروْ بْسباب اليهود الّي ساكنين في ديك المنْطَقة، حيت عرفو كاملين بلّي باباه يوناني.</verse>
				<verse number="4">وْملّي كانو كيݣوزو على المُدُن، كيسلّموهُم القواعد الّي صدروهُم الرُّسُل والشيوخ الّي في أُورُشَليم باش يطبّقوهُم.</verse>
				<verse number="5">وْكانو الكنائس كيتقوّاو في الإيمان وْكيكبر العدد ديالوم كُل نهار.</verse>
				<verse number="6">وْملّي ݣازو في فِريجيّة وْمنْطَقة غَلاطيّة، مَنعوم الروح القُدُس يخبروهُم بالكلام في آسيا.</verse>
				<verse number="7">وْملّي قرّبو نْميسيّا، حاولو يݣوزو نْبِثينيّة، وَلكن ما خلّاهُم شي الروح د يَسوع.</verse>
				<verse number="8">وݣازو على ميسيّا وْهوّدو نْتَرواس.</verse>
				<verse number="9">وْفي الليل ظهرَتْ نْبولُس واحد الرؤيا د واحد الرَّجل مَكْدوني واقف كيرغبوْ وْكيقول لو: "ݣوز نْمَكدونيّة وْعاونْنا!"</verse>
				<verse number="10">وْملّي بولُس شاف هَد الرؤيا، دغيا وجّدْنا راسنا باش نمشيو نْمَكدونيّة متيقّنين بلّي اللّٰه عَيّط نّا باش نبشّرو بالإنجيل نالمَكْدونيّين.</verse>
				<verse number="11">قلّعْنا في الباركو من تَرواس وْمشينا نيشان نْساموثْراكية، ولّا غدّا نْنيابوليس،</verse>
				<verse number="12">وْمن تمّاك مشينا نْفيلِبّي، واحد المدينة مستَعْمرة بالرومان، الّي هي المدينة الكبيرة في ديك الجّهة د مَكدونيّة، وْبقينا فيها شي أيّام.</verse>
				<verse number="13">وْنهار السبت خرجْنا على برّا من المدينة وْمشينا حدا الواد فاين ظنّينا بلّي كاين واحد الموطَع د الصلاة. وْݣلسْنا وْكُنّا كنتكلّمو مع النسا الّي اتّجمعو تمّاك.</verse>
				<verse number="14">واحدة مِنّوم، الّي مسمّية ليدية، كانت من مدينة ثياتيرا وْهِيَ بيّاعة د التوب الرفيع وْكتعبد اللّٰه. ملّي كانت كتسمع، فتَح الرَّبّ قلباْ باش تركّز على الرسالة د بولُس.</verse>
				<verse number="15">وْملّي تغطّسَتْ، هي والعائلة ديالاْ، عرطَتْ علينا هَيدا: "إدا اعْتَبرْتوني بلّي أنا مؤمنة بالرَّبّ، آجيو وْبقاو في الدار ديالي." وْقنعَتْنا.</verse>
				<verse number="16">وقَع واحد المرّة، ملّي كُنّا ماشّين نالصلاة، بلّي تلاقاتنا واحد العايلة الّي فيها واحد الجنّ د السحر، الّي كانت كتربّح الأسْياد ديالاْ ربح كبير بالشوفان ديالاْ.</verse>
				<verse number="17">هَدي تبعَتْنا، حنايَ وْبولُس، كتغوّت وْكتقول: "هَد الناس هُمَ عبيد اللّٰه العالي الّي كيخبروكُم بْطريق النجا."</verse>
				<verse number="18">وْكانت كتعمل هَيدا بزّاف د الأيّام، وْما عجب شي الحال بولُس وْدار في الجنّ الشرّير وْقال لو: "أنا كنآمرك بِاسم يَسوع المسيح باش تخرج مِنّاْ!" وْخرج مِنّاْ في ديك الساعة.</verse>
				<verse number="19">وْملّي شافو مواليها بلّي بقاو بلا أمل باش يرَبحو الفلوس، شبّرو بولُس وْسيلا وْجرّوهُم نالساحة د المدينة نْعند الحُكّام.</verse>
				<verse number="20">وْقدّموهُم عند القُضاة وْقالو: "هَد الرجال يهود كيعملو الفِتنة في المدينة ديالنا،</verse>
				<verse number="21">وْكيعلّمو العادات الّي ماشي حلال علينا لا نقبلوهُم ولا نعملو بِهُم، حيت حنايَ رومانيّين."</verse>
				<verse number="22">وْهجم الشعب عليهُم والقُضاة شرّݣو الحوايج من على بولُس وْسيلا، وآمرو باش يعصّيوهُم.</verse>
				<verse number="23">وْمن بعدما ضربوهُم بزّاف، سيّبوهُم في الحبس، وآمرو العسّاس د الحبس باش يعسّ عليهُم مزيان.</verse>
				<verse number="24">وْهُوَ، ملّي سمَع الأمر بْهَد الشكل، عملوم في الحبس نْداخل وْربط الرِّجلين ديالوم في القالب د الخشب.</verse>
				<verse number="25">وْتقْريبًا في نُص الليل، بداو بولُس وْسيلا كيصلّيو وْكيرنّمو ناللّٰه بالتهليل، والحبّاسة كيسمعوهُم.</verse>
				<verse number="26">وْعلى غفلة وقَع واحد الزنْزال كبير حتّى تزعْزع اللساس د الحبس، وْفي الحين تفتحَت البيبان كاملة وْتفكّو السناسل د الحبّاسة كاملين.</verse>
				<verse number="27">وْملّي فاق الحارس وْشاف البيبان د الحبس مفْتوحين، خرّج السيف ديالو وْكان علاين يقتل راسو، كيظنّ بلّي الحبّاسة هربو.</verse>
				<verse number="28">وَلكن بولُس غوّت بْصوت عالي كيقول: "ما تضرّ شي راسك، حيت حنايَ كاملين هنايَ!"</verse>
				<verse number="29">طلب الحارس الضَّو وْدخل بالجري كيتّرعد، وْطاح قدّام الرِّجلين د بولُس وْسيلا،</verse>
				<verse number="30">وْخرّجوم وْقالّوم: "آ سيادي، شنّو خصْني نعمل باش نْنجا؟"</verse>
				<verse number="31">وْقالو لو: "آمن بالرَّبّ يَسوع المسيح وْغادي تنجا، أنتينا والدار ديالك."</verse>
				<verse number="32">وْتكلّمو بْكلام الرَّبّ معاه وْمع كُل شي الّي كانو في الدار ديالو.</verse>
				<verse number="33">وْفي ديك الساعة د الليل، ادّاهُم وْغسل الجروح ديالوم، وْتغطّس دغيا مع الّي في دارو كاملين.</verse>
				<verse number="34">وْملّي طلّعوم نالدار ديالو، نزّل لوم ما ياكلو، وْفرح بزّاف، حيت هُوَ والعائلة ديالو آمنو باللّٰه.</verse>
				<verse number="35">وْملّي طلَع النهار، صيفطو القُضاة شي مخازنيّة نْعند الحارس د الحبس كيقولو: "طلَق ديك الرجال."</verse>
				<verse number="36">وْخبر الحارس د الحبس بولُس بْهَد الكلام، كيقول: "القُضاة آمروني باش نطلقكُم. دابا خرجو وْمْشيو بْسلام."</verse>
				<verse number="37">وْقال بولُس: "كيفاش؟! عصّاونا قدّام الناس بلا ما يحاكمونا، وْحنايَ رجال رومانيّين، وْسيّبونا في الحبس! وْدابا كيخرّجونا مخبّعين؟ لا، ماشي معقول! وَلكن خصّوم يجيو هُمَ بْنَفسوم ويخرّجونا!"</verse>
				<verse number="38">وْخبرو المخازنيّة القُضاة بْهَد الكلام. وْملّي سمعو بلّي هُمَ رومانيّين، خافو،</verse>
				<verse number="39">وْجاو القُضاة وْملّي خرّجوهُم، رَغبوهُم باش يخرجو من المدينة.</verse>
				<verse number="40">وْملّي خرجو بولُس وْسيلا من الحبس، دخلو نالدار د ليدية وْشافو الخوت، وْشجّعوهُم وْمشاو.</verse>
			</chapter>
			<chapter number="17">
				<verse number="1">وْملّي بولُس وْسيلا ݣازو في أَمْفيبوليس وأَبولونيّة، وَصلو نْتَسالونيكي فاين كان واحد المجْمع د اليهود.</verse>
				<verse number="2">وْدخل بولُس نْبيت العبادة كيف العادة ديالو، وْكان كيتناقش معهُم بْكلام الكتوبة المقدّسة تلاتة د السبوتة،</verse>
				<verse number="3">كيشرح وْكيبيّن بواسطة الكتوبة بلّي كان لازم على المسيح يتعدّب ويتّبعت من بين الميّتين. وْقالّوم: "هَدا يَسوع، الّي أنا كنخبركُم بِه، هُوَ المسيح."</verse>
				<verse number="4">وْتاقو البعض من اليهود وْتّجمعو مع بولُس وْسيلا، وْعدد كبير من النسا المفضّلين وْمن اليونانيّين الّي كيعبدو اللّٰه.</verse>
				<verse number="5">وَلكن تعمّرو القلوبة د اليهود يَخرين بالغيرة، وادّاو من السوق شي ناس شرّيرين وْتّجمعو وْكوّنو واحد العصابة باش يفتنو المدينة. هجمو على الدار د ياسون، حيت بغاو يسلّمو بولُس وْسيلا نالزحام.</verse>
				<verse number="6">وْملّي ما جبروهُم شي، جرّو ياسون وْبعض الخوت قدّام الحُكّام د المدينة وْهُمَ كيغوّتو: "هَدو هُمَ الّي كيعملو الفِتنة في الدنيا كاملة، جاو حتّى نْهنايَ!</verse>
				<verse number="7">وْضيّفوم ياسون، وْهُمَ كاملين كيخالفو القانون د قَيصَر، كيقولو بلّي كاين واحد المَلِك يَخُر، الّي مسمّي يَسوع."</verse>
				<verse number="8">تهيّجو الناس وْحتّى حُكّام المدينة ملّي سمعو هَد الأُمور.</verse>
				<verse number="9">وْشبّرو الكفالة من ياسون ويَخرين وْطلقوهُم.</verse>
				<verse number="10">ملّي جا الليل، الخوت صيفطو بولُس وْسيلا دغيا نْبيريّة. وْملّي وَصلو، دخلو نْبيت العبادة د اليهود.</verse>
				<verse number="11">وْهَدو كانو نُبَلاء كتَر من هَدوك الّي في تَسالونيكي، حيت قبلو الكلام بْرغبة قويّة وْهُمَ كيفتّشو الكتوبة كُل نهار باش يشوفو واش هَد الأُمور كانت هَيداك د بالصّحّ.</verse>
				<verse number="12">وآمنو بزّاف من اليهود وْمن اليونانيّين شي د النسا محْتَرمات، وْعدد معْتَبر من الرجال.</verse>
				<verse number="13">وْملّي عرفو اليهود الّي من تَسالونيكي بلّي في بيريّة كان بولُس كيخبر عاود بْكلام اللّٰه، مشاو نْتمّاك بَيّاش يهيّجو ويحرّشو الجمْهور.</verse>
				<verse number="14">ديك الساعة صيفطو الخوت بولُس دغيا نْجهة البحَر، أمّا سيلا وْتيموثاوس بقاو تمّاك.</verse>
				<verse number="15">وْهَدوك الّي رافقو بولُس وَصّلوه نأَثينا، وْرجعو بالإرشادات باش سيلا وْتيموثاوس يتّجمعو معاه في أَقْرب وقت.</verse>
				<verse number="16">ملّي كان بولُس كيتسنّاهُم في أَثينا، حرقَتوْ نفسو ملّي شاف المدينة معمّرة بالأصْنام.</verse>
				<verse number="17">وْبدا كيتكلّم في بيت العبادة مع اليهود وْمع اليونانيّين الّي كيعبدو اللّٰه، وْيوميًّا كان كيهدَر مع الّي صادفوه في السوق.</verse>
				<verse number="18">وْكانو البعض من الفلاسفة الأَبيقوريّين والرواقيّين كيتناقشو معاه، والبعض مِنّوم قالو: "شنّو بغى يقول هَد الترْتار؟" ويَخرين قالو: "كيظهَر بلّي هُوَ كيخطب بآلِهة غريبة." حيت بولُس كان كيبشّروم بالإنجيل د يَسوع وْبالقيامة.</verse>
				<verse number="19">وْشبّروه وْجابوه نالأَريوباغوس كيقولو: "واش نقدرو نعرفو شنّو هَد التعْليم الجديد الّي كتهدَر بِه؟</verse>
				<verse number="20">حيت أنتينا كتجيب نّا شي أمور غريبة على الودنين ديالنا وْبغينا نعرفو المنعى ديالاْ."</verse>
				<verse number="21">حيت الأثينيّين كاملين والبرّانيّين الّي ساكنين تمّاك كانو كيقضيو الوقت الخاوي ديالوم غير باش يسمعو ويناقشو الأُمور الجديدة.</verse>
				<verse number="22">ديك الساعة وقَف بولُس فوسط الأَريوباغوس وْقال: "آ الرجال الأثينيّين، أنا كنشوفكُم بلّي أنتُمَ ناس ديانيّين بزّاف في كُل شي الّي كتعملو.</verse>
				<verse number="23">حيت ملّي كُنْتْ ڭايز، شفْتْ المعابد ديالكُم وْجبرْتْ واحد المَدْبح مكْتوب عليه: «نواحد الإلَه الّي ماشي معروف.» وْهَداك الّي كتعبدوه أنتُمَ بلا ما تعرفوه، هُوَ الّي كنخبركُم بِه أنا.</verse>
				<verse number="24">الإلَه الّي خلق الدنيا وْكُل ما فيها، هَدا هُوَ رَبّ السما والأرض، ما كيسكن شي في معابد مبنيّة باليَدّين.</verse>
				<verse number="25">ما كتخدموْ شي اليَدّين د الناس، فحال إدا كان محْتاج نْشي حاجة، حيت هُوَ كيعطي نالناس كاملين الحياة والنفس وْكُل شي.</verse>
				<verse number="26">وْخلق من واحد الرَّجل الأُمَم كاملين د البشر باش يسكنو على وجه الأرض كاملة. وْحدّد المراحل التاريخيّة والمناطق الّي هُمَ ساكنين فيهُم،</verse>
				<verse number="27">باش يفتّشو على اللّٰه، وَقيلا يجبروه باللمْسة. واخّا في الحقيقة هُوَ ماشي بعيد من حتّى واحد منّا،</verse>
				<verse number="28">حيت فيه حنايَ كنحياو وْكنتحرّكو وْكنكونو. فحال ما قالو البعض من الشُّعَراء ديالكُم: «حيت حنايَ الدرّيّة ديالو.»</verse>
				<verse number="29">على ديك الشي، إدا حنايَ درّيّة اللّٰه، ما خصْنا شي نظنّو بلّي الألوهيّة كتشبه نْشي صنم مصنوع من الدهب أَو النقْرة أَو الحجْرة المنقوشة بالمهارة والعقل د البشر.</verse>
				<verse number="30">بِالحقّ اللّٰه ما ادّاها شي في الأوقات د الجاهليّة، وَلكن دابا كيآمر الناس كاملين في كُل موطَع باش يتوبو.</verse>
				<verse number="31">حيت خصّص واحد النهار الّي فيه غادي يحكم على الدنيا بالعدل، بواسطة الرَّجل الّي اختاروْ، وْعْطى الدليل نالناس كاملين ملّي بَعتوْ من بين الميّتين."</verse>
				<verse number="32">وَلكن ملّي سمعو بالقيامة من بين الميّتين، بداو البعض كيضحكو عليه والبعض كيقولو: "غادي نسمعو منّك هَد الشي مرّة يَخرى."</verse>
				<verse number="33">ديك الساعة خرج بولُس من وسطوم.</verse>
				<verse number="34">على كُلِّ حال، البعض مِنّوم آمنو، وْمن بيناتوم ديونيسيوس الأَريوباغي، وْواحد المراة مسمّية دامَرِس، ويَخرين معهُم.</verse>
			</chapter>
			<chapter number="18">
				<verse number="1">وْمن بعد هَد الشي، خرج بولُس من أَثينا وْمشى نْكورِنْثوس.</verse>
				<verse number="2">وْجبر تمّاك واحد الرَّجل يهودي مسمّي أَكيلا، أَصْلو بُنْطي، الّي كان عاد وصَل من إيطالية مع مراتو بريسْكِلّا، حيت كلوديوس كان آمر باش يطردو اليهود كاملين من رومة. وْمشى نْعندوم بولُس.</verse>
				<verse number="3">وْحيت كان كيصنع القياطن فحالوم، بقا تمّاك معهُم باش يخدمو مجموعين.</verse>
				<verse number="4">وْكان كُل سبت كيناقش مع اليهود واليونانيّين في بيت العبادة باش يقْتَنعو.</verse>
				<verse number="5">وْملّي وَصلو سيلا وْتيموثاوس من مَكدونيّة، كان بولُس كيخطب بالكلام الوقت ديالو كامل وْكيشهد ناليهود متيقن بلّي يَسوع هُوَ المسيح.</verse>
				<verse number="6">وَلكن ملّي اليهود عارضوه وْبزقو عليه، بولُس نفط الحوايج ديالو وْقالّوم: "الدم ديالكُم على راسكُم! أنا باري منكُم. من دابا نْفوق غادي نمشي نْعند غير اليهود."</verse>
				<verse number="7">وْخرج من تمّاك وْدخل نالدار د واحد الرَّجل مسمّي طيتُس يوسْتُس الّي كان كيعبد اللّٰه وْكان كيسكن حدا المجْمع.</verse>
				<verse number="8">وْكريسْبُس، رئيس المجْمع، آمن بالرَّبّ، هُوَ والدار ديالو كاملة. وْبزّاف من الكورِنثيّين حتّى هُمَ آمنو ملّي سمعو كلام بولُس، وْتغطّسو.</verse>
				<verse number="9">في ديك الوقت قال الرَّبّ نْبولُس في واحد الرؤيا في الليل: "ما تخاف شي، وَلكن تكلّم وْما تسكت شي،</verse>
				<verse number="10">حيت أنا معك وْما غادي يهجم عليك حتّى واحد باش يضرّك. حيت عندي بزّاف د الشعب في هَد المدينة."</verse>
				<verse number="11">وْبقا تمّاك عام وْستّ شهور كيعلّم بْكلام اللّٰه فوسط الشعب.</verse>
				<verse number="12">وَلكن ملّي كان غاليون الوالي على أَخائية، ناضو اليهود بْرأي واحد ضدّ بولُس وْجابوه نالمحْكمة،</verse>
				<verse number="13">تشكّاو بِه وْقالو: "هَد الرَّجل كيقنع الناس باش يعبدو اللّٰه بْطريقة الّي كتخالف الشريعة."</verse>
				<verse number="14">وْملّي كان بولُس علاين يهدر، غاليون قال ناليهود: "كَكان هَد الشي ظُلم أَوْلا شي جريمة خطيرة، آ اليهود، كَكُنْتْ سمعَتْكُم بالمعْقول.</verse>
				<verse number="15">وَلكن إدا كانت هَد المسألة غير على شي د الكلمات والأسْماء والشريعة ديالكُم، شوفو أنتُمَ، حيت أنا ما بغيتْ شي نكون قاضي في هَد الأُمور."</verse>
				<verse number="16">وْطردوم من المحْكمة.</verse>
				<verse number="17">واليهود كاملين شبّرو في سوسْتانيس، رئيس المجْمع، وْضربوه قدّام المحْكمة، وْغاليون ما عْطى شي الأهميّة نْديك الشي.</verse>
				<verse number="18">وْبولُس بقا تمّاك بزّاف د الأيّام، وْعاد ودّع الخوت وْسافر في البحَر نْسوريّة، وْكانو معاه بريسْكِلّا وأَكيلا. وْبولُس حسّن راسو في كَنْخَريّة، حيت كان عليه واحد العهد.</verse>
				<verse number="19">وْوَصلو نأَفَسُس وْتفارق معهُم وْدخل نْبيت العبادة، كيتناقش مع اليهود.</verse>
				<verse number="20">وْهَدوك طلبو منّو يبقا معهُم شي مدّة يَخرى، وْهُوَ ما بغى شي.</verse>
				<verse number="21">وَلكن ملّي ودّعوم، قالّوم: "غادي نرجع نْعندكُم، إن شاء اللّٰه." وْمشى في البحَر من أَفَسُس.</verse>
				<verse number="22">وْملّي نزل في قَيصَريّة، طلَع نأُورُشَليم وْسلّم على الكنيسة، وْمن بعد هوّد نأَنْطاكية.</verse>
				<verse number="23">من بعدما بقا شي مدّة تمّاك، خرج بولُس وْڭاز بْطريقة منظّمة من المناطق د غَلاطيّة وْفريجيّة، كيتبّت التلامد كاملين.</verse>
				<verse number="24">في ديك الوقت وصَل نأَفَسُس واحد اليهودي مسمّي أَبُلّوس، أَصْلو من الإسْكَنْدَريّة. وْهَد الرَّجل كيهدَر بْفصاحة وْهُوَ قوي في المعْرفة د الكتاب المقدّس.</verse>
				<verse number="25">كان هَدا قاري في طريق الرَّبّ، وْبْحماسة الروح كان كيتكلّم وْكيعلّم بْطريقة صحيحة على يَسوع، وَلكن كان كيعرف غير المعموديّة د يوحَنّا بوحداْ.</verse>
				<verse number="26">وْملّي بدا كيتكلّم بْزعامة في بيت العبادة، سمعوه أَكيلا وْبريسْكِلّا وادّاواه بوحدو نْعندوم وْشرحو لو بالتدقيق طريق اللّٰه.</verse>
				<verse number="27">وْملّي أَبُلّوس كان باغي يݣوز نأَخائيّة، الخوت شجّعوه وْكتبو نالتلامد من تمّاك باش يسْتَقبلوه. وْملّي وصَل نأَخائيّة، عاون بزّاف الخوت الّي كانو آمنو بْفضل النعْمة،</verse>
				<verse number="28">حيت كان كيغلب على اليهود قدّام الناس بْحُجَج قويّة، وْكيبيّن لوم من الكتوبة بلّي يَسوع هُوَ المسيح.</verse>
			</chapter>
			<chapter number="19">
				<verse number="1">وْملّي كان أَبُلّوس في كورِنْثوس، وصَل بولُس نأَفَسُس من بعدما ݣاز من المناطق العالية، وْجبر تمّاك شي تلامد</verse>
				<verse number="2">وْسقصاهُم: "واش نزل عليكُم الروح القُدُس ملّي آمنْتو؟" قالو لو: "لا، ما سمعْنا شي واش كاين الروح القُدُس."</verse>
				<verse number="3">وْقالّوم: "إدَن، شمن التغْطيس قبلْتو؟" وْقالو: "المعموديّة د يوحَنّا."</verse>
				<verse number="4">وْشرح لوم بولُس: "يوحَنّا غطّس ب‍التغْطيس د التوبة، كيقول نالناس باش يآمنو بْهَداك الّي غادي يجي من موراه، يعني بْيَسوع."</verse>
				<verse number="5">ملّي سمعو هَد الشي، تغطّسو بِاسم الرَّبّ يَسوع.</verse>
				<verse number="6">وْملّي عمل بولُس يَدّو عليهُم، نزل الروح القُدُس عليهُم وْبداو كيهدرو بْلسونة وْكيتنبّأو.</verse>
				<verse number="7">وْكانو الرجال كاملين فحال شي طناش مِنّوم.</verse>
				<verse number="8">وْدخل بولُس نْبيت العبادة وْكان كيتكلّم بْزعامة مدّة تلت شهور، وْكيتناقش على مُلك اللّٰه وْكيحاول يقنعوم.</verse>
				<verse number="9">وَلكن البعض مِنّوم قصّحو القلوبة ديالوم وْما بغاو شي يآمنو، وْبداو كيزبّلو في الطريق قدّام الناس. ديك الساعة بعّد عليهُم بولُس وْفرز شي تلامد وْكان كيتناقش معهُم كُل نهار في المدْرسة د واحد الرَّجل الّي مسمّي تيرانُّس.</verse>
				<verse number="10">وْبقا كيعمل ديك الشي مدّة عامَين، حتّى الناس كاملين الّي كانو ساكنين في آسيا سمعو كلام الرَّبّ يَسوع، يهود ويونانيّين بْجوج بِهُم.</verse>
				<verse number="11">وْكان اللّٰه كيعمل على يد بولُس علامات عجيبة،</verse>
				<verse number="12">حتّى كانو كيجيبو نالمراطين السباني أَوْلا الفوطات الّي لمسو الجسم د بولُس، وْكيتشافاو من الأمْراض ديالوم والجنون الشرّيرة كتخرج مِنّوم.</verse>
				<verse number="13">إيوا، البعض من اليهود، الّي كانو كيدورو من موطَع نْموطَع وْكيطردو الجنون الشرّيرة، حاولو يدعيو بِاسم الرَّبّ يَسوع، كيقولو: "كنآمروكُم تخرجو بِاسم يَسوع الّي كيخبر بِه بولُس!"</verse>
				<verse number="14">هَد الشي كانو كيعملوه سبعة د الولاد د سَكاوا، وْهُوَ واحد من رُؤَساء المسؤولين د اليهود.</verse>
				<verse number="15">وْردّ عليهُم الجنّ الشرّير: "أنا كنعرف يَسوع وْكنعرف شكون هُوَ بولُس، أمّا أنتُمَ شكون؟"</verse>
				<verse number="16">وْنقّز عليهُم الرَّجل الّي فيه الجنّ الشرّير وْغلبوم وْتقوّى عليهُم حتّى هربو من ديك الدار عُريانين وْمجْروحين.</verse>
				<verse number="17">وْسمعو بْهَد الشي اليهود واليونانيّين الّي ساكنين في أَفَسُس بْجوج بِهُم، وْجاهُم الخوف كاملين، وْكان اسم الرَّبّ يَسوع كيتعظّم.</verse>
				<verse number="18">وْبزّاف من الّي كانو كيآمنو جاو كيعْتَرفو بالدنوب وْبالفعايل ديالوم قدّام الناس.</verse>
				<verse number="19">وْعدد كبير من الّي كانو كيخدمو السحر جمعو الكتوبة ديالوم وْحرقوهُم قدّام الناس. ملّي حسبو التمن ديالوم، جبروه خمسين ألف قطعة د النقْرة!</verse>
				<verse number="20">هَيداك كان كلام الرَّبّ كيزيد وْكينْتَشر بْقوّة.</verse>
				<verse number="21">من بعدما وقَع هَد الشي، قرّر بولُس في روحو ي‍مشي نأُورُشَليم، وْهُوَ ݣايز على مَكدونيّة وأَخائيّة، وْقال: "من بعد أُورُشَليم، خصْني نشوف رومة حتّى هِيَ."</verse>
				<verse number="22">ديك الساعة صيفط نْمَكدونيّة جوج من المساعدين ديالو، تيموثاوس وأَرَسْطوس، وْهُوَ بقا شي مدّة في آسيا.</verse>
				<verse number="23">وقعَتْ في ديك الوقت واحد الفِتنة كبيرة بْسباب الطريق،</verse>
				<verse number="24">حيت واحد الرَّجل مسمّي دي‍مِتْريوس كان صيّاغ، وْكان كيعدّل بالنقْرة شي معابد صغيورة د الإلَهة أَرْطاميس، والصنّاع كانو كيربحو بزّاف من هَد الشي.</verse>
				<verse number="25">وْجمعوم دي‍مِتْريوس، مع شي صنّاع فحالوم، وْقالّوم: "آ الرجال، أنتُمَ كتعرفو بلّي المال ديالنا كيجي من هَد الصناعة،</verse>
				<verse number="26">وَلكن كتشوفو وْكتسمعو بلّي بولُس هَدا تلّف بزّاف د الناس، ماشي في أَفَسُس وْكان، وَلكن تقْريبًا في آسيا كاملة، كيقول بلّي آلِهة الّي مصنوعين باليَدّين هُمَ ماشي آلِهة.</verse>
				<verse number="27">وْهَد الشي خطار على الصناعة ديالنا الّي غادي ترجع مهانة، وَلكن حتّى المعْبد د الإلَهة أَرْطاميس ما غادي شي تبقا عندو القيمة، وْهَديك الّي كيعبدوها في آسيا والدُّنيا كاملة، غادي ترجع بلا عظمة."</verse>
				<verse number="28">وْملّي سمعو هَد الكلام، غضبو بزّاف وْبداو كيغوّتو، كيقولو: "العظمة نأَرْطاميس الإلَهة د الأَفَسُسيّين!"</verse>
				<verse number="29">وْتّعمرَت المدينة كاملة بالفوضى، وْجراو في مرّة واحدة نالمَسْرح، وْجرّو معهُم غايوس وأَرِسْتَرْخُس، المكدونيّين الّي كيرافقو بولُس في السفر.</verse>
				<verse number="30">وْملّي بغى بولُس يدخل فوسط الناس، ما خلّاواه شي التلامد.</verse>
				<verse number="31">وْحتّى البعض من الرؤساء د آسيا، وْهُمَ كانو صحابو، صيفطو لو كيرغبوه باش ما يجي شي نالمَسْرح.</verse>
				<verse number="32">وانْتَشرَت الفوضى، وْكانو البعض مِنّوم كيغوّتو بواحد الحاجة ويَخرين بْحاجة يَخرى، وْكانو الناس حَيرانين والأكْتريّة ديالوم ما كيعرفو شي علاش اتّجمعو.</verse>
				<verse number="33">وْخرجو اليهود كيدفعو إسْكَنْدَر من بين الجمْهور. وْشيّر إسْكَنْدَر بْيَدّو باش يسكتو ويدافع على راسو.</verse>
				<verse number="34">وَلكن عرفوه يهودي، وْغوّتو كاملين بْصوت واحد، تقْريبًا مدّة ساعتَين: "العظمة نأَرْطاميس الإلَهة د الأَفَسُسيّين!"</verse>
				<verse number="35">ديك الساعة الكاتب د المدينة هدّن الجمْهور وْقال: "آ الرجال الأَفَسُسيّين، شكون الّي ما كيعرف شي بلّي مدينة الأَفَسُسيّين كتحافظ على المعْبد د أَرْطاميس الإلَهة العظيمة وْعلى الصنم ديالاْ الّي نزل من السما؟</verse>
				<verse number="36">وْحيت حتّى واحد ما يقدر يخالف هَد الشي، لازم عليكُم تْتهدّنو وْما تعملو حتّى حاجة بالزرْبة.</verse>
				<verse number="37">وْها أنتُمَ جيبْتو هَد الرجال، وْهُمَ ما وسّخو شي الحرمة د الإلَهة أَرْطاميس وْما جدّفو شي عليها.</verse>
				<verse number="38">وِادا كان ديمِتْريوس والصنّاع ديالو عندوم شي شكاية مع شي واحد، كاينة المحْكمة والقُضاة. خلّيوهُم يمشيو نْتمّاك ويشكيو بِهُم.</verse>
				<verse number="39">وِادا كُنْتو كتطلبو شي حاجة يَخرى، خصّ ديك الشي يتّحكم في واحد الجلسة قانونيّة.</verse>
				<verse number="40">حيت حنايَ في خطر اليوما إدا شكاو بِنا بلّي عملْنا الفِتنة، وْما كاينة حتّى شي سبّة نْهَد الاجْتِماع المروّن."</verse>
				<verse number="41">وْملّي قال هَد الشي، ودّع الجماعة.</verse>
			</chapter>
			<chapter number="20">
				<verse number="1">ملّي تسالات الفوضى، عَيّط بولُس على التلامد، وْمن بعدما شجّعوم، وَدّعوم وْخرج باش يمشي نْمَكدونيّة.</verse>
				<verse number="2">وْهُوَ ݣايز في ديك المناطق، شجّع المؤمنين بزّاف، وْفي الآخر وصَل ناليونان.</verse>
				<verse number="3">بقا تمّاك تلت شهور، وْملّي كانو اليهود كيخمّمو باش يقتلوه، وْهُوَ كان علاين يمشي نْسوريّة على البحَر، قرّر يرجع ݣايز على مَكدونيّة.</verse>
				<verse number="4">وْرافقوه حتّى نآسيا سوباتْرُس بن بِرُّس من بيريّة، أَرِسْتَرْخُس وْسُكونْدُس من تَسالونيكي، وْغايوس من دَرْبة، وْتيموثاوس، وْتيخيكُس وْتروفيمُس من آسيا.</verse>
				<verse number="5">وْهَدوك سبقونا وْتسنّاونا في تَرْواس.</verse>
				<verse number="6">أمّا حنايَ سافرْنا من فيلِبّي في البحَر من بعد عيد الفطير، وْتلاقينا معهُم في تَرْواس من بعد خمس أيّام، فاين بقينا سبع أيّام.</verse>
				<verse number="7">وْفي النهار الُوّل د السيمانة (نهار الحَد)، اتّجمعْنا باش نقطّعو الخبز. كان كيخاطب بولُس المؤمنين وْهُوَ كان معوّل ي‍مشي غدّا، طوّل الكلام حتّى نصّ الليل.</verse>
				<verse number="8">وْفي البيت فاين كُنّا مجموعين كانو بزّاف د اللامْبات،</verse>
				<verse number="9">وْكان واحد العايل مسمّي أَفْتيخوس ݣالس في الطاقة وْبدا كيدّيه النعاس. ملّي بولُس طوّل الكلام ديالو، غلب عليه النعاس وْطاح من الطبقة التالتة نْتحت وْرفدوه ميّت.</verse>
				<verse number="10">هوّد بولُس وْطاح عليه وْدرّعوْ كيقول: "ما تشوّشو شي، حيت هُوَ حيّ."</verse>
				<verse number="11">من بعدما طلع وْقطّع الخبز وْكلا، هدَر بزّاف حتّى نالفجر، وْفي ديك الساعة خرج.</verse>
				<verse number="12">وادّاو العايل حيّ نالدار ديالو، وْتعزّاو كاملين بْتعزيّة كبيرة.</verse>
				<verse number="13">ديك الساعة حنايَ مشينا نالباركو وْقلّعْنا في البحَر نأَسّوس، معوّلين نركّبو معنا بولُس من تمّاك، حيت هَيدا طلب منّا. وْهُوَ كان معوّل يمشي على البَرّ.</verse>
				<verse number="14">وْملّي اتّجمع معنا في أَسّوس، ركّبْناه وْوصلْنا نْميتيليني،</verse>
				<verse number="15">وْسافرْنا من تمّاك في البحَر، والنهار الّي موراه وصلْنا نْخيوس، ولا غدّا قطعْنا نْجهة ساموس. والنهار يَخُر وصلْنا نْميليتُس،</verse>
				<verse number="16">حيت بولُس قرّر يݣوز على أَفَسُس، وْما بغى شي يضيّع الوقت في منْطَقة آسيا. كان مزْروب حيت بغى يكون في أُورُشَليم في اليوم الخمسين، إدا كان مُمكن.</verse>
				<verse number="17">من ميليتُس صيفط بولُس يعيّط على شيوخ الكنيسة في أَفَسُس.</verse>
				<verse number="18">وْملّي جاو نْعندو قالّوم: "أنتُمَ كتعرفو كيفاش تعاملْتْ معكُم في الوقت الّي ڭوّزْتْ بيناتكُم. من النهار الُوّل الّي دخلْتْ فيه نآسيا،</verse>
				<verse number="19">كنخدم الرَّبّ بْكُل تواضُع وْبْبزّاف د الدموع وْبالمحاين الّي جاو لي من تخْطيط اليهود،</verse>
				<verse number="20">وْكتعرفو بلّي خبرْتْكم بْكُل حاجة فيها فايدة لِلكُم وْعلّمْتْكُم قدّام الناس وْفي الديور.</verse>
				<verse number="21">وْكُنْتْ كنشهد ناليَهود وْناليونانيّين باش يتوبو قدّام اللّٰه ويآمنو بْرَبّنا يَسوع المسيح.</verse>
				<verse number="22">"وْدابا، ها انا ماشّي نأُورُشَليم مربوط في الروح، وْما كنعرف شي شنّو غادي يوقع لي تمّاك.</verse>
				<verse number="23">وَلكن الروح القُدُس كيشهد في كُل المُدُن وْكيقول بلّي كيتسنّاوني السناسل والضيق.</verse>
				<verse number="24">وَلكن كنعْتَرف بلّي حياتي بلا قيمة عندي، باش نكمّل المهمّة ديالي والخدمة الّي تكلّفْتْ بِها من عند الرَّبّ يَسوع، باش نشهد بالإنجيل د نعْمة اللّٰه.</verse>
				<verse number="25">وْدابا كنعرف بلّي حتّى واحد منكُم، أنتُمَ الّي كُنْتْ كنخبر بيناتكُم بْمُلك اللّٰه، ما غادي يشوف وَجهي مرّة يَخرى.</verse>
				<verse number="26">على ديك الشي كنشهّدكُم هَد النهار بلّي أنا باري من الدم ديالكُم كاملين.</verse>
				<verse number="27">حيت ما خبّعْتْ عليكُم والو وْبشّرْتْكُم بْقصد اللّٰه كامل.</verse>
				<verse number="28">على هَد الشي حضيو راسكُم والرعيّة كاملة، الّي عملكُم الروح القُدُس مُرْشِدين لِلاْ، باش ترعاو كنيسة اللّٰه الّي شراها بْدمّو.</verse>
				<verse number="29">حيت كنعرف بلّي من بعد المشي ديالي غادي يدخلو بيناتكُم دياب خطّافين الّي ما غادي شي يرحمو الرعيّة.</verse>
				<verse number="30">وْمن بيناتكُم أنتُمَ بْراسكُم غادي ينوضو شي رجال الّي غادي يتكلّمو بأمور معوّجة باش يجرّو التلامد يتَـبعوهُم.</verse>
				<verse number="31">وْعلى ديك الشي سَهرو وْتفكّرو بلّي مدّة تلت سنين، ليل وْنهار، أنا ما وقفْتْ شي نوصّيكُم بالدموع كُل واحد بوحدو.</verse>
				<verse number="32">وْدابا كنخلّيكُم، آ خوتي، بين اليَدّين د اللّٰه وْفي الكلام د النعْمة ديالو، الّي هُوَ قادر يبنيكُم ويعطيكُم الورت مع المقدّسين كاملين.</verse>
				<verse number="33">ما طمعْتْ شي لا في النقْرة ولا في الدهب ولا في الحوايج د شي واحد منكُم.</verse>
				<verse number="34">وانتُمَ كتعرفو بلّي كُل شي الّي احْتاجْتْ لو، أنا والّي كانو معيَ، ربحْتوْ أنا باليَدّين ديالي.</verse>
				<verse number="35">بالمتال ديالي ورّيتْكُم في كُل شي كيفاش تخدمو وْتعاونو الّي محْتاجين. وْتفكّر كلام الرَّبّ يَسوع الّي قال: «مبروك الّي كيعطي كتَر من الّي كيقبط.»"</verse>
				<verse number="36">ملّي قال هَد الكلام، طاح على الركابي ديالو وْدعى معهُم كاملين.</verse>
				<verse number="37">ديك الساعة بكاو بزّاف كاملين بِهُم، وْدرّعو بولُس وْباسوه،</verse>
				<verse number="38">حزنانين خصوصًا على الكلمة الّي قالّوم بلّي ما غادي شي يشوفو وَجهو مرّة يَخرى. وْرافقوه نالباركو.</verse>
			</chapter>
			<chapter number="21">
				<verse number="1">وْملّي تفارقْنا معهُم، قلّعْنا وْمشينا نيشان نْكوس، ولا غدّا نْرودُس، وْمن تمّاك نْباتَرة،</verse>
				<verse number="2">وْملّي جبرْنا واحد الباركو ڭايز نْفينيقيّة، ركبْنا فيه وْقلّعْنا.</verse>
				<verse number="3">وْملّي شفْنا قُبْرُص، خلّيناها على الشمال، وْسافرْنا نْسوريّة وْوصلْنا نْصور، حيت كان الباركو خصّوْ ينزّل الحمولة ديالو تمّاك.</verse>
				<verse number="4">جبرْنا التلامد وْݣلسْنا معهُم تمّاك سبع أيّام. وْكانو كيقولو نْبولُس بواسطة الروح القُدُس بلّي ما خصّوْ شي يطلع نأُورُشَليم.</verse>
				<verse number="5">وَلكن من مورا ديك الأيّام، خرجْنا وْتبعْنا الطريق ديالنا. وْرافقونا التلامد كاملين، مع النسا والعيال، حتّى نْبرّا المدينة، وْتمّاك في الحاشية د البحَر ركعْنا وْدعينا الرَّبّ.</verse>
				<verse number="6">وْملّي ودّعْنا بعضيّاتنا، ركبْنا في الباركو وْهُمَ رجعو نالديور ديالوم.</verse>
				<verse number="7">ديك الساعة كمّلْنا السفر في البحَر من صور وْوصلْنا نْبُتولِمايس. وْسلّمْنا على الخوت وْݣلسْنا عندوم نهار واحد.</verse>
				<verse number="8">ولا غدّا خرجْنا وْوصلْنا نْقيصَريّة، وْتضيّفْنا عند فيلِبُّس المبشّر، وْكان هُوَ واحد من سبعة بِهُم، وْݣلسْنا عندو.</verse>
				<verse number="9">وْكان عندو أربعة د البنات عزبات الّي كيتنبّأو.</verse>
				<verse number="10">وْملّي بقينا تمّا بعض الأيّام، هوّد من اليَهوديّة واحد النَّبي مسمّي أَغابوس.</verse>
				<verse number="11">جا يطلّل علينا، وْشبّر الحزام ديال بولُس وْربط نفسو من يَدّو وْرِجلو وْقال: "هَيدا كيقول الروح القُدُس: «بْهَد الطريقة اليهود د أُورُشَليم غادي يربطو مول هَد الحزام، ويدفعوه ناليَدّين د الوَتَنيّين.»"</verse>
				<verse number="12">ملّي سمعْنا هَد الشي حنايَ والّي من ديك الموطَع، رغبْنا بولُس باش ما يطلع شي نأُورُشَليم.</verse>
				<verse number="13">وْجاوب بولُس: "علاش كتبكيو وْكتقطّعو لي قلبي؟ حيت أنا مستعدّ، ماشي غير باش نتّربط، وَلكن حتّى باش نموت في أُورُشَليم بْسباب اِسم الرَّبّ يَسوع."</verse>
				<verse number="14">وْحيت ما قدرْنا شي نقنعوه، سكتْنا وْقُلْنا: "تكون مشيئة الرَّبّ."</verse>
				<verse number="15">وْمورا هَد الشي، وجّدْنا راسنا نالسفر وْطلعْنا نأُورُشَليم.</verse>
				<verse number="16">وْبعض من التلامد من قَيصَريّة رافقونا وادّاونا عند مَناسون القُبرُصي، وْهُوَ تلميد قديم، وْتضيّفْنا عندو.</verse>
				<verse number="17">وْملّي وصلْنا نأُورُشَليم، اسْتَقبلونا الخوت فرحانين.</verse>
				<verse number="18">ولا غدّا دخل بولُس معنا نْعند يَعْقوب، وْكانو الشيوخ كاملين حاضرين.</verse>
				<verse number="19">وْمن بعدما سلّم عليهُم بولُس، بدا كيعاود لوم بالتفاصيل كُل شي الّي عمل اللّٰه بين الأُمَم بواسطة الخدمة ديالو.</verse>
				<verse number="20">وْملّي سمعو هَد الشي، مجّدو اللّٰه، وْقالو لو: "أنتينا كتشوف، آ خانا، شحال د الآلاف د اليهود آمنو وْهُمَ كاملين كَتْجيهُم الغيرة على الشريعة.</verse>
				<verse number="21">وَلكن سمعو بلّي أنتينا كتعلّم اليهود الّي هُمَ فوسط الوَتَنيّين باش يسمحو في موسى، وْكتقولّوم ما يطهّرو شي أُوْلادوم وْما يتبعو شي العادات ديالنا.</verse>
				<verse number="22">وْدابا شنّو غادي نعملو؟ هُمَ غادي يعرفو بلّي وصلْتِ نْهنايَ.</verse>
				<verse number="23">على هَد الشي حسَن لك تـتبع النصيحة ديالنا. عندنا أربعة د الرجال عليهُم واحد العهد.</verse>
				<verse number="24">ادّيهُم معك وْقدّس نفسك معهُم وْخلّص عليهُم باش يحسّنو راسوم، وْغادي يعرفو الناس كاملين بلّي ديك الشي الّي سمعو عليك ماشي صحيح، وَلكن أنتينا كتمشي معاوط، محافظ على الشريعة.</verse>
				<verse number="25">وَلكن بالنسبة نالأُمَم الّي آمنو من غير اليهود، حنايَ كتبْنا لوم القرار ديالنا بلّي خصّوم يمتَنعو من الدبايح نالأصْنام والدم والحيوان المجيّف والزنا."</verse>
				<verse number="26">ديك الساعة ادّى بولُس الرجال معاه، ولا غدّا قدّس نفسو معهُم وْدخل نْبيت المَقْدس وْخبروم بالوقت الّي غادي تـتقاضى فيه أيّام التطهير باش يقدّم الدبـيحة على كُل واحد مِنّوم.</verse>
				<verse number="27">وْملّي كانت علاين تـتكمّل سبع أيّام، اليهود الّي هُمَ من آسيا شافو بولُس في بيت المَقْدس، وْحرّشو الجماعة كاملين وْمدّو عليه يَدّوم،</verse>
				<verse number="28">كيغوّتو: "آ الرجال الإسْرائيليّين، عاونونا! هَدا هُوَ الرَّجل الّي كيعلّم الناس كاملين في كُل موطَع ضدّ الشعب ديالنا وْضدّ الشريعة وْضدّ هَد الموطَع. وْزايد على هَد الشي، دخّل بعض اليونانيّين نْبيت المَقْدس وْنجّس هَد الموطَع المقدّس!"</verse>
				<verse number="29">حيت كانو شافو تروفيمُس الأَفَسُسي معاه في المدينة وْكانو كيظنّو بلّي بولُس دخّلوْ نْبيت المَقْدس.</verse>
				<verse number="30">المدينة كاملة تهيّجَتْ وْجراو الناس مجموعين وْقبطو بولُس وْجرّوه على برّا من بيت المَقْدس، وْشدّو البيبان في الحين.</verse>
				<verse number="31">وْملّي كانو كيحاولو يقتلو بولُس، وصَل الخبر نْعند قايد العسْكر الروماني بلّي أُورُشَليم كاملة تروّعَتْ.</verse>
				<verse number="32">وْدغيا ادّى معاه البعض من العسْكر والضبّاط وْجرى نْعندوم. وْملّي شافو قايد العسْكر والضبّاط، وقّفو الضرب على بولُس.</verse>
				<verse number="33">ديك الساعة قرّب قايد العسْكر نْعند بولُس، شبّروْ وْوصّى باش يربطوه بْجوج د السناسل. وْسقصى: "شكون هُوَ وْشنّو عمل؟"</verse>
				<verse number="34">وْبين الجمْهور كانو البعض كيغوّتو بواحد الحاجة ويَخرين بْحاجة يَخرى. وْحيت ما قدر شي يفهم شنّو وقَع بْسباب الغوات، آمر باش يدّيواه نالقشلة.</verse>
				<verse number="35">وْملّي وصَل بولُس نالدروج، هزّوه العسْكر بْسباب العنف د الناس.</verse>
				<verse number="36">حيت الجمْهور كانو كيتبعوه وْكيغوّتو: "قتلوه!"</verse>
				<verse number="37">وْملّي كانو علاين يدخّلو بولُس نالقشلة، قال نْقايد العسْكر: "واش تخلّيني نقول لك شي حاجة؟" وْقال لو: "واش كتهدَر باليونانيّة؟</verse>
				<verse number="38">واش ماشي أنتينا هُوَ المصري الّي هَدي شي أيّام عمل واحد الفِتنة وْخرّج نالخلا أربع آلاف د المقاتلين؟"</verse>
				<verse number="39">ردّ عليه بولُس: "لا، أنا واحد الرَّجل يهودي طَرْسوسي، من واحد المدينة معروفة في كيليكيّة. من فضلك، خلّيني نتكلّم مع الشعب."</verse>
				<verse number="40">وْملّي عْطى لو الإدن، وقَف بولُس في الدروج وْشيّر بْيَدّو نالجمْهور. وْحيت سكتو كاملين، هدَر معهُم باللُغة العبريّة وْقال:</verse>
			</chapter>
			<chapter number="22">
				<verse number="1">"آ الرجال الخوت والوالِدين، سمعو دابا الدفاع ديالي قدّامكُم."</verse>
				<verse number="2">وْملّي سمعوه كيهدَر باللُغة العبريّة، زادو سكتو كتَر. وْقالّوم:</verse>
				<verse number="3">"أنا واحد الرَّجل يهودي خلقْتْ في طَرْسوس من كيليكيّة، وَلكن تربّيتْ في هَد المدينة عند الرِّجلين د غَمالائيل بْتعْليم صحيح في الشريعة د جدودنا، وْكانت فيَّ الغيرة على اللّٰه فحالكُم أنتُمَ كاملين اليوما.</verse>
				<verse number="4">وْمرْمدْتْ الّي تابعين هَد الطريق حتّى نالموت، كنكتّف الرجال والنسا وْكندخّلوم نالحبس،</verse>
				<verse number="5">فحال ما كيشهد لي رئيس المسؤولين والشيوخ كاملين، الّي شبّرْتْ من عندوم الرسائل نالخوت الّي في دِمَشْق. وْمشيتْ نْتمّاك باش نجيب الّي جبرْتوم مكتّفين نأُورُشَليم باش يتعاقبو.</verse>
				<verse number="6">وْملّي كُنْتْ قريب من دِمَشْق، تقْريبًا في وقت الظهر، على غفلة وقَع لي بلّي برَق عليَّ واحد الضَّو قوي من السما،</verse>
				<verse number="7">وْطِحْتْ على الرحبة وْسمعْتْ واحد الصوت كيقول لي: «شاول، شاول، علاش كَتْـتعدّى عليَّ؟»</verse>
				<verse number="8">وْسقصيتْ: «شكون أنتينا، يا رَبّ؟» وْقال لي: «أنا يَسوع الناصِري الّي كَتْـتعدّى عليه أنتينا.»</verse>
				<verse number="9">والّي كانو معيَ شافو الضَّو، وَلكن ما فهمو شي الصوت د هَداك الّي كيهدَر معيَ.</verse>
				<verse number="10">وْقُلْتْ: «شنّو خصْني نعمل، يا رَبّ؟» وْقال لي الرَّبّ: «نوض وْدْخل نْدِمَشْق، وْتمّا غادي يتّقال لك كُل شي الّي محدّد لك تعمل.»</verse>
				<verse number="11">وْحيت ما بقيتْ شي كنشوف بْسباب المجد د ديك الضَّو، هَدوك الّي كانو معيَ ݣوّدوني من يَدّي وْدخلْتْ نْدِمَشْق.</verse>
				<verse number="12">"وْجا عندي حَنانيّا، الّي هُوَ واحد الرَّجل متّاقي وْحافظ الشريعة، وْمحْتَرم عند اليهود كاملين الّي ساكنين تمّاك.</verse>
				<verse number="13">قرّب نْعندي وْقال لي: «آ خاي شاول، ادّي البصر ديالك من جديد.» ديك الساعة شفْتْ فيه،</verse>
				<verse number="14">وْقال لي: «إلَه جدودنا اختارك باش تعرف الإرادة ديالو وْتشوف هَداك الّي هُوَ العادل، وْتسمع الصوت من دُقمو،</verse>
				<verse number="15">حيت أنتينا غادي تكون لو شاهد عند الناس كاملين بْكُل شي الّي شفْتِ وْسمعْتِ.</verse>
				<verse number="16">وْدابا علاش كَتْـتعطّل؟ نوض تتغطّس، وْغسل الدنوب ديالك واستَغيت بالِاسم ديالو.»</verse>
				<verse number="17">"وْملّي رجعْتْ نأُورُشَليم وْكُنْتْ كنصلّي في بيت المَقْدس، جاتْني واحد الغيبوبة،</verse>
				<verse number="18">وْشفْتْ الرَّبّ كيقول لي: «خرج دغيا من أُورُشَليم، حيت ما غادي شي يقبلو الشهادة ديالك عليَّ.»</verse>
				<verse number="19">وْردّيتْ عليه: «يا رَبّي، هُمَ كيعرفو بلّي أنا كُنْتْ كنسيّب في الحبس وْكنجلد الناس الّي كيآمنو بِك في كُل بيوت العبادة.</verse>
				<verse number="20">وْملّي سال الدم د إسْتِفانوس الشهيد ديالك، كُنْتْ حاضر وْمتَّفق وانا كنحضي الحوايج د الناس الّي قتلوه.»</verse>
				<verse number="21">وَلكن قال لي الرَّبّ: «مْشي، حيت أنا غادي نصيفطك بعيد نْعند غير اليهود.»"</verse>
				<verse number="22">سمعو لو حتّى نْهَد الكلمة، وْديك الساعة علّاو صوتوم وْقالو: "حيّد من الأرض هَد الرَّجل، حيت ما يسْتاهل شي يعيش!"</verse>
				<verse number="23">وْملّي كانو كيغوّتو وْكيشرّݣو حوايجوم وْكيسيّبو الغبرة في السما،</verse>
				<verse number="24">قايد العسْكر آمر باش يدخّلوه نالقشلة، وْوصّاهُم يبحتو معاه وْيعطيواه الدقّ باش يعرف القايد علاش كانو كيغوّتو عليه هَيداك.</verse>
				<verse number="25">وْملّي مدّوه وْربطوه، قال بولُس نالعسْكري الّي كان حداه: "واش عندكُم الحقّ باش تجلدو واحد الرَّجل روماني بلا ما تحاكموه؟"</verse>
				<verse number="26">وْملّي سمَع العسْكري هَد الكلام، مشى بالزربة عند قايد العسْكر وْخبروْ: "شنّو غادي تعمل؟ حيت هَد الرَّجل روماني."</verse>
				<verse number="27">قرّب قايد العسْكر عند بولُس وْقال لو: "قول لي، واش أنتينا روماني؟" وْقال لو: "إيّاه."</verse>
				<verse number="28">وْجاوب قايد العسْكر: "أنا دفعْتْ بزّاف د الفلوس باش نشبّر هَد الجنسيّة." قال لو بولُس: "أمّا أنا خلقْتْ بِها."</verse>
				<verse number="29">وْفي الحين تفارقو منّو الّي كانو غادي يجلدوه، وْخاف قايد العسْكر ملّي عرفوْ بلّي هُوَ روماني، حيت كان كتّفوْ.</verse>
				<verse number="30">ولا غدّا بغى يتأكّد قايد العسْكر بَيّاش كيتَّهموه اليهود، وْطلقوْ من السناسل وآمر باش يجيو رُؤَساء المسؤولين والمَجْلس كامل، وْخرّج بولُس وْوقّفوْ قدّاموم.</verse>
			</chapter>
			<chapter number="23">
				<verse number="1">وْشاف بولُس في المَجْلس وْقال: "آ الرجال الخوت، أنا عِشْتْ قدّام اللّٰه بْضمير صافي حتّى نْهَد النهار."</verse>
				<verse number="2">حَنانيّا، رئيس المسؤولين، آمر الّي واقفين حداه يضربوه على دُقمو.</verse>
				<verse number="3">وْقال لو بولُس: "غادي يضربك اللّٰه أنتينا، آ الحيط المبيّط. واش أنتينا ݣالس هنايَ باش تحكم عليَّ بالشريعة وْكتآمروم يضربوني وْهَيدا كتخالف الشريعة؟"</verse>
				<verse number="4">قالو الّي حاضرين نْبولُس: "واش كتعاتب رئيس الخدّامة د اللّٰه؟"</verse>
				<verse number="5">وْقال بولُس: "آ الخوت، ما كُنْتْ شي عارف بلّي هُوَ رئيس المسؤولين في بيت المَقْدس، حيت مكتوب: «ما تهدَر شي خايب على الرئيس د شعبك.»"</verse>
				<verse number="6">وْملّي فطن بولُس بلّي البعض مِنّوم كانو صدّوقيّين ويَخرين فرّيسيّين، رفع الصوت ديالو فوسط المَجْلس وْقال: "آ الرجال الخوت، أنا فرّيسي، ولد فرّيسي. كيتّحْكم عليَّ بْسباب الرجا في القيامة د الميّتين."</verse>
				<verse number="7">وْملّي قال هَد الشي، وقعَتْ واحد المدابزة بين الفرّيسيّين والصدّوقيّين وْتقسم المَجْلس على جوج،</verse>
				<verse number="8">حيت الصدّوقيّين كيقولو بلّي ما كاينة لا قيامة ولا ملائكة ولا أرْواح. أمّا الفرّيسيّين كيأكّدو بْديك الشي كامل.</verse>
				<verse number="9">وْكان الصداع بزّاف، وْناضو المُعلّمين د الشريعة الّي هُمَ فرّيسيّين وْبداو كيحتَجّو بالجُهد، وْكيقولو: "ما جبرْنا حتّى شي دنب في هَد الرَّجل. وِادا كانت شي روح أَوْلا ملاك تكلّم معاه؟"</verse>
				<verse number="10">وْحيت وقعَتْ مدابزة كبيرة، خاف قايد العسْكر يمزقو بولُس، وآمر العسْكر يهبطو ويخطفوه من وَسطوم ويدخّلوه نالقشلة.</verse>
				<verse number="11">ولا غدّا في الليل، ظهَر لو الرَّبّ وْقال: "تشجّع، آ بولُس، حيت فحال ما شهدْتِ لي في أُورُشَليم، هَيداك لازم تشهد حتّى في رومة."</verse>
				<verse number="12">وْملّي طلَع النهار، اتَّفقو البعض من اليهود وْحلفو في نَفسوم باللعنة، كيقولو بلّي ما غادي ياكلو ولا يشربو حتّى يقتلو بولُس.</verse>
				<verse number="13">وْهَدوك الّي اتَّفقو على هَد الشي كانو كتَر من أربعين واحد.</verse>
				<verse number="14">وْجاو نْعند رئيس المسؤولين والشيوخ وْقالو: "حلفْنا في نفسنا باللعنة بلّي ما ناكلو والو حتّى نقتلو بولُس.</verse>
				<verse number="15">وْدابا أنتُمَ، مدعّمين من المَجْلس، طلبو قايد العسْكر باش يجيبوْ غدّا قدّامكُم، فحال إدا أنتُمَ معوّلين تبحتو في الأُمور ديالو بالتدْقيق، وْحنايَ غادي نكونو موجّدين باش نقتلوه من قبل ما يوصل."</verse>
				<verse number="16">وَلكن ولد أختو د بولُس سمَع بالمصيدة الّي غادي يعملوها لو، وْمشى وْدخل نالقشلة وْخبر بولُس.</verse>
				<verse number="17">وْعَيّط بولُس على واحد الضابط، وْقال لو: "ادّي هَد الشابّ نْعند قايد العسْكر حيت عندو شي حاجة يخبروْ بِها."</verse>
				<verse number="18">وادّاه قدّام قايد العسْكر، وْقال: "عَيّط عليَّ بولُس الحبّاس وْطلب منّي نجيب لك هَد الشابّ، حيت عندو شي حاجة يقولاْ لك."</verse>
				<verse number="19">وْشبّروْ قايد العسْكر من يَدّو وادّاه بوحدو وْسقصاه: "شنّو بغيتِ تخبرني بِه؟"</verse>
				<verse number="20">وْقال: "اليهود اتَّفقو يطلبو منّك باش تهبّط بولُس غدّا قدّام المَجْلس، فحال إدا هُمَ معوّلين يسقصيواه بالتدْقيق.</verse>
				<verse number="21">وَلكن ما تْتيق شي بِهُم حيت هُمَ كتَر من أربعين رَجل حالفين على نَفسوم باللعنة بلّي ما غادي ياكلو ولا يشربو حتّى يقتلو بولُس. وْهُمَ دابا موجّدين، كيتسنّاو تعطيهُم الوعد ديالك."</verse>
				<verse number="22">ديك الساعة قايد العسْكر ودّع الشابّ وْوصّاه ما يقول نْحتّى شي واحد هَد الشي الّي خبروْ بِه.</verse>
				<verse number="23">وْعَيّط على جوج من قُيّاد المية وْقالّوم: "وجّدو ميتَين من العسْكر وْسبعين من الخيّالة، وْميتَين من المسلّحين بالحربة باش ي‍مشيو نْقَيصَريّة في التسعود د هَد الليل.</verse>
				<verse number="24">وْوجّدو البهايم باش يركّبو بولُس ويوصّلوه بْخير نْعند فيلِكْس الوالي."</verse>
				<verse number="25">وْكتب واحد البراة كيقول فيها:</verse>
				<verse number="26">"كلوديوس ليسياس كيبلّغ السلام نْسيادة الوالي فيلِكْس.</verse>
				<verse number="27">ملّي اليهود شبّرو هَد الرَّجل وْكانو علاين يقتلوه، وصلْتْ أنا بالعسْكر ديالي وْعتقْتوْ، حيت عرفْتْ بلّي هُوَ روماني.</verse>
				<verse number="28">وْحيت كُنْتْ باغي نعرف السبب علاش كانو كيشكيو بِه، ادّيتوْ نْعند مَجْلس اليهود.</verse>
				<verse number="29">وْجبرْتْ بلّي شكاو بِه على مسائل الشريعة ديالوم، وَلكن ما كاينة حتّى شي حاجة عليه الّي كيسْتاهل عليها الموت أَوْلا الحبس.</verse>
				<verse number="30">وْملّي خبروني بلّي تشاورو اليهود ضدّ هَد الرَّجل، صيفطْتوْ نْعندك دغيا، وْقُلْتْ نِلّي شاكيين بِه يتكلّمو قدّامك بْهَد الشي الّي عندوم عليه. تبقا على خير."</verse>
				<verse number="31">والعسْكر، فحال ما وصّاهُم، ادّاو بولُس في الليل نأَنْـتيباتريس.</verse>
				<verse number="32">ولا غدّا خلّاو الخيّالة ي‍مشيو معاه، وْهُمَ رجعو نالقشلة.</verse>
				<verse number="33">وْملّي دخلو نْقَيصَريّة، قدّمو الرسالة نالوالي وْحضّرو بولُس حتّى هُوَ قدّامو.</verse>
				<verse number="34">وْملّي قرا الوالي البراة، سقصى من شْمِن ولاية هُوَ. وْملّي عرف بلّي هُوَ من كيليكيّة،</verse>
				<verse number="35">قال لو: "غادي نسمع منّك ملّي يوصلو نْعندي هَدوك الّي كيشكيو بك." وآمر باش يكون محضي في القصر د هيرودُس.</verse>
			</chapter>
			<chapter number="24">
				<verse number="1">وْمن بعد خمس أيّام، هوّد حَنانيّا، رئيس المسؤولين، مع الشيوخ وْواحد الرَّجل الّي كيعرف يتكلّم بالفصاحة، مسمّي تَرْتُلُّس، وْحضرو قدّام الوالي بالتُّهَم ضدّ بولُس.</verse>
				<verse number="2">وْملّي عيّطو على بولُس، بدا تَرْتُلُّس كيشكي بِه كيقول: "يا سيادة فيلِكْس، تحت السلْطة ديالك تمتّعْنا بالسلام مدّة طويلة، وْبالوقاية ديالك تحسّنَتْ بلادنا،</verse>
				<verse number="3">وْكنعْتَرفو بْهَد الشي بْكُل الشكر في كُل موطَع وْفي كُل وقت.</verse>
				<verse number="4">وَلكن باش ما نطوّل شي عليك الكلام، كنطلب منّك تسمع نّا من فضلك في جُلسة مختَصرة.</verse>
				<verse number="5">حيت جبرْنا هَد الرَّجل كيسبّب المشاكل، كيعمل الفِتنة بين اليهود كاملين في الدنيا كاملة، وْهُوَ المقدّم على مَدْهب النصارى،</verse>
				<verse number="6">وْحاول ينجّس بيت المَقْدس. [</verse>
				<verse number="7">وْجا ليسياس، قايد العسْكر، باش يزوّلوْ نّا بالدراع من بين يَدْنا، وآمر الّي كيشكيو بِه باش يجيو نْعندك.]</verse>
				<verse number="8">وانتينا، ملّي تبحت على هَد الشي كامل، غادي تعرف الأُمور الّي شكينا بِها عليه."</verse>
				<verse number="9">واليهود حتّى هُمَ اتَّفقو بالشكاية وْأكّدو بلّي هَد الأُمور هَيداك د بالصّحّ.</verse>
				<verse number="10">وْملّي شيّر الوالي باش يتكلّم بولُس، قال: "حيت عرفْتك بلّي أنتينا قاضي على هَد الأُمّة سنين طويلة، غادي ندافع على نفسي مرتاح.</verse>
				<verse number="11">كيفْما تقدر تْتحقّق بْسهولة، ماشي كتَر من طناشر يوم باش طلعْتْ نأُورُشَليم باش نعبد،</verse>
				<verse number="12">وْما جبروني شي كَنْـتغانن مع حتّى واحد وْما كنعمل شي الفِتنة بين الناس، لا في بيت المَقْدس ولا في بيوت العبادة ولا في المدينة.</verse>
				<verse number="13">وْما يقدرو شي يتبّتو عليَّ حتّى شي تُهْمة قدّامك دابا.</verse>
				<verse number="14">وَلكن كنعْتَرف لك بلّي أنا كنعبد الإلَه د جدودنا، تابع نالطريق الّي هُمَ كيسمّيواه بِدْعة، وْكنآمن بْكُل شي الّي مكتوب في الشريعة وْفي الكتوبة د الأَنْبياء.</verse>
				<verse number="15">وْعندي نفس الرجا في اللّٰه الّي كيعْتَرفو بِه ديك الرجال، بلّي غادي تكون القيامة من بين الميّتين، واخّا المتّاقيين واخّا الظالمين.</verse>
				<verse number="16">وْعلى ديك الشي أنا كنعمل جُهدي باش يكون عندي ضمير صافي قدّام اللّٰه والناس.</verse>
				<verse number="17">وْمن بعد سنين، جيتْ نأُورُشَليم باش ندّي معيَ الصدقات نالشعب ديالي وْباش نقدّم الدبايح.</verse>
				<verse number="18">وْفي ديك الوقت، جبروني متقدّس في بيت المَقْدس. ما كانت شي معيَ شي جماعة، وْما دخّلْتْ شي راسي في أي فِتنة. وَلكن كاينين شي د اليهود من آسيا،</verse>
				<verse number="19">الّي كان لازم يوقفو قدّامك ويشكيو بيَّ، إدا كانت عندوم شي حاجة ضدّي.</verse>
				<verse number="20">وَإلّا، خلّي هَدوك يقولو بْنَفسوم إدا جبرو فيَّ شي دنب ملّي كُنْتْ حاضر قدّام المَجْلس،</verse>
				<verse number="21">من غير واحد الجملة، حيت، ملّي كُنْتْ فوسطوم، قُلْتْ بْصوت عالي: «على القيامة من بين الميّتين أنا محْكوم عليَّ اليوما.»"</verse>
				<verse number="22">في ديك الساعة، أجّل فيلِكْس الحُكم، حيت كان كيعرف هَد الطريق بالتحْقيق، وْقالّوم: "ملّي يهوّد ليسياس، قايد العسْكر، غادي نقرّر في القضية ديالكُم."</verse>
				<verse number="23">وآمر قايد العسْكر باش يحضي بولُس، وَلكن يتّعطى لو شويّش د الحرّية، وْما يمنع حتّى واحد من صحابو يتسخّر عليه أَوْلا يجي نْعندو.</verse>
				<verse number="24">وْمن بعد شي أيّام، جا فيلِكْس مع مراتو دروسِلّا، الّي كانت يهوديّة، وْعَيّط على بولُس وْسمَع منّو على الإيمان بالمسيح يَسوع.</verse>
				<verse number="25">وْملّي كان كيتكلّم على التقْوى والصبر والحُكم الماجي، تْخلع فيلِكْس وْقال: "مْشي من عندي دابا، وْملّي يكون عندي شي وقت مناسب، غادي نعيّط لك."</verse>
				<verse number="26">وَلكن فيلِكْس كان كيتسنّى بولُس يعطي لو الرشوة باش يطلقوْ، وْعلى ديك الشي كان كيعيّط لو بزّاف د المرّات وْكان كيتهاود معاه.</verse>
				<verse number="27">وَلكن من بعد عامَين، رجَع بورْكيوس فَسْتوس والي فْعوط فيلِكْس. وْحيت بغى فيلِكْس يرضي اليهود، خلّى بولُس محْبوس.</verse>
			</chapter>
			<chapter number="25">
				<verse number="1">ملّي وصَل فَسْتوس نالولاية، من بعد تلت أيّام، طلَع من قَيصَريّة نأُورُشَليم.</verse>
				<verse number="2">وْرُؤَساء المسؤولين والكبارين د اليهود شرحو لو الشكوى ديالوم ضدّ بولُس. لحّو عليه</verse>
				<verse number="3">وْطلبو منّو يعمل فيهُم واحد الفابور ويجيب بولُس نأُورُشَليم (حيت هُمَ كانو موجّدين واحد المصيدة باش يقتلوه في الطريق).</verse>
				<verse number="4">وْجاوب فَسْتوس: "بولُس محبوس في قَيصَريّة وانا غادي نمشي لاْ دغيا.</verse>
				<verse number="5">إيوا، يجيو معيَ بعض الكبارين منكُم وْتمّاك يشكيو ضدّو، إدا كان عامل شي عيب."</verse>
				<verse number="6">من بعدما ݣلس فَسْتوس مع اليهود، ماشي كتَر من شي تمن أيّام أَوْلا عشرة، هوّد نْقَيصَريّة. ولا غدّا ڭلس في المَجْلس وآمر باش يجيبو بولُس.</verse>
				<verse number="7">ملّي وصَل هَدا، دارو بِه اليهود الّي جاو من أُورُشَليم، وْقدّمو ضدّو بزّاف د الشكاوي الخطيرة الّي ما قدرو شي يتـبّتوها عليه.</verse>
				<verse number="8">كان بولُس كيدافع على راسو، كيقول: "أنا ما عملْتْ حتّى عيب ضدّ الشريعة د اليهود ولا ضدّ بيت المَقْدس ولا ضدّ القَيصَر."</verse>
				<verse number="9">وْحيت بغى فَسْتوس يرضي اليهود، سقصى بولُس: "واش بغيتِ تطلع نأُورُشَليم وْتْتحكم تمّاك على هَد الأُمور قدّامي؟"</verse>
				<verse number="10">وْقال بولُس: "أنا في المَجْلس د القَيصَر فاين خصْني نتحكم. ما ظلمْتْ شي اليهود بْحتّى شي حاجة، وانتينا كتعرف هَد الشي مزيان.</verse>
				<verse number="11">حيت إدا أنا كُنْتْ مُدْنب على شي حاجة الّي كنسْتاهل عليها الموت، ما نهرب شي من الموت. وَلكن إدا كانو كيتَّهموني اليهود بْديك الشكاوي باطل، حتّى واحد ما عندو الحقّ يدفعني لِلوم. أنا رافع الدعوة ديالي نالقَيصَر."</verse>
				<verse number="12">من بعدما تشاور فَسْتوس مع المَجْلس، قال: "حيت رفعْتِ الدعوة ديالك نالقَيصَر، غادي ت‍مشي نْعند القَيصَر."</verse>
				<verse number="13">وْمن بعد شي أيّام، جا أَغْريبّاس المَلِك وْبَرْنيكي نْقَيصَريّة باش يسلّمو على فَسْتوس.</verse>
				<verse number="14">وْملّي بقاو تمّا بزّاف د الأيّام، شرح فَسْتوس نالمَلِك القضية د بولُس، وْقال: "كاين واحد الرَّجل خلّاه فيلِكْس محبوس،</verse>
				<verse number="15">وْملّي مشيتْ نأُورُشَليم شكاو لي بِه رُؤَساء المسؤولين وْشيوخ اليهود وْطلبو يتّحكم عليه.</verse>
				<verse number="16">وْجاوبْتوم بلّي ماشي العادة د الرومانيّين يدفعو شي واحد نالعقاب من قبل ما يكون قدّام الّي كيشكيو بِه باش يقدر يدافع على راسو من الشكاوي الّي ضدّو.</verse>
				<verse number="17">وْملّي جاو نْعندي، ما تعطّلْتْ شي في القضية وْݣلسْتْ في المَجْلس لا غدّا، وْوصّيتْ باش يجيبو هَد الرَّجل.</verse>
				<verse number="18">وْملّي وَقفو الّي كيتشكّاو عليه، ما قدّمو حتّى شي شكوى الّي كُنْتْ كنتصوّر،</verse>
				<verse number="19">وَلكن كانو عندوم ضدّو شي مسائل من جهة الديانة ديالوم وْعلى واحد الرَّجل ميّت، مسمّي يَسوع، وْكان بولُس كيأكّد بلّي هُوَ حيّ.</verse>
				<verse number="20">وْحيت ما كُنْتْ شي عارف كيفاش نبحت في هَد الأُمور، سقصيتوْ إدا بغى يمشي نأُورُشَليم ويتّحكم تمّاك.</verse>
				<verse number="21">وَلكن ملّي رفَع بولُس الدعوة ديالو نالأمْبراطور باش يحكم في القضية ديالو، آمرْتْ باش يبقا محضي حتّى نصيفطوْ نْعند القَيصَر."</verse>
				<verse number="22">وْقال أَغْريبّاس نْفَسْتوس: "حتّى أنا بغيتْ نسمع من هَد الرَّجل." وْردّ عليه فَستوس: "غدّا غادي تسمعوْ."</verse>
				<verse number="23">ولا غدّا، ملّي جا أَغْريبّاس وْبَرْنيكي بِاسْتقبال كبير وْدخلو نالقاعة د المحْكمة مع قُيّاد العسْكر والكبارين د المدينة، جابو بولُس بْأمر فَسْتوس.</verse>
				<verse number="24">وْقال فَسْتوس: "يا المَلِك أَغْريبّاس والحاضرين كاملين، ها هَد الرَّجل قدّامكُم. الشعب اليهودي كامل قدّم لي الشكاوي عليه في أُورُشَليم وْحتّى هنايَ في قَيصَريّة، كانو كيغوّتو وْطلبو منّي باش ما يبقا شي حيّ.</verse>
				<verse number="25">أمّا أنا، ما جبرْتْ حتّى شي حاجة الّي كيسْتاهل عليها يموت. وْحيت هُوَ رفَع الدعوة ديالو نالأمْبراطور، قرّرْتْ نصيفطوْ نْعندو.</verse>
				<verse number="26">وَلكن ما عندي حتّى حاجة واضحة باش نكتب نالمَلِك عليه. على ديك الشي جيبْتوْ نْعندكُم، وْخصوصًا قدّامك، آ المَلِك أَغْريبّاس، باش، من بعدما تتحقّق، يكون عندي ما نكتب لو.</verse>
				<verse number="27">حيت كيظهَر لي ماشي معقول نصيفط واحد الحبّاس بلا ما نحدّد الدعوة الّي عليه."</verse>
			</chapter>
			<chapter number="26">
				<verse number="1">ديك الساعة قال أَغْريبّاس نْبولُس: "عندك الإدن باش تدافع على راسك." إيوا، شيّر بولُس بْيَدّو وْبدا كيدافع على راسو:</verse>
				<verse number="2">"يا المَلِك أَغْريبّاس، أنا عندي إمْتياز نكون قدّامك اليوما باش ندافع على راسي من الشكاوي د اليهود،</verse>
				<verse number="3">حيت أنتينا عارف العادات والمسائل كاملين د اليهود. على ديك الشي كنطلب منّك تسمعني بالصبر.</verse>
				<verse number="4">إيوا، اليهود كاملين عارفين كيفاش كانت الحياة ديالي من صُغري وْكيفاش كُنْتْ كنعيش من البداية بين الشعب ديالي في أُورُشَليم.</verse>
				<verse number="5">وْهُمَ عارفين من شي مدّة بلّي عيشْتْ فرّيسي من الُوّل، تابع نالمَدْهب المتشدّد، إدا بغاو يشهدو على هَد الشي.</verse>
				<verse number="6">وْدابا هُمَ كيحكمو عليَّ على الرجا في الوعد الّي عْطاه اللّٰه نالجدود ديالنا،</verse>
				<verse number="7">الوعد الّي القبايل ديالنا بالطناشر بِهُم كيتمنّاو يتحقّق، عابدين بْشكل مستَمر ليل وْنهار. وْبْسباب هَد الرجا، أنا كنتحاكم من اليهود، آ المَلِك أَغْريبّاس.</verse>
				<verse number="8">علاش كيظهَر لكُم مستحيل بلّي اللّٰه كيردّ الميّتين بالروح؟</verse>
				<verse number="9">"أمّا أنا اقْتَنعْتْ بلّي كان واجب عليَّ نعمل المجهود باش نحارب اِسم يَسوع الناصِري،</verse>
				<verse number="10">وْعملْتْ ديك الشي في أُورُشَليم. ملّي قبطْتْ الإدن من عند رُؤَساء المسؤولين، ما كُنْتْ شي كنسيّب القدّيسين في الحبس وْكان، وَلكن، ملّي كانو كيقتلوهُم، كُنْتْ كنصوّت ضدّوم.</verse>
				<verse number="11">وْبزّاف د المرّات مشيتْ من مَجْمع نْمجمع كنعاقبوم وْكنبزّز عليهُم باش ينكرو الإيمان ديالوم، وْكُنْتْ كنسخط عليهُم وْكُنْتْ كنمرْمدوم حتّى في المُدُن الّي خارجة على اليَهوديّة.</verse>
				<verse number="12">"وْفوسط هَد الشي، ملّي كُنْتْ ماشّي نْدِمَشْق بالإدن والوصاية من عند رُؤَساء المسؤولين،</verse>
				<verse number="13">شفْتْ فوسط النهار في الطريق، آ المَلِك، واحد الضَّو من السما كيبرق كتَر من الشمس وْكيضوّي عليَّ وْعلى الّي ماشّين معيَ.</verse>
				<verse number="14">وْطِحْنا كاملين على الرحبة، وانا سمعْتْ واحد الصوت كيتكلّم معيَ وْكيقول باللُغة العبريّة: «شاول، شاول، علاش كَتْـتعدّى عليَّ؟ صعيب عليك تركل المناخس.»</verse>
				<verse number="15">وانا قُلْتْ: «شكون أنتينا، يا رَبّ؟» وْردّ عليَّ الرَّبّ: «أنا يَسوع، الّي كَتْـتعدّى عليه أنتينا.</verse>
				<verse number="16">وَلكن دابا نوض وْوقَف على الرِّجلين ديالك، حيت على هَد الشي ظهرْتْ لك باش نعملك خدّام وْشاهد بْديك الشي الّي شفْتِ منّي وْبالأُمور الّي غادي نظهَر لك فيها.</verse>
				<verse number="17">وْغادي نعتقك من الشعب ديالك وْمن الوَتَنيّين الّي أنا كَنْصيفطك لِلوم دابا</verse>
				<verse number="18">باش تفتح العينين ديالوم ويرجعو من الظلام نالنور وْمن سُلطة الشيطان ناللّٰه باش، بالإيمان بيَّ، يتوصّلو بْغُفْران الدنوب وْبالورت مع القدّيسين.»</verse>
				<verse number="19">"وْعلى ديك الشي، آ المَلِك أَغْريبّاس، ما كُنْتْ شي عاصي نْهَد الرؤيا السماويّة،</verse>
				<verse number="20">وَلكن بديتْ كنبشّر الناس في دِمَشْق، وْفي أُورُشَليم، وْفي اليَهوديّة كاملة، وْمن بعد حتّى بين الأُمَم، باش يتوبو ويرجعو ناللّٰه، ويبيّنو بالأعْمال المزيانة التوبة ديالوم.</verse>
				<verse number="21">وْبْسباب هَد الشي شبّروني اليهود في بيت المَقْدس وْحاولو يقتلوني.</verse>
				<verse number="22">وَلكن اللّٰه عاونْني وْبقيتْ تابت حتّى نْهَد النهار، وْكنشهد نالصغارين والكبارين. ما كنقول والو كتَر من ديك الشي الّي قالو الأَنْبياء وْموسى بْديك الشي الّي غادي يوقع،</verse>
				<verse number="23">يعني، بلّي المسيح كان غادي يتعدّب ويكون هُوَ الُوّل الّي غادي يتّبعت من بين الميّتين باش يبشّر شعبو والأُمَم بْجوج بِهُم بالنور."</verse>
				<verse number="24">وْملّي كان بولُس كيدافع على راسو بْهَد الكلام، غوّت فَسْتوس بْصوت عالي: "أنتينا حماق، آ بولُس! المعْرفة ديالك الكبيرة كتروّن عقلك!"</verse>
				<verse number="25">وْردّ بولُس: "أنا ماشي حماق، آ سيادة فَسْتوس، وَلكن كنتكلّم بْكلام الحقّ والمعقول.</verse>
				<verse number="26">حيت المَلِك كيعرف هَد الأُمور وْعلى هَد الشي كنتكلّم قدّامو بْصراحة. أنا متيقّن بلّي ما مخبّع عليه حتّى شي حاجة، حيت هَد الأُمور ما تعملَتْ شي في واحد الركنة.</verse>
				<verse number="27">واش كتآمن بالأَنْبياء، آ المَلِك أَغْريبّاس؟ أنا كنعرفك بلّي أنتينا كتآمن."</verse>
				<verse number="28">ديك الساعة قال المَلِك أَغْريبّاس نْبولُس: "في شويا د الوقت غادي تقنعني باش نرجع مسيحي."</verse>
				<verse number="29">وْقال بولُس: "بالقليل ولا بالكتير، كنطلب اللّٰه بلّي، ماشي غير أنتينا، وَلكن حتّى الّي كيسمعوني كاملين اليوما يرجعو فحالي، وَلكن بلا هَد السناسل!"</verse>
				<verse number="30">ديك الساعة وقَف المَلِك والوالي وْبَرْنيكي، والّي كانو ݣالسين معهُم،</verse>
				<verse number="31">وْخرجو وْهُمَ كيتهاودو مع بعطوم وْكيقولو: "هَد الرَّجل ما عمل حتّى شي حاجة الّي كيسْتاهل عليها الموت أَوْلا الحبس."</verse>
				<verse number="32">وْقال أَغْريبّاس نْفَسْتوس: "كان يمكن يتحرّر هَد الرَّجل، كَكان ما رفَع شي الدعوة ديالو نالقَيصَر."</verse>
			</chapter>
			<chapter number="27">
				<verse number="1">ملّي تقرّر باش نسافرو في البحَر نإيطاليا، دفعو بولُس وْبعض الحبّاسة يَخرين نواحد القايد د المية، الّي مسمّي يوليوس، من فرقة أُوغُسطُس.</verse>
				<verse number="2">وْركبْنا في واحد الباركو أَدْراميتيني، الّي كان غادي يقلّع نالمواطع على حاشية المنْطَقة د آسيا. وْرافقنا أرِسْتَرْخُس، واحد الرَّجل مَكدوني من تَسالونيكي.</verse>
				<verse number="3">ولا غدّا وصلْنا نْصَيدا، وْتعامل يوليوس مع بولُس بالحنان وْخلّاه يمشي نْعند صحابو باش يتهلّاو فيه.</verse>
				<verse number="4">وْملّي قلّعْنا من تمّا، سافرْنا في البحَر مدرّقين مورا قُبْرُص، حيت الريح كان معاكس معنا.</verse>
				<verse number="5">وْمن بعدما قطعْنا البحَر الّي حدا الحاشية د كيليكيّة وْبَمْفيليّة، وصلْنا نْميرا، مدينة في ليكيّة.</verse>
				<verse number="6">وْتمّاك جبر قايد المية واحد الباركو من إسْكَنْدَريّة مسافر نإيطاليا وْركبْنا فيه.</verse>
				<verse number="7">وْسافرْنا بزّاف د الأيّام شويا بْشويا، وْما وصلْنا نْكِنيدُس غير بالدراع. وْمن حيت الريح ما خلّانا شي نزيدو، سافرْنا مدرّقين مورا كريت، قدّام سَلْموني.</verse>
				<verse number="8">وْملّي فوتْناها بْصعوبة، جينا نواحد الموطَع مسمّي المواني المزيانة الّي قريبة من مدينة لَساية.</verse>
				<verse number="9">ملّي فاتت مدّة طويلة وْرجع السفر في البحَر خطير، حيت كان ڭاز الصيام، كان بولُس كينبّهوم،</verse>
				<verse number="10">كيقولّوم: "آ الرجال، أنا كنشوف بلّي هَد السفر غادي يكون فيه ضرر وْخسارة كبيرة، ماشي غير د السلعة د الباركو وْكان، وَلكن حتّى في نفوسنا."</verse>
				<verse number="11">وَلكن كان قايد المية كيسمع نْربّان الباركو وْنمولاه كتَر من التنْبيه د بولُس،</verse>
				<verse number="12">وْحيت المرسى ما كانت شي مناسبة باش يبقاو فيها في فصل الشتا، الأغلبية اتَّفقو باش يسافرو من تمّا، مصّاب يقدرو يوصلو نْفينِكْس، واحد المرسى في كريت مقابلة الجنوب والشمال د الغرب، باش يقضيو فيها فصل الشتا.</verse>
				<verse number="13">ملّي بدا كيسوط واحد الريح خفيف من الجنوب، ظنّو بلّي غادي يوصلو نالغرض ديالوم وْطلّعو المخاطف وْسافرو حدا كريت، قريب من التشالي.</verse>
				<verse number="14">وَلكن من بعد مدّة قليلة، ضرَب الباركو واحد الريح قوي، كيقولو لو "أُوراكيلون."</verse>
				<verse number="15">وْملّي بقا الباركو مقْبوط بالعاصفة وْما قدر شي يقابل الريح، تسلّمْنا وْخلّينا الريح يدّينا.</verse>
				<verse number="16">وْملّي سافرْنا مدرّقين مورا واحد الجزيرة، مسمّية كلودي، قدرْنا نضبّطو الفلوكة د النجا بواحد الصعوبة كبيرة.</verse>
				<verse number="17">وْملّي طلّعو الفلوكة، ربطو الباركو بالحبولة وْحزموه، حيت خافو يبقا محبوس في التشالي د سيرْتِس، وْربطو القلوع وْبقا كيدّيهُم الريح.</verse>
				<verse number="18">ولا غدّا، حيت بقات العاصفة قويّة، بداو كيخويو الباركو من السلعة،</verse>
				<verse number="19">وْفي النهار التالت، سيّبو بْيَدّوم أدَوات الباركو.</verse>
				<verse number="20">وْحيت ڭازت بزّاف د الأيّام بلا ما تظهَر الشمس ولا النجوم، والعاصفة بقات كتقوى علينا، في الآخر قطعْنا الأمل في النجا.</verse>
				<verse number="21">وْحيت ڭازت مدّة طويلة وْحنايَ بالجّوع، وقَف بولُس فوسطوم وْقال: "آ الرجال، كان واجب عليكُم تسمعوني وْما نقلّعو شي من كريت باش ما نݣوّزو شي من الضرر والخسارة.</verse>
				<verse number="22">دابا كَنْنصحكُم، كونو مشجّعين، حيت ما غادي شي تضيع حتّى نفس واحدة منكُم، غير الباركو.</verse>
				<verse number="23">حيت ظهَر لي هَد الليلة واحد الملاك من الإلَه الّي أنا ديالو والّي كنخدموْ،</verse>
				<verse number="24">كيقول: «آ بولُس، ما تخاف شي. لازم عليك توقف قدّام القَيصَر. وْها هُوَ اللّٰه منح لك الحياة د المسافرين معك كاملين.»</verse>
				<verse number="25">على ديك الشي، آ الرجال، كونو مشجّعين، حيت أنا كنآمن باللّٰه بلّي غادي يكون هَيدا، فحال ما قال لي.</verse>
				<verse number="26">وَلكن خصْنا نتسيّبو في واحد الجزيرة."</verse>
				<verse number="27">وْملّي كانت الليلة أربعطاش وْحنايَ متْلوفين في بحر أَدْريا، تقْريبًا في نصّ الليل، فطنو البحّارة بلّي قرّبو نالبَرّ.</verse>
				<verse number="28">عبرو الغرق وْجبرو عشرين دراع، وْملّي زادو واحد المسافة قصيرة، عبرو عاود وْجبرو خمسطاشر دراع.</verse>
				<verse number="29">وْحيت خافو يدخلو في شي موطَع الّي فيه الحجار، سيّبو أربعة د المخاطف من اللَّور د الباركو، وْكانو كيتمنّاو يطلع النهار.</verse>
				<verse number="30">ديك الساعة حاولو البحّارة يهربو من الباركو، وْنزّلو الفلوكة د النجا في البحَر، فحال إدا كانو باغيين يسيّبو المخاطف من القدّام.</verse>
				<verse number="31">وْقال بولُس نْقايد المية والعسْكر: "إدا ما بقاو شي هَدوك في الباركو، حتّى أنتُمَ ما تقدرو شي تنجاو."</verse>
				<verse number="32">في ديك الوقت قطّعو العسْكر الحبولة د الفلوكة وْخلّاوها تطيح في الما.</verse>
				<verse number="33">وْملّي قرّب يطلع النهار، رغبوم بولُس كاملين باش ياكلو شويا، وْقال: "ݣازت أربعطاشر يوم وانتُمَ كتسهرو وْكتبقاو صايمين، بلا ما تاكلو والو.</verse>
				<verse number="34">على ديك الشي كنطلب منكُم باش تاكلو شويا على صحّتكُم، حيت ما غادي تفنا حتّى شعرة من الراس د شي واحد منكُم."</verse>
				<verse number="35">وْملّي قال هَد الشي، شبّر الخبز وْشكر اللّٰه قدّاموم كاملين وْقطّع وْبدا كياكل.</verse>
				<verse number="36">ديك الساعة تشجّعو كاملين وْكلاو حتّى هُمَ.</verse>
				<verse number="37">وْكُنّا حنايَ الّي في الباركو كاملين ميتَين وْستّة وْسبعين نفس.</verse>
				<verse number="38">وْملّي شبعو من الماكلة، بداو كيسيّبو الزرع في البحَر باش يتخفّف الباركو.</verse>
				<verse number="39">وْملّي طلَع النهار، ما عرفو شي البحّارة الأرض الّي وَصلو لاْ، وَلكن شافو واحد الخليج والحاشية د البحَر ديالو، وْقرّرو يدخّلو الباركو فيه إدا قدرو.</verse>
				<verse number="40">قطّعو المخاطف وْخلّاوهُم يطيحو في البحَر، وْفي نفس الوقت، فسخو الحبولة د الضمان وْركّبو الشراع الّي في القدّام، وْتوجّهو نالحاشية د البحَر.</verse>
				<verse number="41">وْضرب الباركو في التشالي بين بحَر وْبحَر، والقدّام ديالو ما بقا شي كيتحرّك وْبقا تابت. أمّا اللَّوري د الباركو تهرّس بْقوّة المواج.</verse>
				<verse number="42">ديك الساعة قرّرو العسْكر يقتلو الحبّاسة، باش حتّى واحد مِنّوم ما يعوم ويهرب.</verse>
				<verse number="43">وَلكن قايد المية بغى ينجّي الحياة د بولُس، وْمنعوم من هَد الفكرة، وآمر الّي قادرين يعومو ينقّزو هُمَ الُوّلين ويخرجو نالبَرّ،</verse>
				<verse number="44">والباقين يتبعو، البعض مِنّوم مشبّرين بالخشب أَوْلا بْطراف الباركو. وْهَيدا زدَق بلّي وَصلو كاملين ناجيين نالبَرّ.</verse>
			</chapter>
			<chapter number="28">
				<verse number="1">وْملّي نجينا، عرفْنا بلّي ديك الجزيرة مسمّية مالطة.</verse>
				<verse number="2">الناس ديالاْ تعاملو معنا بالصواب بزّاف. اسْتَقبلونا كاملين وْشعلو العافية بْسباب البرد وْقرّبْنا مِنّاْ حيتاش الشتا بدات كتطيح.</verse>
				<verse number="3">وقَع بلّي بولُس كان كيجمع الحطب وْكيسيّبوْ في العافية، وْهربَتْ واحد الحيّة مسمومة من العافية وْشبّرَتْ في يَدّو.</verse>
				<verse number="4">وْملّي شافو الناس د البلاد الحيّة معلّقة في يَدّو قالو بيناتوم: "بلا شكّ هَد الرَّجل قتّال، حيت، واخّا نجا من البحَر، العدل ما خلّاه شي يعيش."</verse>
				<verse number="5">وَلكن بولُس نفط الحيّة في العافية وْما تضرّ شي بِها.</verse>
				<verse number="6">أمّا هُمَ كانو كيتسنّاواه يتنفّخ ويطيح ميّت على غفلة. وْملّي بقاو كيتسنّاو واحد الوقت طويل، وْشافو بلّي ما وقَع لو والو، بدّلو الرأي ديالوم، وْقالو: "هَدا واحد الإلَه."</verse>
				<verse number="7">وْحدا ديك الموطَع كانو شي فدادن د المقدّم د الجزيرة، الّي مسمّي بوبْليوس. هَدا اسْتَقبلنا بالصواب وْضيّفنا تلت أيّام.</verse>
				<verse number="8">وْباباه د بوبْليوس كان ممْدود في الفراش مريط بالسخانة والإسهال. وْدخل نْعندو بولُس وْصلّى وْعمل يَدّو عليه وْشافاه.</verse>
				<verse number="9">وْملّي وقَع هَد الشي، جاو نْعندو بزّاف د المراطين في الجزيرة وْشافاهُم.</verse>
				<verse number="10">وْكرّمونا بِاحْترام كبير، وْملّي قلّعْنا، عْطاونا كُل ما نحْتاجو لو في السفر ديالنا.</verse>
				<verse number="11">وْمن بعد تلت شهور في الجزيرة، قلّعْنا في واحد الباركو إسْكَنْدَري الّي بقا تمّا في فصل الشتا، مرْشوم بالعلامة د جوج د الآلِهة، "التوام."</verse>
				<verse number="12">وصلْنا نْسَراكوسا وْبقينا تمّاك تلت أيّام.</verse>
				<verse number="13">وْمن تمّا مشينا حدا التشالي د البحَر وْوصلْنا نْريغيون. وْمن مورا ديك النهار، ساط الريح من الجنوب، ولا غدّا وصلْنا نْبوطيولي،</verse>
				<verse number="14">فاين جبرْنا بعض الخوت وْعرطو علينا نبقاو عندوم سبعة أيّام. وْفي الآخر وصلْنا نْرومة.</verse>
				<verse number="15">وْمن تمّاك، ملّي سمعو الخوت بالخبر ديالنا، خرجو باش يسْتَقبلونا في سوق أَبّيوس وْتلاتة د الفنادق، وْملّي شافوم بولُس، شكر اللّٰه وْتشجّع.</verse>
				<verse number="16">وْملّي دخلْنا نْرومة، سمحو نْبولُس يبقا بوحدو مع واحد العسْكري الّي كان كيحضيه.</verse>
				<verse number="17">وْمن بعد تلت أيّام، جمَع بولُس الكبارين د اليهود، وْملّي اتّجمعو، قالّوم: "آ الرجال الخوت، واخّا أنا ما عملْتْ والو ضدّ الشعب أَوْلا ضدّ العادة د جدودنا، تسلّمْتْ حبّاس من أُورُشَليم في اليَدّين د الرومانيّين.</verse>
				<verse number="18">وْملّي بحتو معيَ، بغاو يطلقوني، حيت ما كانت شي عليَّ حتّى شي حُجّة باش نموت.</verse>
				<verse number="19">وَلكن ملّي عارضو ديك الشي اليهود، كان لازم عليَّ نرفع الدعوة ديالي نْعند القَيصَر، وْبْطبيعة الحال، ماشي حيت كانت عندي شي تُهْمة على الوطن ديالي.</verse>
				<verse number="20">وْعلى هَد السبب طلبْتْ باش نشوفكُم وْنهدَر معكُم، حيت أنا مكتّف بْهَد السنسلة على الرجا د إسْرائيل."</verse>
				<verse number="21">ديك الساعة قالو لو: "حنايَ ما توصّلْنا بْحتّى شي رسائل فيك من اليَهوديّة، وْحتّى واحد من الخوت ما جا باش يخبرنا أَوْلا يتكلّم عليك بْشي حاجة قبيحة.</verse>
				<verse number="22">وَلكن بغينا نسمعو منّك شنّي هي الفكرة ديالك، حيت كنعرفو بلّي في كُل موطَع كيعارضو هَد المَدْهب."</verse>
				<verse number="23">وْخصّصو واحد النهار وْجاو نْعندو بزّاف د الناس نالدار فاين كان ڭالس، وْشرح لوم وْشهد بْمُلك اللّٰه، وْحاول باش يقنعوم بيَسوع، من الشريعة د موسى وْمن الأَنْبياء، من الصباح حتّى نالعشيّة.</verse>
				<verse number="24">والبعض مِنّوم اقْتَنعو بالكلام ديالو والبعض ما آمنو شي.</verse>
				<verse number="25">وْحيت ما اتَّفقو شي مع بعطوم، قالّوم بولُس من قبل ما يمشيو من عندو: "مزيان تكلّم الروح القُدُس نْجدودنا بواسطة النَّبي إشَعْيا،</verse>
				<verse number="26">كيقول: «مْشي نْعند هَد الشعب وْقولّوم: واخّا كتسمعو، ما غادي شي تفهمو، وْواخّا كتشوفو، ما غادي شي تميّزو.</verse>
				<verse number="27">حيت القلب د هَد الشعب قاصح، والودْنين ديالوم تقالو نالسمع. وْغمّضو العينين ديالوم باش ما يشوفو شي، ولا يسمعو بالودْنين ديالوم ويفهمو بْقلبوم ويتوبو وانا نشافيهم.»</verse>
				<verse number="28">على هَد الشي بغيتْكُم تعرفو بلّي اللّٰه صيفط النجا ديالو نالأُمَم، وْهُمَ غادي يسمعو لو." [</verse>
				<verse number="29">وْملّي قال هَد الكلام، خرجو اليهود من عندو وْهُمَ مدابزين مع بعطوم.]</verse>
				<verse number="30">وْبقا بولُس عامَين في واحد الدار الّي كراها، وْكان كيرحّب بالناس كاملين الّي كيجيو نْعندو،</verse>
				<verse number="31">وْكيبشّر بْمُلك اللّٰه وْكيعلّم بالرَّبّ يَسوع المسيح بالزعامة وْبلا مانع.</verse>
			</chapter>
		</book>
		<book number="45">
			<chapter number="1">
				<verse number="1">بولُس عبد يَسوع المسيح، عزلوْ اللّٰه باش يكون رسول مخْتور باش يبشّر بالإنجيل د اللّٰه،</verse>
				<verse number="2">الّي سبق وْوَعد بِه بواسطة الأَنْبياء ديالو في الكتوبة المقدّسة.</verse>
				<verse number="3">هَد الإنجيل هُوَ على ابنو الّي من جهة الجسد جا من الدرّيّة د داود،</verse>
				<verse number="4">وْمن جهة روح القداسة ورّى بْقوّة بلّي هُوَ ابن اللّٰه بالقيامة من بين الميّتين. هُوَ يَسوع المسيح رَبّنا،</verse>
				<verse number="5">الّي بِه توصّلْنا بالنعْمة والمَوهبة الرسوليّة بْفضل اِسمو باش نقنعو الشعوب كاملين يطيعو الإيمان،</verse>
				<verse number="6">الّي بيناتوم حتّى أنتُمَ معْروطين باش تكونو ديال يَسوع المسيح.</verse>
				<verse number="7">كنكتب لكُم أنتُمَ كاملين الّي محبوبـين عند اللّٰه في رومة، الّي معْروطين وْقدّيسين. عليكُم النعْمة والسلام من عند اللّٰه الآب ديالنا والرَّبّ يَسوع المسيح.</verse>
				<verse number="8">في الُوّل، بيَسوع المسيح كنشكر إلَهي من جهتكُم كاملين، حيت في الدنيا كاملة كيعاودو على الإيمان ديالكُم.</verse>
				<verse number="9">اللّٰه، الّي كنخدموْ من القلب في الإنجيل د ابنو، شاهد عليَّ كيفاش كَنْدكركُم في الدُعاء ديالي بْشكل مستَمر.</verse>
				<verse number="10">وْكنطلب دائمًا في الدعاء ديالي، إدا كانت الإرادة د اللّٰه، يفتح لي الطريق باش نطلّل عليكُم.</verse>
				<verse number="11">حيت توحشْتْ نشوفكُم باش نشارك معكُم شي مَوهبة روحيّة باش تقوّيكُم،</verse>
				<verse number="12">يعني باش نشجّعو بَعْضيّاتنا بالإيمان المشْتَرك بيني وْبينكُم.</verse>
				<verse number="13">وْبغيتكُم تعرفو، آ الخوت، بلّي بزّاف د المرّات قرّرْتْ في نفسي نجي نْعندكُم باش يكون عندي شي مردود بيناتكُم، فحال الّي كان مع الأُمَم يَخرين، واخّا حتّى نْدابا عندي موانع.</verse>
				<verse number="14">عليَّ الدين مع اليونانيّين وْغير اليونانيّين، الحُكَماء والجّاهلين.</verse>
				<verse number="15">وْعلى هَد الشي أنا مستَعدّ باش نبشّركُم حتّى أنتُمَ الّي في رومة.</verse>
				<verse number="16">حيت ما كنحشم شي من الإنجيل، حيت هُوَ قوّة اللّٰه نالنجا د الناس كاملين الّي كيآمنو، اليهود في الُوّل، والأُمَم حتّى هُمَ،</verse>
				<verse number="17">حيت في الإنجيل ظهَر العدل الّي جا من عند اللّٰه، من الإيمان نالإيمان، فحال ما هُوَ مكتوب "المتّاقي غادي يحيا بالإيمان."</verse>
				<verse number="18">حيت غضب اللّٰه ظهَر من السما على الناس كاملين الّي كيعيشو بالظلم وْبلا تقوى، وْكيحصرو الحقّ بالشَّرّ ديالوم.</verse>
				<verse number="19">حيت معْرفة اللّٰه ظاهرة فيهُم، حيت اللّٰه ورّاها لوم.</verse>
				<verse number="20">حيت من خلوق الدنيا الأُمور د اللّٰه الّي ماشي ظاهرة، فحال القُدْرة ديالو الأبديّة والطبيعة ديالو الإلَهيّة، ظهرو واضحين بالحاجات المخْلوقة، وْحتّى واحد ما بقا عندو عُدر.</verse>
				<verse number="21">حيت واخّا هُمَ عرفو اللّٰه، ما مجّدوه شي فحال الإلَه وْما شكروه شي، وَلكن تلفو في الأفْكار ديالوم الباطلة، وْتظلّم القلب ديالوم المكلّخ.</verse>
				<verse number="22">وْملّي قالو على نَفسوم بلّي هُمَ حُكَماء، رجعو حُمَق،</verse>
				<verse number="23">وْبدّلو مجد اللّٰه، الّي ما كَيْفنا شي، بْتماتيل الّي كيشبهو نالإنسان وْنالطيور وْنالبهايم وْنالزّواحف الّي غادي يفناو.</verse>
				<verse number="24">على ديك الشي سمح فيهُم اللّٰه نالشهوات الّي في قلبوم ونالفجور الّي كيهينو الأجسام ديالوم بِه.</verse>
				<verse number="25">حيت بدّلو حقّ اللّٰه بالكدوب. كرّمو وْعبدو المخْلوق قبل من الخالق، الّي هُوَ مبروك دائمًا، آمين.</verse>
				<verse number="26">على ديك الشي سمَح فيهُم اللّٰه نالشهوات القبيحة، حيت حتّى النسا ديالوم بدّلو الطبيعة الجنسيّة بالعادة الّي ضدّاْ.</verse>
				<verse number="27">والرجال حتّى هُمَ خلّاو العادة الطبيعيّة مع النسا وْشعلو الشهوات ديالوم مع بعطوم، كيعملو الفاحِشة الدكورة مع الدكورة، وْتوصّلو في نَفسوم بالعقاب على حسب الضلال ديالوم.</verse>
				<verse number="28">وْحيت ما بغاو شي يهْتَمّو بْمعْرفة اللّٰه، سمَح فيهُم نْعقلوم الفاسد باش يعملو الأُمور الّي ما خصّوم شي يعملوها.</verse>
				<verse number="29">وْتعمّرو بْكُل أنواع الشَّرّ والفساد والطمع والدنوب. وْفاضَتْ نَفسوم بالحسد والقتل والمدابزة والخداع والقباحة والوسْواس.</verse>
				<verse number="30">هُمَ نمّامين، عدْيان د اللّٰه، قلالين الحيا، متكبّرين، مفْتَخرين، كيختَلقو الشَّرّ، عاصيين الوالِدين،</verse>
				<verse number="31">بلا فهم، بلا وفاء، بلا محنّة، وْبلا رحْمة.</verse>
				<verse number="32">وْهُمَ عارفين الحُكم د اللّٰه، بلّي الّي كيمارسو هَد الأُمور كيسْتاهلو الموت، وْواخّا هَيدا، هُمَ ما كيمارسوها شي وْكان، وَلكن كيفرحو حتّى مع الّي كيمارسوها.</verse>
			</chapter>
			<chapter number="2">
				<verse number="1">على ديك الشي أنتينا ما عندك حتّى عدر، آ الرَّجل الّي كتحكم على يَخرين، حيت الّي كتحكم بِه على غيرك، كتحكم بِه على نفسك، حيت كتعمل نفس الأُمور.</verse>
				<verse number="2">أمّا حنايَ كنعرفو بلّي اللّٰه كيحكم بالعدالة على الّي كيعملو هَد الأُمور.</verse>
				<verse number="3">واش كتظنّ، أنتينا الّي كتحكم على يَخرين الّي كيعملو هَد الأُمور، بلّي غادي تهرب من الحُكم د اللّٰه وانتينا كتعمل فحالوم؟</verse>
				<verse number="4">واش ما فطنْتِ شي بلّي كتحڭر الغِنى د اللطف د اللّٰه والصبر والتحمُّل ديالو؟ حيت كتجاهل بلّي اللطف ديالو بغى يدّيك نالتوبة.</verse>
				<verse number="5">وَلكن على القصوحيّة ديالك وْقلبك الّي ماشي تايب كتخزن نْنفسك الغضب نالنهار د الغضب، ملّي اللّٰه غادي يبيّن الحُكم ديالو العادل.</verse>
				<verse number="6">اللّٰه غادي يجازي كُل واحد على قدّ الأعْمال ديالو،</verse>
				<verse number="7">ويعطي الحياة الأبديّة نِلّي كيصبرو في الأعْمال المزيانة وْكيبقّشو على المجد والكرامة والخلود.</verse>
				<verse number="8">وَلكن غادي يجازي بالغضب والسخط ديالو الأنانيّين وْهَدوك الّي ما كيطيعو شي الحقّ، وَلكن كيطيعو الشَّرّ.</verse>
				<verse number="9">وْغادي تكون الشدّة والضيق على النفس د كُل إنسان الّي كيعمل الشَّرّ، اليهود في الُوّل، وْغير اليهود حتّى هُمَ.</verse>
				<verse number="10">وَلكن غادي يكون المجد والكرامة والسلام نْكُل واحد الّي كيعمل الخير، ناليهود في الُوّل، وْنْغير اليهود حتّى هُمَ،</verse>
				<verse number="11">حيت اللّٰه ما عندو شي الوجهيّات.</verse>
				<verse number="12">حيت الناس الّي دنبو وْما عرفو شي الشريعة، بلا الشريعة غادي يتّهلكو. والناس الّي دنبو وْكانو كيعرفو الشريعة، غادي يتّحكمو بالشريعة.</verse>
				<verse number="13">حيت اللّٰه ما كيحسب شي هَدوك الّي كيسمعو الشريعة عادلين، وَلكن هَدوك الّي كيعملو الّي في الشريعة راه هُمَ العادلين.</verse>
				<verse number="14">حيت الوَتَنيّين الّي ما عندوم شي الشريعة، ملّي كيعملو الأُمور بالطبيعة ديالاْ، واخّا ما عندوم شي الشريعة، هُمَ شريعة نْراسوم.</verse>
				<verse number="15">هَدوك كيظهّرو بلّي مكتوب في قلبوم ديك الشي الّي كتطلب الشريعة، حيت الضمير ديالوم كيشهد عليهُم، وْحتّى التفكير ديالوم ساعة ساعة كيتّهموم وْساعة ساعة كيعدروم.</verse>
				<verse number="16">هَيداك فحال ما كيقول الإنجيل ديالي، غادي يجي واحد النهار الّي فيه غادي يحكم اللّٰه بواسطة يَسوع المسيح على الأسْرار د كُل واحد.</verse>
				<verse number="17">ها أنتينا، الّي كَتْـتسمّى يهودي وْمعتَمد على الشريعة وْكتفْتَخر باللّٰه،</verse>
				<verse number="18">وْكتعرف الإرادة ديالو وْكتميّز الأُمور المزيانة، حيت أنتينا تعلّمْتِ من الشريعة،</verse>
				<verse number="19">وْتايق بلّي أنتينا مُرْشد د العُميان وْواحد الضَو نِلّي هُمَ في الظلام،</verse>
				<verse number="20">مُدرّب نالجاهلين وْمُعلّم نالعواول، حيت عندك التعْبير الكامل د المعْرفة والحقّ في الشريعة،</verse>
				<verse number="21">وانتينا الّي كتعلّم يَخرين، واش ما غادي شي تقرّي نفسك؟ أنتينا الّي كتخطب ضدّ السرقة، واش كتسرق؟</verse>
				<verse number="22">وانتينا الّي كتقول "ما تزني شي،" واش كتزني؟ وانتينا الّي كَتْكرَه الأصْنام، واش كتوسّخ المقدّسات؟</verse>
				<verse number="23">وانتينا الّي كتفْتَخر بالشريعة، واش كتحڭر اللّٰه بْعصيان الشريعة؟</verse>
				<verse number="24">حيت مكتوب: "بْسبابكُم كيهدرو الوَتَنيّين بالكُفر على اِسم اللّٰه."</verse>
				<verse number="25">على ديك الشي، إدا كتعمل بالشريعة، الطهارة ديالك عنداْ القيمة. وَلكن إدا أنتينا كتعصي الشريعة، ها أنتينا رجعْتِ ماشي مطهّر.</verse>
				<verse number="26">إدَن، إدا الأُمَم بلا طهارة كيحافظو على الشروط د الشريعة، واش ما غادي شي يكونو محسوبـين فحال المطهّرين؟</verse>
				<verse number="27">والرَّجل الّي بلا طهارة في الجسم ديالو، وَلكن طايع الشريعة، هُوَ غادي يحكم عليك أنتينا، واخّا عندك الوَصيّة المكتوبة والطهارة، وَلكن كتعصي الشريعة.</verse>
				<verse number="28">حيت ماشي الّي كيظهَر يهودي هُوَ يهودي، ولا الطهارة الّي كتظهَر في الجسم هي الطهارة.</verse>
				<verse number="29">وَلكن اليهودي الحقيقي، هُوَ يهودي من الداخل، والطهارة هي طهارة القلب بالروح القُدُس وْماشي بالوَصيّة المكتوبة. هَدا هُوَ الشخص الّي كيشكروْ اللّٰه وْماشي الناس.</verse>
			</chapter>
			<chapter number="3">
				<verse number="1">إدَن، شنّو هُوَ الفضل د اليهودي؟ أَولا شنّي هي الفايدة من الطهارة؟</verse>
				<verse number="2">من أي نحيّة، راها بزّاف. في الُوّل، حيت اتّعطى لوم كلام اللّٰه باش يحافظو عليه.</verse>
				<verse number="3">إيوا، شنّو؟ إدا البعض منّوم ما آمنو شي، واش قلّة إيمانوم كتبطّل أمانة اللّٰه؟</verse>
				<verse number="4">حاشا! كيكون اللّٰه دائمًا صادق، واخّا يكون كُل إنسان كدّاب. فحال ما هُوَ مكتوب: "باش تكون صادق في كلامك وْتغلب ملّي تحكم."</verse>
				<verse number="5">وَلكن إدا الظلم ديالنا كيظهّر التقوى د اللّٰه، شنّو غادي نقولو؟ واش اللّٰه ماشي متّاقي ملّي كينزّل علينا الغضب ديالو؟ (أنا كنهدَر فحال الهدرة د الناس.)</verse>
				<verse number="6">حاشا! إدا كان هَيداك، كيفاش يقدر اللّٰه يحكم على الدنيا؟</verse>
				<verse number="7">شي واحد يقدر يقول: "إدا الكدوب ديالي كيظهّرو الحقّ د اللّٰه وْكيكبّرو مجدو، علاش أنا باقي محكوم فحال شي مُدْنب؟"</verse>
				<verse number="8">واش نقدرو نقولو: "إيوا، نعملو الشَّرّ باش يجيب الخير"؟ الناس الّي كيتّهمونا بْهَد الكلام كيسْتاهلو العقوبة!</verse>
				<verse number="9">وْكيفاش؟ واش حنايَ اليهود حسَن مِنّوم؟ لا، أبدًا! حيت حنايَ تـبّتْنا من قبل بلّي اليهود وْغير اليهود هُمَ كاملين تحت القوّة د الدنوب</verse>
				<verse number="10">فحال ما هُوَ مكتوب: "ما كاين حتّى واحد متّاقي، حتّى شي واحد.</verse>
				<verse number="11">ما كاين حتّى واحد الّي كيفهم. ما كاين حتّى واحد الّي كيفتّش على اللّٰه.</verse>
				<verse number="12">كاملين زاغو، وْفسدو مجموعين. ما كاين حتّى واحد الّي كيعمل الخَير، ما كاين حتّى شي واحد.</verse>
				<verse number="13">الحنْجُرة ديالوم هي قبَر مفتوح. باللسان كيغشّو. تحت الشفايف ديالوم سمّ اللفعات.</verse>
				<verse number="14">دُقْموم معمّر باللعنة والمرورة.</verse>
				<verse number="15">رِجلوم خفيفة باش يسيّلو الدم.</verse>
				<verse number="16">فاين ما مشاو كيخلّيو الروينة والفقر.</verse>
				<verse number="17">وْطريق السلام ما كيعرفوها شي.</verse>
				<verse number="18">والخوف د الله ما كاين شي قدّام عينوم."</verse>
				<verse number="19">وْحنايَ كنعرفو بلّي كُل شي الّي كتقول الشريعة كتـتكلّم بِه مع الّي تحت الشريعة، باش تشدّ كُل دقوم والدنيا كاملة تبقا تحت حُكم اللّٰه.</verse>
				<verse number="20">حيت بالأعْمال د الشريعة حتّى واحد ما كيتبرّر قدّام اللّٰه، وَلكن بالشريعة كنعرفو الدنوب.</verse>
				<verse number="21">وَلكن دابا ظهَر العدل د اللّٰه بلا شريعة، كيفْما كتشهد لو الشريعة والأَنْبياء.</verse>
				<verse number="22">والعَدل د اللّٰه كيجي بواسطة الإيمان بيَسوع المسيح نالناس كاملين الّي كيآمنو. حيت ما كاين شي الفرق بيناتوم،</verse>
				<verse number="23">حيت دنبو الناس كاملين وْما لحقو شي مجد اللّٰه.</verse>
				<verse number="24">وَلكن الله برّروم بلا شي، بالنعْمة ديالو، بالمسيح يَسوع الّي فداهُم،</verse>
				<verse number="25">الّي قدّموْ اللّٰه باش يكفّر بْدمّو على كُل واحد الّي كيآمن، باش يظهّر التقوى ديالو. حيت الله، بالصبر ديالو، ما ادّاها شي في الدنوب الفايتة،</verse>
				<verse number="26">باش يـبـيّن في هَد الوقت الحاضر التقوى ديالو. هَيدا اللّٰه عادل وْهُوَ كيبرّر الّي عندوم الإيمان بيَسوع.</verse>
				<verse number="27">إدَن، فاين هي الحيالة؟ ما كاينة شي. من أي شريعة؟ واش بْشريعة الأعْمال؟ لا، وَلكن بْشريعة الإيمان.</verse>
				<verse number="28">حنايَ كنعتَقدو بلّي الإنسان كيتبرّر بالإيمان بلا الأعْمال د الشريعة.</verse>
				<verse number="29">واش اللّٰه غير إلَه اليهود بوحدوم؟ واش ماشي اللّٰه ديال غير اليهود حتّى هُمَ؟ إيّاه، هُوَ إلَه الأُمَم حتّى هُمَ.</verse>
				<verse number="30">حيت اللّٰه هُوَ واحد، وْهُوَ غادي يبرّر بالإيمان هَدوك الّي مطهّرين، وْبْنفس الإيمان غادي يبرّر هَدوك الّي ماشي مطهّرين.</verse>
				<verse number="31">واش كنبطّلو الشريعة بالإيمان؟ حاشا! وَلكن كَنْتبّتو الشريعة.</verse>
			</chapter>
			<chapter number="4">
				<verse number="1">إدَن، شنّو غادي نقولو على الّي جبر إبراهيم بابانا من جهة الجسد؟</verse>
				<verse number="2">حيت إدا كان إبراهيم مبرّر بالأعْمال، كان عندو باش يفْتَخر، وَلكن ماشي قدّام اللّٰه.</verse>
				<verse number="3">حيت شنّو كيقول الكتاب؟ "آمن إبراهيم باللّٰه وْتّحسب لو تقوى."</verse>
				<verse number="4">وَلكن الّي كيخدم، ما اتّحسبَتْ لو شي الأُجرة ديالو على حسب النعْمة، وَلكن على حسب الدين.</verse>
				<verse number="5">أمّا الّي ما كيخدم شي، وَلكن كيآمن بْهَداك الّي كيبرّر الشرّير، الإيمان ديالو اتّحسب لو تقوى،</verse>
				<verse number="6">فحال ما كيقول داود ملّي كيتكلّم على البركة د الرَّجل الّي كيحسب لو اللّٰه التقوى بلا أعْمال:</verse>
				<verse number="7">"مبروكين هَدوك الّي اتّغفرو لوم المعاصي ديالوم وْتغطّاو دنوبوم.</verse>
				<verse number="8">مبروك الرَّجل الّي ما غادي شي يحسب لو الرَّبّ الدنوب."</verse>
				<verse number="9">واش هَد البركة كتكون غير نِلّي مطهّرين؟ واش ما كتكون شي حتّى نْهَدوك الّي ماشي مطهّرين؟ حيت قُلْنا بلّي إبراهيم اتّحسب لو الإيمان تقوى.</verse>
				<verse number="10">وْكيفاش اتّحسب لو؟ واش من قبل أَوْلا من بعد الطهارة ديالو؟ من قبل، ملّي كان باقي بلا طهارة، وْماشي من بعد.</verse>
				<verse number="11">إبراهيم قبَل العلامة د الطهارة فحال واحد الطابع د التقوى بالإيمان الّي كان عندو من قبل ما يتطهّر، باش يكون هُوَ الأب د الناس كامين الّي كيآمنو، واخّا ماشي مطهّرين، وْيتّحسب لوم الإيمان ديالوم تقوى.</verse>
				<verse number="12">وْهُوَ ماشي الأب د هَدوك الّي مطهّرين وْكان، وَلكن حتّى د هَدوك الّي تابعين الخطوات د بابانا إبراهيم، الّي آمن من قبل ما يتطهّر.</verse>
				<verse number="13">فعلًا، إبراهيم والدرّيّة ديالو ما قبطو شي بالشريعة الوعد بلّي هُوَ غادي يكون الوارت د الدنيا كاملة، وَلكن بالإيمان الّي اتّحسب لو تقوى.</verse>
				<verse number="14">حيت إدا الّي كيعيشو بالشريعة غادي يكونو الورتة، في ديك الساعة الإيمان غادي يكون باطل والوعد ما غادي يصلح نْحتّى شي حاجة.</verse>
				<verse number="15">حيت الشريعة كتسبّب في غضب اللّٰه، وَلكن فاين ما كاينة شي الشريعة، حتّى المعْصيّة ما كاينة شي.</verse>
				<verse number="16">على ديك الشي الوعد كيكون بالإيمان باش يكون مضمون بالنعْمة نالدرّيّة كاملة د إبراهيم. هَد الوعد ماشي غير نِلّي هُمَ تحت الشريعة، وَلكن حتّى نالناس الّي كيعيشو بالإيمان فحال إبراهيم، الّي هُوَ بابانا كاملين،</verse>
				<verse number="17">فحال ما هُوَ مكتوب: "أنا ردّيتك الوالِد د بزّاف د الأُمَم." هَيدا إبراهيم آمن بالإلَه الّي كيحيي الميّتين وْكيعيّط على الأُمور الّي ما كاينة شي فحال إدا هي كاينة.</verse>
				<verse number="18">هُوَ آمن بالرجا، واخّا ما كاين شي الرجا، وْبْهَد الطريقة رجع الوالِد د بزّاف د الأُمَم، فحال ما تقال لو: "هَيداك غادي تكون الدرّيّة ديالك بزّاف بزّاف."</verse>
				<verse number="19">الإيمان ديالو ما ضعَف شي، واخّا اعْتَرف بلّي الجسم ديالو كان فحال الّي ميّت، حيت كان عندو تقْريبًا مية عام، والرحم د سارة كان ميّت حتّى هُوَ.</verse>
				<verse number="20">وإبراهيم ما شكّ شي في الوعد د اللّٰه، فحال شي كافر، وَلكن تقوّى بالإيمان وْعْطى المجد ناللّٰه.</verse>
				<verse number="21">وْكان متيقّن بلّي اللّٰه قادر باش يكمّل الوعد ديالو.</verse>
				<verse number="22">على هَد الشي اتّحسب لو الإيمان تقوى.</verse>
				<verse number="23">وَلكن هَد الشي الّي "اتّحسب لو" ما تكتب شي غير عليه هُوَ،</verse>
				<verse number="24">وَلكن من جهتنا حتّى حنايَ. اللّٰه غادي يحسب نّا الإيمان ديالنا فحال تقوى، حيت آمنّا بلّي يَسوع رَبّنا قام من بين الميّتين.</verse>
				<verse number="25">تسلّم نالموت بْسباب دنوبنا وْتّبعت من جهة التبْرية ديالنا.</verse>
			</chapter>
			<chapter number="5">
				<verse number="1">وْعلى ديك الشي، حيت حنايَ مبرّيين بالإيمان، عندنا السلام مع اللّٰه بْرَبّنا يَسوع المسيح،</verse>
				<verse number="2">وْعندنا بِه الدخول بواسطة الإيمان نْهَد النعْمة الّي حنايَ تابتين فيها. وْكنفْتَخرو في الرجا د المجد د اللّٰه.</verse>
				<verse number="3">وْماشي في هَد الشي وْكان، وَلكن كنفْتَخرو حتّى في العداب ديالنا، حيت كنعرفو بلّي الشدّة كتجيب الصبر،</verse>
				<verse number="4">والصبر تجربة، والتجربة رجا،</verse>
				<verse number="5">وْهَد الرجا ما كيخيّب شي، حيت محبّة اللّٰه تكبَّتْ في قلبنا بالروح القُدُس الّي اتّعطى نّا.</verse>
				<verse number="6">حيت ملّي ما قدرْنا شي ننجّيو نفسنا، مات يَسوع علينا في الوقت المناسب.</verse>
				<verse number="7">حيت صعيب يموت شي واحد من جهة واحد الإنسان متّاقي، ويمكن يزعم شي واحد يموت من جهة واحد الإنسان صالح.</verse>
				<verse number="8">وَلكن اللّٰه كيبيّن نّا محبّتو حيت، واخّا حنايَ مُدْنبـين، مات المسيح من جهتنا.</verse>
				<verse number="9">وْدابا حنايَ الّي مبرّيين بْدمّو، في الحقيقة كتَر من هَد الشي غادي ننجاو بِه من غضب اللّٰه.</verse>
				<verse number="10">حيت إدا حنايَ الّي كُنّا العدْيان د اللّٰه تصالحْنا معاه بْموت ابنو، في الحقيقة كتَر من هَد الشي غادي ننجاو بالحياة ديالو وْحنايَ متصالحين معاه.</verse>
				<verse number="11">وْماشي هَد الشي وْكان، كنفْتَخرو في اللّٰه بْرَبّنا يَسوع المسيح، حيت بِه توصّلْنا بالمصالحة.</verse>
				<verse number="12">على ديك الشي، فحال ما دخلو الدنوب نالدنيا بْرَجل واحد، وْبواسطة الدنوب دخل الموت، هَيداك جا الموت على الناس كاملين، حيت دنبو كاملين.</verse>
				<verse number="13">حيت الدنوب كانت في الدنيا من قبل الشريعة، وَلكن ملّي ما كتكون شي الشريعة، الدنوب ما كيتّحسبو شي.</verse>
				<verse number="14">أمّا الموت حكَم من آدم حتّى نْموسى، حتّى على الّي ما دنبو شي فحال الطريقة الّي خطأ بِها آدم، الّي هُوَ رَمز د هَداك الّي كان غادي يجي.</verse>
				<verse number="15">وَلكن ما تقدر شي تقارن الدنب ديال آدم مع عطيّة اللّٰه. حيت إدا بْسباب المعْصيّة د واحد الرَّجل ماتو بزّاف د الناس، شحال هي عظيمة نعْمة اللّٰه والعطيّة بالنعْمة الّي كتفيض على بزّاف د الناس من رَجل واحد، وْهُوَ يَسوع المسيح.</verse>
				<verse number="16">وْما تقدر شي تقارن العطيّة د اللّٰه مع نتيجة الدنب ديال آدم، حيت الحُكم الّي كيدّي نالعقوبة جا بْدنب واحد، وَلكن العطيّة الّي كتبرّر جات من بعد بزّاف د المعاصي.</verse>
				<verse number="17">حيت إدا ملَك الموت بالدنب د واحد الرَّجل، كتَر من هَد الشي غادي يملكو في الحياة هَدوك الّي كيقبلو النعْمة والعطيّة د التقوى بالكترة بواسطة واحد الرَّجل وْهُوَ يَسوع المسيح.</verse>
				<verse number="18">كيفْما الدنب د غير واحد الرَّجل جاب العقوبة على الناس كاملين، هَيداك التقوى د واحد الرَّجل جابت بِرّ الحياة نالناس كاملين.</verse>
				<verse number="19">حيت على المعْصيّة د واحد الرَّجل رجعو بزّاف د الناس مُدْنبـين، بْنفس الطريقة، على الطاعة د واحد الرَّجل غادي يرجعو بزّاف د الناس متّاقيين.</verse>
				<verse number="20">الشريعة جات باش يكترو الدنوب، وَلكن فاين ما كيكترو الدنوب، تمّاك كتفيض النعْمة كتَر منّوم.</verse>
				<verse number="21">وْهَيداك، كيفْما ملكو الدنوب وْسبّبو الموت، غادي تملك النعْمة بالتقوى وْتجيب الحياة الأبديّة بيَسوع المسيح رَبّنا.</verse>
			</chapter>
			<chapter number="6">
				<verse number="1">إدَن، شنّو غادي نقولو؟ واش غادي نستَمرو في الدنوب باش تتكتّر النعْمة؟</verse>
				<verse number="2">لا، حاشا! حنايَ الّي مُتْنا نالدنوب، كيفاش باقي نعيشو فيها؟</verse>
				<verse number="3">واش ما كتعرفو شي بلّي حنايَ كاملين الّي تغطّسْنا بيَسوع المسيح تغطّسْنا بالموت ديالو؟</verse>
				<verse number="4">حيت تدفنّا معاه بالمعموديّة نالموت، باش، فحال ما قام المسيح من بين الميّتين بالمجد د الآب، هَيداك نتمشّاو حنايَ في الحياة الجديدة،</verse>
				<verse number="5">حيت إدا توحّدْنا معاه في الموت ديالو، غادي نتوحّدو معاه بالقيامة ديالو حتّى هي،</verse>
				<verse number="6">وْحنايَ عارفين بلّي الطبيعة ديالنا القديمة تصلبَتْ مع المسيح باش يتحيّد الجسد ديالنا المُدْنب وْما نبقاو شي عبيد نالدنوب.</verse>
				<verse number="7">حيت الّي مات، راه تبرّر من الدنوب.</verse>
				<verse number="8">وِادا مُتْنا مع المسيح، كنآمنو بلّي غادي نعيشو عاود معاه،</verse>
				<verse number="9">عارفين بلّي المسيح، حيت اتّبعت من بين الميّتين، ما يقدر شي يموت عاود، يعني الموت ما عندو حتّى شي سُلطة عليه.</verse>
				<verse number="10">حيت من جهة الموت ديالو، هُوَ مات على الدنوب مرّة واحدة، وْمن جهة الحياة ديالو عايش ناللّٰه.</verse>
				<verse number="11">هَيدا أنتُمَ اعْتَبرو راسكُم ميّتين نالدنوب، وَلكن حيّين ناللّٰه بالمسيح يَسوع رَبّنا.</verse>
				<verse number="12">وْعلى ديك الشي ما تخلّيو شي الدنوب يتحكّمو في الجسد ديالكُم الفاني وْما تطيعو شي الشهوات ديالكُم القبيحة.</verse>
				<verse number="13">وْما تقدّمو شي الأعْضاء د الجسد ديالكُم فحال شي أدَوات في خدمة الشَّرّ. بالعكس، فحال الناس الّي رجعو نالحياة من بعد الموت ديالوم، قدّمو راسكُم ناللّٰه والأعْضاء ديالكُم فحال شي أدَوات في خدمة التقوى.</verse>
				<verse number="14">هَيدا الدنوب ما غادي شي يسيطرو عليكُم، حيت أنتُمَ ماشي تحت الشريعة، وَلكن تحت النعْمة.</verse>
				<verse number="15">وْشنّو دابا؟ واش غادي ندنبو حيت حنايَ ماشي تحت الشريعة وَلكن تحت النعْمة؟ لا، حاشا!</verse>
				<verse number="16">واش ما كتعرفو شي بلّي إدا كتسلّمو راسكُم نْشي واحد باش تطيعوه، أنتُمَ كترجعو العبيد ديالو؟ إمّا نالدنوب الّي كتدّي نالموت، وإمّا نالطاعة الّي كتدّي نالتقوى.</verse>
				<verse number="17">وَلكن الحمدُ للّه، أنتُمَ الّي كُنْتو عبيد نالدنوب دابا طِعْتو من كُل قلبكُم نْهَد النوع د التعْليم الّي تسلّمْتو لِلو.</verse>
				<verse number="18">وْفعلًا، تحرّرْتو من الدنوب وْرجعْتو عبيد نالتقوى.</verse>
				<verse number="19">أنا كنهدَر معكُم بْكلام عادي حيتاش الجسد ديالكُم ضعيف. فحال ما قدّمْتو الأعْضاء د الجسد ديالكُم من قبل باش تخدمو نالنجاسة الّي كتدّي كتَر وْكتَر نالشَّرّ، دابا قَدّموها باش تخدمو نالتقوى الّي كتدّي نالقداسة،</verse>
				<verse number="20">حيت ملّي كُنْتو عبيد نالدنوب كُنْتو محرّرين من التقوى.</verse>
				<verse number="21">شنّي هي الغلّة الّي جنيتو في ديك الوقت؟ الأُمور الّي دابا كتحشمو مِنّاْ، في النهاية كتدّي نالموت.</verse>
				<verse number="22">وَلكن دابا أنتُمَ تحرّرْتو من الدنوب وْرجعْتو عبيد ناللّٰه، كتجنيو الغلّة د القداسة الّي كتدّي نالحياة الأبديّة.</verse>
				<verse number="23">حيت الأُجرة د الدنوب هي الموت، أمّا العطيّة د اللّٰه هي الحياة الأبديّة بالمسيح يَسوع رَبّنا.</verse>
			</chapter>
			<chapter number="7">
				<verse number="1">آ الخوت، كنهدَر مع الّي كيعرفو الشريعة. واش ما كتعرفو شي بلّي الشريعة كتسيطر على الإنسان ملّي هُوَ باقي حيّ؟</verse>
				<verse number="2">حيت متلًا المراة الّي عنداْ الرَّجل هي مربوطة بالشريعة مع رَجلاْ الحيّ. وَلكن إدا مات الرَّجل، هي تحرّرَتْ من الشريعة الّي ربطَتاْ مع رَجلاْ.</verse>
				<verse number="3">وْعلى ديك الشي إدا هي تجوّجَتْ مع رَجل يَخُر وْرَجْلاْ حيّ، كَتْـتسمّى زانية. وَلكن إدا مات رَجلاْ، هي محرّرة من الشريعة وْما غادي شي تكون زانية واخّا تتجوّج مع واحد الرَّجل يَخُر.</verse>
				<verse number="4">هَيداك حتّى أنتُمَ، آ خوتي، مُتّو نالشريعة بالجسد المصلوب د المسيح باش تكونو ديال هَداك الّي قام من بين الميّتين، وْباش نعطيو غلّة ناللّٰه.</verse>
				<verse number="5">حيت ملّي الطبيعة ديالنا المُدْنبة كانت مسيطرة علينا، الشهوات المُدْنبة الّي فيّقَتاْ الشريعة كانت كتخدم في أعْضاء الجسد ديالنا، والغلّة ديالنا كانت نالموت.</verse>
				<verse number="6">وَلكن دابا، حيت مُتْنا نِلّي سيطر علينا، حنايَ محرّرين من الشريعة باش نخدمو اللّٰه بالقوّة الجديدة الّي كيعطينا الروح القُدُس، وْماشي بواسطة الوَصيّة القديمة المكتوبة.</verse>
				<verse number="7">شنّو غادي نقولو دابا؟ واش الشريعة هي الدنوب؟ لا، حاشا! وَلكن أنا ما كُنْتْ شي كنعرف الدنوب بلا الشريعة. متلًا، ما كُنْتْ شي عارف شنّي هي الشهْوة إدا ما كانت شي الشريعة قالت لي: "ما تْتشهّى شي."</verse>
				<verse number="8">وَلكن الدنوب اسْتَفدَتْ من الفُرْصة الّي عْطاتاْ لاْ الوَصيّة وْفيّقَتْ فيَّ كُل نوع من الشهْوة، حيت بلا الشريعة، الدنوب راها ميّتة.</verse>
				<verse number="9">وانا كُنْتْ عايش بلا شريعة في وقت يَخُر، وَلكن ملّي جات الوَصيّة، حيات الدنوب وْمُتّْ أنا.</verse>
				<verse number="10">وانا جبرْتْ بلّي الوَصيّة الّي كانت خصّاْ تعطيني الحياة، مشات بيَّ نالموت.</verse>
				<verse number="11">حيت الدنوب اسْتَفدَتْ من الفُرْصة بالوَصيّة وْغشَّتْني وْبالواسطة ديالاْ، قتلَتْني.</verse>
				<verse number="12">وْعلى ديك الشي الشريعة هي مقدّسة، والوَصيّة مقدّسة وْعادلة وْمزيانة.</verse>
				<verse number="13">إدَن، واش الحاجة الّي هي مزيانة جابت عليَّ الموت؟ لا، أبدًا! وَلكن الدنوب، باش تظهَر دنوب، جعلَتْ فيَّ الموت بواسطة ديك الشي الّي مزيان، وْهَيدا استَغلَّت الدنوب الوَصيّة وْظهرَتْ شرّيرة بزّاف.</verse>
				<verse number="14">حيت كنعرفو بلّي الشريعة هي روحيّة، أمّا أنا غير بشر، مبْيوع فحال عبد نالدنوب.</verse>
				<verse number="15">وْما كَنْفهم شي الّي كيوقع لي، حيت ما كنعمل شي الّي كَنْبغيه، وَلكن كنعمل الّي كَنْكرهوْ.</verse>
				<verse number="16">وِادا كنعمل الّي ما كنبغيه شي، كَنْـتَّفق مع الشريعة بلّي هي مزيانة.</verse>
				<verse number="17">وْماشي أنا الّي كنعمل ديك الشي الّي ما كنبغيه شي، وَلكن الدنوب الّي ساكنة فيَّ.</verse>
				<verse number="18">وانا عارف بلّي ما ساكنة شي فيَّ، يعني في الجسد ديالي، حتّى شي حاجة مزيانة، حيت واخّا كنبغي نعمل الّي مزيان، ما كنقدر شي نعملوْ.</verse>
				<verse number="19">حيت ما كنعمل شي الخير الّي كنبغيه، وَلكن كنعمل الشَّرّ الّي ما كنبغيه شي.</verse>
				<verse number="20">وِادا كنعمل الّي ما كنبغيه شي، ماشي أنا الّي كنعملوْ، وَلكن الدنوب الّي ساكنة فيَّ.</verse>
				<verse number="21">وْهَيدا كنجبر هَد القاعدة: ملّي كنبغي نعمل الخير، كنجبر بلّي الشَّرّ كيسكن فيَّ.</verse>
				<verse number="22">حيت أنا في الإنسان الباطن كنفرح بالشريعة د اللّٰه.</verse>
				<verse number="23">وَلكن كنشوف بلّي في الأعْضاء د جسدي كاينة واحد الشريعة يَخرى د الدنوب الّي كتحارب ضدّ الشريعة د الأفْكار ديالي وْكتخلّيني الأسير ديالاْ.</verse>
				<verse number="24">أنا إنسان زُغبي! شكون غادي يحرّرني من هَد الجسد الفاني؟</verse>
				<verse number="25">الحمدُ للّه بيَسوع المسيح رَبّنا! وْهَيداك أنا بالعقل كنخدم شريعة اللّٰه، وَلكن بالجسد كنخدم شريعة الدنوب.</verse>
			</chapter>
			<chapter number="8">
				<verse number="1">وْعلى ديك الشي دابا ما كاينة حتّى شي عقوبة على الّي هُمَ في المسيح يَسوع،</verse>
				<verse number="2">حيت الشريعة د روح الحياة في المسيح يَسوع حرّرَتك من شريعة الدنوب والموت.</verse>
				<verse number="3">الّي كان مستحيل على الشريعة، حيت كانت ضعيفة في الجسد، عملوْ اللّٰه ملّي صيفط اِبنو في واحد الجسد الّي كيشبه نالجسد المُدْنب باش يعطي نفسو فحال دبيحة على الدنوب. هَيدا اللّٰه حكَم على الدنوب في الطبيعة البشريّة</verse>
				<verse number="4">باش التقوى د الشريعة تتكمّل فينا، حنايَ الّي ما كنعيشو شي على حسب الطبيعة المُدْنبة، وَلكن على حسب الروح.</verse>
				<verse number="5">حيت الّي كيعيشو على حسب الطبيعة المُدْنبة كيهْتَمّو بالأُمور د هَد الطبيعة، وَلكن الّي كيعيشو على حسب الروح كيهْتَمّو بْأُمور الروح،</verse>
				<verse number="6">حيت العقليّة د الطبيعة المُدْنبة هي موت، وَلكن العقليّة الّي كتجي من الروح القُدُس هي حياة وْسلام.</verse>
				<verse number="7">حيت العقليّة د الطبيعة المُدْنبة هي العدو د اللّٰه، حيت ما كَتْـتسلّم شي نْشريعة اللّٰه، وْما كتقدر شي تعملوْ.</verse>
				<verse number="8">الّي كيعيشو في الطبيعة المُدْنبة ما كيقدرو شي يرضيو اللّٰه.</verse>
				<verse number="9">وَلكن أنتُمَ ما كتعيشو شي على حسب الطبيعة المُدْنبة، وَلكن على حسب الروح، إدا روح اللّٰه ساكن فيكم. وِادا شي واحد ما فيه شي روح المسيح، هَداك ماشي من المسيح.</verse>
				<verse number="10">وَلكن إدا المسيح فيكُم، الجسد هُوَ ميّت بْسباب الدنوب، والروح الّي ساكنة فيكُم حيّة بْسباب التقوى.</verse>
				<verse number="11">وِادا الروح د الله الّي بعت يَسوع من بين الميّتين ساكن فيكُم، هُوَ نفسو الّي بعت المسيح من بين الميّتين غادي يحيي الأجْساد ديالكُم حتّى هي بالروح ديالو الّي ساكن فيكُم.</verse>
				<verse number="12">وْعلى ديك الشي، آ الخوت، حنايَ مدْيونين ماشي نالجسد باش نعيشو من جهة الجسد.</verse>
				<verse number="13">حيت إدا كتعيشو من جهة الجسد، غَد تموتو، وَلكن إدا كتقتلو الفعايل د الجسد بالروح، غَد تحياو.</verse>
				<verse number="14">حيت الناس كاملين الّي هُمَ مݣوّدين بْروح اللّٰه، هُمَ أُوْلاد اللّٰه.</verse>
				<verse number="15">حيت ما ادّيتو شي روح العبوديّة باش تكونو عاود تحت الخوف، وَلكن ادّيتو الروح الّي كَيْتبنّاكُم فحال أُولادو وْكيخلّيكُم تعيّطو: "يا بابا، الآب."</verse>
				<verse number="16">الروح القُدُس بْنفسو كيشهد مع روحنا بلّي حنايَ أُوْلاد اللّٰه.</verse>
				<verse number="17">وِادا حنايَ أُوْلاد اللّٰه، راه حنايَ ورتة، الورتة د اللّٰه، وْمشاركين مع المسيح في الورت. إدا حنايَ دابا كنـتعدّبو معاه، غادي نشاركو معاه حتّى في المجد ديالو.</verse>
				<verse number="18">على ديك الشي كنظنّ بلّي العداب د هَد الوقت الحاضر ما كيتقارن شي مع المجد الّي غادي يظهَر فينا.</verse>
				<verse number="19">حيت الخليقة كاملة كَتْـتسنّى بْرَغبة عميقة الظهور د أُوْلاد اللّٰه.</verse>
				<verse number="20">حيت الخليقة تسلّمَتْ نالفنا، ماشي بْخاطراْ، وَلكن بالخاطر د هَداك الّي خَضّعاْ،</verse>
				<verse number="21">في الرجا بلّي الخليقة نفساْ غادي تـتحرّر من العبوديّة د الفساد باش تلحق التحْرير المجيد د أُوْلاد اللّٰه.</verse>
				<verse number="22">حيت كنعرفو بلّي الخليقة كاملة كتغوّت وْكَتْـتوجّع مع بعض حتّى نْدابا،</verse>
				<verse number="23">وْماشي غير هي، حتّى حنايَ الّي عندنا الغلّة الُولى د الروح، كنـتوجّعو في نفسنا ما دُمْنا كنـتسنّاو التبنّي فحال أُولادو، يعني الفِدية د الجسد ديالنا.</verse>
				<verse number="24">حيت حنايَ بْهَد الرجا نجينا. وَلكن الرجا الّي كيتشاف، هُوَ ماشي الرجا، حيت شكون كيترجّى في الحاجة الّي عندو دابا؟</verse>
				<verse number="25">وَلكن إدا كنـتسنّاو الحاجة الّي باقّة ما عندنا شي، غادي نـتسنّاوها بالصبر.</verse>
				<verse number="26">وْهَيدا الروح القُدُس حتّى هُوَ كيجي باش يعاونْنا في الضعف ديالنا، حيت ما كنعرفو شي كيفاش خصْنا نصلّيو كيفْما هُوَ مناسب، وَلكن الروح بْنفسو كيشفَع فينا بالتـنْهيدات الّي ما يقدر حتّى واحد ينطق بِهُم بالكلام.</verse>
				<verse number="27">واللّٰه، الّي كيفحص القلوبة، كيعرف شنّي هي النيّة د الروح، حيت الروح كيشفع في القدّيسين على حسب إرادة اللّٰه.</verse>
				<verse number="28">وْكنعرفو بلّي نْهَدوك الّي كيحبّو اللّٰه، كُل الأُمور كيخدمو لوم مع بعطوم نالخَير، نْهَدوك الّي هُمَ معيّطين على حسب القصد ديالو.</verse>
				<verse number="29">حيت الّي عرفوم من قبل، قدّر عليهُم باش يشبهو نالصورة د ابنو، باش يكون هُوَ البِكر بين بزّاف د الخوت.</verse>
				<verse number="30">والناس الّي اختاروم اللّٰه، راه عَيّط لوم. والّي عَيّط لوم، راه برّروم. والّي برّروم، راه مجّدوم حتّى هُمَ.</verse>
				<verse number="31">شنّو غادي نقولو على هَد الشي؟ إدا كان اللّٰه من جهتنا، شكون يقدر يضادّنا؟</verse>
				<verse number="32">الله ما بخل شي علينا بالِابن ديالو، وَلكن سلّموْ على مسبّتنا كاملين. إيوا، واش ما غادي شي يعطينا كُل شي معاه؟</verse>
				<verse number="33">شكون غادي يشكي بالمخْتورين د اللّٰه؟ واللّٰه هُوَ الّي كيبرّروم.</verse>
				<verse number="34">شكون هُوَ الّي يقدر يحكم عليهُم؟ المسيح يَسوع هُوَ الّي مات، وْفوق هَد الشي رجَع بالروح، وْهُوَ على الّيمين د اللّٰه وْكيشفع فينا.</verse>
				<verse number="35">شكون غادي يفرّقنا على محبّة المسيح؟ واش الشدّة أَو الضيق أَو التمرْميدة أَو الجّوع أَو العرى أَو الخطر أَو السيف؟</verse>
				<verse number="36">فحال ما هُوَ مكتوب: "حنايَ بْسبابك كَنْـتعرّضو نالموت النهار كامل. اتّحسبْنا فحال الغنم الّي كيدّيوها نالݣرنة."</verse>
				<verse number="37">وَلكن حنايَ في هَد الشي كامل كتَر من مُنتَصرين بواسطة هَداك الّي حبّنا.</verse>
				<verse number="38">حيت أنا متيقّن بلّي لا موت ولا حياة ولا ملائكة ولا سلطات ولا أُمور حاضرة ولا أُمور ماجّة</verse>
				<verse number="39">ولا علو ولا غرق ولا شي خليقة يَخرى ما يقدرو شي يفرّقونا على محبّة اللّٰه الّي هي في المسيح يَسوع رَبّنا.</verse>
			</chapter>
			<chapter number="9">
				<verse number="1">كنقول الحقّ في المسيح، ما كنكدب شي والضمير ديالي كيشهد لي في الروح القُدُس</verse>
				<verse number="2">بلّي عندي غبينة كبيرة والحريق في قلبي بْشكل مستَمر</verse>
				<verse number="3">حيت كُنْتْ كنبغي نكون ملعون، يعني مفارق على المسيح، بْسباب الخير د الخوت ديالي، الّي هُمَ من لحمي وْدمّي،</verse>
				<verse number="4">الّي هُمَ شعب إسْرائيل. الله عملوم أُولادو، وْعندوم المجد والعهود والشريعة والعبادة والوعود،</verse>
				<verse number="5">وْمن عندوم الجدود وْمن عندوم جا المسيح في الجسد البشري، الّي هُوَ الإلَه فوق كُل شي، المبروك دائمًا، آمين!</verse>
				<verse number="6">وَلكن ما كنقصد شي بلّي الكلام د اللّٰه فشل، حيت ماشي كاملين بَني إسْرائيل هُمَ من شعب إسْرائيل.</verse>
				<verse number="7">واخّا هُمَ من ترّيكة إبراهيم، هُمَ ماشي كاملين الأبناء ديالو. بالعكس، قال الله نإبراهيم: "بإسْحاق غادي تكون عندك الدرّيّة."</verse>
				<verse number="8">يعني، الّي هُمَ أُوْلاد طبيعيّين، ماشي هُمَ أُوْلاد اللّٰه، وَلكن أُوْلاد الوعد هُمَ الترّيكة ديال إبراهيم.</verse>
				<verse number="9">حيت الوعد هُوَ هَدا: "من دابا عام غادي نجي وْفي ديك الوقت سارة غادي تولد ولد."</verse>
				<verse number="10">وْماشي هَد الشي وْكان، وَلكن رِفْقة حبلَتْ حتّى هي من رَجل واحد، الّي هُوَ الجدّ ديالنا إسْحاق.</verse>
				<verse number="11">حيت باقي ما خلقو شي التوام وْما عملو لا خير ولا شرّ، وْباش يتأكّد القصد د الاختيار الإلَهي،</verse>
				<verse number="12">ماشي على الأعْمال، وَلكن على وعد اللّٰه، قالّاْ الله بلّي "الكبير غادي يخدم الصغير،"</verse>
				<verse number="13">فحال ما هُوَ مكتوب: "حبّيتْ يَعْقوب وْكرهْتْ عيسو."</verse>
				<verse number="14">شنّو غادي نقولو؟ واش اللّٰه ماشي عادل؟ حاشا ناللّٰه!</verse>
				<verse number="15">حيت قال نْموسى: "أنا غادي نرحم الّي بغيت نرحم وْغادي نحنّ على الّي بغيت نحنّ عليه."</verse>
				<verse number="16">إدَن، ما كيتعلّق شي بالرغبة ولا بالمجهود د الإنسان، وَلكن بْرحْمة اللّٰه.</verse>
				<verse number="17">حيت كيقول الكتاب نْفِرْعَون: "رفعْتك نْهَد الشي بالضبط، باش نظهّر فيك القوّة ديالي وْباش يتنادى اسمي في الأرض كاملة."</verse>
				<verse number="18">إدَن، اللّٰه كيرحم الّي بغى وْكيقصّح القلب د الّي بغى.</verse>
				<verse number="19">وَلكن أنتينا غادي تقول لي: "وْعلاش باقي كيتَّهمنا اللّٰه؟ شكون يقدر يضادّ مع الإرادة ديالو؟"</verse>
				<verse number="20">آ بن آدم! شكون أنتينا باش تطلب الحساب ناللّٰه؟ واش غادي تقول الطنْجرة د الطين نِلّي عدّلاْ: "علاش صنعْتِني هَيداك؟"</verse>
				<verse number="21">واش ما عندو شي الفخّار الحقّ باش يصنع من نفس الطين بعض القشوع نالكرامة والبعض نالمدلّة؟</verse>
				<verse number="22">وْكيفاش إدا اللّٰه بغى يبيّن الغضب والقوّة ديالو وْتحمّل القشوع د السخط بالصبر بزّاف الّي مقصودين نالهلاك؟</verse>
				<verse number="23">وْكيفاش إدا اللّٰه بغى يبيّن الكترة د المجد ديالو نالقشوع د الرحْمة الّي هُوَ وجّدوم مقصودين نالمجد؟</verse>
				<verse number="24">هَدوك كُنّا حنايَ، الّي عَيّط نّا اللّٰه ماشي غير من اليهود وْكان، وَلكن حتّى من غير اليهود.</verse>
				<verse number="25">كيفْما كيقول عاود في الكتاب د هوشَع: "غادي نسمّي شعبي الناس الّي ما كانو شي شعبي، وْغادي نسمّي عزيزتي هَديك الّي ما كانت شي عزيزتي."</verse>
				<verse number="26">"وْفي الموطَع بْنفسو فاين تْقال لكُم: «أنتُمَ ماشي شعبي،» تمّاك غادي يسمّيوكُم أُوْلاد اللّٰه الحيّ."</verse>
				<verse number="27">وإشَعْيا كيعيّط من جهة إسْرائيل: "واخّا يكون العدد د بَني إسْرائيل فحال الرمل د البحَر، غير البقيّة هي الّي غادي تنجا.</verse>
				<verse number="28">حيت الرَّبّ غادي يكمّل كلامو على الأرض بالتقوى وْبلا ما يتعطّل."</verse>
				<verse number="29">كيفْما سبق إشَعْيا وْقال: "كَكان رَبّ الجنود ما خلّى نّا شي الدرّيّة، كَكُنّا رجعْنا فحال سَدوم وْتشبّهْنا بْعَمورة."</verse>
				<verse number="30">شنّو غادي نقولو دابا؟ كنقولو بلّي الأُمَم الّي ما كانو شي كيفتّشو على التقوى لحقوها، يعني التقوى الّي هي بالإيمان.</verse>
				<verse number="31">وَلكن إسْرائيل الّي كانو كيفتّشو على واحد الشريعة د التقوى الّي اتّعطات لوم، ما لحقوها شي.</verse>
				<verse number="32">علاش؟ حيت ما فتّشو شي بالإيمان، وَلكن بالأعْمال، حيت هُمَ عترو بالحجْرة د العترة،</verse>
				<verse number="33">فحال ما هُوَ مكتوب: "ها انا كننزّل في صِهْيون واحد الحجْرة الّي كيعترو بِها والصخرة الّي كتطيّحوم، وَلكن كُل واحد الّي كيآمن بِه ما غادي شي يتخيّب."</verse>
			</chapter>
			<chapter number="10">
				<verse number="1">آ الخوت، شوق قلبي وْصلاتي ناللّٰه من جهة اليهود هي باش ينجاو.</verse>
				<verse number="2">حيت أنا كنشهد لوم بلّي عندوم غيرة على اللّٰه وَلكن ماشي على حسب المَعْرفة،</verse>
				<verse number="3">حيت ما كانو شي كيعرفو التقوى د اللّٰه وْحاولو يتبّتو التقوى ديالوم كيفْما بغاو، وْهَيدا ما تسلّمو شي نالتقوى د اللّٰه.</verse>
				<verse number="4">حيت المسيح كمّل الشريعة نالتقوى نْكُل واحد الّي كيآمن.</verse>
				<verse number="5">حيت موسى كيوصف هَيدا التقوى الّي تابتة بالشريعة: "الإنسان الّي كيعمل بِها غادي يحيا بِها."</verse>
				<verse number="6">أمّا التقوى الّي تابتة بالإيمان، كيتكلّم الكتاب عليها هَيدا: "ما تقول شي في قلبك: «شكون غادي يطلع نالسما؟»" يعني باش يهبّط المسيح،</verse>
				<verse number="7">أَوْلا "شكون غادي يهوّد نالهاوية؟" يعني باش يطلّع المسيح من بين الميّتين.</verse>
				<verse number="8">وَلكن شنّو كيقول؟ "الكلام قريب منّك، وْهُوَ كاين في دُقمك وْفي قلبك." هَدا كلام الإيمان الّي كنبشّرو بِه:</verse>
				<verse number="9">إدا اعْتَرفْتِ بْدُقمك بلّي يَسوع هُوَ الرَّبّ، وآمنْتِ بْقلبك بلّي اللّٰه بَعتوْ من بين الميّتين، غادي تنجا.</verse>
				<verse number="10">حيت كيآمن الإنسان بالقلب نالتـبْرير، وَلكن كيعْتَرف بالدقوم نالنجا.</verse>
				<verse number="11">حيت الكتاب كيقول: "كُل واحد الّي كيآمن بِه ما غادي شي يتخيّب."</verse>
				<verse number="12">حيت ما كاين شي الفرق بين اليهودي واليوناني، حيت الرَّبّ بْنفسو، الّي هُوَ الرَّبّ د الناس كاملين، كيبارك في الناس كاملين الّي كيستَعنو بِه.</verse>
				<verse number="13">حيت "كُل واحد الّي كيدعي بِاسم الرَّبّ غادي ينجا."</verse>
				<verse number="14">وْكيفاش غادي يستَعنو بْهَداك الّي ما آمنو شي بِه؟ وْكيفاش غادي يآمنو بْهَداك الّي ما سمعو شي بِه؟ وْكيفاش غادي يسمعو بلا ما يبشّروم حتّى واحد؟</verse>
				<verse number="15">وْكيفاش غادي يبشّرو إدا ما تصيفطو شي؟ فحال ما هُوَ مكتوب: "شحال مزيّونين الرِّجلين د هَدوك الّي كيبشّرو بالخبار د الخَير!"</verse>
				<verse number="16">وَلكن ماشي اليهود كاملين طاعو الإنجيل، حيت إشَعْيا كيقول: "يا رَبّي، شكون تيّق الخبار ديالنا؟"</verse>
				<verse number="17">على ديك الشي الإيمان كيجي بالسمع، والسمع بْكلام المسيح.</verse>
				<verse number="18">وَلكن أنا كنقول: "واش ما سمعو شي؟" إيّاه، سمعو! "خرج الصوت ديالوم نالأرض كاملة، والكلام ديالوم حتّى نْطراف الدُّنيا."</verse>
				<verse number="19">وَلكن أنا كنقول، واش بَني إسْرائيل ما فهمو شي؟ في الُوّل موسى كيقول: "أنا غادي نهيّجكُم باش تغيرو من أُمّة الّي هي ماشي أُمّة. غادي نقهركُم بواحد الأُمّة مكلّخة."</verse>
				<verse number="20">من بعد إشَعْيا كيزعَم يقول: "الناس الّي ما فتّشو شي عليَّ جبروني، وْظهرْتْ نِلّي ما سقصاو شي عليَّ."</verse>
				<verse number="21">أمّا على إسْرائيل كيقول: "النهار كامل مدّيتْ اليَدّين ديالي نواحد الشعب عاصي وْمتمرّد."</verse>
			</chapter>
			<chapter number="11">
				<verse number="1">وْعلى ديك الشي كنسقصي، واش اللّٰه رفض شعبو؟ لا، أبدًا! حيت أنا بْنفسي إسْرائيلي من درّيّة إبراهيم، من قبيلة بِنْيامين.</verse>
				<verse number="2">ما رفض شي اللّٰه شعبو الّي عرفوم من قبل. واش ما عرفْتو شي الّي كيقول الكتاب على إيليّا، كيفاش كيطلب اللّٰه ضدّ إسْرائيل؟ قال:</verse>
				<verse number="3">"يا رَبّي، هُمَ قَتلو الأَنْبياء ديالك وْهدّمو المدابح ديالك وْبقيتْ أنا بوحدي وْدابا بغاو يقتلوني حتّى أنا."</verse>
				<verse number="4">وْشنّو ردّ عليه الصوت الإلَهي؟: "أنا خلّيتْ نْنفسي سبع ألاف رَجل الّي ما سجدو شي نْبَعْل."</verse>
				<verse number="5">وْفي هَد الوقت الحاضر عاود كاينة واحد البقيّة مخْتورة بالنعْمة.</verse>
				<verse number="6">وِادا كان بالنعْمة، إدَن ماشي بالأعْمال. وَإلّا النعْمة ما غادي شي تكون نعْمة.</verse>
				<verse number="7">إيوا، شنّو من بعد؟ ديك الشي الّي كانو كيطلبوه بَني إسْرائيل ما لحقوه شي، وَلكن لحقوه هَدوك الّي اختاروم الله. ويَخرين الّي بقاو منّوم، القلوبة ديالوم رجعَتْ قاصحة.</verse>
				<verse number="8">فحال ما هُوَ مكتوب: "عْطاهُم اللّٰه روح النعاس وْعينين الّي ما كيشوفو شي وْوْدْنين الّي ما كيسمعو شي حتّى نْهَد النهار."</verse>
				<verse number="9">وْداود قال: "مصاب يرجع الطَيفور ديالوم شبكة وْمصيدة وْحجْرة العترة وْعقاب لِلوم.</verse>
				<verse number="10">مصاب يرجعو العينين ديالوم مظلّمين باش ما يشوفو والو، ويكون الطهَر ديالوم محنّي تحت التقال دائمًا."</verse>
				<verse number="11">وْدابا غادي نسقصي: واش عترو إسْرائيل باش يطيحو؟ لا، ماشي هَيدا! وَلكن بْزِلّتوم جا النجا نْغير اليهود باش تجي لوم الغيرة.</verse>
				<verse number="12">وَلكن إدا زِلّتوم هي الربح د الدنيا وْسقوطوم هُوَ الربح د الوَتَنيّين، شحال غادي تكون العظمة د التجديد ديالوم!</verse>
				<verse number="13">وْدابا كنتكلّم معكُم نِلّي ماشي يهود. حيت أنا الرسول ديالكُم كنكرّم الخدمة ديالي</verse>
				<verse number="14">باش نجعل أهلي يغيرو منكُم، وْهَيدا نْنجّي البعض مِنّوم.</verse>
				<verse number="15">حيت إدا كان الرفض ديالوم جعل المصالحة بين اللّٰه والدنيا، إدَن، شنّو غادي يكون القبول ديالوم من غير الحياة من بين الميّتين؟</verse>
				<verse number="16">وِادا الغلّة الُولى مقدّسة، حتّى العجينة كاملة مقدّسة. وِادا الجدر مقدّس، حتّى الأغْصان مقدّسين.</verse>
				<verse number="17">وَلكن إدا تقَطّعو البعض من الأغْصان، وانتينا زيتونة برّيّة تطعّمْتِ باش تشْتَرك في جدر الزيتونة والقوّة الغنيّة ديالاْ،</verse>
				<verse number="18">إدَن ما تفْتَخر شي على الأغْصان. وِادا افْتَخرْتِ، عرف بلّي ماشي أنتينا الّي كتحمل الجدر، وَلكن الجدر هُوَ الّي كيحملك.</verse>
				<verse number="19">ويمكن غادي تقول: "تقَطّعو الأغْصان باش نتطعّم أنا."</verse>
				<verse number="20">فعلاً، من قلّة الإيمان تقَطّعو، وانتينا بالإيمان كَتْبقا تابت. ما تتكبّر شي، وَلكن كون خوفان.</verse>
				<verse number="21">حيت إدا ما حنّ شي اللّٰه على الأغْصان الأصليّة، ما غادي شي يحنّ عليك حتّى أنتينا.</verse>
				<verse number="22">إيوا، فكّر في اللطف والشدّة د اللّٰه. الشدّة على الّي طاحو، أمّا اللطف لِلِك أنتينا. وَلكن إدا ما تبتْتِ شي في اللطف ديالو، حتّى أنتينا غادي يقَطّعك.</verse>
				<verse number="23">وْحتّى هُمَ، إدا ما بقاو شي في قلّة الإيمان، غادي يتطعّمو، حيت اللّٰه قادر باش يطعّموم عاود.</verse>
				<verse number="24">حيت إدا أنتينا كُنْتِ مقطوع من الزيتونة البرّيّة، الّي هي الطبيعة الأصلية ديالك، وْتطعّمْتِ في الزيتونة المزيانة الّي ماشي الأصل ديالك، كيفاش ما غادي شي يتطعّمو الأغْصان الأصليّة في الزيتونة ديالوم من جديد؟</verse>
				<verse number="25">آ الخوت، بغيتْكُم تفهمو هَد السرّ باش ما تحسبو شي راسكُم حُكَماء، بلّي القصوحيّة جات على البعض من إسْرائيل، وْغادي تبقا حتّى يدخل العدد الكامل د الأُمَم.</verse>
				<verse number="26">وْمن بعد غادي ينجاو بَني إسْرائيل كاملين، فحال ما هُوَ مكتوب: "غادي يجي من صِهْيون المُنجّي وْغادي يحيّد من يَعْقوب الشَّرّ.</verse>
				<verse number="27">وْهَدا غادي يكون العهد ديالي معهُم ملّي نسمح لوم في الدنوب ديالوم."</verse>
				<verse number="28">من جهة الإنجيل، اليهود هُمَ العدْيان د اللّٰه بْسبابكُم، وَلكن من جهة الاختيار، هُمَ عزازين عند اللّٰه بْسباب الجدود.</verse>
				<verse number="29">حيت اللّٰه ما كيتراجع شي على العطايا والعراطة ديالو.</verse>
				<verse number="30">حيت، كيفْما أنتُمَ في وقت يَخُر ما طيعْتو شي اللّٰه، وَلكن دابا، بْسباب المعْصيّة د اليهود، توصّلْتو بالرحْمة من عند اللّٰه،</verse>
				<verse number="31">هَيداك هَدوك ما طاعو شي دابا باش يتوصّلو حتّى هُمَ بالرحْمة الّي اتّعطاتْ لكُم أنتُمَ.</verse>
				<verse number="32">حيت اللّٰه شدّ على الناس كاملين في حبس المعْصيّة باش يرَحموم كاملين.</verse>
				<verse number="33">شحال عميق هُوَ الغِنى والحكمة والمَعْرفة د اللّٰه! الأحْكام ديالو بعيدة بزّاف على البحت فيها والطرقان ديالو على التفتيش!</verse>
				<verse number="34">حيت "شكون الّي عرف العقل د الرَّبّ أَوْلا شكون الّي يقدر ينَصحوْ؟"</verse>
				<verse number="35">"وْشكون يقدر يسلّف ناللّٰه في الُوّل باش من بعد اللّٰه يردّاْ لو؟"</verse>
				<verse number="36">حيت مِنّو وْبِه ولِلو كُل شي. عندو المجد على الدوام. آمين.</verse>
			</chapter>
			<chapter number="12">
				<verse number="1">على ديك الشي، آ الخوت، كنطلبكُم بْسباب الرحْمة د اللّٰه تقدّمو الأجْساد ديالكُم فحال دبيحة حيّة مقدّسة مقبولة عند اللّٰه، وْهَدي هي العبادة المعقولة ديالكُم.</verse>
				<verse number="2">وْما تشكّلو شي راسكُم حسب هَد الدنيا، وَلكن تبدّلو بْتَجديد العقول ديالكُم باش تعرفو شنّي هي إرادة اللّٰه المزيانة المرْضيّة الكاملة.</verse>
				<verse number="3">حيت أنا كنقول بالنعْمة الّي اتّعطات لِلي نْكُل واحد فيكُم بلّي ما يخمّم شي في نفسو فوق الّي واجب عليه يخمّم، وَلكن يخمّم بالعقل على حسب القياس د الإيمان الّي اللّٰه فرّق على كُل واحد.</verse>
				<verse number="4">حيت فحال ما عند كُل واحد منّا جسد واحد بْبزّاف د الأعْضاء، وَلكن ما عندوم شي نفس الدَّور،</verse>
				<verse number="5">بْنفس الطريقة، واخّا حنايَ بزّاف بِنا، حنايَ جسد واحد في المسيح وْكاملين أعْضاء د بَعضيّاتنا.</verse>
				<verse number="6">وَلكن عندنا مواهب مخْتَلفة على قدّ النعْمة الّي اتّعطات نّا: إدا شي واحد كيتنبّأ، يكون على قدّ الإيمان،</verse>
				<verse number="7">أَو إدا كيخدم، يبالي بالخدمة، أَو إدا كيقرّي، يبالي بالتعْليم،</verse>
				<verse number="8">أَو إدا كيشجّع، يبالي بالتشجّيع، أَو إدا كيعطي، يعطي بالسخاوة، أَو إدا كيڭوّد، يحكم بالمعقول، أَو إدا كيرحم، يرحم فرحان.</verse>
				<verse number="9">المحبّة خصّاْ تكون بالصراحة. كرهو الشَّرّ، تبعو الخَير.</verse>
				<verse number="10">تحابّو مع بعضيّاتكُم بْمحبّة الخوت، مفضّلين بعضيّاتكُم بالكرامة.</verse>
				<verse number="11">خدمو بالمجهود وْما تكسلو شي. كونو خدّامين الرَّبّ، حارّين في الروح.</verse>
				<verse number="12">فرحو بالرجا، صبرو في الضيق، مداومين على الصلاة.</verse>
				<verse number="13">اشْتَركو مع القدّيسين في الاحْتياج ديالوم، زيدو ضيّفو البرّانيين.</verse>
				<verse number="14">باركو الّي كيمرْمدوكُم، باركو وْما تلعنو شي.</verse>
				<verse number="15">فرحو مع الّي كيفرحو وْبكيو مع الّي كيبكيو.</verse>
				<verse number="16">كونو في نفس واحدة مع بعطكُم. ما تتكبّرو شي وْتواضعو مع المتواضعين. ما تحسبو شي راسكُم حُكَماء.</verse>
				<verse number="17">ما تردّو نْحتّى شي واحد الشَّرّ بالشَّرّ. حاولو تعملو الخَير قدّام الناس كاملين.</verse>
				<verse number="18">إدا يمكن، على قد القدر ديالكُم، عيشو في السلام مع الناس كاملين.</verse>
				<verse number="19">ما تـنـتَقمو شي بْنَفسكُم، آ الحباب، وَلكن خلّيو العقاب في يد اللّٰه، حيت مكتوب: "ديالي الانتقام، أنا غادي نجازي،" كيقول الرَّبّ.</verse>
				<verse number="20">وَلكن "إدا جاع العدو ديالك، وكّلوْ، وِادا عطش، شرّبوْ، حيت إدا عملْتِ هَد الشي كتجمع الجمر د العافية على راسو."</verse>
				<verse number="21">ما تخلّي شي الشَّرّ يغلبك. بالعكس، غلب على الشَّرّ بالخَير.</verse>
			</chapter>
			<chapter number="13">
				<verse number="1">يخضع كُل واحد نالحاكمين عليكُم، حيت ما كاينة حتّى سُلْطة الّي ما جات شي من عند اللّٰه، والسلطات الّي كاينة، هي معمولة من عند اللّٰه.</verse>
				<verse number="2">على ديك الشي الّي كيضادّ السلْطة كيتور على الّي جعلوْ اللّٰه، والّي كيعملو هَيداك، كيجيـبو على راسوم العقاب.</verse>
				<verse number="3">حيت الحكّام ما كيهدّدو شي الناس الّي كيعملو الخَير، وَلكن الّي كيعملو الشَّرّ. واش بغيتِ ما تخاف شي من الحكّام؟ عمل الحاجة المزيانة ويكون لك الرضى من عندوم،</verse>
				<verse number="4">حيت هُمَ الخدّامة د اللّٰه نالمصْلحة ديالك. وَلكن إدا كتعمل الشَّرّ، كون خوفان، حيت ما كيرفدو شي السيف باطل، حيت هُمَ الخدّامة د اللّٰه باش يعاقبو الإنسان الّي كيعمل الشَّرّ.</verse>
				<verse number="5">على ديك الشي واجب عليكُم تطيعوهُم، ماشي بْسباب الغضب وْكان، وَلكن بْسباب الضمير ديالكُم.</verse>
				<verse number="6">حيت على هَد الشي كتخلّصو الضرائب، حيت هُمَ الخدّامة د اللّٰه الّي كيڭابلو هَد الأُمور.</verse>
				<verse number="7">عْطيو نْكُل واحد الحق ديالو: الضريبة نِلّي كيجمع الضرائب، والجزية نِلّي كيطلب الجزية، والاحْترام نِلّي كيسْتاهل الاحْترام، والشرف نِلّي كيسْتاهل الشرف.</verse>
				<verse number="8">ما تكونو شي مدْيونين نْحتّى شي واحد، غير المحبّة نْبعضيّاتكُم، حيت الّي كيعزّ غيرو هَداك كمّل الشريعة.</verse>
				<verse number="9">حيت الوَصايا فحال "ما تزني شي، ما تقتل شي، ما تسرق شي، ما تشهد شي بالزور، ما تْتشهّى شي،" أَوْلا أي وَصيّة يَخرى، ملخّصة في هَد الكلام: "عزّ جارك فحال نفسك."</verse>
				<verse number="10">المحبّة ما كتضرّ شي الجار. إدَن، المحبّة كتكمّل الشريعة.</verse>
				<verse number="11">هَيدا وانتُمَ كتعرفو الوقت الّي كنعيشو فيه. هَدي هي الساعة باش نفيقو من النعاس، حيت النجا ديالنا دابا قريب من النهار الّي آمنّا فيه.</verse>
				<verse number="12">تقاضى الليل وْقرّب النهار. على ديك الشي نحيّدو الفعايل د الظلم وْنلبسو سناح النور.</verse>
				<verse number="13">خصْنا نتصرّفو فحال الناس الّي كيمشيو في النهار، ماشي في الفساد والسكرة، وْماشي في الدعارة والفسق، وْماشي في المدابزة والحسد.</verse>
				<verse number="14">وَلكن تلبسو الرَّبّ يَسوع المسيح، وْما تشغّلو شي بالجسد باش تشبّعو الشهوات ديالكُم.</verse>
			</chapter>
			<chapter number="14">
				<verse number="1">رحّبو بالضعيف في الإي‍مان، وَلكن ماشي باش تحكمو على الأفْكار.</verse>
				<verse number="2">البعض مِنّوم إيمانوم كيخلّيهُم ياكلو من كُل شي، وَلكن الّي إيمانوم ضعيف، كياكلو غير الخُضرة.</verse>
				<verse number="3">والّي كياكل من كُل شي، ما خصّوْ شي يحڭر الّي كياكل محدود، والّي ما كياكل شي من كُل شي، ما خصّوْ شي يحكم على الّي ما كيعمل شي فحالو، حيت هُوَ مقبول عند اللّٰه.</verse>
				<verse number="4">شكون أنتينا باش تحكم على العبد الّي ماشي ديالك؟ إدا غادي يوقف أَوْلا يطيح، هَداك شغل السيّد ديالو. وَلكن غادي يوقف، حيت اللّٰه قادر باش يتبّتوْ.</verse>
				<verse number="5">واحد كيفضّل نهار على نهار، ويَخُر كيحسب كُل النهورة فحال فحال. كُل واحد خصّوْ يكون مقْتَنع في الأفْكار ديالو.</verse>
				<verse number="6">الّي كيفضّل واحد النهار، كيفضّلوْ نالرَّبّ، والّي كياكل من كُل شي، كياكل نالرَّبّ، حيت هُوَ كيشكر الرَّبّ. والّي ما كياكل شي، نالرَّبّ ما كياكل شي، وْكيشكر الرَّبّ حتّى هُوَ.</verse>
				<verse number="7">حيت حتّى واحد منّا ما كيعيش نْراسو، وْحتّى واحد منّا ما كيموت نْراسو.</verse>
				<verse number="8">حيت إدا عِشْنا، نالرَّبّ كنعيشو، وِادا مُتْنا، نالرَّبّ كن‍موتو. حيت إدا عِشْنا أَوْلا مُتْنا، حنايَ ديال الرَّبّ.</verse>
				<verse number="9">حيت نْهَد الشي مات المسيح وْرجع بالروح باش يكون هُوَ الرَّبّ د الحيّين والميّتين.</verse>
				<verse number="10">وانتينا إدَن، علاش كتحكم على خاك؟ أَو أنتينا علاش كتحڭر خاك؟ حيت حنايَ كاملين غادي نوقفو قدّام عرش اللّٰه،</verse>
				<verse number="11">حيت مكتوب: "أنا حيّ، كيقول الرَّبّ، كُل ركبة غادي تسجد لي، وْكُل لسان غادي يعْتَرف باللّٰه."</verse>
				<verse number="12">وْهَيدا كُل واحد منّا غادي يعطي على نفسو الحساب ناللّٰه.</verse>
				<verse number="13">وْعلى ديك الشي ما نزيدو شي نحكمو على بعضيّاتنا. وَلكن قرّرو ما تعتّرو شي الأخ ولا تطيّحوه.</verse>
				<verse number="14">أنا عارف وْمتيقّن في الرَّبّ يَسوع بلّي ما كاينة حتّى شي حاجة منْݣوسة في نفساْ، وَلكن الّي كيفكّر بلّي شي حاجة منْݣوسة، هي منْݣوسة لِلو.</verse>
				<verse number="15">وَلكن إدا كتضيّق على خاك بْسباب الماكلة ديالك، ما كَتْـتمشّى شي بالمحبّة. ما تهلك شي على حسب الماكلة الأخ الّي مات المسيح على مسبّتو.</verse>
				<verse number="16">ما تخلّيو شي الناس يتكلّمو خايب على الخَير ديالكُم.</verse>
				<verse number="17">حيت مُلك اللّٰه ماشي ماكلة وْشراب، وَلكن هي تقوى وْسلام وْفرْحة في الروح القُدُس.</verse>
				<verse number="18">حيت الّي كيخدم المسيح بْهَد الطريقة هُوَ مرْضي عند اللّٰه وْهُوَ مقبول عند الناس.</verse>
				<verse number="19">على ديك الشي خصْنا نتبعو الأُمور الّي كتدّي نالسلام وْنْبُنْيان بعضيّاتنا.</verse>
				<verse number="20">ما تهدّم شي العمل د اللّٰه بْسباب الماكلة. كُل شي حلال، وَلكن ماشي مزيان نالإنسان يعتّر يَخرين بْديك الشي الّي كياكلوْ.</verse>
				<verse number="21">حسَن ما تاكل شي اللحم وْما تشرب شي الخمر وْما تعمل والو الّي غادي يعتّر خاك.</verse>
				<verse number="22">واش عندك الإي‍مان؟ هَد الإيمان ديالك بينك وْبين اللّٰه. مبروك الشخص الّي ما كيحكم شي على نفسو بْسباب الّي كيرضيه.</verse>
				<verse number="23">وَلكن الّي كيشكّ بالحاجة الّي كياكلاْ كيحكم على نفسو، حيت ما عندو شي الإيمان. وْكُل شي الّي ما جا شي من الإيمان راه هُوَ دنوب.</verse>
			</chapter>
			<chapter number="15">
				<verse number="1">حنايَ الّي عندنا الإيمان القوي خصْنا نتحمّلو الضعافين في الضُّعف ديالوم فْعَوط ما نعملو ديك الشي الّي كَيْعجبنا.</verse>
				<verse number="2">كُل واحد منّا خصّوْ يرضي جارو نالخَير باش يبني الحياة ديالو.</verse>
				<verse number="3">حيت حتّى المسيح ما رضى شي نفسو، وَلكن، فحال ما هُوَ مكتوب: "التزْبيلات د الناس الّي زبّلو فيك طاحو عليَّ."</verse>
				<verse number="4">حيت كُل شي الّي تكتب من قبل، تكتب نالتعْليم ديالنا باش يكون عندنا الرجا بالصبر والتّعْزيّة الّي هُمَ من الكتوبة المقدّسة.</verse>
				<verse number="5">وْكنطلب الإلَه د الصبر والتّعْزيّة يعطيكُم تفكير واحد بيناتكُم على حسب المسيح يَسوع،</verse>
				<verse number="6">باش ت‍مجّدو الإلَه والآب د رَبّنا يَسوع المسيح بْنفس واحدة وْصوت واحد.</verse>
				<verse number="7">على ديك الشي قبلو بعضيّاتكُم كيفْما المسيح قبلكُم نالمجد د اللّٰه.</verse>
				<verse number="8">حيت كنقول لكُم بلّي يَسوع المسيح رجع الخدّام د اليهود المطهّرين باش يظهّر صدق اللّٰه، يعني، باش يتبّت الوعود الّي اتّعطات نالجدود،</verse>
				<verse number="9">وْباش الأُمَم ي‍مجّدو اللّٰه بْسباب الرحْمة ديالو لِلوم، فحال ما هُوَ مكتوب: "على ديك الشي غادي نسبّحك بين الأُمَم وْغادي نرنّم نِاسمك."</verse>
				<verse number="10">وْكيقول عاود: "فرحو، آ الأُمَم، مع شعب اللّٰه."</verse>
				<verse number="11">وْعاود "سبّحو نالرَّبّ، آ جميع الأُمَم، وْشكروه، آ الشعوب كاملين."</verse>
				<verse number="12">وْكيأكّد إشَعْيا: "غادي ينبت الجدر د يَسّى وْغادي يوقف باش يحكم على الأُمَم، فيه غادي يعملو الشعوب الرجا ديالوم."</verse>
				<verse number="13">وإلَه الرجا يعمّركُم أنتُمَ الّي كتآمنو بِه بْكُل فرْحة وْسلام باش يفيض منكُم الرجا بْقوّة الروح القُدُس.</verse>
				<verse number="14">وانا، آ خوتي، متيقّن من جهتكُم بلّي كيفيض منكُم اللطف، وْبلّي أنتُمَ معمّرين بْكُل المَعْرفة، قادرين باش تنصحو بعضيّاتكُم.</verse>
				<verse number="15">وَلكن كتبْتْ لكُم، آ الخوت، بْصراحة على بعض الأُمور باش نفكّركُم بالنعْمة الّي اتّعطات لي من عند اللّٰه</verse>
				<verse number="16">باش نكون خدّام د يَسوع المسيح عند الأُمَم. أنا كنخدم الإنجيل د اللّٰه فحال واحد القسّيس باش يكونو الأُمَم واحد الدبيحة مقبولة عند اللّٰه وْمقدّسة بالروح القُدُس.</verse>
				<verse number="17">إدَن، كنفْتَخر في المسيح يَسوع في الخدمة ديالي ناللّٰه،</verse>
				<verse number="18">حيت ما غادي شي نزعم نهدَر معكُم على شي حاجة من غير ديك الشي الّي عمل المسيح على يَدّي، بالكلام والفعل، باش يطيعوه الوَتَنيّين.</verse>
				<verse number="19">عمل علامات وْمُعْجزات عظيمة بْقوّة روح اللّٰه. وْهَيداك كمّلْتْ التبْشير بالإنجيل د المسيح من أُورُشَليم والمناطق القريبة مِنّاْ حتّى نإلّير.</verse>
				<verse number="20">حيت الهدف ديالي كان نبشّر بالإنجيل في الموطَع فاين المسيح ما كان شي مدكور فيه من قبل باش ما نبني شي على اللساس د شي واحد يَخُر.</verse>
				<verse number="21">وَلكن فحال ما هُوَ مكتوب: "هَدوك الّي ما ساقو شي الخبار عليه، غادي يشوفو، والّي ما سمعو شي بِه، غادي يفهمو."</verse>
				<verse number="22">على ديك الشي اتّحصرْتْ بزّاف د المرّات باش نجي نْعندكُم.</verse>
				<verse number="23">وَلكن دابا، حيت ما بقا حتّى موطَع في هَد المناطق فاين نخدم، وْهَدي مدّة وانا توحشْتْ نشوفكُم،</verse>
				<verse number="24">وانا كَنْتمنّى نشوفكُم ملي نݣوز عليكُم في الطريق ديالي نِاسْبانيا، وْتعاونوني على السفر ديالي، من بعد ما نݣوّز معكُم شي وقت مزيان وْنفرحو بْبعطنا.</verse>
				<verse number="25">وَلكن دابا أنا ماشي نأُورُشَليم باش ندّي المساعدة نالقدّيسين.</verse>
				<verse number="26">حيت أهل مَكدونيّة وأَخائية بغاو يجمعو واحد المعاونة نالمساكن الّي بين القدّيسين الّي هُمَ في أُورُشَليم.</verse>
				<verse number="27">بغاو يعملو هَد الشي بالنيّة المزيانة وْهُمَ المدْيونين ديالوم. حيت إدا كانو شاركو مع الأُمَم في البركات الروحيّة، إدَن، هَدو مدْيونين في دَوروم يخدموهُم في الأُمور المادّيّة.</verse>
				<verse number="28">وْملّي نكمّل ديك الشي وْندفع لوم هَد الغلّة في يَدّوم، غادي نطلّل عليكُم في الطريق ديالي نِاسْبانيا.</verse>
				<verse number="29">أنا عارف بلّي، ملّي نشوفكُم، غادي نجي معمّر بالبركة د إنجيل المسيح.</verse>
				<verse number="30">كنطلب منكُم، آ الخوت، بْرَبّنا يَسوع المسيح وْبْ‍محبّة الروح، تعاونوني بالدُّعاء من جهتي ناللّٰه</verse>
				<verse number="31">باش ننجا من الناس الّي ما كيآمنو شي في بلاد اليَهوديّة وْباش تكون الخدمة ديالي مقبولة عند الخوت القدّيسين في أُورُشَليم.</verse>
				<verse number="32">هَيداك بإرادة اللّٰه غادي نوصل نْعندكُم فرحان وْغادي نقدر نرتاح معكُم شي وقت.</verse>
				<verse number="33">إلَه السلام يكون معكُم كاملين. آمين</verse>
			</chapter>
			<chapter number="16">
				<verse number="1">كنوصّيكُم بالاخْت ديالنا فيبي، الّي هي مُدَبّرة في الكنيسة الّي في كَنْخَريا،</verse>
				<verse number="2">باش تسْتَقبلوها بالكرامة في الرَّبّ فحال ما خصْنا نعملو بين القدّيسين، وْتعاونوها في كُل ما تحْتاج هي، حيت عاونَت الناس بزّاف، وْحتّى أنا من بيناتوم.</verse>
				<verse number="3">سلّمو على بريسْكِلّا وأَكيلا الّي مرافقين معيَ في الخدمة د المسيح يَسوع،</verse>
				<verse number="4">الّي خاطرو بْعُنقوم على مسبّتي. أنا والكنائس كاملين د غير اليهود كنشكروهُم.</verse>
				<verse number="5">وْسلّمو على الكنيسة الّي كتجتَمع في الدار ديالوم. سلّمو على عزيزي أَبَـينِتوس الّي هُوَ الباكورة د المسيح في أَخائية.</verse>
				<verse number="6">سلّمو على مَرْيَم الّي تعبَتْ عليكُم بزّاف.</verse>
				<verse number="7">سلّمو على أنْدَرونِكوس وْيونْيا الّي هُمَ من أهلي وْمرافقين معيَ في الحبس، الّي هُمَ مشهورين بين الرُّسُل وآمنو بالمسيح قبل منّي.</verse>
				<verse number="8">سلّمو على أمْبِلياس، خاي العزيز في الرَّبّ.</verse>
				<verse number="9">سلّمو على أُورْبانوس، المرافق ديالنا في خدمة المسيح، وْعلى إسْتاخيس، خاي العزيز.</verse>
				<verse number="10">سلّمو على أَبَلِّس الناجح في المسيح. سلّمو على الّي من العائلة د أَرِسْتوبولوس.</verse>
				<verse number="11">سلّمو على هيروديون الّي هُوَ من أهلي. سلّمو على الّي من العائلة د نَرْكِسّوس الّي هُمَ في الرَّبّ.</verse>
				<verse number="12">سلّمو على تَريفينا وْتَريفوسا الّي كيجْتَهدو في الرَّبّ. سلّمو على بَرْسيس، أخْتي العزيزة، الّي تعبَتْ بزّاف في الرَّبّ.</verse>
				<verse number="13">سلّمو على روفُس، واحد المؤمن مخْتور في الرَّبّ، وْعلى يمّاه، الّي هي فحال الأُم ديالي.</verse>
				<verse number="14">سلّمو على أَسينْكِريتُس، فِليغون، هَرْماس، بَتْروباس وْهَرْميس وْعلى الخوت الّي معهُم.</verse>
				<verse number="15">سلّمو على فيلولوغُس وْجوليا وْنيريوس وْاخْتو، وأُولُمْباس وْعلى القدّيسين كاملين الّي معهُم.</verse>
				<verse number="16">سلّمو على بعضيّاتكُم بْقُبلة مقدّسة. كنائس المسيح كاملين كيسلّمو عليكُم.</verse>
				<verse number="17">وْكنطلب منكُم، آ الخوت، تحضيو راسكُم من الّي كيعملو المدابزات والعترات، وْكيضادّو على التعْليم الّي تعلّمْتوه. بعّدو مِنّوم!</verse>
				<verse number="18">حيت الناس فحالوم ما كيخدمو شي نْرَبّنا يَسوع المسيح، وَلكن كيخدمو نْكِرشوم. وْبالكلام المزيان والحلو كيخدعو القلوبة د البساطين.</verse>
				<verse number="19">حيت الطاعة ديالكُم رجعَتْ مشهورة عند كُل شي وانا فرحان بِكُم، وْكَنْبغيكُم تكونو حُكَماء من جهة الخَير وأَبْرياء من جهة الشَّرّ.</verse>
				<verse number="20">وإلَه السلام غادي يسحق الشيطان تحت الرِّجلين ديالكُم دغيا. النعْمة د رَبّنا يَسوع تكون معكُم.</verse>
				<verse number="21">كيسلّمو عليكُم تيموثاوس، مرافقي في الخدمة، وْحتّى لوكيوس وياسون وْسوسيباتْرُس، الّي هُمَ من أهلي.</verse>
				<verse number="22">أنا تَرْتيوس، الكاتِب د هَد البراة، كنسلّم عليكُم في الرَّبّ.</verse>
				<verse number="23">كيسلّم عليكُم غايُس، الّي ضيّفني في الدار ديالو، أنا والكنيسة كاملة. كيسلّم عليكُم أَراسْتُس، أمين صندوق المدينة، وْكوارْتُس خانا. [</verse>
				<verse number="24">نعْمة رَبّنا يَسوع المسيح تكون معكُم كاملين. آمين.]</verse>
				<verse number="25">وْنِلّي هُوَ قادر باش يتبّتكُم على حسب الإنجيل ديالي والتبْشير د يَسوع المسيح على حسب تَبْيين السرّ الّي كان مخبّع في الزمان الأبدي،</verse>
				<verse number="26">وَلكن الّي ظهَر دابا بواسطة الكتوبة د الأَنْبياء على حسب الوَصيّة د الإلَه الأبدي، وْتخبرو بِه الأُمَم كاملين باش يطيعو الإيمان،</verse>
				<verse number="27">ناللّٰه الحكيم بوحدو، بيَسوع المسيح، يكون لو المجد على الدوام. آمين.</verse>
			</chapter>
		</book>
		<book number="46">
			<chapter number="1">
				<verse number="1">من بولُس، الّي كلّفوْ اللّٰه باش يكون واحد الرسول د يَسوع المسيح بالإرادة ديالو، مع الأخ سوسْتانيس،</verse>
				<verse number="2">نْكنيسة اللّٰه الّي في كورِنْثوس، الّي مقدّسين في المسيح يَسوع وْمعْروطين باش يكونو قدّيسين مع الناس كاملين الّي كيعيّطو على اِسم رَبّنا يَسوع المسيح في كُل موطَع، رَبّ ديالوم وْديالنا.</verse>
				<verse number="3">النعْمة لكُم والسلام من عند اللّٰه بابانا والرَّبّ يَسوع المسيح.</verse>
				<verse number="4">دائمًا كنشكر إلَهي من جهتكُم على النعْمة الّي عْطاكُم في يَسوع المسيح.</verse>
				<verse number="5">حيت في كُل شي تعمّرْتو فيه بالربح في كُل كلام وْمعْرفة كاملة.</verse>
				<verse number="6">هَيدا تبتَتْ فيكُم الشهادة ديالنا على المسيح.</verse>
				<verse number="7">وانتُمَ ماشي ناقصين في حتّى شي مَوهبة روحيّة وْكتـتسنّاو الظهور د رَبّنا يَسوع المسيح.</verse>
				<verse number="8">هُوَ غادي يتبّتكُم حتّى نالنهاية باش تكونو بلا لَوم في اليوم د رَبّنا يَسوع المسيح.</verse>
				<verse number="9">الصادق هُوَ اللّٰه الّي بِه تعرَطْتو نالعِشْرة د اِبنو يَسوع المسيح رَبّنا.</verse>
				<verse number="10">كَنْرغبكُم، آ الخوت، بِاسم رَبّنا يَسوع المسيح باش تكونو متَّفقين بْكلام واحد وْما تكون شي بيناتكُم المدابزات، وَلكن بقاو متَّحدين في رأي واحد ويكون لكُم هدف واحد.</verse>
				<verse number="11">حيت خبرني عليكُم أهل خُلوي، آ خوتي، بلّي كاينة مدابزات بيناتكُم.</verse>
				<verse number="12">يعني كُل واحد منكُم وْشنّو كيقول: "أنا من جهة بولُس،" "وانا من جهة أَبُلّوس،" "وانا من جهة صَفا،" "وانا من جهة المسيح."</verse>
				<verse number="13">كيفاش؟! واش تقسم المسيح؟ أَو بولُس تصْلب بْسبابكُم؟ أَو بِاسم بولُس تغطّسْتو؟</verse>
				<verse number="14">كنشكر اللّٰه بلّي ما غطّسْتْ حتّى شي واحد منكُم من غير كريسْبُس وْغايُس،</verse>
				<verse number="15">باش ما يقول حتّى واحد بلّي تغطّس بِاسمي.</verse>
				<verse number="16">غطّسْتْ الخوت الّي من الدار د إسْتِفانوس حتّى هُمَ. من غير هَدوك، ما كنعقل شي إدا غطّسْتْ شي واحد يَخُر.</verse>
				<verse number="17">حيت المسيح ما صيفطني شي باش نغطّس، وَلكن باش نبشّر بالإنجيل، وْماشي بْحكمة الكلام، باش ما يتبطّل شي صليب المسيح.</verse>
				<verse number="18">حيت التبْشير بالصليب هُوَ حماقة عند الّي كيتّهلكو، وأمّا عندنا حنايَ الّي كَنْنجاو، هُوَ قوّة اللّٰه.</verse>
				<verse number="19">حيت مكتوب: "غادي نهلك الحكمة د الحُكَماء وْغادي نزوّل الفهامة د الفُهَماء."</verse>
				<verse number="20">فاين هُوَ الحكيم؟ فاين هُوَ الأديب؟ فاين هُوَ الفيلَسوف د هَد الزمان؟ واش ما ردّ شي اللّٰه الحكمة د هَد الدنيا حماقة؟</verse>
				<verse number="21">في حكمة اللّٰه، الدنيا ما عرفَتْ شي اللّٰه بواسطة الحكمة البشريّة، حيت بغى اللّٰه ينجّي الناس الّي كيآمنو بواسطة الحماقة د التبْشير.</verse>
				<verse number="22">حيت اليهود كيطلبو العلامات واليونانيّين كيـبقّشو على الحكمة،</verse>
				<verse number="23">وَلكن حنايَ كنبشّرو بالمسيح المصلوب: ناليهود عترة وْناليونانيّين حماقة.</verse>
				<verse number="24">وأمّا نالمعْروطين، يهود ويونانيّين، المسيح هُوَ قوّة اللّٰه وْحكمة اللّٰه،</verse>
				<verse number="25">حيت الحماق ديال اللّٰه راه حكمة كتَر من الحكمة د البشر، والضعف ديالو راه قوي من القوّة د البشر.</verse>
				<verse number="26">شوفو العراطة ديالكُم، آ الخوت، ماشي بزّاف منكُم حُكَماء حسب الجسد، وْماشي بزّاف منكُم قويّين، وْماشي بزّاف منكُم نُبَلاء.</verse>
				<verse number="27">وَلكن اختار اللّٰه الحاجات الّي كتحسباْ الدنيا جهالة باش يحشّم الحُكَماء، واختار اللّٰه ضعف الدنيا باش يحشّم القويّين.</verse>
				<verse number="28">واختار اللّٰه المكْروه بالدنيا، والّي محڭور، والّي محسوب كيف والو، باش يبطّل ديك الشي الّي كيحسبوه شي حاجة،</verse>
				<verse number="29">باش ما يفْتَخر حتّى شي بشر قدّامو.</verse>
				<verse number="30">أمّا أنتُمَ بْفضل الله صبحْتو في المسيح يَسوع. اللّٰه جعلوْ نّا الحكمة ديالنا، والتقوى والقداسة والفدية،</verse>
				<verse number="31">باش يكون كيفْما هُوَ مكتوب: "الّي كيفْتَخر، خصّو يفْتَخر بالرَّبّ."</verse>
			</chapter>
			<chapter number="2">
				<verse number="1">وانا بْيَدّي، آ الخوت، ملّي جيت باش نخبركُم بْشهادة اللّٰه، ما عملْتْ شي هَد الشي بالكلام العظيم والحكمة.</verse>
				<verse number="2">حيت قرّرْتْ، وانا بيناتكُم، ما نعرف حتّى شي حاجة من غير يَسوع المسيح وْهُوَ مصلوب.</verse>
				<verse number="3">وْكُنْتْ بيناتكُم بالضعف والخوف والرعدة القويّة.</verse>
				<verse number="4">والكلام والتبْشير ديالي ما كانو شي بالكلام المُقنع والحكمة البشريّة، وَلكن بْبُرْهان الروح والقوّة،</verse>
				<verse number="5">باش ما يتبت شي الإيمان ديالكُم بالحكمة البشريّة، وَلكن بْقوّة اللّٰه.</verse>
				<verse number="6">وَلكن كنتكلّمو بالحكمة بين الناس الّي ناضجين، وْماشي بالحكمة د هَد الدنيا ولا د الحاكمين عليها الّي غادي يفناو،</verse>
				<verse number="7">وَلكن كنتكلّمو بْحكمة اللّٰه المخبّعة في السرّ، الّي اللّٰه قدّر عليها نالمجد ديالنا من قبل الوقت الأبدي،</verse>
				<verse number="8">الّي ما عرفاْ حتّى شي واحد من الحاكمين على هَد الدنيا، حيت كَكانو كيعرفوها، كَكانو ما صلّبو شي رَبّ المجد.</verse>
				<verse number="9">وَلكن كيفْما هُوَ مكتوب: "الأُمور الّي ما شافتاْ شي العينينة وْما سمعَتاْ شي الودنينة وْما تصوّرَتْ شي في العقل د الإنسان، هي الّي وجّداْ اللّٰه نِلّي كيحبّوه."</verse>
				<verse number="10">وَلكن اللّٰه بيّن نّا هَد الشي بالروح ديالو، حيت الروح كيـبحت كُل شي حتّى العمق د اللّٰه.</verse>
				<verse number="11">حيت شكون كيعرف الأفْكار د الإنسان من غير الروح ديالو الّي فيه؟ هَيداك حتّى الأُمور د الله ما كيعرفاْ حتّى واحد من غير روح اللّٰه.</verse>
				<verse number="12">وْحنايَ ما ادّينا شي روح الدنيا، وَلكن ادّينا الروح القُدُس الّي كيجي من عند اللّٰه باش نعرفو الأُمور الّي اتّعطات نّا من عندو بالنعْمة ديالو،</verse>
				<verse number="13">الّي كنتكلّمو بِها، ماشي بالكلام الّي كَتْعلّماْ نّا الحكمة البشريّة، وَلكن بْهَديك الّي كيعلّماْ نّا الروح، وْكنعبّرو على أُمور روحيّة نالروحانيّين.</verse>
				<verse number="14">وَلكن الإنسان الطبيعي ما كيقبل شي الأُمور الّي ماجّة من روح اللّٰه، حيت بالنسبة لِلو ديك الشي حماقة. وْما يقدر شي يفهماْ، حيت هي كَتْـتميّز بْطريقة روحيّة.</verse>
				<verse number="15">أمّا الإنسان الروحي كيحكم على كُل شي، وْهُوَ ما كيحكم عليه حتّى شي واحد،</verse>
				<verse number="16">حيت: "شكون الّي عرف العقل د الرَّبّ باش ينَصحوْ؟" أمّا حنايَ عندنا عقل المسيح.</verse>
			</chapter>
			<chapter number="3">
				<verse number="1">أنا، آ الخوت، ما قدرْتْ شي نهدَر معكُم فحال إدا أنتُمَ روحانيّين، وَلكن خصْني نهدَر معكُم فحال إدا أنتُمَ جسديّين، فحال العيال الستيتْوين في المسيح.</verse>
				<verse number="2">شرّبْتْكُم الحليب، ماشي الماكلة، حيت ما قدرْتو شي تاكلو الماكلة، وْباقّين نْدابا ما تقدرو شي.</verse>
				<verse number="3">حيت أنتُمَ باقّين جسديّين. حيت بيناتكُم الحسد والمدابزات، واش أنتُمَ ماشي جسديّين وْكَتْـتمشّاو فحال البشر؟</verse>
				<verse number="4">حيت ملّي كيقول واحد: "أنا تابع بولُس،" وْواحد يَخُر: "أنا تابع أَبُلّوس،" واش أنتُمَ ماشي جسديّين؟</verse>
				<verse number="5">شكون هُوَ أَبُلّوس؟ وْشكون هُوَ بولُس؟ غير خدّامة الّي بواسطتوم أنتُمَ آمنْتو، وْكُل واحد على حسب ما عْطاه الرَّبّ.</verse>
				<verse number="6">أنا زرعْتْ، وأَبُلّوس سقى، وَلكن اللّٰه هُوَ الّي كيعطي النمو.</verse>
				<verse number="7">على ديك الشي ماشي مُهمّ شكون كيزرع أَوْلا شكون كيسقي، وَلكن اللّٰه الّي كيعطي النمو.</verse>
				<verse number="8">والّي كيزرع والّي كيسقي هُمَ واحد، واخّا كُل واحد غادي يتجزّى على حسب الخدمة ديالو.</verse>
				<verse number="9">حنايَ كنشْتَركو مع اللّٰه في الخدمة، وانتُمَ فدّان اللّٰه، أنتُمَ البناية د اللّٰه.</verse>
				<verse number="10">على حسب نعْمة اللّٰه الّي اتّعطات لي، أنا، فحال شي مْعلّم ماهر، نزّلْتْ اللساس ويَخُر كيبني عليه. وَلكن كُل واحد خصّوْ يردّ البال كيفاش كيبني عليه.</verse>
				<verse number="11">حيت ما يقدر حتّى واحد ينزّل لساس يَخُر من غير الّي منزّل، الّي هُوَ يَسوع المسيح.</verse>
				<verse number="12">وِادا شي واحد كيبني على هَد اللساس بالدهب، النقْرة، والحجار الكريمة، أوْلا بالخشب، التبن والقشّ،</verse>
				<verse number="13">الخدمة د كُل واحد غادي تظهر، حيت النهار د الحساب غادي يبيّناْ، حيت بالعافية غادي تظهَر والعافية غادي تجرّب نوع الخدمة د كُل واحد.</verse>
				<verse number="14">إدا بقات الخدْمة د شي واحد الّي بناها، غادي يتوصّل بالأجر ديالو.</verse>
				<verse number="15">وِادا تحرقَتْ الخدمة د شي واحد بالعافية، غادي يخسراْ، وَلكن هُوَ غادي ينجا، فحال الّي ڭاز بالعافية.</verse>
				<verse number="16">واش ما كتعرفو شي بلّي أنتُمَ بيت العبادة د اللّٰه وْروح اللّٰه ساكن فيكُم؟</verse>
				<verse number="17">إدا هدّم شي واحد بيت العبادة د اللّٰه، اللّٰه غادي يهلكوْ حتّى هو، حيت الدار د اللّٰه مقدّسة، وانتُمَ هُمَ هَد الدار.</verse>
				<verse number="18">حتّى واحد منكُم ما يخدع راسو. إدا شي واحد فيكُم كيظنّ بلّي هُوَ حكيم في هَد الدنيا، خصّوْ يرجع جاهل باش يكون حكيم.</verse>
				<verse number="19">حيت الحكْمة د هَد الدنيا هي جهالة في عينين اللّٰه، حيت مكتوب: "هو كيحصّل الحُكَماء بالحيلة ديالوم."</verse>
				<verse number="20">وْعاود: "الرَّبّ عارف التخْميم د الحُكَماء بلّي هُوَ باطل."</verse>
				<verse number="21">على ديك الشي، ما يفْتَخر حتّى واحد بالبشر. حيت كُل شي ديالكُم:</verse>
				<verse number="22">بولُس وأَبُلّوس وْصَفا والدنيا والحياة والموت والأُمور الحاضرة والماجّة، كُل شي ديالكُم.</verse>
				<verse number="23">أمّا أنتُمَ ديال المسيح والمسيح ديال اللّٰه.</verse>
			</chapter>
			<chapter number="4">
				<verse number="1">واجب على كُل إنسان يحسبنا الخدّامة د المسيح وْمكلّفين بأسْرار اللّٰه.</verse>
				<verse number="2">وْفوق هَد الشي، واجب على المكلّفين يكونو أُمَناء.</verse>
				<verse number="3">من جهتي، ما كَندّيها شي في الحُكم ديالكُم أَوْلا د المحْكمة البشريّة، حيت حتّى أنا ما كنحكم شي على راسي.</verse>
				<verse number="4">حيت واخّا الضمير ديالي ما كيلومني شي، أنا ماشي مبرّر، حيت الّي كيحكم عليَّ هُوَ الرَّبّ.</verse>
				<verse number="5">على ديك الشي ما تحكمو شي في حتّى شي حاجة من قبل الوقت. تسنّاو حتّى يجي الرَّبّ، الّي غادي يضوّي على الحاجات الّي مخبّعة في الظلام وْغادي يظهّر النيّة د القلوبة. في ديك الساعة كُل واحد غادي يتوصّل من عند اللّٰه بالشكر الّي كيستحقّوْ.</verse>
				<verse number="6">وْهَد الشي، آ الخوت، طبّقْتوْ عليَّ وْعلى أَبُلّوس نالمصْلحة ديالكُم باش تتعلّمو منّا وْما تزيدو شي على الّي مكتوب. هَيدا حتّى واحد ما غادي يفْتَخر من جهة شي واحد وْضدّ شي واحد يَخُر.</verse>
				<verse number="7">حيت شكون الّي كيفرزك؟ شنّي هي الحاجة الّي ما عْطاوها شي لِلِك؟ وِادا توصّلْتِ بِها، علاش كتفْتَخر فحال إدا ما توصّلْتِ شي بِها؟</verse>
				<verse number="8">أنتُمَ شبْعانين! أنتُمَ أَغْنياء! وصلْتو نالمُلك بلا بِنا! وْدابا مصاب تكونو مُلوك حقيقيّين باش نملكو حتّى حنايَ معكُم!</verse>
				<verse number="9">حيت أنا كنظنّ بلّي اللّٰه خرّجنا حنايَ الرُّسُل في الموطَع الاخّري فحال إدا كُنّا محْكومين علينا بالموت، حيت حنايَ رجعْنا فراجة نالدنيا، نالملائكة وْنالناس.</verse>
				<verse number="10">حنايَ الجاهلين من جهة المسيح وانتُمَ بالمسيح الحُكَماء! حنايَ الضعافين، أنتُمَ القويّين! أنتُمَ المكرّمين، حنايَ المحْتَقرين!</verse>
				<verse number="11">حتّى نْهَد الساعة حنايَ بالجّوع وْعطْشانين، عريانين وْمطرشين، وْما عندنا حتّى شي موطَع فاين نسكنو.</verse>
				<verse number="12">كَنْتَـعبو خدّامين باليَدّين ديالنا. كيلعنونا وْكَنْباركو فيهُم. حنايَ مضْطَهدين وْصابرين على التعدّي.</verse>
				<verse number="13">كيقولو علينا الكدوب وْكنحاولو نصلحو. رجعْنا فحال وسخ الأرض وْزبل الدنيا حتّى نْدابا.</verse>
				<verse number="14">كنكتب لكُم هَد الشي ماشي باش نحشّمكُم، وَلكن باش ننبّهكُم فحال أُوْلادي العزازين.</verse>
				<verse number="15">حيت واخّا عندكُم أُلوفات د المُعلّمين في المسيح، ما عندكُم شي بزّاف د الوالِدين، حيت أنا ولدْتْكُم في المسيح يَسوع بالإنجيل.</verse>
				<verse number="16">على هَد الشي كنطلبكُم تقلّدوني أنا.</verse>
				<verse number="17">حيت على هَد السبب صيفطْتْ لكُم تيموثاوس، الّي هُوَ بني العزيز والصادق في الرَّبّ. هُوَ غادي يفكّركُم بالتعامُل ديالي في المسيح كيفْما كنعلّم أنا في كُل موطَع وْفي الكنائس كاملين.</verse>
				<verse number="18">أمّا البعض منكُم رجعْتو منفّخين فحال إدا عُمري ما غادي نجي نْعندكُم.</verse>
				<verse number="19">وَلكن إدا بغى الرَّبّ، غادي نجي نْعندكُم بلا ما نتعطّل عليكُم، وْغادي نعرف، ماشي غير الكلام د هَدوك الّي كيفْتَخرو وْكان، وَلكن حتّى القوّة ديالوم.</verse>
				<verse number="20">حيت مُلك اللّٰه ماشي غير بالكلام، وَلكن بْقوّة.</verse>
				<verse number="21">شنّو كتفضّلو؟ نجي نْعندكُم بالعصا أَوْلا بالمحبّة وْروح متواضعة؟</verse>
			</chapter>
			<chapter number="5">
				<verse number="1">تشاع الخبر بلّي بيناتكُم كاينة واحد القضيّة د الزنا، وْمن ديك الزنا الّي ماشي مقبول حتّى عند الوَتَنيّين. يعني، واحد منكُم عندو المراة د باباه فحال مراتو!</verse>
				<verse number="2">وانتُمَ كتفْتَخرو بِه! واش ماشي واجب عليكُم تبكيو وْتطردو من بيناتكُم الرَّجل الّي عمل هَد الفضيحة؟</verse>
				<verse number="3">أنا من جهتي (واخّا ماشي حاضر بيناتكُم، أنا حاضر بالروح)، سبقْتْ وْحكمْتْ على الّي عمل هَد الدنب فحال إدا كُنْتْ حاضر.</verse>
				<verse number="4">ملّي غَد تْتّجمعو بِاسم رَبّنا يَسوع المسيح، وْمع القوّة ديالو، وانا معكُم بالروح،</verse>
				<verse number="5">دفعو هَد الرَّجل نالشيطان باش يتّهلك الجسد ديالو باش تنجا الروح ديالو في النهار د الرَّبّ.</verse>
				<verse number="6">الحيالة ديالكُم ماشي مزيانة. واش ما عرفْتو شي بلّي شويا د الخميرة كتخمّر العجينة كاملة؟</verse>
				<verse number="7">على ديك الشي نقّيو نفسكُم من الخميرة القديمة باش تكونو عجينة جديدة. وانتُمَ خبز بلا خميرة دابا، حيت خروف الفِصح ديالنا تدبح من جهتنا، الّي هُوَ المسيح.</verse>
				<verse number="8">هَيداك نعيّدو بالفِصح ديالنا، ماشي بالخميرة القديمة، الّي هي الشَّرّ والفساد، وَلكن بالخبز بلا خميرة، الّي هُوَ الصراحة والحقّ.</verse>
				<verse number="9">أنا كتبْتْ لكُم في واحد البراة بلّي ما تخالطو شي مع الزانيين.</verse>
				<verse number="10">طبعًا، ما عنيتْ شي على الناس الفاسدين د هَد الدنيا أَو على الطمّاعين أَو السرّاق أَو عُبّاد الأصْنام، وإلّا غادي يخصْكُم تخرجو من هَد الدنيا!</verse>
				<verse number="11">أمّا في ديك البراة بغيتْ نوضّح لكُم بلّي ما خصْكُم شي تتخالطو مع حتّى شي واحد الّي تسمّى أخ وْهُوَ فاسد أَو طمّاع أَو عابد الأصْنام أَو شتّام أَو سكايري أَو سارق. مع هَد النوع ما خصْكُم شي حتّى تاكلو معاه.</verse>
				<verse number="12">واش عليَّ نحكم على الّي هُمَ برّا الكنيسة؟ واش ماشي أنتُمَ الّي خصْكُم تحكمو على الّي هُمَ فوسط الكنيسة؟</verse>
				<verse number="13">اللّٰه غادي يحكم على الّي هُمَ برّا. أمّا أنتُمَ، "جرّيو على الشرّير الّي بيناتكُم."</verse>
			</chapter>
			<chapter number="6">
				<verse number="1">إدا شي واحد منكُم عندو شي قضيّة مع يَخُر، كيفاش غادي يزعم يقدّم الدعوة ديالو عند الظالمين وْماشي عند القدّيسين؟</verse>
				<verse number="2">واش ما كتعرفو شي بلّي القدّيسين غادي يحكمو على الدنيا؟ إدا أنتُمَ غَد تحكمو على الدنيا، كيفاش ما غادي شي تكونو مسْتاهلين باش تحكمو على الدعاوي الساهلين؟</verse>
				<verse number="3">واش ما كتعرفو شي بلّي حنايَ غادي نحكمو على الملائكة؟ إدَن، واش بزّاف علينا الأُمور د هَد الدنيا؟</verse>
				<verse number="4">على هَد الشي، إدا عندكُم دعاوي في شي أُمور د هَد الحياة، علاش كتختارو القُضاة الّي ما عندوم شي قيمة في الكنيسة؟</verse>
				<verse number="5">كَنْهدَر معكُم بْهَد الشي باش تحشمو. واش ما كاين شي بيناتكُم حتّى شي واحد حكيم باش يحكم على واحد الدعْوة بين الخوت؟</verse>
				<verse number="6">وَلكن الأخ كيدعي خاه حتّى نْعند الّي ماشي مؤمنين؟</verse>
				<verse number="7">إدَن، في الحقيقة هُوَ عيب كبير ملّي كتكون الدعاوي بيناتكُم. واش ماشي حسَن تتحمّلو الظلم؟ واش ماشي حسَن تكونو خاسرين؟</verse>
				<verse number="8">وَلكن بالعكس، أنتُمَ كتغشّو وْكتظلّمو، وْهَد الشي مع الخوت ديالكُم!</verse>
				<verse number="9">واش ما كتعرفو شي بلّي الظالمين ما غادي شي يوَرتو مُلك اللّٰه؟ ما تخدعو شي راسكُم! لا الفاسدين ولا عُبّاد الأصْنام ولا الزانيين ولا المخنّتين ولا اللواطة،</verse>
				<verse number="10">ولا السُّرّاق ولا الطمّاعين ولا السكَيرية ولا الشتّامين ولا خطّافين الناس ما غادي شي يوَرتو مُلك اللّٰه.</verse>
				<verse number="11">وْهَيدا كان البعض منكُم، وَلكن تْغسلْتو، وَلكن تقدّسْتو، وَلكن تبرّرْتو بِاسم الرَّبّ يَسوع المسيح وْبْروح إلَهنا!</verse>
				<verse number="12">كُل شي حلال عليَّ، وَلكن ماشي كُل شي نالخير ديالي. كُل شي حلال عليَّ، وَلكن ما غادي نخلّي حتّى شي حاجة تسيطر عليَّ.</verse>
				<verse number="13">الماكلة هي نالمعدة والمعدة هي نالماكلة، واللّٰه غادي يهلكوم بْجوج. وَلكن الدات ماشي نالفساد، راها نالرَّبّ، والرَّبّ نالدات.</verse>
				<verse number="14">واللّٰه الّي بعَت الرَّبّ يَسوع من الموت، غادي يردّنا بالروح حتّى حنايَ بالقُدرة ديالو.</verse>
				<verse number="15">واش ما كتعرفو شي بلّي الأجْساد ديالكُم هُمَ الأعْضاء د المسيح؟ واش غادي نشبّر أعْضاء المسيح باش نلَصقوم بواحد المراة فاسدة؟ حاشا!</verse>
				<verse number="16">واش ما كتعرفو شي بلّي الرَّجل الّي كيلصق بالفاسدة هُوَ جسد واحد معها؟ حيت كيقول الكتاب: "غادي يكونو بْجوج جسد واحد."</verse>
				<verse number="17">أمّا الّي كيلصق بالرَّبّ، هُوَ كيرجع واحد معاه في الروح.</verse>
				<verse number="18">هَربو من الفسق. كُل دنب الّي كيعملوْ الإنسان هُوَ برّا من الجسد، وَلكن الّي كيزني، كيدنب ضدّ الجسد ديالو.</verse>
				<verse number="19">وَقيلا ما كتعرفو شي بلّي الجسد ديالكُم هُوَ بيت العبادة د الروح القُدُس الّي ساكن فيكُم، الّي عندكُم من عند اللّٰه، وْبلّي أنتُمَ ماشي ديال ريوسكُم؟</verse>
				<verse number="20">حيت الله شراكُم بْتَمَن. إيوا، مجّدو اللّٰه في الأجْساد ديالكُم.</verse>
			</chapter>
			<chapter number="7">
				<verse number="1">أمّا من جهة الأُمور الّي كتبْتو لي عليهُم: "حسَن نالرَّجل ما يحادي شي المراة."</verse>
				<verse number="2">وَلكن بْسباب الفساد، حسَن نْكُل رَجل تكون عندو مراتو، وْكُل مراة يكون عنداْ رَجلاْ.</verse>
				<verse number="3">الرَّجل خصّوْ يوفي نالمراة حقّاْ، وْواجب على المراة حتّى هي توفي نالرَّجل حقّو.</verse>
				<verse number="4">المراة ما عنداْ شي الحقّ على الجسد ديالاْ، وَلكن نْرَجلاْ، وْحتّى الرَّجل ما عندو شي الحقّ على الجسد ديالو، وَلكن نْمراتو.</verse>
				<verse number="5">حتّى واحد من الزوجَين ما يمنع الجسد ديالو على يَخُر، من غير إدا كُنْتو متَّفقين على شي وقت محدّد باش تتفرّغو نالصلاة، وْترجعو من بعد وْتتجمّعو في جسد واحد باش الشيطان ما يجرّبكُم شي بْسباب قلّة العفّة ديالكُم.</verse>
				<verse number="6">وَلكن كنقول هَد الشي من جهة الإدن، ماشي من جهة الأمر.</verse>
				<verse number="7">حيت كنتمنّى باش الناس كاملين يكونو فحالي، وَلكن كُل واحد عندو المَوهبة ديالو من عند اللّٰه، واحد هَيدا ويَخُر هَيداك.</verse>
				<verse number="8">وَلكن كنقول نِلّي ماشي مجوّجين وْنالهجّالات بلّي مزيان لوم إدا يبقاو فحالي.</verse>
				<verse number="9">وَلكن إدا ما يقدرو شي يضبطو نَفسوم، يتجوّجو، حيت من الأحسن يتجوّجو وْما يتّحرقو شي بالشهوات ديالوم.</verse>
				<verse number="10">وَلكن الّي مجوّجين كنوصّيهُم، ماشي أنا وَلكن الرَّبّ، بلّي ما تْتفارق شي المراة مع رَجلاْ.</verse>
				<verse number="11">وِادا تفارقَتْ معاه، ما تجوج شي عاود، وإلّا لازم عليها تتصالح مع رَجلاْ، والرَّجل ما يسمح شي في مراتو.</verse>
				<verse number="12">وَلكن نيَخرين كنقولّوم أنا، ماشي الرَّبّ، إدا كانت عند شي أخ مؤمن مراتو الّي ماشي مؤمنة، وْبغات تسكن معاه، ما يسمح شي فيها.</verse>
				<verse number="13">والمراة الّي عنداْ رَجل الّي ماشي مؤمن، وْبغى يسكن معها، ما تسمح شي فيه.</verse>
				<verse number="14">حيت الرَّجل الّي ماشي مؤمن مقدّس في المراة والمراة الّي ماشي مؤمنة مقدّسة في الأخ المؤمن. وِادا ما كان شي هَيداك، يكونو أُوْلادوم منْݣوسين، وَلكن دابا هُمَ مقدّسين.</verse>
				<verse number="15">وَلكن إدا شي واحد الّي ماشي مؤمن قرّر يتفارق، خلّيواه يتفارق، حيت في هَد الظروف الأخ أَوْلا الاخت المؤمنين ماشي مربوطين بالجواج، حيت اللّٰه عَيّط علينا باش نعيشو في سلام.</verse>
				<verse number="16">حيت كيفاش عرفْتِ أنتينا، آ المراة، إدا غادي تقدر تنجّي رَجلك؟ أَو كيفاش عرفْتِ أنتينا، آ الرَّجل، إدا غادي تقدر تنجّي مراتك؟</verse>
				<verse number="17">كُل واحد خصّوْ يعيش في الحالة الّي الرَّبّ عْطاها لو، وْفاش من حالة اللّٰه عَيّط لو. وْهَيدا كنآمر في الكنائس كاملين.</verse>
				<verse number="18">واش كان شي واحد معيّط لو وْهُوَ مطهّر من قبل؟ خصّو يبقا مطهّر. واش كان شي واحد معيّط لو وْهُوَ بلا طهارة؟ ما يتطهّر شي.</verse>
				<verse number="19">الطهارة ما هي حتّى حاجة، وْعدم الطهارة ما هي حتّى حاجة، وَلكن الّي مُهمّ هُوَ تطْبيق الوَصايا د اللّٰه.</verse>
				<verse number="20">كُل واحد يبقا في الحالة الّي عَيّط لو بِها اللّٰه.</verse>
				<verse number="21">واش كُنْتِ عبد ملّي عَيّط عليك اللّٰه؟ ما تهْتَمّ شي بْهَد الشي. وَلكن إدا عندك الفُرْصة باش تكون حُرّ، اسْتَفد مِنّاْ.</verse>
				<verse number="22">حيت الّي كان عبد ملّي عَيّط عليه اللّٰه، هُوَ حُرّ في الرَّبّ، والّي كان حُرّ ملّي عَيّط عليه اللّٰه، هُوَ عبد المسيح.</verse>
				<verse number="23">حيت أنتُمَ كُنْتو مشريّين بواحد التَّمَن، ما ترجعو شي العبيد د الناس.</verse>
				<verse number="24">آ الخوت، كُل واحد يبقا قدّام اللّٰه في الحالة الّي عَيّط عليه فيها.</verse>
				<verse number="25">أمّا من جهة العزبات والعزارى، ما عندي شي وَصيّة من الرَّبّ عليهُم. وَلكن كنعطي الرأي ديالي فحال واحد الّي عندو الرحْمة من الرَّبّ باش يكون صادق.</verse>
				<verse number="26">كنظنّ، بْسباب الضيق الحاضر، بلّي مزيان يبقا كُل واحد كيفْما هُوَ دابا.</verse>
				<verse number="27">واش أنتينا مجوّج؟ ما تفتّش شي على الطلاق. واش أنتينا عزري؟ ما تفتّش شي على المراة.</verse>
				<verse number="28">وِادا تجوّجْتِ، ما دنبْتِ شي. وِادا تجوّجَت العزبة، ما دنبَتْ شي. وَلكن الّي كيتجوّجو غادي يكون عندوم الضيق في الجسد، وانا بغيتْ نبعّدوْ عليكُم.</verse>
				<verse number="29">الّي بغيتْ نقول، آ الخوت، بلّي عندنا الوقت قصير، يعني من دابا نْفوق الّي عندوم النسا خصّوم يعيشو فحال إدا ما عندوم شي.</verse>
				<verse number="30">والّي كيبكيو فحال إدا ما كيبكيو شي. والّي كيفرحو فحال إدا ما كيفرحو شي. والّي كيشريو فحال إدا ما كيملكو شي.</verse>
				<verse number="31">والّي كيتمتّعو بالأُمور د هَد الدنيا فحال إدا ما كيتمتّعو شي بِها، حيت المظاهر د هَد الدنيا كَتْفنا.</verse>
				<verse number="32">أنا بغيتْكُم تبقاو بلا هموم. العزري كيهْتَمّ بالأُمور د الرَّبّ وْكيفاش يرضيه.</verse>
				<verse number="33">وأمّا الّي مجوّج، كيهْتَمّ بالأُمور د الدنيا وْكيفاش يرضي مراتو،</verse>
				<verse number="34">وْهُوَ مقسوم في الرغبة ديالو. المراة الّي ماشي مجوّجة والعزبة كيهْتَمّو بالأُمور د الرَّبّ باش يكونو مقدّسين في الجسد وْفي الروح. وَلكن المراة الّي مجوّجة كتهْتَمّ بالأُمور د الدنيا وْكيفاش ترضي رَجلاْ.</verse>
				<verse number="35">كنقول لكُم هَد الشي نالمصْلحة ديالكُم، ماشي باش نقيّدكُم، وَلكن باش تعيشو بالكرامة وْتخدمو الرَّبّ بْتَرْكيز.</verse>
				<verse number="36">وَلكن إدا كان شي واحد منكُم كيظنّ بلّي ما كيعمل شي مزيان مع العزبة ديالو، وْهِيَ ناضجة في السنين ديالاْ وْخصّاْ تجوج، يعمل الّي بغى. ما كيدنب شي. خلّيهُم يتجوّجو.</verse>
				<verse number="37">وأمّا الّي تابت في قلبو وْعندو اقتناع وْكيسيطر على نفسو وْعوّل في قلبو يخلّيها عزبة، كيعمل مزيان.</verse>
				<verse number="38">وْهَيدا الّي كيجوّج العزبة ديالو كيعمل مزيان، والّي ما كيجوّجاْ شي كيعمل حسَن.</verse>
				<verse number="39">المراة مربوطة مع رَجلاْ وْهُوَ باقي بالروح، وَلكن إدا مات رَجلاْ، هي حُرّة باش تجوج مع شكون ما بغاتْ، غير يكون في الرَّبّ.</verse>
				<verse number="40">وَلكن في الرأي ديالي، هي غادي تكون فرحانة كتَر إدا بقاتْ كيفْما هي، وْكنظنّ بلّي حتّى أنا عندي روح اللّٰه.</verse>
			</chapter>
			<chapter number="8">
				<verse number="1">من جهة الّي مدْبوح نالأصْنام، كنعرفو بلّي كاملين عندنا المعْرفة. المعْرفة كتردّ الإنسان متكبّر، وَلكن المحبّة كتبني.</verse>
				<verse number="2">وِادا كان شي واحد كيظنّ بلّي كيعرف شي حاجة، هُوَ باقي ما عرف شي كيفْما خصّوْ يعرف.</verse>
				<verse number="3">وَلكن إدا كان شي واحد كيحبّ اللّٰه، هُوَ تعرّف عليه.</verse>
				<verse number="4">وْمن جهة الماكلة د شي حاجة الّي مدْبوحة نالأصْنام، كنعرفو بلّي الصنم ما هُوَ والو، وْبلّي ما كاين من غير إلَه واحد،</verse>
				<verse number="5">واخّا كاينين الّي كيتسمّاو آلِهة، في السما أَوْلا على الأرض، حيت كاينين بزّاف د الآلِهة والأرْباب.</verse>
				<verse number="6">وَلكن لِنّا كاين إلَه واحد، الآب الّي منّو كيجي كُل شي، وْحنايَ لِلو. وْكاين رَبّ واحد، يَسوع المسيح، الّي منّو تخلق كُل شي، وْحنايَ كنحياو بِه.</verse>
				<verse number="7">وَلكن ماشي الناس كاملين عندوم هَد المعْرفة. البعض مِنّوم مسْتانس بالأصْنام، وْحتّى نْدابا كياكل فحال إدا الماكلة كانت مدْبوحة نالأصْنام، والضمير ديالو الضعيف كيتنجّس.</verse>
				<verse number="8">وَلكن الماكلة ما كتقرّبنا شي من اللّٰه. حنايَ ماشي حْسَن إدا كلينا وْماشي كفِس إدا ما كلينا شي.</verse>
				<verse number="9">ردّو البال باش ما تكون شي الحُرّية ديالكُم عترة نِلّي هُمَ ضعافين.</verse>
				<verse number="10">حيت إدا شافك شي واحد الّي ضميرو ضعيف، أنتينا الّي عندك هَد المعْرفة، ݣالس كتاكل في المَعْبد د شي صنم، واش ما يتشجّع شي باش ياكل الّي كان مدْبوح نالأصْنام؟</verse>
				<verse number="11">وْهَيداك بْسباب المعْرفة ديالك كيتّهلك خاك الضعيف الّي مات المسيح عليه.</verse>
				<verse number="12">وْبْهَد الطريقة، ملّي كتدنبو مع الخوت وْكَتْجرحو الضمير ديالوم الّي هُوَ ضعيف، كتدنبو مع المسيح.</verse>
				<verse number="13">على ديك الشي إدا الماكلة كتعتّر خاي، ما عُمري غادي ناكل اللحَم باش ما نعتّر شي خاي.</verse>
			</chapter>
			<chapter number="9">
				<verse number="1">واش أنا ماشي حُرّ؟ واش أنا ماشي رسول؟ واش ما شفْتْ شي يَسوع المسيح رَبّنا؟ واش ماشي أنتُمَ الغلّة د الخدمة ديالي في الرَّبّ؟</verse>
				<verse number="2">إدا أنا ماشي رسول نيَخرين، د بالصّحّ أنا رسول لِلكُم، حيت أنتُمَ هُمَ الطابع د الرسالة ديالي في الرَّبّ.</verse>
				<verse number="3">هَدا هُوَ الدفاع ديالي ضدّ الّي كيشكيو بيَّ.</verse>
				<verse number="4">واش ما عندنا شي الحقّ باش ناكلو وْنشربو؟</verse>
				<verse number="5">واش ما عندنا شي الحقّ باش نسافرو مع واحد الزوجة مؤمنة فحال الّي كيعملو الرُّسُل يَخرين والخوت د الرَّبّ وْصَفا؟</verse>
				<verse number="6">أَوْلا غير أنا وْبَرْنابا بوحدنا لازم علينا نخدمو باش نعيشو؟</verse>
				<verse number="7">شكون الّي كان عسْكري شي مرّة وْصرَف على راسو؟ وْشكون الّي كيغرس واحد الدالية وْما كياكل شي من العنب؟ أَوْلا شكون الّي كيسرح الكسيبة وْما كيشرب شي من الحليب ديالاْ؟</verse>
				<verse number="8">أنا ما كنهدَر شي حسب التفكير د الناس وْكان. واش الشريعة ما كتقول شي هَد الشي حتّى هي؟</verse>
				<verse number="9">حيت مكتوب في شريعة موسى: "ما تكمّمو شي التور الّي كيدرس." واش اللّٰه كيهْتَمّ بالتيران؟</verse>
				<verse number="10">أَوْلا كيقول هَد الشي خصوصًا علينا؟ إيّاه، تْكتب علينا، حيت واجب على الّي كيحرت، يحرت بالرجا، وْواجب على الّي كيدرس يكون شريك في الغلّة.</verse>
				<verse number="11">إدا كُنّا زرعْنا فيكُم الزرّيعة الروحيّة، واش حاجة كبيرة إدا حصدْنا منكُم الأُمور المادّيّة؟</verse>
				<verse number="12">إدا كان هَد الحقّ عند يَخرين من جهتكُم، واش ما يكون شي عندنا هَد الحقّ حنايَ كتَر منّوم؟ وَلكن ما اسْتَعملْنا شي هَد الحقّ وْكنحملو كُل شي باش ما نعَرْقلو شي إنجيل المسيح.</verse>
				<verse number="13">واش ما كتعرفو شي بلّي الّي كيخدمو في بيت المَقْدس كياكلو من بيت المَقْدس؟ وْبلّي الّي كيخدمو في المدْبح هُمَ كيشْتَركو في الّي كيتقدّم في المدْبح؟</verse>
				<verse number="14">هَيداك وصّى الرَّبّ بلّي حتّى هَدوك الّي كيبشّرو بالإنجيل يعيشو من الإنجيل.</verse>
				<verse number="15">وَلكن ما اسْتَفدْتْ من حتّى شي حقّ من ديك الحقوق. وْما كنكتب شي لِلكُم باش تعملو هَد الشي معيَ، حيت كنفضّل نموت وْما يمنعني حتّى شي واحد من هَد الافْتخار.</verse>
				<verse number="16">حيت ملّي كنبشّر بالإنجيل، ما عندي شي علاش نفْتَخر، حيت ملزوم عليَّ نعمل هَد الشي. إيّاه، الويل لِلي إدا ما كُنْتْ شي كنبشّر بالإنجيل.</verse>
				<verse number="17">حيت كَكُنْتْ كنعمل هَد الشي متطوّع، كَكانت عندي المُكافأة. وَلكن إدا عملْتوْ بزّز منّي، غير كنعمل الواجبات الّي تكلّفْتْ بِها.</verse>
				<verse number="18">شنّو هُوَ الأجر ديالي؟ الأجر ديالي هُوَ ملّي كنبشّر بالإنجيل، كنقدّموْ بلا شي باش نسمح في حقّي في التبْشير بالإنجيل.</verse>
				<verse number="19">حيت واخّا أنا حُرّ من الناس كاملين، أنا جعلْتْ راسي عبد نالناس كاملين باش نربح الناس كتَر.</verse>
				<verse number="20">رجّعْتْ راسي ناليهود فحال إدا أنا يهودي باش نربح اليهود، وْنِلّي هُمَ تحت الشريعة، رجّعْتْ راسي فحال إدا أنا تحت الشريعة (واخّا أنا ماشي تحت الشريعة) باش نربح الّي هُمَ تحت الشريعة.</verse>
				<verse number="21">وْبين الناس الّي هُمَ بلا شريعة، رجعْتْ فحال إدا أنا بلا شريعة باش نربح الّي هُمَ بلا شريعة (واخّا أنا ماشي بلا الشريعة د اللّٰه، وَلكن أنا تحت الشريعة د المسيح).</verse>
				<verse number="22">نِلّي هُمَ ضعافين، رجّعْتْ راسي فحال إدا أنا ضعيف باش نربح الّي هُمَ ضعافين. رجّعْتْ راسي كُل شي نْكُل واحد باش ننجّي البعض مِنّوم بأي طريقة.</verse>
				<verse number="23">وْكُل شي كنعملوْ من جهة الإنجيل باش نشْتَرك في الغلّة ديالو.</verse>
				<verse number="24">واش ما كتعرفو شي بلّي الّي كيجريو في المسابقة كيجريو كاملين، وَلكن كاين غير واحد الّي كيربح الجائزة؟ إيوا، جْريو حتّى أنتُمَ باش تربحوها.</verse>
				<verse number="25">الرياضيّين كاملين كيضبطو نَفسوم في كُل شي. هُمَ كيعملو ديك الشي باش يربحو واحد التاج الّي كَيْفنا، وَلكن حنايَ باش نربحو واحد الّي كيبقا على طول.</verse>
				<verse number="26">على ديك الشي أنا ما كنجري شي فحال شي واحد الّي ما عندو شي الهدف، وْما كندابز شي فحال شي واحد الّي كيضرب في الهوا.</verse>
				<verse number="27">وَلكن كندرّب الجسد ديالي وْكنسيطر عليه، باش ما نكون شي مرفوض من بعدما بشّرْتْ يَخرين بالإنجيل.</verse>
			</chapter>
			<chapter number="10">
				<verse number="1">وْما بغيتْ شي، آ الخوت، تجهلو بلّي جدودنا كانو كاملين تحت السحابة وْكاملين ڭازو فوسط البحَر،</verse>
				<verse number="2">وْكاملين تغطّسو على يد موسى في السحابة وْفي البحَر،</verse>
				<verse number="3">وْكاملين كلاو نفس الماكلة الروحيّة،</verse>
				<verse number="4">وْكاملين شربو شراب روحي، حيت كانو كيشربو من الصخرة الروحيّة الّي رافقَتوم، وْهَد الصخرة كانت هي المسيح.</verse>
				<verse number="5">وَلكن اللّٰه ما رضى شي على الأغْلبية مِنّوم، حيت أجْسادوم بقاو ممدودين في الخلا.</verse>
				<verse number="6">وْهَد الشي وقَع فحال عِبْرة لِنّا باش ما نطمعو شي في الحاجات القبيحة فحال الّي عملو هُمَ.</verse>
				<verse number="7">ما تكونو شي عُبّاد الأصْنام فحال البعض مِنّوم، كيفْما هُوَ مكتوب: "ݣلس الشّعب ياكل ويشرب وْناض يلعب."</verse>
				<verse number="8">ما تفسقو شي فحال ما عملو البعض مِنّوم وْماتو في نهار واحد تلاتة وْعشرين ألف.</verse>
				<verse number="9">وْما تجرّبو شي الرَّبّ فحال ما جرّبوه البعض مِنّوم وْهلكوهُم الحياي.</verse>
				<verse number="10">وْما تتشكّاو شي فحال ما تشكّاو البعض مِنّوم وْهلكوم الملاك الّي كيهلك.</verse>
				<verse number="11">وْهَد الشي كامل وقَع فحال عِبْرة وْمكتوب باش ينبّهنا حنايَ الّي جا علينا آخر الزمان.</verse>
				<verse number="12">على ديك الشي، أي واحد الّي كيظنّ بلّي هُوَ تابت، يحضي راسو باش ما يطيح شي.</verse>
				<verse number="13">ما جاتْكُم حتّى شي تجْربة الّي هي ماشي بشريّة، وَلكن اللّٰه هُوَ صادق وْما غادي شي يخلّيكُم تتجرّبو كتَر من الّي تقدرو تصبرو عليه، وَلكن ملّي تجي التجْربة، هُوَ غادي يعطيكُم باب الخروج باش تقدرو تصبرو.</verse>
				<verse number="14">على ديك الشي، آ العزازين، هربو من عبادة الأصْنام.</verse>
				<verse number="15">كنهدَر معكُم فحال الحُكَماء. حكمو أنتُمَ في الّي كنقول.</verse>
				<verse number="16">الكاس د البركة الّي كنباركو فيه، واش ماشي الشَّرِكة في دم المسيح؟ الخبز الّي كنقطّعوه، واش ماشي الشركة في جسد المسيح؟</verse>
				<verse number="17">الخبز هُوَ واحد، وْحنايَ بزّاف بِنا كنكونو جسد واحد، حيت كنشْتَركو كاملين في نفس الخبز.</verse>
				<verse number="18">شوفو إسْرائيل من جهة الجسد. هَدوك الّي كياكلو الدبايح، واش ما كيشْتَركو شي في المَدْبح؟</verse>
				<verse number="19">شنّو بغيتْ نقول بْهَد الشي؟ واش بلّي الصنم شي حاجة أَوْلا بلّي الدبيحة نالصنم شي حاجة؟</verse>
				<verse number="20">لا، وَلكن ملّي الوَتَنيّين كيدبحو، كيدبحو نالشياطين، ماشي ناللّٰه. وْما بغيتْكُم شي تشْتَركو مع الشياطين.</verse>
				<verse number="21">ما تقدرو شي تشربو كاس الرَّبّ وْكاس الشياطين. ما تقدرو شي تشْتَركو في الطَيفور ديال الرَّبّ وْفي الطَيفور ديال الشياطين.</verse>
				<verse number="22">أَوْلا كَنْدفعو الرَّبّ نالغيرة؟ واش حنايَ قويّين منّو؟</verse>
				<verse number="23">كُل شي حلال عليَّ، وَلكن ماشي كُل شي كيصلح لِلي. كُل شي حلال عليَّ، وَلكن ماشي كُل شي كيبني.</verse>
				<verse number="24">حتّى واحد ما خصّوْ يفتّش على المصْلحة ديالو، وَلكن على المصْلحة ديال غيرو.</verse>
				<verse number="25">كولو من كُل شي الّي كيتباع عند الݣزّار وْما تسقصيو على والو بْسباب الضمير،</verse>
				<verse number="26">حيت "الأرض وْكُل شي الّي فيها ديال الرَّبّ."</verse>
				<verse number="27">وِادا عرط عليكُم شي واحد الّي ماشي مؤمن وْبغيتو تمشيو نْعندو، كولو من كُل شي الّي كينزّلوْ لكُم بلا ما تسقصيو والو بْسباب الضمير.</verse>
				<verse number="28">وَلكن إدا قال لكُم شي واحد: "هَد اللحَم مدْبوح نالأصْنام،" ما تاكلو شي بْسباب هَداك الّي خبركُم وْبْسباب الضمير.</verse>
				<verse number="29">(كنقصد الضمير د شي واحد يَخُر، ماشي الضمير ديالكُم.) حيت علاش الضمير د واحد يَخُر غادي يتحكّم في الحُرّية ديالي؟</verse>
				<verse number="30">وِادا أنا كنشْتَرك في الماكلة بالشكر، علاش غادي يهدرو فيَّ قبيح حيت كناكل شي حاجة الّي كنشكر اللّٰه عليها؟</verse>
				<verse number="31">إدَن، إدا كتاكلو أَوْلا كتشربو أَوْلا كتعملو أي حاجة، عَملو كُل شي نْمجد اللّٰه.</verse>
				<verse number="32">ما تكونو شي عترة ناليهود ولا ناليونانيّين ولا نالكنيسة د اللّٰه.</verse>
				<verse number="33">عَملو فحالي، حيت كنحاول نرضي الناس كاملين في كُل شي. ما كنفتّش شي على المصْلحة ديالي، وَلكن ديال يَخرين باش ينجاو.</verse>
			</chapter>
			<chapter number="11">
				<verse number="1">قلّدوني أنا فحال ما كنقلّد أنا المسيح.</verse>
				<verse number="2">كنشكركُم، آ الخوت، حيت كتعقلو عليَّ في كُل شي وْكتحافظو على التقاليد فحال ما دفعْتوم لِلكُم.</verse>
				<verse number="3">وَلكن بغيتْكُم تعرفو بلّي المسيح هُوَ الراس د كُل رَجل، والرَّجل هُوَ الراس د كُل مراة، واللّٰه هُوَ الراس د المسيح.</verse>
				<verse number="4">كُل رَجل الّي كيصلّي أَوْلا كيتنبّأ بالراس ديالو مغطّي كيهين راسو الّي هُوَ المسيح.</verse>
				<verse number="5">وَلكن كُل مراة الّي كتصلّي أَوْلا كَتْـتنبّأ بالراس ديالاْ عُريان كتهين راساْ، حيت ديك الشي فحال إدا هي حسّنَت الشعر ديالاْ كامل.</verse>
				<verse number="6">حيت إدا المراة ما كتغطّي شي راساْ، خصّاْ تقطّع الشعر ديالاْ، وَلكن إدا كانت حشومة على المراة تقطّع الشعر ديالاْ أَوْلا تحسّنوْ، راه حسَن تغطّي راساْ.</verse>
				<verse number="7">وَلكن الرَّجل ما خصّوْ شي يغطّي راسو حيت هُوَ صورة اللّٰه وْمجدو، وَلكن المراة هي المجد د الرَّجل.</verse>
				<verse number="8">حيت الرَّجل ما جا شي من المراة، وَلكن المراة جات من الرَّجل.</verse>
				<verse number="9">حيت اللّٰه ما خلق شي الرَّجل بْسباب المراة، وَلكن خلق المراة بْسباب الرَّجل.</verse>
				<verse number="10">على هَد الشي خصّ المراة تكون فوق راساْ العلامة د السلْطة بْسباب الملائكة.</verse>
				<verse number="11">كيفْما كان حال، في الرَّبّ ما كاين شي الرَّجل بلا المراة، وْما كاينة شي المراة بلا الرَّجل.</verse>
				<verse number="12">حيت فحال المراة كتجي من الرَّجل، الرَّجل كيخلق من المراة، وْكُل شي من عند اللّٰه.</verse>
				<verse number="13">حكمو بْراسكُم: واش يصلَح نالمراة تصلّي ناللّٰه وْراساْ عريان؟</verse>
				<verse number="14">واش ما كتعلّمكُم شي الطبيعة بلّي حشومة على الرَّجل يخلّي شعرو يطوال؟</verse>
				<verse number="15">وَلكن بالعكس، المراة إدا خلّات الشعر ديالاْ يطوال، هُوَ العزّ ديالاْ، حيت شعراْ اتّعطى لاْ فحال سبنية.</verse>
				<verse number="16">وَلكن إدا بغى شي واحد يتناقش في هَد الموضوع، حنايَ ما عندنا حتّى شي عادة من غير هَدي، ولا في كنائس اللّٰه.</verse>
				<verse number="17">وَلكن ملّي كنعطيكُم هَد الإرشادات، ما نقدر شي نشكركُم، حيت ما كتجتَمعو شي نِلّي أحسن، وَلكن نلّي ما كينفع شي.</verse>
				<verse number="18">حيت في الُوّل سمعْتْ بلّي كتجتَمعو في الكنيسة وْكاين الانْقسام بيناتكُم، وْكنتيّق شي حاجة من هَد الشي.</verse>
				<verse number="19">حيت خصّاْ تكون بيناتكُم شي هرْطقة باش يظهرو المرْضيّين عند اللّٰه.</verse>
				<verse number="20">ملّي كتجتَمعو مع بعطكُم، ما كتجتَمعو شي باش تاكلو العشا د الرَّبّ،</verse>
				<verse number="21">حيت كُل واحد كيسبق في الماكلة وْكياكل العشا ديالو، وْهَيدا البعض كيبقاو بالجّوع ويَخرين كيسكرو.</verse>
				<verse number="22">واش ما عندكُم شي الديور فاين تاكلو وْتشربو؟ أَوْلا كتحڭرو الكنيسة د اللّٰه وْكتحشّمو الّي ما عندوم والو؟ شنّو نقول لكُم؟ واش نشكركُم على هَد الشي؟ لا! في هَد الشي لا.</verse>
				<verse number="23">حيت أنا تعلّمْتْ من الرَّبّ ديك الشي بْنفسو الّي علّمْتْكُم، بلّي الرَّبّ يَسوع، ديك الليلة الّي تسلّم فيها، شبّر الخُبز،</verse>
				<verse number="24">وْمن بعدما شكر، قطّعوْ وْقال: "هَدا هُوَ الجسد ديالي على مسبّتكُم. عملو هَد الشي باش تْتفكّروني."</verse>
				<verse number="25">وْهَيداك عاود، من بعد العشا شبّر الكاس وْقال: "هَد الكاس هُوَ العهد الجديد بالدم ديالي. فوياخ ما شربْتو منّو، عملو هَد الشي باش تْتفكّروني."</verse>
				<verse number="26">حيت كُل مرّة الّي كتاكلو من هَد الخبز وْكتشربو من هَد الكاس، كتخبرو بْموت الرَّبّ حتّى يجي.</verse>
				<verse number="27">على ديك الشي كُل واحد الّي كياكل الخبز أَوْلا كيشرب الكاس د الرَّبّ بْطريقة غير مناسبة، كيدنب في الجسد والدم د الرَّبّ.</verse>
				<verse number="28">وَلكن خصّ كُل واحد يمْتَحن راسو من قبل، وْعاد ديك الساعة ياكل من الخبز ويشرب من الكاس.</verse>
				<verse number="29">حيت الّي كياكل وْكيشرب، بلا ما يميّز الجسد، كياكل وْكيشرب الحُكم على راسو.</verse>
				<verse number="30">بْسباب هَد الشي، فيكُم بزّاف الّي ضعافين وْمراطين وْبزّاف ماتو.</verse>
				<verse number="31">حيت كَكُنّا حكمْنا على راسنا، كَكان ما حكَم شي علينا شي واحد يَخُر.</verse>
				<verse number="32">وَلكن إدا حكم علينا الرَّبّ، هُوَ كيأدّبنا باش ما نكونو شي محكومين مع الدنيا.</verse>
				<verse number="33">هَيداك، آ الخوت، ملّي كتجتَمعو باش تاكلو، تْسنّاو بعضيّاتكُم.</verse>
				<verse number="34">وِادا كان شي واحد منكُم فيه الجّوع، ياكل في الدار ديالو باش ما تجتَمعو شي نالحُكم. الأُمور الّي بقاتْ غادي نعوّطوم ملّي نجي نْعندكُم.</verse>
			</chapter>
			<chapter number="12">
				<verse number="1">أمّا من جهة المواهب الروحيّة، آ الخوت، ما بغيتْكُم شي تكونو جاهلين.</verse>
				<verse number="2">أنتُمَ كتعرفو بلّي، ملّي كُنْتو وَتَنيّين، كُنْتو مݣوّدين نالأصْنام الزّيازن كيفْما ڭوّدوكُم.</verse>
				<verse number="3">على هَد الشي كَنْنبّهكُم بلّي حتّى واحد الّي كيتكلّم بْروح اللّٰه ما يقدر يقول: "يَسوع ملْعون." وْحتّى واحد ما يقدر يقول: "يَسوع هُوَ الرَّبّ،" من غير بالروح القُدُس.</verse>
				<verse number="4">المواهب هي متنوّعة، وَلكن الروح هُوَ واحد،</verse>
				<verse number="5">والخدمات متنوّعة، وَلكن الرَّبّ هُوَ هُوَ،</verse>
				<verse number="6">الأعْمال متنوّعة، وَلكن اللّٰه نفسو هُوَ الّي كيعمل كُل شي فينا كاملين.</verse>
				<verse number="7">وَلكن كُل واحد توصّل بْتظْهير الروح نالمصْلحة العامّة.</verse>
				<verse number="8">اللّٰه كيعطي نالبعض كلام الحِكمة بالروح، وْبْنفس الروح نالبعض كيعطي كلام المعْرفة،</verse>
				<verse number="9">وْنْشي واحد يَخُر الإيمان بواسطة نفس الروح، وْنالبعض مواهب الشفاء بالروح الوحيد،</verse>
				<verse number="10">وْنالبعض أعْمال المُعْجزات، وْنالبعض النبوّة، وْنالبعض تمْييز الارْواح، وْنْشي واحد يَخُر باش يهدَر بأنْواع اللسونة، وْنالبعض تفسير اللسونة.</verse>
				<verse number="11">هَد الشي كامل كيعملوْ الروح الوحيد نفسو الّي كيفرّق كيفْما بغى هُوَ على كُل واحد.</verse>
				<verse number="12">حيت فحال الجسم هُوَ واحد وْعندو بزّاف د الأعْضاء، والأعْضاء كاملة، واخّا بزّاف، كيكوّنو جسم واحد، راه هَيداك كيعمل المسيح حتّى هُوَ.</verse>
				<verse number="13">حيت حنايَ كاملين تغطّسْنا بْروح واحد نْجسد واحد، كُنّا يهود أَوْلا يونانيّين، عبيد أَوْلا أحْرار، وْشربْنا كاملين من الروح الوحيد.</verse>
				<verse number="14">حيت الجسد ماشي عضو واحد، وَلكن بزّاف د الأعْضاء.</verse>
				<verse number="15">وِادا قالت الرّجِل: "حيت أنا ماشي اليَد، أنا ماشي من الجسم،" واش على ديك الشي ما تكون شي من الجسم؟</verse>
				<verse number="16">وِادا قالت الودنينة: "حيت أنا ماشي العينينة، أنا ماشي من الجسم،" واش على ديك الشي ما تكون شي من الجسم؟</verse>
				<verse number="17">كَكان الجسم كامل عينينة، فاين هُوَ السمع؟ كَكان كُل شي سمع، فاين هُوَ الشمّ؟</verse>
				<verse number="18">وَلكن اللّٰه نزّل كُل عضو في الجسد، واحد واحد، كيفْما بغى هُوَ.</verse>
				<verse number="19">إدا كاملين كانو عضو واحد، فاين هُوَ الجسد؟</verse>
				<verse number="20">وْدابا الأعْضاء بزّاف، وَلكن الجسد هُوَ واحد.</verse>
				<verse number="21">ما تقدر شي العينينة تقول ناليَد: "أنا ما محْتاجة شي لِلك." أَوْلا الراس يقول نالرِّجلين: "أنا ما محْتاج شي لِلكُم."</verse>
				<verse number="22">بالعكس، الأعْضاء د الجسد الّي كيظهرو ضعافين، هُمَ الّي كنحْتاجوهُم كتَر،</verse>
				<verse number="23">والأعْضاء د الجسد الّي كنحسبوهُم بْكرامة قليلة، كنلبّسوهُم بْكرامة كتَر، والأعْضاء الّي كنحشمو مِنّوم، كنلبّسوهُم بوقار كتَر،</verse>
				<verse number="24">حيت الأعْضاء الّي مكرّمة ما كتحْتاج شي. وَلكن اللّٰه ركّب الأعْضاء في الجسد، وْعْطى الكرامة كتَر نِلّي ناقصين مِنّاْ</verse>
				<verse number="25">باش ما يكون شي الانْقسام في الجسد، وَلكن باش الأعْضاء ديالو تهْتَمّ بْبعضيّاتاْ.</verse>
				<verse number="26">وِادا كان واحد العضو معدّب، الأعْضاء كاملين معدّبين معاه. وِادا كان واحد العضو مكرّم، الأعْضاء كاملين كيفرحو معاه.</verse>
				<verse number="27">أنتُمَ جسد المسيح وْكُل واحد منكُم عضو منّو.</verse>
				<verse number="28">وْعمل اللّٰه في الكنيسة الرُّسُل في الُوّل، وْفي التاني الأَنْبياء، وْفي التالت المُعلّمين، وْمن بعد الّي كيعملو المُعْجزات، وْمن بعد الّي عندوم مَوهبة الشفاء، والمساعدين، والمُديرين، والّي كيهدرو بْلسونة مخْتَلفة.</verse>
				<verse number="29">واش كاملين رُسُل؟ واش كاملين أَنْبياء؟ واش كاملين مُعلّمين؟ واش كاملين كيعملو المُعْجزات؟</verse>
				<verse number="30">واش عندوم كاملين المَوهبة د الشفاء؟ واش كيهدرو كاملين باللسونة؟ واش كاملين كيتَرْجمو اللسونة؟</verse>
				<verse number="31">وَلكن مزيان تبغيو المواهب العظيمة. دابا غادي نورّيكُم الطريق المخيّرة:</verse>
			</chapter>
			<chapter number="13">
				<verse number="1">إدا كُنْتْ كنتكلّم بْلُغات الناس والملائكة، وْما عندي شي المحبّة، أنا رجعْتْ فحال واحد النحاس كيطنْطن أَوْلا واحد الجرس كيزنْزن.</verse>
				<verse number="2">وِادا كانت عندي المَوهِبة د النبوّة وْكنعرف الأسْرار كاملة والمعْرفة كُلّاْ، وِادا كان عندي الإيمان الّي كينقّل الجّبولة، وْما عندي شي المحبّة، أنا كيف والو.</verse>
				<verse number="3">وِادا صدّقْتْ كُل شي الّي عندي على الفُقراء، وِادا دفعْتْ الجسم ديالي باش يتّحرق، وْما عندي شي المحبّة، ما غادي نسْتَفد منّو والو.</verse>
				<verse number="4">المحبّة هي صابرة وْلطيفة. المحبّة ما كتحسد شي، ما كتفْتَخر شي وْما كَتْـتكبّر شي.</verse>
				<verse number="5">وْما كتقبّح شي، ما كتفتّش شي على المصْلحة ديالاْ. ما كَتْـتقلّق شي بْسهولة، وْما كتعقل شي على الشَّرّ.</verse>
				<verse number="6">المحبّة ما كتفرح شي بالقباحة، وَلكن كتفرح بالحقيقة.</verse>
				<verse number="7">كتحمل كُل شي، كَتْـتيّق كُل شي، كَتْـترجّى في كُل شي وْكتصبر على كُل شي.</verse>
				<verse number="8">المحبّة ما عُمراْ كتفشل. أمّا النبوّات غادي يفوتو، واللسونة غادي يتقاضاو، والعِلم غادي يفوت.</verse>
				<verse number="9">حيت كنعرفو شي شويّا وْكَنْـتنبّأو بْشي جُزء،</verse>
				<verse number="10">وَلكن ملّي كيجي الّي هُوَ كامل، ديك الساعة كيتحيّد الّي هُوَ ناقص.</verse>
				<verse number="11">ملّي كُنْتْ صغير، كُنْتْ كنهدَر فحال شي عايل سْتيتو، كنفكّر فحال شي عايل سْتيتو، وْكنخمّم فحال شي عايل سْتيتو. وَلكن ملّي رجعْتْ رَجل، خلّيتْ الأُمور د الطفولة مورايَ.</verse>
				<verse number="12">الّي كنشوفو دابا هي الصورة الباهتة في مراية، وَلكن في ديك الوقت غادي نشوفو وجَه نالوجَه. دابا كنعرف غير شويّش، وَلكن في ديك الوقت غادي تكون المعْرفة ديالي كاملة، كيفْما كيعرفني الله.</verse>
				<verse number="13">أمّا دابا كتبقا تلاتة د الأُمور: الإيمان والرجا والمحبّة، وَلكن العظيمة فيهُم هِيَ المحبّة.</verse>
			</chapter>
			<chapter number="14">
				<verse number="1">تبعو المحبّة وْطلبو المواهب الروحيّة، وَلكن في الُوّل باش تتنبّأو.</verse>
				<verse number="2">حيت الّي كيهدَر بْلسونة، ما كيهدَر شي مع الناس وَلكن مع اللّٰه، وْحتّى واحد ما كيفهم الكلام ديالو، حيت كيقول شي د الأسْرار بالروح.</verse>
				<verse number="3">أمّا الّي كيتنبّأ كيهدَر مع الناس نالبُنْيان والتشْجيع والتّعْزيّة.</verse>
				<verse number="4">الّي كيهدَر بْلسونة كيبني نفسو، وَلكن الّي كيتنبّأ كيبني الكنيسة.</verse>
				<verse number="5">أنا بغيتْكُم كاملين تهدرو بْلسونة، وَلكن حسَن تتنبّأو، حيت الّي كيتنبّأ هُوَ أهمّ من الّي كيهدَر بْلسونة، إلّا إدا فسّر الّي كيقول باش تكبر الكنيسة.</verse>
				<verse number="6">وْدابا، آ الخوت، إدا جيتْ نْعندكُم كنهدَر بْلسونة، باش غادي ننفعكُم إدا ما كنهدَر شي معكُم بالتبْيين أَو بالمعْرفة أَو بالنبوّة أَو بالتعْليم؟</verse>
				<verse number="7">حتّى الحاجات بلا نفس، فحال الناي أَوْلا العود، إدا العازف ما كيعطي شي الأصْوات المناسبة، كيفاش غادي نميّزو شنّو هُوَ الّي كيزمّر أَوْلا كيعزف بِه؟</verse>
				<verse number="8">وِادا البوق عْطى النفير ديالو ماشي واضح، شكون الّي غادي يوجّد راسو نالحرب؟</verse>
				<verse number="9">هَيداك معكُم أنتُمَ، إدا ما هدرْتو شي باللسان الّي مفْهوم، كيفاش يتّعرف الّي كتقولو؟ حيت كتكونو فحال إدا كتهدرو في الهوا.</verse>
				<verse number="10">شحال د اللُغات موجودين في الدنيا وْهُمَ كاملين عندوم المعْنى ديالوم.</verse>
				<verse number="11">وَلكن إدا ما فهمْتْ شي المعْنى د الكلمات، غادي نكون عند الّي كيتكلّم فحال شي أجْنبي وْهَداك الّي كيتكلّم غادي يكون أجْنبي بالنسبة لي.</verse>
				<verse number="12">إيوا، هَيداك حتّى أنتُمَ الّي عندكُم الرغبة في المواهب الروحيّة، طلبو الله يزيدكُم منّاْ باش تبنيو الكنيسة.</verse>
				<verse number="13">على ديك الشي كُل واحد الّي كيهدَر باللسونة خصّو يطلب في الصلاة المَوهبة باش يفسّراْ.</verse>
				<verse number="14">حيت إدا كنصلّي باللسونة، الروح ديالي كتصلّي، وَلكن العقل ديالي ما كيسْتَفد شي.</verse>
				<verse number="15">إدَن، شنّو خصْني نعمل؟ خصْني نصلّي بالروح وْبالعقل بْجوج بِهُم، وْغادي نهلّل بالروح وْبالعقل حتّى هُوَ.</verse>
				<verse number="16">وْملّي كتحمد اللّٰه بالروح، كيفاش غادي يقول "آمين" هَداك الّي باقي خضَر إدا كيجهل الّي كتشكر بِه؟ حيت ما كيعرف شي شنّو كتقول.</verse>
				<verse number="17">حيت أنتينا كتشكر مزيان، وَلكن يَخُر ما كيتّبنى شي.</verse>
				<verse number="18">كنشكر إلَهي حيت أنا كنهدَر باللسونة كتَر منكُم كاملين.</verse>
				<verse number="19">وَلكن في الكنيسة كنفضّل نقول خمسة د الكلمات بالعقل ديالي باش نعلّم يَخرين، فعوط ما نقول عشر آلاف كلمة باللسونة.</verse>
				<verse number="20">آ الخوت، ما تكونو شي عيال ستيتْوين في العقل، وَلكن كونو فحال صُبيان في الشَّرّ، وْكونو ناضجين في العقل.</verse>
				<verse number="21">مكتوب في الشريعة: "بواسطة الناس الّي عندوم لُغات غريبة وْبْشفايف الأجانب غادي نهدَر مع هَد الشعب، وَلكن واخّا هَيدا ما غادي شي يسمعوني، كيقول الرَّبّ."</verse>
				<verse number="22">وْهَيدا اللسونة ما كتكون شي علامة نالمؤمنين، وَلكن نِلّي هُمَ غير مؤمنين. أمّا النبوّة كتكون علامة نالمؤمنين وْماشي نِلّي هُمَ غير مؤمنين.</verse>
				<verse number="23">وِادا اجتَمعَت الكنيسة كاملة وْهدرْتو كاملين باللسونة وْدخلو البعض الّي ما كيفهمو شي، أَوْلا شي ناس غير مؤمنين، واش ما غادي شي يقولو عليكُم بلّي أنتُمَ حُمَق؟</verse>
				<verse number="24">وَلكن إدا كُنْتو كاملين بِكُم كَتْـتنبّأو وْدخل شي واحد الّي ماشي مؤمن، أَوْلا ما قاري شي، غادي يكون موبّخ من عندكُم كاملين وْغادي يتّحكم من عندكُم.</verse>
				<verse number="25">والأسْرار د قلبو غادي تظهَر وْغادي يطيح على وَجهو وْغادي يسجد ناللّٰه وْغادي يعْتَرف بلّي اللّٰه هُوَ في الحقيقة فوسطكُم.</verse>
				<verse number="26">إدَن، شنّو خصْنا نعملو، آ الخوت؟ ملّي كتجتَمعو، كُل واحد منكُم عندو مزْمور، عندو تعْليم، عندو تَبْيين، عندو لسان، عندو تفسير. لازم عليكُم تعملو كُل شي نالبُنْيان.</verse>
				<verse number="27">إدا كيهدَر شي واحد بْشي لسان ماشي مفهوم، يهدرو جوج أَوْلا بالكترة تلاتة وْبالنوبة، وْخلّيو شي واحد يفسّر المعْنى.</verse>
				<verse number="28">وِادا ما كاين شكون يفسّر، خصّو يسكت في الكنيسة ويهدَر مع نفسو وْمع اللّٰه.</verse>
				<verse number="29">أمّا الأَنْبياء يتكلّمو جوج أَوْلا تلاتة ويَخرين يحكمو.</verse>
				<verse number="30">وَلكن إدا شي واحد الّي ݣالس كيجي لو واحد التبْيين من عند اللّٰه، خصّ الُوّل يسكت ويخلّي التاني يهدَر.</verse>
				<verse number="31">حيت كاملين تقدرو تتنبّأو واحد بواحد باش يتعلّمو يَخرين كاملين ويتشجّعو.</verse>
				<verse number="32">وأرْواح الأَنْبياء هي طايعة نالأَنْبياء،</verse>
				<verse number="33">حيت اللّٰه ماشي إلَه التخَربيق، وَلكن إلَه السلام. فحال العادة في كنائس القدّيسين كاملين،</verse>
				<verse number="34">خصّ النسا ديالكُم يسكتو في الكنيسة، حيت ما عندوم شي إدن باش يتهاودو، وَلكن خصّوم يخضعو، فحال ما كتقول الشريعة.</verse>
				<verse number="35">وَلكن إدا بغاو يتعلّمو شي حاجة، يسقصيو الرجال ديالوم في الدار، حيت حشومة على المراة تتهاود في الكنيسة.</verse>
				<verse number="36">واش خرج كلام اللّٰه من عندكُم؟ أَوْلا جا لكُم أنتُمَ بوحدكُم؟</verse>
				<verse number="37">إدا شي واحد كيحسب راسو نَبي أَوْلا إنسان روحيّ، خصّو يعْتَرف بلّي الأُمور الّي كنكتب لكُم هي وَصايا الرَّبّ.</verse>
				<verse number="38">وِادا ما اعْتَرف شي بْهَد الشي، حتّى هُوَ ما يكون شي معْتَرف بِه.</verse>
				<verse number="39">على هَد الشي، آ الخوت، رغبو في المَوهبة د النبوّة وْما تمنعو شي التكلُّم بْلسونة.</verse>
				<verse number="40">وَلكن يتّعمل كُل شي بْطريقة مناسبة وْبالترتيب.</verse>
			</chapter>
			<chapter number="15">
				<verse number="1">وْدابا، آ الخوت، بغيتْ نعرّفكُم بالإنجيل الّي بشّرْتْكُم بِه الّي قبلْتوه وانتُمَ تابتين فيه،</verse>
				<verse number="2">وْبِه أنتُمَ ناجيين إدا بقيتو مشبّرين في ديك الكلام الّي بشّرْتْكُم بِه، إدا ما آمنْتو شي باطل.</verse>
				<verse number="3">حيت دفعْتْ لكُم في الُوّل ديك الشي الّي توصّلْتْ بِه، بلّي المسيح مات بْسباب الدنوب ديالنا، فحال ما كتقول الكتوبة.</verse>
				<verse number="4">وْهُوَ تْدفن وْتّبعت حيّ في النهار التالت، فحال ما كتقول الكتوبة.</verse>
				<verse number="5">وْظهَر نْصَفا، وْمن بعد نالطناش د الرُّسُل.</verse>
				<verse number="6">وْمن بعد ديك الشي ظهَر في مرّة واحدة نْكتَر من خمس مية د الخوت، الّي الأغْلبيّة منّوم باقّين بالرّوح حتّى نْدابا، وَلكن البعض مِنّوم نَعسو.</verse>
				<verse number="7">وْمن بعد ديك الشي ظهَر نيَعْقوب، وْمن بعد نالرُّسُل كاملين،</verse>
				<verse number="8">وْفي الآخر ظهَر لِلي أنا فحال إدا واحد الّي تولد ماشي في الوقت ديالو.</verse>
				<verse number="9">حيت أنا هُوَ الصغير من بين الرُّسُل، وْما كنسْتاهل شي نتسمّى رَسول، حيت تعدّيتْ على الكنيسة د اللّٰه.</verse>
				<verse number="10">وَلكن بْنعْمة اللّٰه أنا هُوَ أنا. والنعْمة الّي هُوَ عْطاها لي ما كانت شي باطلة. بالعكس، أنا تعبْتْ كتَر مِنّوم كاملين. بالحقّ ماشي أنا، وَلكن نعْمة اللّٰه الّي كتخدم فيَّ.</verse>
				<verse number="11">إدَن، واخّا أنا أَوْلا هُمَ، راه هَيداك كنبشّرو وْهَيداك آمنْتو.</verse>
				<verse number="12">وَلكن إدا كنبشّر بالمسيح بلّي اتّبعت من بين الميّتين، كيفاش كيقولو البعض منكُم بلّي ما كاينة شي القيامة؟</verse>
				<verse number="13">وِادا ما كاينة شي القيامة، حتّى المسيح ما رجَع شي بالروح،</verse>
				<verse number="14">وِادا ما اتّبعت شي المسيح، التبْشير ديالنا باطل والإيمان ديالكُم باطل حتّى هُوَ.</verse>
				<verse number="15">وْحنايَ غادي نكونو شهود الزور ناللّٰه حيت حنايَ شهدْنا على اللّٰه بلّي ردّ المسيح بالروح، وْهُوَ ما بَعتوْ شي. يعني، هَد الشي إدا كانو الميّتين ما كيرجعو شي بالروح في الحقيقة.</verse>
				<verse number="16">حيت إدا ما كيتّبعتو شي الميّتين، حتّى المسيح ما اتّبعت شي.</verse>
				<verse number="17">وِادا ما اتّبعت شي المسيح، الإيمان ديالكُم بلا قيمة، وانتُمَ باقّين في الدنوب ديالكُم،</verse>
				<verse number="18">وْحتّى هَدوك الّي نَعسو في المسيح اتّهلكو.</verse>
				<verse number="19">وِادا كنترجّاو في المسيح غير في هَد الحياة، حنايَ غادي نكونو مزْغوبين كتَر من الناس كاملين.</verse>
				<verse number="20">وَلكن في الحقيقة قام المسيح من بين الميّتين، وْهو رجَع البكر د هَدوك الّي ناعسين.</verse>
				<verse number="21">حيت الموت جا بإنسان واحد، هَيداك حتّى القيامة د الميّتين جات بإنسان واحد.</verse>
				<verse number="22">حيت فحال ما كيموتو الناس كاملين في آدم، هَيداك في المسيح غادي يحياو عاود الناس كاملين.</verse>
				<verse number="23">وَلكن كُل واحد في المرْتبة ديالو، المسيح هُوَ البكر وْمن بعد الّي هُمَ ديال المسيح في المجي ديالو.</verse>
				<verse number="24">وْمن بعد ديك الشي غادي تجي النهاية، ملّي كيسلّم المسيح المُلك ناللّٰه الآب، وْملّي كيهدّم كُل رياسة وْكُل سُلطة وْكُل قوّة.</verse>
				<verse number="25">حيت لازم يحكم المسيح حتّى يعمل العدْيان ديالو كاملين تحت رِجلو.</verse>
				<verse number="26">والعدو الاخّري الّي غادي يتّهلك هُوَ الموت،</verse>
				<verse number="27">حيت "طوّع اللّٰه كُل شي تحت الرِّجلين ديالو." وَلكن ملّي كيقول بلّي "كُل شي تطوّع لو،" واضح بلّي ما كيقصد شي اللّٰه، حيت هُوَ الّي طوّع كُل شي نالمسيح.</verse>
				<verse number="28">وْملّي يتطوّع لو كُل شي، ديك الساعة الِابن بْنفسو غادي يتطوّع حتّى هُوَ نْهَداك الّي طوّع لو كُل شي باش يكون اللّٰه الكُل في الكُل.</verse>
				<verse number="29">إدا ما كاينة شي القيامة، شنّو غادي يعملو هَدوك الّي كيتغطّسو على الميّتين؟ إدا ما كيتّبعتو شي الميّتين، علاش كيتغطّسو عليهُم؟</verse>
				<verse number="30">وْعلاش حنايَ في الخطر في كُل وَقت؟</verse>
				<verse number="31">كنأكّد لكُم، آ الخوت، بالفخر الّي كنحسّ فيكُم في يَسوع المسيح رَبّنا، بلّي كُل النهار أنا في خطر الموت.</verse>
				<verse number="32">إدا فحال واحد الإنسان حاربْتْ مع الوحوش في أَفَسُس، شنّو غادي نسْتَفد من هَد الشي؟ إدا ما كيتّبعتو شي الميّتين، ناكلو وْنشربو، حيت غدّا غادي نموتو!</verse>
				<verse number="33">ما تخلّيوهُم شي يغشّوكُم. المعاشرة القبيحة كتفسّد الأخْلاق المزيانة.</verse>
				<verse number="34">رجعو نالعقل ديالكُم وْما تدنبو شي، حيت كاينين البعض منكُم الّي ما عندوم شي المعْرفة د اللّٰه. كنقول هَد الشي نالحشومة ديالكُم.</verse>
				<verse number="35">وَلكن شي واحد غادي يقول: "كيفاش كيتّبعتو الميّتين؟ وْبْشْمِن جسد غادي يجيو؟"</verse>
				<verse number="36">آ الجاهل، ديك الشي الّي كتزرع أنتينا ما غادي شي يحيا إدا ما مات شي في الُوّل!</verse>
				<verse number="37">وْما كتزرع شي النبات الّي غادي يكون، وَلكن الحُبّة المجرّدة، يمكن تكون من الزرع أَوْلا من شي نوع يَخُر،</verse>
				<verse number="38">واللّٰه كيعطي لِلاْ واحد الجسد كيفْما بغى هُوَ. وْكُل نوع د الزرّيعة عنداْ الجسد ديالاْ.</verse>
				<verse number="39">والحاجات الحيّين ما عندوم شي كاملين نفس النوع د اللحم: كاين اللحم د الإنسان، واللحم د البهايم مخْتَلف، واللحم د الطيور واحد يَخُر، وْديال الحوت يَخُر.</verse>
				<verse number="40">وْكاينة أجْساد سماويّة وأجْساد أرضيّة، وَلكن المجد د السماويّة حاجة والمجد د الأرضيّة حاجة يَخرى.</verse>
				<verse number="41">كاين المجد د الشمس وْمجد يَخُر د القمر، وْمجد يَخُر د النجوم. وْواحد النجْمة مخْتَلفة على نجْمة يَخرى في المجد ديالاْ.</verse>
				<verse number="42">هَيداك كتكون حتّى القيامة د الميّتين. الجسد البشري مزْروع في فساد، وْكيتّبعت بلا فساد.</verse>
				<verse number="43">كيتّزرع بلا كرامة وْكيتّبعت في المجد، كيتّزرع في ضعف وْكيتّبعت في القوّة،</verse>
				<verse number="44">كيتّزرع واحد الجسد طبيعي وْكيتّبعت واحد الجسد روحي. إدا كاين جسد طبيعي، كاين جسد روحي حتّى هُوَ.</verse>
				<verse number="45">هَيداك مكْتوب عاود: "رجَع آدم، الإنسان الُوّل، نَفس حَيّة،" وآدم الاخّري رجَع روح الّي كيحيي.</verse>
				<verse number="46">ما جا شي في الُوّل الّي روحي، وَلكن الّي طبيعي، وْمن بعد الّي روحي.</verse>
				<verse number="47">الإنسان الُوّل هُوَ كان من تراب الأرض، والإنسان التاني هُوَ من السما.</verse>
				<verse number="48">فحال ديك الإنسان الأرضي، هَيداك كيكونو الّي هُمَ من الأرض. وْفحال الإنسان السماوي، هَيداك كيكونو الّي هُمَ من السما.</verse>
				<verse number="49">وْفحال ما كنحملو الصورة د الأرضي، غادي نحملو الصورة د السماوي حتّى هِيَ.</verse>
				<verse number="50">وْكنقول لكُم، آ الخوت، بلّي اللحم والدم ما يقدرو شي يورتو مُلك اللّٰه، وْما كيورت شي الفساد الّي هُوَ بلا فساد.</verse>
				<verse number="51">ها انا كنقول لكُم واحد السرّ: ما غادي شي ننعسو كاملين، وَلكن حنايَ كاملين غادي نتبدّلو</verse>
				<verse number="52">في لحظة، في رمْشة عين في وقت البوق الاخّري، حيت صوت البوق غادي يتّسمع وْغادي يتّبعتو الميّتين بلا فساد وْحنايَ غادي نتبدّلو.</verse>
				<verse number="53">حيت هَد الجسد الّي كَيْفنا لازم يلبس الجسد الّي ما كَيْفنا شي، وْهَد الجسد الّي كيموت يلبس الجسد الّي ما كيموت شي.</verse>
				<verse number="54">وْملّي يلبس هَد الجسد الّي كيتّفسد الجسد الّي ما كيتّفسد شي، وْهَد الجسد الّي كيموت يلبس الجسد الّي ما كيموت شي، ديك الساعة غادي يتكمّل الّي مكتوب: "الموت بلعوْ النصر.</verse>
				<verse number="55">فاين الانْتصار ديالك، آ الموت؟ فاين الشوكة ديالك، آ الهاوية؟"</verse>
				<verse number="56">شوكة الموت هي الدنوب، والقوّة د الدنوب هي الشريعة.</verse>
				<verse number="57">وَلكن الشكر ناللّه الّي كيعطينا الانْتصار بْرَبّنا يَسوع المسيح.</verse>
				<verse number="58">على ديك الشي، آ خوتي العزازين، كونو تابتين وْما تْتزعْزعو شي وْزيدو تتكتّرو دائمًا في الخدمة د الرَّبّ، عارفين بلّي التعب ديالكُم في الرَّبّ ماشي باطل.</verse>
			</chapter>
			<chapter number="16">
				<verse number="1">أمّا بالنسبة نالمساعدة نالقدّيسين، عَملو حتّى أنتُمَ كيفْما آمرْتْ الكنائس الّي في غَلاطيّة.</verse>
				<verse number="2">في النهار الُوّل د السيمانة، كُل واحد منكُم يوفّر ويخزن على حسب القدرة ديالو باش، ملّي نجي أنا، ما تجمعو شي العطيّات في ديك الوقت.</verse>
				<verse number="3">وْملّي نوصل أنا، غادي نصيفط هَدوك الّي اختارْتوهُم أنتُمَ بالرسائل باش يدّيو العطيّات ديالكُم نأُورُشَليم.</verse>
				<verse number="4">وِادا كان واجب بلّي نمشي حتّى أنا، غادي نمشيو مجموعين.</verse>
				<verse number="5">وانا غادي نجي نْعندكُم ملّي نݣوز على مَكدونيّة، حيت خصْني نݣوز على هَد المنْطَقة،</verse>
				<verse number="6">ويمكن غادي نبقا معكُم شي مدّة، أَوْلا نݣلس تمّاك في فصل الشتا كامل، باش أنتُمَ تعاونوني في الطريق ديالي فاين ما نمشي.</verse>
				<verse number="7">حيت هَد المرّة ما بغيتْ شي نشوفكُم وانا ݣايز، وَلكن كنتمنّى نبقا شي وقت معكُم، إدا بغى الرَّبّ.</verse>
				<verse number="8">وَلكن غادي نبقا في أَفَسُس حتّى نْيوم الخمسين،</verse>
				<verse number="9">حيت تْفتحَتْ لي واحد الباب كبيرة نالخدمة المناسبة، واخّا كاينين بزّاف د العدْيان.</verse>
				<verse number="10">إدا جا تيموثاوس، رحّبو بِه باش يكون بلا هموم عندكُم، حيت هُوَ كيخدم فحالي في الخدمة د الرَّبّ.</verse>
				<verse number="11">على هَد الشي حتّى واحد ما يحڭروْ، وَلكن صيفطوه بْسلام باش يقدر يجي نْعندي حيت كنـتسنّاه مع الخوت.</verse>
				<verse number="12">أمّا من جهة الأخ ديالنا أَبُلّوس، أنا شجّعْتوْ بزّاف باش يطلّل عليكُم مع الخوت يَخرين، وَلكن ما بغى شي بالمرّة يمشي دابا، وَلكن غادي يعمل هَد الشي ملّي تجي لو الفُرْصة.</verse>
				<verse number="13">سهرو وْتبتو في الإيمان، كونو شجاعين وْتقوّاو.</verse>
				<verse number="14">عَملو كُل شي بالمحبّة.</verse>
				<verse number="15">وْكنرغبكُم، آ الخوت (وانتُمَ كتعرفو بلّي دار أسْتِفاناس هُمَ الغلّة الُولى د أَخائية وْبلّي عْطاو حياتوم نالخدمة د القدّيسين)،</verse>
				<verse number="16">باش تخضعو نِلّي هُمَ فحالوم وْنْكُل واحد الّي كيعاون في الخدمة وْكيتعب.</verse>
				<verse number="17">أنا فرحْتْ ملّي وصَل أسْتِفاناس وْفُرْتوناتوس وأَخائيكوس، حيت هُمَ سدّو الاحْتياج في الغياب ديالكُم أنتُمَ.</verse>
				<verse number="18">حيت هُمَ ريّحو روحي وْروحكُم. الناس فحالوم كيسْتاهلو الشكر.</verse>
				<verse number="19">كتسلّم عليكُم الكنائس في آسيا. كيسلّمو عليكُم بزّاف في الرَّبّ أَكيلا وْبِريسْكِلّا والكنيسة الّي كتجتَمع في الدار ديالوم.</verse>
				<verse number="20">كيسلّمو عليكُم الخوت كاملين. سلّمو على بعضيّاتكُم بْقُبلة مقدّسة.</verse>
				<verse number="21">أنا بولُس كنكتب هَد السلام بْخطّ يَدّي.</verse>
				<verse number="22">إدا شي واحد ما كيحبّ شي الرَّبّ، يكون ملْعون. آجي، يا رَبّي.</verse>
				<verse number="23">نعْمة الرَّبّ يَسوع المسيح تكون معكُم.</verse>
				<verse number="24">كنعزّْكُم كاملين في المسيح يَسوع. آمين.</verse>
			</chapter>
		</book>
		<book number="47">
			<chapter number="1">
				<verse number="1">بولُس رسول يَسوع المسيح بإرادة اللّٰه وْتيموثاوس الأخ ديالنا، نالكنيسة د اللّٰه الّي في كورِنْثوس وْنالقدّيسين كاملين الّي في منْطَقة أَخائية كاملة.</verse>
				<verse number="2">النعْمة لكُم والسلام من عند اللّٰه بابانا والرَّبّ يَسوع المسيح.</verse>
				<verse number="3">يتبارك اللّٰه باباه د رَبّنا يَسوع المسيح، الآب الرحيم والإلَه د كُل تعزيّة،</verse>
				<verse number="4">الّي كيعزّينا في كُل الشدّات ديالنا باش حتّى حنايَ نقدرو نعزّيو هَدوك الّي كيتعدّبو بْنفس التّعْزيّة الّي عْطانا اللّٰه.</verse>
				<verse number="5">حيت فحال ما كيكتر نّا العداب بْسباب المسيح، هَيداك كَتْكتر التّعْزيّة ديالنا حتّى هي بالمسيح.</verse>
				<verse number="6">إدا تعدّبْنا، هَد الشي باش تكون عندكُم التّعْزيّة والنجا، وِادا تعزّينا، هَد الشي باش تكون عندكُم التّعْزيّة الّي كتعاونكُم تتحمّلو بالصبر نفس العداب الّي كنتعدّبو بِه حنايَ.</verse>
				<verse number="7">والرجا ديالنا فيكُم تابت، عارفين بلّي فحال ما أنتُمَ كتشْتَركو في العداب ديالنا، غَد تشْتَركو في التّعْزيّة ديالنا حتّى هي.</verse>
				<verse number="8">حيت بغيناكم ما تجاهلو شي، آ الخوت، الشدّات الّي تعدّبْنا بِها في منْطَقة آسيا. كُنّا مظلومين بزّاف فوق الجُّهد ديالنا، حتّى قطعْنا الياس من الحياة.</verse>
				<verse number="9">حسّينا بْحُكم الإعدام في نفسنا باش ما نتكّلو شي على نفسنا، وَلكن على اللّٰه الّي كيحيي الميّتين.</verse>
				<verse number="10">هُوَ نجّانا وْغادي ينجّينا من هَد الخطر الكبير د الموت. عملْنا الرجا ديالنا فيه، وْهُوَ الّي غادي يزيد يعتَقْنا،</verse>
				<verse number="11">ما دُمْتو كتعاونونا أنتُمَ بالدعوات من جهتنا باش بزّاف د الناس يشكرو اللّٰه علينا بْسباب العطيّة الّي قبطْنا بواسطة الطلبات د بزّاف د الناس.</verse>
				<verse number="12">إدَن، هَدا هُوَ الافتخار ديالنا: الشهادة د الضمير ديالنا البَريء. حيت التصرُّف ديالنا في الدنيا، وْخصوصًا معكُم، كان بالصراحة والنقاوة الّي ماجّين من عند اللّٰه. التصرُّف ديالنا ما كان شي بالحكمة البشريّة، وَلكن بْنعْمة اللّٰه.</verse>
				<verse number="13">حيت حنايَ كنكتبو لكُم غير الأُمور الّي كَتْقراوها وْكتعرفوها وْماشي شي حاجة يَخرى، وْكنتمنّى تفهموها مية في مية،</verse>
				<verse number="14">كيفْما فهمْتونا شي شويا، وْنكونو حنايَ الافتخار ديالكُم في النهار د الرَّبّ يَسوع، وانتُمَ الافتخار ديالنا.</verse>
				<verse number="15">وْملّي كُنْتْ متأكّد من هَد الشي، في الُوّل قرّرْتْ نمشي نْعندكُم باش تـتباركو بْنعْمة تانية،</verse>
				<verse number="16">يعني نݣوز عليكُم ملّي نكون ماشّي نْمَكدونيّة وْنجي عاود من مَكدونيّة نْعندكُم وْهَيدا تعاونوني نتابع السفر ديالي ناليَهوديّة.</verse>
				<verse number="17">على هَد الشي ملّي قرّرْتْ، واش قرّرْتْ بالزربة؟ أَوْلا كنعوّل على الخُطّات حسب الغرض ديالي باش نقول "إيّاه، إيّاه،" وْ"لا، لا،" في نفس الوقت؟</verse>
				<verse number="18">وَلكن اللّٰه صادق، وْحتّى الكلام ديالنا لِلكُم ما فيه شي "إيّاه" وْ"لا" في نفس الوقت.</verse>
				<verse number="19">حيت اِبن اللّٰه يَسوع المسيح الّي تبشّر بِه بيناتكُم على يدْنا، أنا وْسِلوانُس وْتيموثاوس، ما فيه شي إيّاه وْلا، وَلكن فيه كان دائمًا "إيّاه،"</verse>
				<verse number="20">حيت الوعود د اللّٰه كاملين هي "إيّاه" في المسيح. هَيداك بالمسيح كنقولو آمين نالمجد د اللّٰه.</verse>
				<verse number="21">اللّٰه هُوَ الّي كيتبّتـنا في المسيح، هُوَ الّي دهنـنا، حنايَ وانتُمَ.</verse>
				<verse number="22">وْهو الّي طبعنا وْجعل الضمانة د الروح ديالو في قلبنا.</verse>
				<verse number="23">وَلكن كَنْدْعي اللّٰه باش يشهد على نفسي بلّي ما مشيتْ شي نْكورِنْثوس، حيت حنّيتْ عليكُم.</verse>
				<verse number="24">ما بغينا شي نسيطرو على الإيمان ديالكُم، وَلكن حنايَ خدّامين معكُم نالفرْحة ديالكُم، حيت بالإيمان أنتُمَ تابتين.</verse>
			</chapter>
			<chapter number="2">
				<verse number="1">وَلكن قرّرْتْ في نفسي ما نعاود شي نجي نْعندكُم بالحزن.</verse>
				<verse number="2">حيت إدا كنحزّنكُم، شكون الّي غادي يفرّحني من غير أنتُمَ الّي أنا حزّنْتْكُم؟</verse>
				<verse number="3">كتبْتْ لكُم هَد الشي باش، ملّي نوصل أنا، ما نحزن شي من هَدوك الّي خصّوم يفرّحوني. كانت عندي التيقة بلّي الفرْحة ديالي هي الفرْحة ديالكُم كاملين.</verse>
				<verse number="4">كتبْتْ لكُم بْعداب كبير وْبالغبينة د القلب وْبْبزّاف د الدموع، ماشي باش نحزّنكُم، وَلكن باش نورّيكُم المحبّة العميقة الّي عندي فيكُم.</verse>
				<verse number="5">وَلكن إدا كان شي واحد السبب د الحزن، ما حزّنْني شي غير أنا، وَلكن حزّنكُم كاملين شي شويا، بلا ما نزيدو فيه.</verse>
				<verse number="6">كافي نْديك الإنسان العقوبة الّي فرضَتاْ عليه الأغلبية منكُم.</verse>
				<verse number="7">وْدابا أنتُمَ خصْكُم تسمحو لو وْتعزّيواه باش ما يغرق شي في الحزن الكبير.</verse>
				<verse number="8">على ديك الشي كنطلب منكُم باش تأكّدو لو المحبّة ديالكُم.</verse>
				<verse number="9">حيت نْهَد الهدف كتبْتْ لكُم باش نختَبركُم وْنعرف إدا أنتُمَ طايعين في كُل شي.</verse>
				<verse number="10">والّي كتسمحو لو أنتُمَ، حتّى أنا كنسمح لو. على ديك الشي، إدا أنا سامحْتْ في شي حاجة، سامحْتْ بْسبابكُم قدّام المسيح،</verse>
				<verse number="11">باش ما يغلب شي علينا الشيطان، حيت ما كنجهلو شي الحيلات ديالو.</verse>
				<verse number="12">حيت ملّي وصلْتْ نْتَرْواس باش نبشّر بإنجيل المسيح، واخّا تْفتحَتْ لي واحد الباب من الرَّبّ،</verse>
				<verse number="13">ما حسّيتْ شي بلّي أنا مرتاح في النفس ديالي، حيت ما جبرْتْ شي خاي تيطُس، وْودّعْتوم وْخرجْتْ نْمَكدونيّة.</verse>
				<verse number="14">وَلكن الحمد للّه الّي كيدّينا دائمًا منتَصرين في المسيح وْكَتْفوح منّا واحد الريحة مزيانة د المعْرفة ديالو في كُل موطَع.</verse>
				<verse number="15">حيت حنايَ الريحة الطيّبة د المسيح ناللّٰه نْهَدوك الّي كينجاو وْنِلّي كيتّهلكو:</verse>
				<verse number="16">ريحة الموت نالناس الّي في الموت، وْريحة الحياة نالناس الّي عندوم الحياة. وْشكون يقدر على هَد الشي؟</verse>
				<verse number="17">حيت حنايَ ماشي فحال بزّاف د الناس الّي كيتاجرو بْكلام اللّٰه، وَلكن كنتكلّمو بْصراحة، فحال الناس المرسولين في المسيح من عند اللّٰه وْقدّام اللّٰه.</verse>
			</chapter>
			<chapter number="3">
				<verse number="1">واش بدينا عاود كنشكرو راسنا؟ أَوْلا واش كنحْتاجو نقدّمو لكُم رسائل التَّوْصية، أَوْلا نطلبوها منكُم فحال الّي كيعملو البعض؟</verse>
				<verse number="2">أنتُمَ الرسائل ديالنا، الّي مكتوبة في قلبنا. هي معروفة وْكيقراوها الناس كاملين.</verse>
				<verse number="3">واضح بلّي أنتُمَ واحد الرسالة د المسيح مكتوبة بْيَدْنا، ماشي بالمداد، وَلكن بْروح اللّٰه الحيّ، ماشي على شي لوحات د الحجَر، وَلكن في اللوحات د القلوبة البشريّة.</verse>
				<verse number="4">هَدي هي التيقة الّي عندنا قدّام اللّٰه بواسطة المسيح:</verse>
				<verse number="5">ماشي بلّي كنحسبو نفسنا كافيين بوحدنا، وَلكن الكفاية ديالنا ماجّة من عند اللّٰه.</verse>
				<verse number="6">هُوَ الّي جعلنا كافيين باش نخدمو واحد العهد جديد، ماشي د الحرف المكتوب، وَلكن د الروح القُدُس. حيت الشريعة الحرفيّة كتقتل، وَلكن الروح كيحيي.</verse>
				<verse number="7">إدا كانت الخدمة د الموت المنقوشة بالحروف على الحجَر مجيدة، حتّى نالدرجة بلّي بَني إسْرائيل ما قدرو شي يشوفو في الوجَه د موسى بْسباب المجد الفاني الّي باين في وَجهو،</verse>
				<verse number="8">واش ما غادي شي تكون الخدمة د الروح مجيدة كتَر منّاْ بزّاف؟</verse>
				<verse number="9">حيت إدا كانت الخدمة د الحُكم مجيدة، الخدمة د التقوى غادي تكون مجيدة كتَر منّاْ بزّاف.</verse>
				<verse number="10">حيت ديك الشي الّي كان مجيد ما بقا شي مجيد، إدا قارنْناه مع هَد المجد الّي عظيم منّو.</verse>
				<verse number="11">حيت إدا كان الفاني مجيد، الّي هُوَ تابت مجيد كتَر منّو بزّاف!</verse>
				<verse number="12">حيت عندنا واحد الرجا فحال هَدا، كنهدرو بالزعامة.</verse>
				<verse number="13">ما كنعملو شي فحال موسى الّي كان كيعمل الحجاب على وَجهو باش ما يشوفو شي بَني إسْرائيل ديك المجد الّي كان كَيْفنا.</verse>
				<verse number="14">وَلكن العقول ديالوم تعمّاو حتّى ناليوما وْملّي كيقراو العهد القديم، عندوم ديك الحجاب الّي باقي ما تحيّد شي، حيت المسيح بوحدو كيحيّدوْ.</verse>
				<verse number="15">حتّى ناليوما، ملّي كيقراو في الكتوبة ديال موسى، الحجاب دائمًا كيغطّي قلبوم.</verse>
				<verse number="16">وَلكن ملّي غادي يدورو نالرَّبّ، غادي يتحيّد الحجاب.</verse>
				<verse number="17">أمّا الرَّبّ هُوَ الروح القُدُس، وْفاين ما كيكون روح الرَّبّ، تمّاك كتكون الحُرّية.</verse>
				<verse number="18">وْحنايَ كاملين، بالوجَه ديالنا معرّي، كنشوفو مجد الرَّبّ فحال في واحد المراية، وْكنترقّاو من مجد نْمجد نْديك الصورة نفساْ بْفضل الرَّبّ الّي هُوَ الروح.</verse>
			</chapter>
			<chapter number="4">
				<verse number="1">على ديك الشي ما كنفشلو شي، حيت عندنا هَد الخدمة بْرحْمة اللّٰه،</verse>
				<verse number="2">وْرفضْنا الأُمور المخبّعة الّي كتجيب الحشومة. وْما كنتعاملو شي بالحيلة وْما كنعوّجو شي كلام اللّٰه. بالعكس، ملّي كنبيّنو الحقّ، كيكبر شانْنا في الضمير د الناس قدّام اللّٰه.</verse>
				<verse number="3">وَلكن إدا الإنجيل ديالنا باقي محجوب، هُوَ محجوب على الّي كيتّهلكو.</verse>
				<verse number="4">والإلَه د هَد الدنيا، يعني الشيطان، غمّط العقل د هَدوك الّي ما كيآمنو شي باش ما يشوفو شي ضَو الإنجيل المجيد د المسيح، الّي هُوَ صورة اللّٰه.</verse>
				<verse number="5">حيت ما كنبشّرو شي بْنفوسنا، وَلكن بالمسيح يَسوع الرَّبّ، وْحنايَ العبيد ديالكُم من جهة يَسوع.</verse>
				<verse number="6">حيت اللّٰه، الّي آمر باش يشرق الضَّو من الظلام، هُوَ الّي شرق الضَّو ديالو في قلبنا باش نعرفو مجد اللّٰه في الوجَه د يَسوع المسيح.</verse>
				<verse number="7">وَلكن عندنا هَد الكنز في القشوع د الطين باش يكون واضح بلّي هَد القوّة العظيمة ماجّة من عند اللّٰه وْماشي منّا.</verse>
				<verse number="8">حنايَ مضيّقين في كُل شي، وَلكن ماشي مسحوقين، حيرانين وَلكن ما قاطعين شي الياس،</verse>
				<verse number="9">مضْطَهدين وَلكن ماشي مسيّبين، مطيّحين وَلكن ماشي مهلوكين.</verse>
				<verse number="10">كنحملو دائمًا في الجسد ديالنا في كُل موطَع الموت د يَسوع باش تظهَر حياة يَسوع حتّى هي في الجسد ديالنا.</verse>
				<verse number="11">حيت ما حَدّنا باقين عايشين، كنكونو دائمًا مستَسلمين نالموت بْسباب يَسوع باش حتّى الحياة د يَسوع تظهَر في الجسد ديالنا الفاني.</verse>
				<verse number="12">وْهَيدا الموت كتخدم فينا والحياة كتخدم فيكُم.</verse>
				<verse number="13">وْحنايَ عندنا نفس الروح د الإيمان فحال ما هُوَ مكتوب: "آمنْتْ وْعلى ديك الشي تكلّمْتْ،" وْحتّى حنايَ كنآمنو وْعلى ديك الشي كنتكلّمو،</verse>
				<verse number="14">عارفين بلّي هَداك الّي ردّ الرَّبّ يَسوع بالروح غادي يردّنا بالروح حتّى حنايَ بيَسوع ويدّينا معكُم مجموعين قدّامو.</verse>
				<verse number="15">حيت هَد الشي كامل من جهتكُم باش النعْمة الّي كَتنْتَشر كتَر وْكتَر بين الناس تفيّض الشكر نالمجد د اللّٰه.</verse>
				<verse number="16">على ديك الشي ما كنفشلو شي، وَلكن واخّا الإنسان الظاهر ديالنا كيبلا، الإنسان الباطن كيتجدّد نهار على نهار.</verse>
				<verse number="17">حيت الضيق ديالنا الخفيف والفايت كيخدم لِنّا واحد المجد عظيم وْدايم الّي هُوَ غالي على العداب ديالنا كامل.</verse>
				<verse number="18">وْحنايَ ما كنركّزو شي على الأُمور الّي كَتْـتشاف، وَلكن على هَديك الّي ما كَتْـتشاف شي، حيت الأُمور الّي كَتْـتشاف هي موقّتة، أمّا الّي ما كَتْـتشاف شي هي دايمة.</verse>
			</chapter>
			<chapter number="5">
				<verse number="1">حيت كنعرفو بلّي، إدا الخيمة الأرضيّة فاين كنعيشو تهدّمَتْ، عندنا في السما واحد السكنى الّي بناها اللّٰه، واحد الدار أبديّة الّي ماشي مصنوعة باليَدّين.</verse>
				<verse number="2">كنتوجّعو في هَد الدار مشتاقين نكونو لابسين الدار ديالنا السماويّة،</verse>
				<verse number="3">حيت إدا كُنّا لابسين، ما غادي شي نكونو عريانين.</verse>
				<verse number="4">حيت حنايَ الّي عايشين في هَد الخيمة كنتوجّعو متقّلين، حيت ما بغينا شي نكونو معرّيّـين، وَلكن لابسين، باش هَد الشي الّي غادي يفنا تبلعوْ الحياة.</verse>
				<verse number="5">حيت اللّٰه هُوَ الّي وجّدنا نْهَد الشي وْكيعطينا الضمانة د الروح ديالو.</verse>
				<verse number="6">إدَن، حنايَ دائمًا متيقّنين، عارفين بلّي ما دُمْنا عايشين في هَد الجسد غادي نكونو بعادين على الرَّبّ.</verse>
				<verse number="7">حيت بالإيمان كنتمشّاو، ماشي بالشوف.</verse>
				<verse number="8">وَلكن كنتشجّعو وْكنفضّلو نكونو بعادين على الجسد وْحاضرين مع الرَّبّ.</verse>
				<verse number="9">على ديك الشي كنحاولو نرضيو اللّٰه، واخّا بعادين أَوْلا حاضرين.</verse>
				<verse number="10">حيت لازم نحَضرو كاملين قدّام المحكمة د المسيح باش كُل واحد يدّي الّي كيستحقّ ملّي كان في الجسد على حسب الّي عمل، الخير أَوْلا الشَّرّ.</verse>
				<verse number="11">حيت كنعرفو الخوف ديال الرَّبّ، كنحاولو نقنعو الناس. وَلكن حنايَ واضحين قدّام اللّٰه وْكنتمنّى نكونو واضحين قدّام الضمير ديالكُم حتّى هُوَ.</verse>
				<verse number="12">ما كنشكرو شي راسنا قدّامكُم، وَلكن كنعطيوكُم الفُرْصة باش تفْتَخرو بِنا باش يكون عندكُم الجواب نْهَدوك الّي كيفْتَخرو بالمظاهر وْماشي بالقلب.</verse>
				<verse number="13">وِادا ظهَر لكُم بلّي حنايَ حُمَق، راه هُوَ ناللّٰه. وِادا ظهَر لكُم بلّي حنايَ معقّلين، راه هَد الشي من جهتكُم.</verse>
				<verse number="14">حيت محبّة المسيح كتحصرنا، مقْتَنعين بلّي إدا واحد مات على الناس كاملين، راه الناس كاملين ماتو.</verse>
				<verse number="15">والمسيح مات على الناس كاملين باش الّي عايشين ما يبقاو شي يعيشو نْراسوم، وَلكن نْهَداك الّي مات على مسبّتوم وْتّبعت حي.</verse>
				<verse number="16">على ديك الشي حنايَ من دابا نْفوق ما كنعرفو حتّى واحد على حسب الجسد، واخّا عرفْنا المسيح على حسب الجسد، وَلكن دابا ما كنعرفوه شي هَيداك.</verse>
				<verse number="17">حيت إدا كان شي واحد في المسيح، هُوَ خليقة جديدة. الأُمور القديمة فاتت وْكُل شي رجع جديد.</verse>
				<verse number="18">وْهَد الشي كامل من عند اللّٰه الّي صالحنا مع نفسو بالمسيح وْعْطانا خدمة المصالحة،</verse>
				<verse number="19">زعمة، بلّي اللّٰه كان في المسيح كيصالح الدنيا مع نفسو، وْما كيحسب شي الدنوب ديالوم ضدّوم، وْكلّفنا بْكلمة المصالحة.</verse>
				<verse number="20">على ديك الشي حنايَ السُّفَراء د المسيح، فحال إدا اللّٰه كيرغب بالواسطة ديالنا: "بِاسم يَسوع المسيح كنطلبو منكُم تصالحو مع اللّٰه."</verse>
				<verse number="21">حيت هَداك الّي ما ارتَكب حتّى شي دنب، جعلوْ اللّٰه دنب بْسبابنا باش نرجعو التقوى د اللّٰه فيه.</verse>
			</chapter>
			<chapter number="6">
				<verse number="1">وْحنايَ، فحال الشُّرَكاء د الله في الخدمة، كنشجّعوكُم ما تقبلو شي نعْمة اللّٰه بلا فايدة.</verse>
				<verse number="2">حيت هُوَ كيقول: "في الوقت المناسب سمعْتك، وْفي النهار د النجا عاونْتك." هَدا هُوَ الوقت المناسب وْهَدا هُوَ النهار د النجا.</verse>
				<verse number="3">حنايَ ما كنكونو شي سبب العترة نْحتّى شي واحد باش ما يكون شي لَوم في الخدمة ديالنا،</verse>
				<verse number="4">وَلكن في كُل شي كنقدّمو راسنا فحال شي خدّامة د اللّٰه بْبزّاف د الصبر في الضيق، في الاحْتياجات، في الشدّات،</verse>
				<verse number="5">في الضربات، في السجون، في الفوضى، في التامارة، في السهر، في الصيام،</verse>
				<verse number="6">في الصفاوة، في المعْرفة، في طول الصبر، في اللطف، في الروح القُدُس، في المحبّة بلا نِفاق،</verse>
				<verse number="7">في كلام الحقّ، في قوّة اللّٰه بالسناح د التقوى على الّيمين وْعلى الشمال،</verse>
				<verse number="8">بالكرامة وْبالحݣرة، بْشهرة قبيحة وْشهرة مزيانة، فحال شي خدّاعين وْحنايَ صادقين،</verse>
				<verse number="9">فحال شي مجهولين وْحنايَ معروفين، فحال شي ميّتين وْحنايَ حيّين، فحال شي مضروبين وْحنايَ ماشي مقتولين،</verse>
				<verse number="10">فحال شي حزنانين وْحنايَ دائمًا فرحانين، فحال شي فُقراء وْحنايَ كنردّو بزّاف د الناس أَغْنياء، فحال إدا ما عندنا والو وْحنايَ كنملكو كُل شي.</verse>
				<verse number="11">آ الكورِنثيّـين، الدقوم ديالنا هدَر معكُم بالصراحة والقلب ديالنا مفتوح لكُم مية في المية.</verse>
				<verse number="12">حنايَ ما قطعْنا شي الحنان ديالنا عليكُم، وَلكن أنتُمَ كتبخلو علينا بالحنان ديالكُم.</verse>
				<verse number="13">أنا كنهدَر معكُم فحال الّي كنهدَر مع أُوْلادي: عاملونا فحال ما كنعاملوكُم، وْفتحو قلبكُم حتّى أنتُمَ.</verse>
				<verse number="14">ما تتّجمعو شي في نير واحد مع الّي ماشي مؤمنين، حيت شنّي هي الشركة بين التقوى والشَّرّ؟ وْشنّي هي العلاقة بين الضَّو والظلام؟</verse>
				<verse number="15">وْشنّو هُوَ الاتّفاق بين المسيح والشيطان؟ وْشنّي هي الشركة بين المؤمن مع الّي ماشي مؤمن؟</verse>
				<verse number="16">وْشنّي هي الشبيهة بين بيت العبادة د اللّٰه والأصْنام؟ حيت حنايَ بيت العبادة د اللّٰه الحيّ، كيفْما قال اللّٰه: "أنا غادي نسكن فيهُم وْغادي نتمشّى فوسطوم وْنكون الإلَه ديالوم وْهُمَ يكونو شعبي."</verse>
				<verse number="17">على ديك الشي كيقول الرَّبّ: "خرجو من وَسطوم وْبعّدو مِنّوم، وْما تحاديو شي النجاسة وانا غادي نرحّب بِكُم،</verse>
				<verse number="18">وْنكون أنا باباكُم وانتُمَ تكونو لي أُوْلاد وْبنات، كيقول الرَّبّ القادر على كُل شي."</verse>
			</chapter>
			<chapter number="7">
				<verse number="1">حيت عندنا هَد الوعود، آ العزازين، خصْنا نطهّرو راسنا من كُل شي الّي كيوسّخ الجسد والروح، باش نكمّلو القداسة في خوف اللّٰه.</verse>
				<verse number="2">عملو نّا الموطَع في قلبكُم. ما ظلمْنا حتّى شي واحد، ما فسّدْنا حتّى شي واحد، وْما طمعْنا في حتّى شي واحد.</verse>
				<verse number="3">ما كنقول شي هَد الشي باش نحكم عليكُم، حيت عاد قُلْتْ لكُم بلّي أنتُمَ في قلبنا باش نموتو وْنعيشو مع بعض.</verse>
				<verse number="4">عندي تيقة كبيرة فيكُم، أنا كنفْتَخر بِكُم بزّاف، أنا معمّر بالتّعْزيّة والفرْحة ديالي فايطة فوسط المشاكل ديالنا.</verse>
				<verse number="5">حيت ملّي وصلْنا نْمَكدونيّة، الجسد ديالنا ما ارتاح شي، وَلكن كُنّا مضيّقين من كُل جهة: من برّا المدابزات، من الداخل الخوف.</verse>
				<verse number="6">وَلكن اللّٰه، الّي كيعزّي نِلّي قطعو الياس، عزّانا بالمجي د تيطُس،</verse>
				<verse number="7">وْماشي بالمجي ديالو وْكان، وَلكن حتّى بالتعْزيّة الّي عْطيتوها لو. تكلّم على الاشْتياق ديالكُم، البكا والاهْتمام العميق الّي عندكُم من جهتي، وْمن هَد الشي كامل تعمّرْتْ بالفرحة كتَر.</verse>
				<verse number="8">حيت واخّا حزّنْتْكُم بالبراة ديالي، ما ندمْتْ شي. واخّا في ديك الوقت ندمْتْ، حيت فطنْتْ بلّي البراة ديالي حزّنَتْكُم في شي مدّة.</verse>
				<verse number="9">دابا كنفرح، ماشي حيتاش حزنْتو، وَلكن حيت الحزن ديالكُم ادّاكُم نالتوبة، حيت أنتُمَ حزنْتو فحال ما بغى اللّٰه وْحنايَ ما خسّرْناكُم في والو.</verse>
				<verse number="10">حيت الحزن الّي ماجي من عند اللّٰه كيدّي نالتوبة الّي كتدّي نالنجا، بلا ندامة، وَلكن الحزن الّي ماجي من الدنيا كيدّي نالموت.</verse>
				<verse number="11">شوفو النتيجة د الحزن ديالكُم الّي ماجي من عند اللّٰه، شحال اجْتَهدْتو، شحال اعْتَدَرْتو، شحال سخطْتو، شحال خافْتو، شحال اشتَقْتو، شحال جاهدْتو، شحال تبرّرْتو! في كُل شي بيّنْتو راسكُم أَبْرياء في هَد القضيّة.</verse>
				<verse number="12">على ديك الشي، واخّا كتبْتْ لكُم، ما كان شي بْسباب الظالم ولا بْسباب المظلوم، وَلكن باش يظهَر لكُم قدّام اللّٰه الاهتمام ديالكُم من جهتنا.</verse>
				<verse number="13">بْسباب هَد الشي تعزّينا، وْفرحْنا بزّاف ملّي شفْنا الفرْحة د تيطُس، حيت روحو ارتاحَتْ بِكُم كاملين.</verse>
				<verse number="14">حيت قُلْتْ لو شحال كنفْتَخر بِكُم، وْما حشّمْتوني شي. بالعكس، فحال كُل شي الّي قُلْنا لكُم هُوَ حقيقي، هَيداك حتّى الافتخار بِكُم قدّام تيطُس هُوَ حقيقي.</verse>
				<verse number="15">والمحبّة ديالو لِلكُم كتكتر ملّي كيتفكّر الطاعة ديالكُم كاملين وْكيفاش اسْتَقبلْتوه بالخوف والرعدة.</verse>
				<verse number="16">وْدابا أنا فرحان، حيت عندي التيقة فيكُم في كُل شي.</verse>
			</chapter>
			<chapter number="8">
				<verse number="1">آ الخوت، بغيتْ نعرّفكُم بْنعْمة اللّٰه الّي اتّعطات نالكنائس د مَكدونيّة.</verse>
				<verse number="2">فوسط المحاين الشديدة، فاطَت الفرْحة ديالوم. وْفوسط الفقر ديالوم الشديد، فاطت السخاوة ديالوم الكبيرة.</verse>
				<verse number="3">وانا شاهد بلّي هُمَ عْطاو بْسخاوة بْخاطروم على حسب القدرة ديالوم وْكتَر من القدرة ديالوم ڭاع.</verse>
				<verse number="4">رغبونا بزّاف باش نمَنحوهُم الامتياز باش يشْتَركو في هَد المساعدة نالقدّيسين.</verse>
				<verse number="5">وْعملو كتَر من ديك الشي الّي كُنّا كنتسنّاو، حيت في الُوّل عْطاو نَفسوم نالرَّبّ وْمن بعد لِنّا حسب إرادة اللّٰه.</verse>
				<verse number="6">وْعلى ديك الشي رغبْنا تيطُس، فحال ما بدا، يكمّل هَد الخدمة د النعْمة فيكُم.</verse>
				<verse number="7">وَلكن، فحال ما كَتْكترو في كُل شي، في الإيمان، في الكلام، في المعْرفة، في كُل الاجتهاد وْفي المحبّة ديالكُم لِنّا، كترو في هَد النعْمة حتّى هِيَ.</verse>
				<verse number="8">ما كنآمركُم شي بْهَد الكلام، وَلكن بواسطة الاجتهاد د يَخرين، بغيتْ نجرّب الصراحة د المحبّة ديالكُم.</verse>
				<verse number="9">حيت كتعرفو نعْمة رَبّنا يَسوع المسيح بلّي، واخّا كان غني، بْسبابكُم رجع فقير باش بواسطة الفقر ديالو أنتُمَ ترجعو أَغْنياء.</verse>
				<verse number="10">وْفي هَد القضيّة غادي نْنصحكُم نالمصْلحة ديالكُم، حيت العام الّي فات أنتُمَ كُنْتو الُوّليين، ماشي غير في العطاء، وَلكن حتّى في الرغبة باش تعملوه.</verse>
				<verse number="11">دابا كمّلو هَد العمل، على حسب القدرة ديالكُم، باش يكون الكمال د العمل قدّ الرغبة الّي كانت عندكُم.</verse>
				<verse number="12">حيت إدا شي واحد كيعطي بالنيّة الخالصة، هَد الشي الّي كيعطي كيكون مقبول على حسب الّي عندو، ماشي على حسب الّي ما عندو شي.</verse>
				<verse number="13">كنقول هَد الشي ماشي باش يَخرين يكونو مرتاحين ما دُمْتو أنتُمَ مضيّقين، وَلكن باش تكون المساواة بيناتكُم.</verse>
				<verse number="14">في الوقت الحالي، الكترة ديالكُم غادي تسدّ الاحْتياج ديالوم، وْفي وقت يَخُر، الكترة ديالوم غادي تسدّ الاحْتياج ديالكُم. هَيدا غادي تكون المساواة،</verse>
				<verse number="15">فحال ما هُوَ مكتوب: "الّي جمَع بزّاف، ما شاط لو شي، والّي جمَع قليل، ما كان شي محْتاج."</verse>
				<verse number="16">الحمد للّه حيت هُوَ جعل في القلب د تيطُس نفس الاهتمام الّي أنا عندي من جهتكُم،</verse>
				<verse number="17">حيت هُوَ ما قبل شي طلباتنا وْكان، وَلكن بالاهتمام ديالو مشى نْعندكُم بْخاطرو.</verse>
				<verse number="18">وْصيفطْنا معاه الأخ الّي كتشكروْ الكنائس كاملة بْسباب الخدمة ديالو في الإنجيل.</verse>
				<verse number="19">وْماشي غير هَد الشي، وَلكن الكنائس اختاروه باش يرافقنا وْندّيو هَد العطيّة الّي حنايَ مكلّفين بِها باش نمجّدو الرَّبّ وْباش النيّة ديالنا تظهر.</verse>
				<verse number="20">حيت بغينا نجتَنبو أَي تُهمة د الناس على كيفاش سيّرنا هَد العطيّة الكريمة.</verse>
				<verse number="21">حيت كنحاولو نعملو الّي هُوَ صالح، ماشي غير قدّام الرَّبّ، وَلكن حتّى قدّام الناس.</verse>
				<verse number="22">وْصيفطْنا معهُم خانا، الّي جرّبْنا الاهتمام ديالو بزّاف د المرّات في بزّاف د الأُمور، وْدابا كتَر بْسباب التيقة الكبيرة الّي عندو فيكُم.</verse>
				<verse number="23">وْمن جهة تيطُس، هُوَ الرفيق ديالي والشريك في الخدمة بيناتكُم، وْمن جهة خوتنا، هُمَ المرسولين د الكنائس وْبِهُم كيتمجّد المسيح.</verse>
				<verse number="24">على ديك الشي ورّيو لوم قدّام الكنائس الدليل د المحبّة ديالكُم وْد الافتخار ديالنا بِكُم.</verse>
			</chapter>
			<chapter number="9">
				<verse number="1">ما خصْني شي نكتب لكُم على المساعدة نالقدّيسين،</verse>
				<verse number="2">حيت أنا كنعرف الاستعداد الّي عندكُم وْكنفْتَخر بِه من جهتكُم قدّام المَكْدونيّين، بلّي في أَخائيّة كانو مستعدّين من العام الّي فات. وْبالنشاط ديالكُم تشجّعو بزّاف مِنّوم.</verse>
				<verse number="3">وَلكن صيفطْتْ الخوت باش الافْتخار ديالنا من جهتكُم ما يكون شي باطل في هَد الأُمور باش، كيفْما قُلْتْ لكُم، تكونو مستعدّين.</verse>
				<verse number="4">وِادا جاو معيَ بعض المَكْدونيّين وْجبروكُم ماشي مستعدّين، حنايَ غادي نتحشّمو على التيقة ديالنا فيكُم، وْحتّى أنتُمَ غَد تتحشّمو معنا.</verse>
				<verse number="5">على ديك الشي كان ضروري نرغب الخوت باش يسبقو نْعندكُم ويوجّدو البركة الكريمة ديالكُم الّي وعَدْتو بِها، باش تكون موجّدة فحال عطيّة كريمة وْماشي فحال إدا كُنْتو بُخَلاء.</verse>
				<verse number="6">وْكنقول هَد الشي: الّي كيزرع قليل غادي يحصد قليل، والّي كيزرع بزّاف غادي يحصد بزّاف.</verse>
				<verse number="7">خلّي كُل واحد يعطي كيفْما نوى في القلب ديالو، ماشي وْهُوَ نادم ولا بزّز منّو، حيت اللّٰه كيحبّ الّي كيعطي وْهُوَ فرحان.</verse>
				<verse number="8">واللّٰه قادر يزيد لكُم كُل نعْمة باش يكون عندكُم في كُل الظروف كُل شي الّي كتحْتاجو، باش تفيطو في كُل عمل صالح،</verse>
				<verse number="9">فحال ما هُوَ مكتوب: "فرّق الخير ديالو وْعْطى نالمساكن. التقوى ديالو غادي تبقا دائمًا."</verse>
				<verse number="10">واللّٰه، الّي كيعطي الزرّيعة نِلّي كيزرع والخبز نِلّي كياكل، هُوَ غادي يكتّر الزرع ديالكُم ويزيد الغلّة د التقوى ديالكُم،</verse>
				<verse number="11">وْغَد ترجعو أغْنياء في كُل شي باش تكونو كُرَماء، وْبالواسطة ديالنا غَد تكونو سبب د الشكر ناللّٰه.</verse>
				<verse number="12">حيت هَد المساعدة، الّي هي واحد الخدمة د العبادة، ما كتسدّ شي الاحْتياج د القدّيسين وْكان، وَلكن كيفيط بِها الشكر ناللّٰه من بزّاف د الناس.</verse>
				<verse number="13">حيت بْسباب الدليل د هَد الخدمة، غادي يمجّدو اللّٰه على الطاعة ديالكُم نالإنجيل د المسيح الّي كتشهد لِلكُم وْعلى السخاوة د العطيّة ديالكُم لِلوم وْنالناس كاملين.</verse>
				<verse number="14">وْبالصلاوات ديالوم من جهتكُم، غادي يتوحّشوكُم بْسباب النعْمة العظيمة د اللّٰه فيكُم.</verse>
				<verse number="15">الحمد للّه على الهديّة ديالو الّي فوق كُل وصف.</verse>
			</chapter>
			<chapter number="10">
				<verse number="1">أنا بولُس كنطلب منكُم باللطف والحنان د المسيح (أنا متواضع ملّي كنكون حاضر بيناتكُم، وَلكن شجاع معكُم ملّي كنكون غايب)،</verse>
				<verse number="2">كنطلب منكُم، ملّي نجي نْعندكُم، ما تجعلوني شي نكون شجاع معكُم، فحال ما قرّرْتْ نكون بالجرأة مع الّي كيفكّرو بلّي كنعيشو بْحسب الجسد.</verse>
				<verse number="3">حيت واخّا كنتمشّاو في الجسد، ما كنحاربو شي على حسب الجسد،</verse>
				<verse number="4">حيت السناح د الحرب ديالنا ماشي جسدي، وَلكن قوي باللّٰه على تخريب الحُصون.</verse>
				<verse number="5">كنهدّمو الأفْكار الخاوية وْكُل حاجة الّي كَتْـتعلّى ضدّ معْرفة اللّٰه وْكنفرضو على كُل فكرة تكون في الطاعة نالمسيح.</verse>
				<verse number="6">وْحنايَ مستعدّين باش نعاقبو على كُل معْصيّة على بَيدمن الطاعة ديالكُم تكون كاملة.</verse>
				<verse number="7">كتشوفو الأُمور على حسب المظاهر. إدا شي واحد مقْتَنع بْنفسو بلّي هُوَ ديال المسيح، يتفكّر بلّي، كيفْما هُوَ ديال المسيح، حتّى حنايَ راه ديالو.</verse>
				<verse number="8">حيت واخّا كنفْتَخر كتَر بالسلْطة الّي عْطاها نّا الرَّبّ نالبُنْيان ديالكُم، ماشي نالتخريب ديالكُم، ما غادي شي نحشم،</verse>
				<verse number="9">باش ما نظهَر شي فحال إدا كنخوّفكُم بالبراوات.</verse>
				<verse number="10">حيت البعض كيقولو: "البراوات ديالو قاصحة وْقويّة وأمّا الشخصيّة ديالو ضعيفة والكلام ديالو محڭور."</verse>
				<verse number="11">الناس الّي فحال هَدو واجب عليهُم يفهمو بلّي، فحال الكلام ديالنا بالبراوات وْحنايَ غايـبـين، هَيداك الأفعال ديالنا ملّي نكونو حاضرين.</verse>
				<verse number="12">حيت ما كَنْـزعمو شي نساويو أَوْلا نقارنو راسنا مع البعض الّي كيشكرو راسوم، حيت ملّي كيقيّمو نفسوم بْنَفسوم وْكيقارنو راسوم مع راسوم، راهُم ما كيفهمو والو.</verse>
				<verse number="13">وَلكن حنايَ ما غادي شي نفْتَخرو كتَر من الواجب، وَلكن حسب القياس د القانون الّي قَسموْ نّا اللّٰه، الّي بِه وصَلْنا نْعندكُم.</verse>
				<verse number="14">حيت ما بالغْنا شي، فحال إدا ما وصَلْنا شي نْعندكُم. حيت وصَلْنا نْعندكُم حتّى أنتُمَ بالإنجيل د المسيح.</verse>
				<verse number="15">ما كنفْتَخرو شي بلا قياس في الخدمة د الناس يَخرين. بالعكس، كنتمنّاو بواسطة التقدُّم د الإيمان ديالكُم بلّي حنايَ غادي نتعظّمو كُل مرّة كتَر بيناتكُم، في داخل الميدان د الخدمة ديالنا،</verse>
				<verse number="16">باش نبشّرو بالإنجيل في المناطق ديالكُم لْهيه، بلا ما نفْتَخرو بالخدمة الّي عملوها الناس يَخرين من قبل.</verse>
				<verse number="17">وَلكن "الّي كيفْتَخر، خصّو يفْتَخر بالرَّبّ،"</verse>
				<verse number="18">حيت ماشي الّي كيشكر راسو هُوَ مقبول، وَلكن الّي كيشكروْ الرَّبّ.</verse>
			</chapter>
			<chapter number="11">
				<verse number="1">مصاب تتحمّلو حُمقي شويّش! نعم، صبرو معيَ.</verse>
				<verse number="2">وانا كنغير عليكُم بواحد الغيرة الّي كتجي من عند اللّٰه، حيت خطبْتْكُم نْرَجل واحد، هُوَ المسيح، باش نقدّمكُم لِلو فحال واحد العزبة طاهرة.</verse>
				<verse number="3">وَلكن كنخاف بلّي، فحال ما خدعَتْ الحيّة حوّاء بالحيلة ديالاْ، هَيداك غادي يفسد العقل ديالكُم وْتخسرو الصراحة والصفاوة د المسيح.</verse>
				<verse number="4">حيت إدا جا شي واحد كيبشّركُم بْشي يَسوع يَخُر من غير الّي بشّرْنا بِه، أَوْلا إدا ادّيتو شي روح يَخرى من غير الروح القُدُس الّي ادّيتوه، أَوْلا شي إنجيل يَخُر من غير هَداك الّي قبطْتوه منّا، راه كتصبرو مزيان.</verse>
				<verse number="5">وْكنظنّ بلّي أنا ماشي أقلّ من ديك "الرُّسُل الكبارين" في حتّى حاجة.</verse>
				<verse number="6">حيت واخّا أنا ما كنهدَر شي بْفصاحة من جهة الكلام، عندي المعْرفة الّي ظهّرْناها لِلكُم في كُل شي وْفي كُل الظروف.</verse>
				<verse number="7">وَقيلا خطيتْ ملّي تواضعْتْ أنا باش نعلّيكُم أنتُمَ، حيت بشّرْتْكُم بالإنجيل د اللّٰه بلا شي؟</verse>
				<verse number="8">نهبْتْ من كنائس يَخرين وْقبطْتْ المال مِنّوم باش نخدمكُم أنتُمَ.</verse>
				<verse number="9">حيت ملّي كُنْتْ حاضر فوسطكُم وْكُنْتْ محْتاج، ما تقّلْتْ على حتّى واحد منكُم، حيت الخوت الّي جاو من مَكدونيّة سدّو الاحْتياج ديالي، وْفي كُل شي حضيتْ راسي باش ما نتقّل شي عليكُم، وْباقي غادي نحضي راسي.</verse>
				<verse number="10">بْحقّ المسيح الّي فيَّ، حتّى واحد ما غادي يحيّد منّي هَد الافْتخار في المناطق د أَخائيّة.</verse>
				<verse number="11">علاش؟ واش حيت ما كنعزّْكُم شي؟ اللّٰه كيعرف.</verse>
				<verse number="12">وَلكن ديك الشي الّي كنعملوْ غادي نزيد نعملوْ باش ما نعطي شي الفُرْصة نْهَدوك الّي بغاوها باش يكونو حتّى هُمَ فحالنا في الأُمور الّي كيفْتَخرو بِها.</verse>
				<verse number="13">حيت هَدوك رُسُل كدّابين، وْخدّامة خدّاعين الّي كيعملو راسوم فحال إدا كانو الرُّسُل د المسيح.</verse>
				<verse number="14">وْماشي عجب، حيت حتّى الشيطان بْنفسو كيبدّل الصِّفة ديالو باش يظهَر فحال واحد الملاك د النور!</verse>
				<verse number="15">إدَن، ماشي شي حاجة غريبة إدا الخدّامة ديالو حتّى هُمَ كيبدّلو الصِّفة ديالوم فحال الخدّامة د التقوى، الّي النهاية ديالوم غادي تكون على حسب الفعايل ديالوم.</verse>
				<verse number="16">كنقول مرّة يَخرى، ما يظنّ حتّى واحد منكُم بلّي أنا حماق. وإلّا، قبلوني فحال شي حماق، باش حتّى أنا نفْتَخر شويّش.</verse>
				<verse number="17">الّي كنقول دابا، أنا ما كنقولوْ شي بْحسب الرَّبّ، وَلكن كنقولوْ فحال شي حماق الّي كيعجبوْ يفْتَخر.</verse>
				<verse number="18">حيت بزّاف كيفْتَخرو حسب الجسد، هَيداك غادي نفْتَخر حتّى أنا.</verse>
				<verse number="19">حيت أنتُمَ كَتْـتحمّلو الجاهلين وْأنتُمَ فرحانين، حيت أنتُمَ معقّلين.</verse>
				<verse number="20">حيت إدا شي واحد ردّكُم عبيد كَتْـتحمّلوه، إدا شي واحد كيستغلّكُم، إدا شي واحد كيدّي لكُم ديالكُم، إدا شي واحد كيعلّي راسو، إدا شي واحد كيضربكُم على وجَهْكُم.</verse>
				<verse number="21">على الحشومة ديالي كنعْتَبر بلّي كُنّا ضعافين بزّاف بالمقارنة! إدا كان شي واحد شجاع في شي حاجة، حتّى يانا نزعم نعمل فحالو (كنتكلّم فحال شي إنسان حماق).</verse>
				<verse number="22">واش هُمَ عبرانيّين؟ حتّى أنا. واش هُمَ إسرائليين؟ حتّى أنا. واش هُمَ نسل إبراهيم؟ حتّى أنا.</verse>
				<verse number="23">واش هُمَ خدّامة د المسيح؟ (كنتكلّم فحال إدا كُنْتْ حماق) أنا كتَر مِنّوم. في التامارة أنا كتَر، في الجلدات بلا عداد، في السجون أنا كتَر، في خطر الموت بزّاف د المرّات.</verse>
				<verse number="24">خمسة د المرّات اليهود عطاوني أربعين جلدة من غير واحدة.</verse>
				<verse number="25">تلاتة د المرّات الناس عصّاوني، واحد المرّة رجموني، تلاتة د المرّات تهرّس بيَّ الباركو، ݣوّزْتْ ليلة وْنهار في الغُرق د البحَر.</verse>
				<verse number="26">سافرْتْ شحال من مرّة. كُنْتْ في الخطر د الواد، في الخطر د السرّاق، في الخطر من الأمّة ديالي، في الخطر من الوَتَنيّـين، في الخطر في المدينة، في الخطر في الخلا، في الخطر في البحَر، في الخطر من الخوت الكدّابين،</verse>
				<verse number="27">في الخدمة والتعب، في السهير بزّاف، في الجّوع والعطش، في الصيام بزّاف، في البرد والعرى.</verse>
				<verse number="28">وْزيد على هَد الأُمور الّي كيتعرّمو عليَّ كُل نهار، الاهْتمام بالكنائس كاملين.</verse>
				<verse number="29">شكون الّي ضعيف وانا ما نضعف شي معاه؟ شكون الّي تعتّر وانا ما نسخط شي؟</verse>
				<verse number="30">إدا كان واجب الحيالة، أنا غادي نفْتَخر بالضُّعف ديالي.</verse>
				<verse number="31">اللّٰه، الآب د رَبّنا يَسوع المسيح، الّي هُوَ مبارك إلى الأبد، كيعرف بلّي أنا ما كنكدب شي.</verse>
				<verse number="32">في دِمَشْق الوالي الّي تحت السلْطة د المَلِك حارِث كان كيراقب المدينة د الدِمَشْقيّـين باش يشبّرني،</verse>
				<verse number="33">وَلكن الخوت نزّلوني في واحد القُفّة من واحد الطاقة في السور وْهربْتْ من اليَدّين ديالو.</verse>
			</chapter>
			<chapter number="12">
				<verse number="1">إدا كان لا بدّ نفْتَخر، واخّا ما نربح والو منّو، غادي نجي نالرؤيات د الرَّبّ والأُمور الّي بيّناْ لي.</verse>
				<verse number="2">كنعرف واحد الرَّجل في المسيح الّي اتّخطف نالسما التالتة هَدي أربعطاشر عام، إدا في الجسد، ما كنعرف شي، أَوْلا خارج الجسد، ما كنعرف شي، اللّٰهُ أعلم.</verse>
				<verse number="3">وْكنعرف بلّي هَد الرَّجل، إدا في الجسد أَوْلا بلا الجسد، ما كنعرف شي، اللّٰهُ أعلم،</verse>
				<verse number="4">اتّخطف نالفِردَوس وْتمّاك سمع شي كلام الّي ما يقدر حتّى شي إنسان ينطق بِه وْممنوع عليه يعبّر بِه.</verse>
				<verse number="5">بْهَد الرَّجل غادي نفْتَخر. وَلكن بالنسبة لِلي أنا، ما غادي شي نفْتَخر إلّا بالضُّعف ديالي.</verse>
				<verse number="6">وَلكن إدا كُنْتْ باغي نفْتَخر بْراسي، ما غادي شي نكون حماق، حيت كنقول الحقّ. وَلكن ما كنعمل شي هَيداك باش ما يحسبني حتّى واحد فوق ديك الشي الّي كيشوف فيَّ أَولا كيسمع منّي.</verse>
				<verse number="7">وْباش ما نتكبّر شي بالعظمة د التبْـيـينات، اتّعطات لي واحد الشوكة في الجسد، فحال شي مرسول من الشيطان، وْكيعدّبني باش ما نتكبّر شي.</verse>
				<verse number="8">وْرغبْتْ الرَّبّ تلاتة د المرّات باش يحيّداْ منّي.</verse>
				<verse number="9">وْقال لي: "تكفيك النعْمة ديالي، حيت قوّتي كتـتكمّل في الضُّعف." على ديك الشي أنا بْكُل فرح غادي نفْتَخر بْضُعفي باش تسكن فيَّ قوّة المسيح.</verse>
				<verse number="10">وْعلى ديك الشي كنفرح بالضعف والتزبـيلات والاحْتياجات والتمرْميدات والمشاكل في سبيل المسيح، حيت ملّي كنكون ضعيف، كنكون قوي.</verse>
				<verse number="11">أنا رجعْتْ حماق. أنتُمَ فرضْتوه عليَّ، وْكان واجب عليكُم تشكروني! حيت أنا ماشي أقلّ من هَدوك "الرُّسُل الكبارين،" واخّا أنا ما كنسوى والو.</verse>
				<verse number="12">العلامات بلّي أنا الرسول في الحقيقة تْعملَتْ فوسطكُم بالصبر وْبالأمارات والعجايب والمُعْجزات.</verse>
				<verse number="13">حيت فشْمِن حاجة تعاملْتْ معكُم أقلّ من الكنائس يَخرين؟ واش غير حيت ما تقّلْتْ شي عليكُم؟ سمحو لي على هَد الظلم!</verse>
				<verse number="14">هَدي هي المرّة التالتة وانا موجّد باش نجي نْعندكُم. وْما غادي شي نتقّل عليكُم، حيت ما بغيتْ شي ديك الشي الّي عندكُم، وَلكن بغيتْكُم أنتُمَ! حيت ما خصّ شي الولاد يوفّرو نالوالِدين، وَلكن الوالِدين نالولاد.</verse>
				<verse number="15">وانا بْكُل فرح كنعطي كُل ما عندي وْغادي نعطي حتّى نفسي من جهة نفوسكُم. وِادا كُنْتْ كنعزّْكُم بزّاف، واش غَد تعزّوني أقلّ؟</verse>
				<verse number="16">نعم، د بالصّحّ أنا ما تقّلْتْ شي عليكُم. وَلكن وَقيلا أنا مطوّر وْغشّيتْكُم بالحيلة؟</verse>
				<verse number="17">واش طمعْتْ فيكُم على يَد شي واحد من هَدوك الّي صيفطْتوم نْعندكُم؟</verse>
				<verse number="18">رغبْتْ تيطُس باش يمشي نْعندكُم وْصيفطْتْ معاه واحد الأخ. واش طمَع فيكُم تيطُس؟ واش ما تصرّفْنا شي في نفس الروح وْبْنفس الطريقة؟</verse>
				<verse number="19">واش كتظنّو حتّى نْدابا بلّي كنبرّيو راسنا قدّامكُم؟ حنايَ كنتكلّمو قدّام اللّٰه في المسيح، وْهَد الشي كامل، آ العزازين، بْسباب البُنْيان ديالكُم.</verse>
				<verse number="20">حيت ملّي نجي، كنخاف ما نجبركُم شي كيفْما بغيتْ وْما تجبروني شي كيفْما بغيتو. وْكنخاف يكون بيناتكُم المدابزات والحسد والسخطات والخلافات والوشايات والنميمات والتزبـيلات والتشويشات.</verse>
				<verse number="21">كنخاف، ملّي نطلّل عليكُم مرّة يَخرى، بلّي إلَهي غادي يدلّْني قدّامكُم وْغادي نبكي على بزّاف من هَدوك الّي دنبو شحال هَدي وْباقي ما تابو شي من النجاسة والزنا والفسق الّي عملوه.</verse>
			</chapter>
			<chapter number="13">
				<verse number="1">هَدي هي المرّة التالتة الّي كنزوركُم فيها. "خصْكُم تـتبّتو كُل كلمة على الدقوم د جوج أَوْلا تلاتة د الشهود."</verse>
				<verse number="2">ملّي كُنْتْ معكُم المرّة التانية، نبّهْتْكُم، وْدابا أنا ماشي حاضر وْكنعاود لكُم هَد الشي: ملّي نجي نْعندكُم، ما غادي شي يعزّو عليَّ الناس الّي دنبو ولا حتّى شي واحد يَخُر.</verse>
				<verse number="3">حيت أنتُمَ كتبقّشو على واحد الدليل بلّي المسيح كيهدَر بيَّ. هُوَ ماشي ضعيف في التعامُل ديالو معكُم، وَلكن هُوَ قوي فيكُم.</verse>
				<verse number="4">حيت د بالصّح تصْلب بْضُعف، وَلكن هُوَ دابا حيّ بْقوّة اللّٰه. إدَن، حتّى حنايَ ضعافين فيه، وَلكن بْقوّة اللّٰه من جهتكُم غادي نحياو معاه.</verse>
				<verse number="5">جرّبو راسكُم واش أنتُمَ في الإيمان، وامْتَحنو راسكُم. واش ما كتعرفو شي بلّي يَسوع المسيح فيكُم؟ يعني، إدا ما فشلْتو شي في الامتحان!</verse>
				<verse number="6">كنتمنّى باش تعرفو بلّي حنايَ ماشي فاشلين.</verse>
				<verse number="7">وْكنطلبو اللّٰه ما تعملو حتّى شي حاجة قبيحة، ماشي باش نظهرو ناجحين حنايَ، وَلكن باش تعملو أنتُمَ الخير، واخّا كيظهَر بلّي حنايَ فاشلين.</verse>
				<verse number="8">حيت ما نقدرو نعملو والو ضدّ الحقّ، وَلكن كنخدمو من جهة الحقّ.</verse>
				<verse number="9">على هَد الشي كنفرحو ملّي كنكونو ضعافين وانتُمَ قويّين. وْهَد الشي كنطلبو: باش اللّٰه يردّكُم كاملين.</verse>
				<verse number="10">وْعلى ديك الشي كنكتب لكُم هَد الأُمور، وانا غايب، باش ما نسْتَعمل شي معكُم القصوحيّة ملّي نكون حاضر، على حسب السلْطة الّي عْطاها لي الرَّبّ نالبُنْيان، ماشي نالهلاك.</verse>
				<verse number="11">وْفي الآخر، آ الخوت، فرحو، فتّشو على الكمال ديالكُم، عزّيو بعضيّاتكُم، كونو في رأي واحد، وْعيشو في سلام، وإلَه المحبّة والسلام غادي يكون معكُم.</verse>
				<verse number="12">سلّمو على بعضيّاتكُم بْقُبلة مقدّسة.</verse>
				<verse number="13">كيسلّمو عليكُم القدّيسين كاملين.</verse>
				<verse number="14">نعْمة رَبّنا يَسوع المسيح وْمحبّة اللّٰه وْعِشْرة الروح القُدُس يكونو معكُم كاملين.</verse>
			</chapter>
		</book>
		<book number="48">
			<chapter number="1">
				<verse number="1">بولُس رسول، الّي ماشي بْغرض الناس وْماشي بالإنسان، وَلكن بيَسوع المسيح واللّٰه الآب الّي بعتوْ من بين الميّتين</verse>
				<verse number="2">وْمن الخوت كاملين الّي هُمَ معيَ، نالكنائس د غَلاطيّة،</verse>
				<verse number="3">النعْمة لكُم والسلام من عند اللّٰه الآب وْمن الرَّبّ يَسوع المسيح</verse>
				<verse number="4">الّي عْطى نفسو من جهة الدنوب ديالنا باش ينجّينا من الدنيا الحاضرة القبيحة على حسب إرادة الإلَه والآب ديالنا</verse>
				<verse number="5">الّي عندو المجد على الدوام دائمًا. آمين.</verse>
				<verse number="6">أنا كنتعجّب بلّي بعّدْتو دغيا من هَداك الّي عَيّط لكُم بنعْمة المسيح باش تـتبعو واحد الإنجيل مخْتَلف.</verse>
				<verse number="7">ماشي حيت كاين إنجيل يَخُر، وَلكن كاينين البعض الّي كيشوّشوكُم وْبغاو يفسّدو الإنجيل د المسيح.</verse>
				<verse number="8">وَلكن إدا بشّرْناكُم حتّى حنايَ أَوْلا واحد الملاك من السما بْشي إنجيل يَخُر الّي ما بشّرْناكُم شي بِه، يكون ملْعون.</verse>
				<verse number="9">كيفْما سبق وْقُلْنا، هَيدا كنقول دابا عاود، إدا شي واحد كيبشّركُم بْشي إنجيل مخْتَلف من غير هَداك الّي قبلْتوه، يكون ملْعون.</verse>
				<verse number="10">واش دابا كنبقّش على الفضل د الناس أَوْلا ديال اللّٰه؟ أَوْلا كنحاول نرضي الناس؟ حيت كَكُنْتْ باقي كنرضي الناس، ما غادي شي نكون عبد المسيح.</verse>
				<verse number="11">بغيتْكُم تعرفو، آ الخوت، بلّي الإنجيل الّي بشّرْتْ بِه ماشي من عند البشر،</verse>
				<verse number="12">حيت ما قبطْتوْ شي وْما تعلّمْتوْ شي من حتّى شي إنسان، وَلكن يَسوع المسيح ظهّروْ لي.</verse>
				<verse number="13">حيت أنتُمَ سمعْتو بالتصرُّف ديالي ملّي كُنْتْ داخل الديانة اليَهوديّة، بلّي كُنْتْ كَنْتعدّى على الكنيسة د اللّٰه بزّاف وْكنحاول نهلكاْ،</verse>
				<verse number="14">وْكُنْتْ كَنْتقدّم في الديانة اليَهوديّة كتَر من قراني، وْكانتْ عندي الغيرة كتَر مِنّوم من جهة التقاليد د الجدود.</verse>
				<verse number="15">وَلكن اللّٰه، الّي اخْتارني من الكرش د يمّا وْعَيّط عليَّ بالنعْمة ديالو، ملّي ظهَر لو مزيان،</verse>
				<verse number="16">بيّن اِبنو فيَّ باش نبشّر بِه بين الوَتَنيّين. في ديك الساعة ما تشاورْتْ مع حتّى شي واحد</verse>
				<verse number="17">وْما طلعْتْ شي نالقُدس نْعند الرُّسُل الّي كانو قبل منّي، وَلكن مشيتْ نْبلاد العرب وْعاود رجعْتْ نْدِمَشْق.</verse>
				<verse number="18">وْمن بعد تلت سنين، طلعْتْ نالقُدس باش نتلاقى مع بُطْرُس وْبقيتْ معاه خَمْسطاشر يوم.</verse>
				<verse number="19">وَلكن ما شفْتْ حتّى شي واحد يَخُر من الرُّسُل، من غير يَعْقوب خاه د الرَّبّ.</verse>
				<verse number="20">وْديك الشي الّي كنكتب لكُم، قدّام اللّٰه ما كنكدب شي فيه.</verse>
				<verse number="21">وْمن بعد مشيتْ نالمناطق د سوريّة وْكيليكيّة،</verse>
				<verse number="22">وْما كُنْتْ شي معروف بالوجَه عند الكنائس د اليَهوديّة الّي في المسيح.</verse>
				<verse number="23">غير كانو كيسمعو بلّي هَداك الّي كان في وقت يَخُر كيمرْمدنا، كيبشّر دابا بالإيمان الّي كان كيهلكوْ من قبل،</verse>
				<verse number="24">وْكانو كيمجّدو اللّٰه بْسبابي.</verse>
			</chapter>
			<chapter number="2">
				<verse number="1">وْمن بعد أربعطاشر عام، طلعْتْ عاود نالقُدس مع بَرنابا وادّيتْ معيَ حتّى تيطُس.</verse>
				<verse number="2">وْطلعْتْ لِلاْ وانا كنطيع نواحد الرؤيا، وْمشيتْ مع الكبارين د المؤمنين بوحدنا، وْشرحْتْ لوم الإنجيل الّي كنبشّر بِه بين الوَتَنيّين باش نتأكّد بلّي ما كنجري شي أَوْلا ما جريتْ شي باطل.</verse>
				<verse number="3">وْحتّى تيطُس الّي كان معيَ، والّي هُوَ يوناني، ما تلزّم شي عليه باش يتطهّر.</verse>
				<verse number="4">وَلكن بْسباب الخوت الكدّابين الّي تدخّلو بيناتنا مخبّعين باش يتجسّسو على الحُرّية ديالنا الّي عندنا في المسيح ويردّونا نالعبوديّة،</verse>
				<verse number="5">ما تسلّمْنا شي لِلوم بالطاعة حتّى ساعة باش يبقا عندكُم الحقّ د الإنجيل.</verse>
				<verse number="6">وأمّا هَدوك الّي محْسوبـين بلّي هُمَ شي حاجة (عليَّ ماشي مُهمّ كيفْما كانو، حيت اللّٰه ما كيحكم شي على المظاهر)، ديك الشخصيات ما فرضو عليَّ حتّى شي حاجة.</verse>
				<verse number="7">بالعكس، ملّي اعْتَرفو بلّي توصّيتْ بالإنجيل نالناس الّي ماشي مطهّرين، فحال ما توصّى بُطْرُس بالإنجيل ناليهود،</verse>
				<verse number="8">(حيت الّي جعل بُطْرُس رسول د اليهود، جعلني أنا رسول نالوَتَنيّين)،</verse>
				<verse number="9">وْملّي اعْتَرف يَعْقوب وْصَفا وْيوحَنّا الّي هُمَ محْسوبـين فحال الرّكايز د الكنيسة بالنعْمة الّي اتّعطات لِلي، مدّو نّا، أنا وْبَرنابا، يَدّوم د الّيمين فحال علامة د الشَّرِكة، باش نمشيو حنايَ نْعند الوَتَنيين وْهُمَ نْعند اليهود.</verse>
				<verse number="10">غير طلبو منّا نتفكّرو المساكن، وْهَد الشي حاولْتْ نعملوْ بالجُّهد ديالي.</verse>
				<verse number="11">وَلكن ملّي جا بُطْرُس نْأَنْطاكية، تعرّضْتْ لو بطّاي طاي حيت كانتْ عليه اللومة،</verse>
				<verse number="12">حيت قبل ما يجيو شي ناس من جهة يَعْقوب، كان بُطْرُس كياكل مع الناس الّي ماشي يهود. وَلكن ملّي جاو، بدا كيرجع ناللَّور وْكيبعّد نفسو، حيت خاف من الناس د الطهارة.</verse>
				<verse number="13">واليهود يَخرين مشاو مع النفاق د بُطْرُس، وْحتّى بَرنابا مشى مع النفاق ديالوم.</verse>
				<verse number="14">وَلكن ملّي أنا شفْتوم بلّي ما كانو شي كيتمشّاو حسب الحقّ د الإنجيل، قُلتْ نْبُطْرُس قدّام الناس كاملين: "إدا أنتينا يهودي كتعيش فحال الّي ماشي يهودي، علاش كتفرض على الناس الّي ماشي يهود يعيشو فحال اليهود؟"</verse>
				<verse number="15">حنايَ يهود من الأصل، وْماشي مُدْنبـين من بين الوَتَنيّين.</verse>
				<verse number="16">واخّا هَيدا كنعرفو بلّي الإنسان ما كيتبرّر شي بالأعْمال د الشريعة، وَلكن بالإيمان بيَسوع المسيح. حتّى حنايَ آمنّا بيَسوع المسيح باش نتبرّرو بالإيمان بالمسيح، ماشي بالأعْمال د الشريعة، حيت بالأعْمال د الشريعة حتّى واحد ما كيتبرّر.</verse>
				<verse number="17">وِادا كنفتّشو على البراءة بالمسيح، وْكنجبرو نفسنا مُدْنبـين، واش هَد الشي المعنى ديالو بلّي المسيح خدّام نالدنوب؟ حاشا!</verse>
				<verse number="18">حيت إدا كُنْتْ كَنْبني عاود ديك الشي الّي هدّمْتوْ، غادي نكون أنا متعدّي.</verse>
				<verse number="19">حيت أنا بالشريعة مُتّْ نالشريعة باش نحيا ناللّٰه.</verse>
				<verse number="20">مع المسيح تصْلبْتْ وْدابا ما كنحيا شي أنا، وَلكن المسيح كيحيا فيَّ، والحياة الّي كنحياها دابا في الجسد كَنْحياها في الإيمان بِابن اللّٰه الّي عزّْني وْسلّم نفسو عليَّ.</verse>
				<verse number="21">ما كنبطّل شي نعْمة اللّٰه، حيت إدا بالشريعة تكون التقوى، المسيح مات بلا سبب.</verse>
			</chapter>
			<chapter number="3">
				<verse number="1">آ الغَلاطيّين الجّاهلين، شكون الّي سحّر لكُم باش ما تطيعو شي الحقّ، أنتُمَ الّي قدّام عينكُم ظهَر واضح يَسوع المسيح مصْلوب؟</verse>
				<verse number="2">غير بغيتْ نعرف منكُم: واش ادّيتو الروح بالأعْمال د الشريعة أَوْلا بالإيمان ملّي سمعْتو الرسالة؟</verse>
				<verse number="3">واش أنتُمَ هَيدا تقالين الفهم؟ أنتُمَ الّي بديتو بالروح، واش غَد تكمّلو دابا بالجسد؟</verse>
				<verse number="4">واش تعدّبْتو بلا سبب؟ إدا د بالصّحّ كان باطل.</verse>
				<verse number="5">والّي كيعطيكُم الروح وْكيعمل المُعْجزات بيناتكُم، واش كيعملوْ بالأعْمال د الشريعة أَوْلا بالسمع بالإيمان؟</verse>
				<verse number="6">هَيدا كان مع إبراهيم، "آمن إبراهيم باللّٰه وْتّحسب لو تقوى."</verse>
				<verse number="7">إدَن، خصْكُم تعرفو بليّ هَدو الّي كيعيشو بالإيمان هُمَ أُوْلاد إبراهيم.</verse>
				<verse number="8">وْفعلاً، الكتاب سبق وْشاف بلّي اللّٰه غادي يبرّي الأُمَم بالإيمان، وْسبق وْبشّر إبراهيم كيقول: "فيك غادي يتباركو الأُمَم كاملين."</verse>
				<verse number="9">على ديك الشي الّي هُمَ من الإيمان كيتباركو مع إبراهيم، الرَّجل د الإيمان.</verse>
				<verse number="10">حيت الناس كاملين الّي كيعيشو بالأعْمال د الشريعة هُمَ تحت اللعْنة حيت مكتوب: "ملْعون كُل واحد الّي ما كيتبت شي في كُل ما هُوَ مكتوب في الكتاب د الشريعة باش يعمل بِه."</verse>
				<verse number="11">وْظاهر بلّي ما كاين حتّى واحد الّي كيتبرّر عند اللّٰه بالشريعة، حيت "المتّاقي غادي يحيا بالإيمان."</verse>
				<verse number="12">وَلكن الشريعة ماشي مبْنية على الإيمان، حيت "الّي كيعمل بْهَد الأُمور غادي يحيا بِها."</verse>
				<verse number="13">المسيح فدانا من اللعْنة د الشريعة حيت تلعن هُوَ بْسبابنا، حيت مكتوب: "ملعون كُل واحد الّي تعلّق على الخشبة."</verse>
				<verse number="14">وْعمل المسيح هَد الشي باش توصل البركة د إبراهيم نالأُمَم، باش بالإيمان ندّيو الروح حسب الوعد.</verse>
				<verse number="15">آ الخوت، غادي نعطيكُم واحد المتال: واحد العهد، واخّا د البشر، ما كاين حتّى واحد الّي كيبطّلوْ أَوْلا الّي كيزيد عليه، إدا كان تابت.</verse>
				<verse number="16">أمّا الوعود اتّعطات نْإبراهيم وْنالدرّيّة ديالو. الكتاب ما كيقول شي "نالدرّيّات،" فحال إدا تكلّم على بزّاف د الناس، وَلكن على واحد: "في الدرّيّة ديالك،" الّي هُوَ المسيح.</verse>
				<verse number="17">الّي بغيتْ نقول هُوَ هَد الشي، الشريعة الّي جات أربع مية وْتلاتين عام من بعد، ما تقدر شي تبطّل العهد الّي تبّتوْ اللّٰه باش تجعل الوعد باطل.</verse>
				<verse number="18">حيت إدا الورت كيتبت بالشريعة، ما كيتبت شي بالوَعْد، وَلكن اللّٰه عْطاه نْإبراهيم بالوعد.</verse>
				<verse number="19">وْشنّو هُوَ القصد من الشريعة؟ هي جاباْ اللّٰه بْسباب المعاصي على بَيدْمن تجي الدرّيّة الّي قبطَتْ الوعد، وْكانت مرتّبة بالملائكة على يد واحد الوسيط.</verse>
				<verse number="20">الوسيط ما كيكون شي نْشخص واحد، وَلكن اللّٰه واحد.</verse>
				<verse number="21">إدَن، واش الشريعة ضدّ الوعود د اللّٰه؟ حاشا! حيت كَكانت اتّعطات واحد الشريعة الّي قادرة باش تحيي، كَكانتْ في الحقيقة التقوى كَتْـتبت بالشريعة.</verse>
				<verse number="22">وَلكن الكتاب حبس كُل شي تحت السلْطة د الدنوب باش بالإيمان بيَسوع المسيح اتّْعطات الوعود نِلّي كيآمنو.</verse>
				<verse number="23">وْقبل ما جا الإيمان، كُنّا محْبوسين تحت الشريعة، محْضيّين حتّى يظهَر الإيمان.</verse>
				<verse number="24">وْهَيدا كانت الشريعة هي المربّية ديالنا حتّى وصَل المسيح باش نتبرّاو بالإيمان.</verse>
				<verse number="25">وَلكن دابا ملّي جا الإيمان، ما بقينا شي تحت الّي يربّينا،</verse>
				<verse number="26">حيت أنتُمَ كاملين أُوْلاد اللّٰه بالإيمان بيَسوع المسيح.</verse>
				<verse number="27">حيت أنتُمَ الّي تغطّسْتو في المسيح، لبسْتو المسيح.</verse>
				<verse number="28">ما كاين لا يهودي ولا يوناني، ما كاين لا عبد ولا حُرّ، ما كاين لا رَجل ولا مراة، حيت أنتُمَ كاملين واحد في المسيح يَسوع.</verse>
				<verse number="29">وِادا كُنْتو ديال المسيح، أنتُمَ الدرّيّة د إبراهيم والورتة على حسب الوعد.</verse>
			</chapter>
			<chapter number="4">
				<verse number="1">وْكنقول هَد الشي، ما دام الوارت باقي صغير، ما كاين شي الفرق بينو وْبين العبد، واخّا هُوَ مول كُل شي،</verse>
				<verse number="2">وَلكن هُوَ تحت الموصّيّين والمكلّفين عليه حتّى نالوقت المحدّد من عند باباه.</verse>
				<verse number="3">هَيدا حتّى حنايَ، ملّي كُنّا صغارين، كُنّا عبيد تحت المبادئ الأساسيّة د الدنيا،</verse>
				<verse number="4">وَلكن ملّي وصَل الكمال د الوقت، صيفط اللّٰه اِبنو المولود من واحد المراة، مولود تحت الشريعة،</verse>
				<verse number="5">باش يفدي الّي كانو تحت الشريعة، باش حنايَ نقبلو التبنّي.</verse>
				<verse number="6">وْحيت أنتُمَ أُوْلادو، صيفط اللّٰه الروح د اِبنو نالقلوبة ديالنا، وْهُوَ كيعيّط: "يا بابا الآب."</verse>
				<verse number="7">على ديك الشي ما بقيتِ شي عبد، وَلكن أنتينا اِبن، وِادا كُنْتِ ابن، ديك الساعة أنْتينا وارت بْفضل اللّٰه.</verse>
				<verse number="8">وَلكن في الوقت فاش ما كُنْتو شي كتعرفو اللّٰه، كُنْتو عبيد د آلِهة ماشي حقيقيّة.</verse>
				<verse number="9">وأمّا دابا حيت كتعرفو اللّٰه (وَلكن في الحقيقة اللّٰه هُوَ الّي كيعرفكُم)، كيفاش بغيتو ترجعو عاود نالمبادئ الأساسيّة الضعيفة الّي بلا قيمة وْبغيتو تكونو العبيد ديالاْ من جديد؟</verse>
				<verse number="10">كتحافظو على الأيّام والشهور والأوْقات والسنين.</verse>
				<verse number="11">كنخاف عليكُم نكون تعبْتْ عليكُم بلا فايدة.</verse>
				<verse number="12">كنطلب منكُم، آ الخوت، كونو فحالي، حيت حتّى أنا فحالكُم. ما ظلمْتوني في حتّى شي حاجة،</verse>
				<verse number="13">حيت أنتُمَ كتعرفو بلّي أَوّل مرّة خبرْتْكُم بالإنجيل، كان بْسباب واحد المرض.</verse>
				<verse number="14">والمِحْنة ديالي كانت صعيبة عليكُم وْما حݣرْتوني شي وْما كرهْتوني شي، وَلكن بالعكس، اسْتَقبلْتوني فحال واحد الملاك من عند اللّٰه، فحال المسيح يَسوع.</verse>
				<verse number="15">فاين هُوَ التشْجيع ديالكُم؟ حيت كنشهد لكُم، كَكان مُمْكن، كَقلّعتو عينكُم وْعطيتوها لي.</verse>
				<verse number="16">واش أنا رجعْت العدو ديالكُم حيت تكلّمْتْ معكُم بالحقّ؟</verse>
				<verse number="17">الغيرة الّي عند هَدوك من جهتكُم ماشي صافية، وَلكن بغاو يفارقوكُم علينا باش الغيرة ديالكُم تكون من جهتوم.</verse>
				<verse number="18">الغيرة مزيانة إدا كانتْ بالنيّة الصافية، وْخصّاْ تكون موجودة دائمًا، وْماشي غير ملّي نكون أنا حاضر بيناتكُم.</verse>
				<verse number="19">آ وْلادي، أنا كنتوجّع عليكُم مرّة تانية فحال الحريق د الولادة، حتّى يتصوّر المسيح فيكُم.</verse>
				<verse number="20">شحال كَنْتمنّى باش نكون عندكُم دابا وْنبدّل صوتي في الهدْرة ديالي حيت أنا حَيران فيكُم.</verse>
				<verse number="21">قولو لي أنتُمَ الّي بغيتو تكونو تحت الشريعة، واش ما سمعْتو شي الشريعة؟</verse>
				<verse number="22">حيت مكتوب بلّي إبراهيم كان عندو جوج د الولاد، واحد من المراة العبدة وْيَخُر من الحُرّة.</verse>
				<verse number="23">وَلكن الّي من العبدة اتّولد على حسب الجسد، وأمّا الّي من الحُرّة بالوَعد.</verse>
				<verse number="24">وْديك الشي هُوَ رمز، حيت هَدو جوج د النسا كيمتّلو جوج د العهود، واحد العهد جا من جبل سيناء الّي كيولد نالعبوديّة، الّي هُوَ هاجر،</verse>
				<verse number="25">حيت هاجر هي جبل سيناء في بلاد العرب، الّي كيمتّل مدينة القُدس الحاضرة، حيت هي تحت العبوديّة مع أُوْلاداْ.</verse>
				<verse number="26">أمّا القُدس السماويّة، الّي هي الأُم ديالنا حنايَ، هي حُرّة.</verse>
				<verse number="27">حيت مكتوب: "فْرح، آ العاݣرة، الّي ما كتولد شي، هْتف وْغوّت، آ الّي ما توجّعْتِ شي، حيت أُوْلاد المراة بلا رَجل كتَر من هَديك الّي عنداْ رَجل."</verse>
				<verse number="28">وْحنايَ، آ الخوت، أُوْلاد الوعد فحال إسْحاق.</verse>
				<verse number="29">وَلكن كيفْما كان في ديك الوقت، الولد الّي اتّولد حسب الجسد تعدّى على هَداك الّي اتّولد حسب الروح، هَيدا دابا عاود.</verse>
				<verse number="30">وَلكن شنّو كيقول الكتاب؟: "جرّي على العبدة وْولداْ من هنايَ، حيت ما كَيْورت شي ولد العبدة مع ولد الحُرّة."</verse>
				<verse number="31">هَيدا، آ الخوت، حنايَ ماشي أُوْلاد العبدة، وَلكن أُوْلاد الحُرّة.</verse>
			</chapter>
			<chapter number="5">
				<verse number="1">كونو تابتين في الحُرّيّة الّي حرّرنا بِها المسيح وْما تكونو شي عاود تحت النير د العبوديّة.</verse>
				<verse number="2">ها انا بولُس كنقول لكُم: إدا تطهّرْتو، المسيح ما غادي ينْفَعكُم في حتّى شي حاجة.</verse>
				<verse number="3">وْكنشهد عاود نْكُل رَجل الّي كيتطهّر بلّي خصّوْ يحافظ على الشريعة كاملة.</verse>
				<verse number="4">أنْتُمَ الّي كَتْـتبرّرو بالشريعة تفرّقْتو من المسيح. طِحْتو من النعْمة.</verse>
				<verse number="5">حيت حنايَ بالخدْمة د الروح وْبواسطة الإيمان كَنْـتسنّاو التقوى الّي هي الرجا ديالنا.</verse>
				<verse number="6">حيت في المسيح يَسوع الطهارة، أَوْلا عدم الطهارة، ما كَتنفَع والو، وَلكن الإيمان الّي كيخدم بالمحبّة.</verse>
				<verse number="7">أنتُمَ كُنْتو كتجريو مزيان. شكون الّي حصركُم باش ما تطيعو شي الحقّ؟</verse>
				<verse number="8">هَد القناعة ماشي من عند اللّٰه الّي هُوَ عَيّط لكُم.</verse>
				<verse number="9">خميرة قليلة كتخمّر العجينة كاملة.</verse>
				<verse number="10">أنا كنتيق فيكُم في الرَّبّ بلّي ما غادي شي تخمّمو بْطريقة يَخرى، وَلكن الّي كيشوّشكُم غادي يرفد العقوبة ديالو، كيفْما يكون هُوَ.</verse>
				<verse number="11">وانا، آ الخوت، إدا كُنْتْ باقي كنبشّر بالطهارة، علاش باقي كنتمرْمد؟ في هَد الساعة العتْرة د الصليب ما بقات شي.</verse>
				<verse number="12">مصاب الّي كيحيّروكُم يتقطّعو.</verse>
				<verse number="13">آ الخوت، أنتُمَ معيّطين نالحُرّيّة، وَلكن ما تسْتَعملو شي الحُرّيّة ديالكُم فحال شي سبّة نالتسْلية د الجسد، وَلكن خدمو بعضيّاتكُم بالمحبّة.</verse>
				<verse number="14">حيت الشريعة كاملة كَتْـتكمّل في كلمة واحدة: "عزّ جارك فحال نفسك."</verse>
				<verse number="15">وَلكن إدا كُنْتو كتعطّو وْكتاكلو بعضيّاتكُم، ردّو بالكُم باش ما تهدّمو شي بعضيّاتكُم.</verse>
				<verse number="16">كنقول لكُم، ت‍مشّاو في الروح وْما غادي شي تكمّلو شهْوة الجسد،</verse>
				<verse number="17">حيت الشهْوة د الجسد ضدّ الروح، والرغْبة ديال الروح ضدّ الجسد، وْهَدو الجوج كيتضادّو بيناتوم باش ما تعملو شي الّي كتبغيو.</verse>
				<verse number="18">حيت إدا أنتُمَ مڭوّدين بالروح، أنتُمَ ماشي تحت الشريعة.</verse>
				<verse number="19">الأعْمال د الجسد معْروفين: الزنا، الفسق، النجاسة، الفجور،</verse>
				<verse number="20">عبادة الأصْنام، السحر، الضغينات، العداوات، الغيرة، السخط، المدابزة، الخلافات، الخرْجان،</verse>
				<verse number="21">الحسد، القتل، السكرة، الفساد، وأُمور فحال هَدوك. كَنْنبّهكُم دابا، كيفْما عملْتْ من قبل، بلّي الناس الّي كيعملو ديك الأُمور ما غادي شي يورتو مُلك اللّٰه.</verse>
				<verse number="22">أمّا الغلّة د الروح هي المحبّة، الفرْحة، السلام، طول الصبر، اللطف، الصلاح، الإيمان،</verse>
				<verse number="23">التواضُع، والتعفّف. ما كاين حتّى شي شريعة ضدّ ديك الأُمور.</verse>
				<verse number="24">وَلكن الّي هُمَ ديال المسيح صلّبو الجسد مع الرغْبات والشهوات ديالو.</verse>
				<verse number="25">إدا كنعيشو في الروح، خصْنا نتمشّاو بالروح.</verse>
				<verse number="26">ما نكونو شي متكبّرين باش ما نسخطو شي على بَعْطنا البعض وْما يكون شي الحسد بيناتنا.</verse>
			</chapter>
			<chapter number="6">
				<verse number="1">آ الخوت، إدا طاح شي واحد في شي دنب، أنتُمَ الروحيّين، صلّحوه بْروح التواضُع. حضي نفسك عندَك تڭوز من نفس التجْربة.</verse>
				<verse number="2">حمّلو التقال د بعضيّاتكُم وْهَيدا غَد تكمّلو شريعة المسيح.</verse>
				<verse number="3">حيت إدا ظنّ شي واحد بلّي هُوَ شي حاجة، وْما هُوَ والو، راه كيغشّ نفسو.</verse>
				<verse number="4">وَلكن كُل واحد يمْتَحن السلوك ديالو. في ديك الساعة غادي يكون عندو باش يفْتَخر، وْماشي من شي واحد يَخُر.</verse>
				<verse number="5">وْكُل واحد يتحمّل المسؤولية ديالو.</verse>
				<verse number="6">الّي كيتعلّم كلام اللّٰه يشارك في كُل خير مع الّي كيعلّموْ.</verse>
				<verse number="7">ما تغشّو شي راسكُم، حتّى واحد ما يقدر يضحك على اللّٰه، حيت ديك الشي الّي كيزرع الإنسان، هُوَ الّي كيحصدوْ،</verse>
				<verse number="8">حيت الّي كيزرع باش يرضي الجسد ديالو، من الجسد غادي يحصد الفساد. والّي كيزرع باش يرضي الروح، من الروح غادي يحصد الحياة الأبديّة.</verse>
				<verse number="9">ما نعياو شي في عمل الخير، حيت غادي نحصدو في الوقت ديالو، إدا ما سخفْنا شي.</verse>
				<verse number="10">على ديك الشي دائمًا ملّي تكون عندنا الفُرْصة، نعملو الخير في كُل شي، خصوصًا في العائلة د الإيمان.</verse>
				<verse number="11">شوفو شحال كبيرة الحروف الّي كتبْتاْ لكُم بْيَدّي!</verse>
				<verse number="12">كاملين الّي بغاو يرضيو الجسد كيبزّزو عليكُم تتطهّرو باش ما يتمرْمدو شي بْسباب صليب المسيح.</verse>
				<verse number="13">حتّى هَدو الّي مطهّرين، هُمَ ما كيطيعو شي الشريعة، وَلكن كيبغيوكُم أنتُمَ تتطهّرو باش هُمَ يفْتَخرو بالجسد ديالكُم.</verse>
				<verse number="14">وَلكن من جهتي أنا، ما كنفكّر شي نفْتَخر إلّا بْصليب رَبّنا يَسوع المسيح، الّي بِه تصلبَتْ الدنيا لِلي وانا رجعْتْ مصْلوب نالدنيا.</verse>
				<verse number="15">حيت في المسيح يَسوع الطهارة ما كَتنفَع والو، ولا عدم الطهارة، وَلكن واحد الخليقة جديدة.</verse>
				<verse number="16">السلام والرحْمة على كُل هَدوك الّي كيتمشّاو بْهَد القانون، وْعلى إسْرائيل اللّٰه.</verse>
				<verse number="17">من دابا نْفوق ما يشطنْني حتّى شي واحد، حيت أنا عندي في الجسد ديالي العلامات د الرَّبّ يَسوع.</verse>
				<verse number="18">نعْمة رَبّنا يَسوع المسيح تكون مع روحكُم، آ الخوت. آمين.</verse>
			</chapter>
		</book>
		<book number="49">
			<chapter number="1">
				<verse number="1">بولُس الرسول ديال يَسوع المسيح بإرادة اللّٰه نالقدّيسين الّي كاينين في أَفَسُس والمؤمنين في المسيح يَسوع،</verse>
				<verse number="2">النعْمة لكُم والسلام من عند اللّٰه الآب ديالنا والرَّبّ يَسوع المسيح.</verse>
				<verse number="3">مبارك اللّٰه الآب د رَبّنا يَسوع المسيح، الّي بارك فينا بْكُل بركة روحيّة في المواطع السماويّة في المسيح،</verse>
				<verse number="4">حيت اخْتارنا فيه قبل من التأسيس د الدنيا باش نكونو عندو قدّيسين وْبلا عيب في المحبّة،</verse>
				<verse number="5">وْهُوَ خصّصنا من قبل باش نكونو أُوْلادو بالتبنّي بواسطة يَسوع المسيح على حسب الإرادة ديالو المزيانة،</verse>
				<verse number="6">نْتهْليل المجد د النعْمة ديالو الّي عْطاها نّا في العزيز ديالو،</verse>
				<verse number="7">الّي فيه عندنا الفدا بالدم ديالو، الغُفْران من الدنوب على حسب الغِنى د النعْمة ديالو</verse>
				<verse number="8">الّي عْطاها نّا اللّٰه بْكتْرة بْكُل حكْمة وْفهامة،</verse>
				<verse number="9">حيت هُوَ عرّفنا السرّ د الإرادة ديالو على حسب الرضى الّي صمّم من قبل في نفسو،</verse>
				<verse number="10">باش يكمّلوْ في تعْمير الوقت ويجمع في المسيح كُل شي الّي في السما والّي على الأرض.</verse>
				<verse number="11">الّي بِه توصّلْنا بواحد الورت، مخصّصين من قبل على حسب القصد ديالو الّي هُوَ كيعمل كُل شي على حسب الرأي د الإرادة ديالو،</verse>
				<verse number="12">باش نكونو نْتهْليل المجد ديالو، حنايَ الّي عملْنا الرجا ديالنا في المسيح.</verse>
				<verse number="13">الّي فيه حتّى أنتُمَ، ملّي سمعْتو كلام الحقّ وآمنْتو بالإنجيل الّي جاب لكُم النجا، طبعكُم الروح القُدُس الموْعود بِه،</verse>
				<verse number="14">الّي هُوَ الضمانة د الورت ديالنا حتّى يوصل الفدا د الشعب المشري باللّٰه نْتهْليل المجد ديالو.</verse>
				<verse number="15">على ديك الشي حتّى أنا، ملّي سمعْتْ بالإيمان ديالكُم بالرَّبّ يَسوع والمحبّة ديالكُم نالقدّيسين كاملين،</verse>
				<verse number="16">ما كَنوقَف شي نشكر اللّٰه عليكُم وْكَنْدكرْكُم في طلباتي</verse>
				<verse number="17">باش إلَه رَبّنا يَسوع المسيح، الآب د المجد، يعطيكُم روح الحكْمة والتبْيين في المعْرفة ديالو،</verse>
				<verse number="18">وْكنطلب منّو باش يضوّي عينين القلوبة ديالكُم باش تعرفو الرجا د العراطة ديالو عليكُم والغِنى د المجد الّي جعلوْ لكُم وَرت بين القدّيسين،</verse>
				<verse number="19">وْتعرفو القُدرة ديالو، شحال عظيمة من جهتنا حنايَ المؤمنين. هَد القوّة هي الطاقة العظيمة ديالو</verse>
				<verse number="20">الّي عملاْ في المسيح ملّي بعتوْ من بين الميّتين وْڭلّسوْ على الّي‍مين ديالو في المواطع السماويّة،</verse>
				<verse number="21">فوق كُل رياسة وْسُلطة وْقوّة وْسيادة وْكُل اِسم الّي كيدكروه، ماشي غير في هَد الدنيا، وَلكن حتّى في الدنيا الّي ماجّة،</verse>
				<verse number="22">وْطوّع كُل شي تحت الرِّجلين ديالو وْجعلوْ الراس فوق كُل شي نالكنيسة،</verse>
				<verse number="23">الّي هي الجسد ديالو والتعْمير د هَداك الّي كيعمّر الكُل في الكُل.</verse>
			</chapter>
			<chapter number="2">
				<verse number="1">وْكُنْتو أنتُمَ ميّتين في الدنوب والمعاصي ديالكُم،</verse>
				<verse number="2">الّي ت‍مشّيتو فيهُم قبل، حسب الطريقة د هَد الدنيا، حسب رئيس القوّة د الهوا، الروح الّي خدّام دابا في أُوْلاد المعْصيّة،</verse>
				<verse number="3">الّي فوسطوم حتّى حنايَ كاملين تصرّفْنا قبل في شهوات الجسد ديالنا، عاملين الخاطر د الجسد والأفْكار، وْكُنّا بالطبيعة أُوْلاد السخط فحال يَخرين كاملين.</verse>
				<verse number="4">وَلكن اللّٰه، الّي هُوَ غَني في الرحْمة بْسباب محبّتو العظيمة الّي حبّنا بِها،</verse>
				<verse number="5">عْطانا الحياة مع المسيح ملّي كُنّا باقين ميّتين في الدنوب. بالنعْمة أنتُمَ ناجيين!</verse>
				<verse number="6">وْردّنا بالروح معاه وْڭلّسنا مع المسيح يَسوع في المواطع السماويّة</verse>
				<verse number="7">باش يظهّر في الأجْيال الماجّة قدّاش الغِنى د النعْمة ديالو الّي فيّضاْ علينا بْلُطْفو في المسيح يَسوع.</verse>
				<verse number="8">حيت بالنعْمة أنتُمَ ناجيين بواسطة الإيمان، وْديك الشي ماشي منكُم حيت هُوَ عطيّة اللّٰه.</verse>
				<verse number="9">ماشي بالأعْمال باش ما يفْتَخر حتّى شي واحد.</verse>
				<verse number="10">حيت حنايَ الصناعة ديالو، مخْلوقين في المسيح يَسوع باش نعملو الأعْمال الصالحة الّي اللّٰه وجّداْ لِنّا من قبل باش نتمشّاو فيها.</verse>
				<verse number="11">على ديك الشي، أنتُمَ الّي وَتَنيّين من الأصل ديالكُم، الّي مسمّيين "بلا طهارة" عند هَدوك الّي كيسمّيو راسوم من الطهارة، الّي كيعملو في الجسد بْيَد الإنسان،</verse>
				<verse number="12">تفكّرو بلّي كُنْتو في ديك الوقت بلا المسيح بعادين من الجنْسيّة د إسْرائيل وْغرابين على عهود الوعد، بلا رجا وْبلا اللّٰه في هَد الدنيا.</verse>
				<verse number="13">وَلكن دابا أنتُمَ في المسيح يَسوع، وانتُمَ الّي كُنْتو قبل بعادين، رجعْتو قرابـين بْدم المسيح.</verse>
				<verse number="14">حيت هُوَ السلام ديالنا، وْجعلنا من جوج د الشعوب شعب واحد وْهدّم الحيط د العداوة الّي فرّقنا.</verse>
				<verse number="15">بطّل في الجسد ديالو الشريعة بالوَصايا والفرائض، وْعمل السلام، باش يخلق في نفسو من جوج د الشعوب إنسان واحد جديد،</verse>
				<verse number="16">وْصالحوم بْجوج مع اللّٰه في جسد واحد بواسطة الصليب، وْقتل العداوة بِه.</verse>
				<verse number="17">"وْجا وْبشّركُم بالسلام، أنتُمَ الّي كُنْتو بعادين وْهَدو الّي كانو قرابـين،"</verse>
				<verse number="18">حيت بِه عندنا بْجوج الدخول نْعند الآب في روح واحد.</verse>
				<verse number="19">على ديك الشي ما بقيتو شي أجانب وْبرّانيّين، وَلكن أنتُمَ مواطنين مع القدّيسين وْمن العائلة د اللّٰه،</verse>
				<verse number="20">وانتُمَ مَبْنيّين على اللساس د الرُّسُل والأَنْبياء، وْيَسوع المسيح بْنفسو هُوَ حجْرة القنت،</verse>
				<verse number="21">الّي فيه البناية كاملة مركّبة مع بعطاْ كتطلع حتّى تكون واحد البيت مقدّس في الرَّبّ،</verse>
				<verse number="22">الّي فيه حتّى أنتُمَ مبْنيّين مع بعطكُم باش تكونو واحد السُّكنى ناللّٰه في الروح.</verse>
			</chapter>
			<chapter number="3">
				<verse number="1">على ديك الشي، على مسبّتكُم أنتُمَ الّي ماشي يهود، أنا بولُس حبّاس المسيح يَسوع.</verse>
				<verse number="2">وَقيلا سمعْتو أنتُمَ بْتدْبير نعْمة اللّٰه الّي اتّعطات لِلي بْسبابكُم،</verse>
				<verse number="3">بلّي بالتبْيين عرّفني اللّٰه السرّ، كيف كتبْتْ لكُم من قبل بالاخْتصار.</verse>
				<verse number="4">وْملّي تقراواه، غَد تقدرو تفهمو المعْرفة ديالي في سِرّ المسيح.</verse>
				<verse number="5">هَد السرّ، الّي في الأجيال يَخرين ما تعرّفو شي بِه أُوْلاد البشر، دابا تبيّن بالروح نالرُّسُل القدّيسين والأَنْبياء د اللّٰه،</verse>
				<verse number="6">يعني بلّي الوَتَنيّين هُمَ مشاركين في الورت في نفس الجسد، وْمشْروكين في الوعد في المسيح يَسوع بالإنجيل،</verse>
				<verse number="7">الّي بِه رجعْتْ أنا خدّام حسب المَوْهبة الّي عْطاها لي اللّٰه بالنعْمة ديالو على حسب العمل د قوّتو.</verse>
				<verse number="8">واخّا أنا صغَر من الصغير في القدّيسين كاملين، توصّلْتْ بْهَد النعْمة باش نبشّر بِها بين الأُمَم بْغنى المسيح الّي فوق التعْبير،</verse>
				<verse number="9">وْنوضّح نالناس كاملين تدْبير السرّ الّي كان مخبّع من زمان في اللّٰه الّي خلق كُل شي،</verse>
				<verse number="10">باش تتعرّف دابا حكْمة اللّٰه الّي متنوّعة بواسطة الكنيسة عند الرياسات والسلاطين في المواطع السماويّة</verse>
				<verse number="11">بْحسب القصد ديالو الأبدي الّي عملوْ في المسيح يَسوع رَبّنا،</verse>
				<verse number="12">الّي بِه عندنا الحُرّية والتيقة باش نقرّبو نْعند اللّٰه بواسطة الإيمان بِه.</verse>
				<verse number="13">على ديك الشي كنطلب منكُم ما تفشلو شي بالضيقات ديالي بْسبابكُم الّي هُمَ المجد ديالكُم.</verse>
				<verse number="14">وْبْسباب هَد الشي كَنْحني ركابي قدّام الآب،</verse>
				<verse number="15">الّي منّو تسمّات كُل عائلة الّي في السما والّي على الأرض.</verse>
				<verse number="16">كنطلب باش يقوّيكُم، بالقوّة الّي ماجّة من الغِنى د مجدو، في الإنسان الباطن بواسطة الروح،</verse>
				<verse number="17">باش يسكن المسيح في القلوبة ديالكُم بالإيمان، وْتكونو تابتين وْمأسّسين في المحبّة،</verse>
				<verse number="18">باش تقدرو تفهمو مع القدّيسين كاملين شحال هُوَ العرض والطول والغرق والعلو،</verse>
				<verse number="19">وْتعرفو المحبّة د المسيح الّي فايتة المعْرفة كاملة باش تكونو معمّرين بالتعْمير الكامل د اللّٰه.</verse>
				<verse number="20">نِلّي قادر باش يعمل فوق كُل شي كتَر من الّي كنتصوّرو أَوْلا كنطلبو، بالقوّة الّي كتخدم فينا،</verse>
				<verse number="21">عندو المجد في الكنيسة وْفي المسيح يَسوع نْجميع الأجْيال إلى أَبَد الأبدين. آمين.</verse>
			</chapter>
			<chapter number="4">
				<verse number="1">وْعلى ديك الشي كنطلب منكُم، أنا الحبّاس في الرَّبّ، باش تتمشّاو كيفْما كتسْتاهل الدعْوة الّي تدعيتو لِلاْ،</verse>
				<verse number="2">بْكُل تواضُع والحنان وْطول الصبر وْمتحمّلين بعضيّاتكُم في المحبّة،</verse>
				<verse number="3">مجْتَهدين باش تحفظو الوحدانيّة د الروح بْرباط السلام.</verse>
				<verse number="4">كاين جسد واحد وْروح واحد، فحال ما تدعيتو حتّى أنتُمَ في رجا واحد،</verse>
				<verse number="5">ربّ واحد، إيمان واحد، غطسة واحدة،</verse>
				<verse number="6">إلَه وآب واحد نالجميع الّي فوق الجميع وْمع الجميع وْفي الجميع.</verse>
				<verse number="7">وَلكن نْكُل واحد منّا اتّعطات لو النعْمة على حسب القياس د الهديّة د المسيح.</verse>
				<verse number="8">على ديك الشي كيقول: "ملّي طلَع نالعلو، ادّى معاه المَسْبيّين وْعْطى العطايا نالناس."</verse>
				<verse number="9">شنّو هُوَ المعنى د هَد الشي بلّي هُوَ طلَع؟ بْمعنى أنَّهُ نزل نأقْسام الأرض السفليّة.</verse>
				<verse number="10">الّي نزل، هُوَ هَداك نفسو الّي طلَع فوق السماوات كاملة باش يعمّر كُل شي.</verse>
				<verse number="11">وْهُوَ بْيَدّو جعَل البعض رُسُل والبعض أَنْبياء والبعض مبشّرين والبعض رُعاة وْمُعلّمين،</verse>
				<verse number="12">باش يكمّل القدّيسين في عمل الخدْمة نْبُنيان جسد المسيح،</verse>
				<verse number="13">حتّى نوَصلو كاملين نالوحدانيّة د الإيمان وْمعْرفة اِبن اللّٰه، نواحد الإنسان كامل، نْقياس قامة تعْمير المسيح،</verse>
				<verse number="14">باش ما نكونو شي عيال سْتيتْوين مزعْزعين فحال بالمواج وْمحْمولين بْكُل ريح د تعْليم وْبالحيلة د الناس الّي كيغشّو وْكيسْتَعملو وَسائل الخديعة.</verse>
				<verse number="15">وَلكن صادقين في المحبّة، نكبرو في كُل شي في هَداك الّي هُوَ الراس، يعني المسيح،</verse>
				<verse number="16">الّي منّو الجسد كامل مجْموع مزيان وْمتَّحد بالمفاصل، كيكبر وْكيتبْنى في المحبّة على حسب الخدمة الخاصّة د كُل عضو.</verse>
				<verse number="17">وْكنقول هَد الشي وْكنشهد في الرَّبّ بلّي ما تزيدو شي تتمشّاو كتَر بالأفْكار الباطلة الّي كيتمشّاو بِها الوَتَنيّين،</verse>
				<verse number="18">حيت هُمَ عندوم التفْكير مسلّس وْهُمَ مبعّدين على الحياة الّي ماجّة من عند اللّٰه بْسباب الجهل الّي سيطر عليهُم وْعلى القصوحيّة د القلوبة ديالوم.</verse>
				<verse number="19">هُمَ بقاو بلا حشومة وْسلّمو نَفسوم نالفساد وْما شبعو شي باش يعملو كُل نوع د النجاسة.</verse>
				<verse number="20">أمّا أنتُمَ ما تعلّمْتو شي المسيح هَيدا،</verse>
				<verse number="21">إدا د بالصّحّ كُنْتو سمعْتوه وْتعلّمْتو في يَسوع حسب الحقّ الّي فيه.</verse>
				<verse number="22">بالنسبة نالحياة الّي عيشْتو من قبل، تعلّمْتو تحيّدو الحاجات د الإنسان القديم، الّي هُوَ فاسد بْشهَوات الغش،</verse>
				<verse number="23">وْتتجدّدو في الروح د العقل ديالكُم</verse>
				<verse number="24">وْتلبسو الإنسان الجديد الّي هُوَ مخْلوق في صورة اللّٰه في التقوى والقداسة د الحقّ.</verse>
				<verse number="25">وْعلى ديك الشي حيّدو عليكُم الكدوب وْتكلّمو الصدق كُل واحد مع جارو. حيت حنايَ كاملين أعْضاء د بعضيّاتنا.</verse>
				<verse number="26">وِادا غضبْتو، ما تدنبو شي وْما تخلّيو شي الشمس تغرب وانتُمَ باقين غضْبانين،</verse>
				<verse number="27">وْما تعطيو شي فُرْصة نْإبْليس.</verse>
				<verse number="28">السارق ما يعاود شي يسرق، وَلكن يتعب ويخدم في الّي مزيان باليَدّين ديالو باش يكون قادر على مساعدة المحْتاجين.</verse>
				<verse number="29">ما تخلّيو شي شي كلمة قبيحة تخرج من الدقوم ديالكُم، وَلكن كُل كلمة الّي تكون صالحة نالبُنْيان باش تعطيو نعْمة نِلّي كيسمعو.</verse>
				<verse number="30">وْما تحزّنو شي روح اللّٰه القُدّوس الّي بِه اتّطبعْتو نالنهار د الفدا.</verse>
				<verse number="31">حيّدو عليكُم كُل مرورة وْسخط وْغضب وْغوات وْشتيم مع كُل خُبت.</verse>
				<verse number="32">بالعكس، كونو لُطَفاء مع بعضيّاتكُم، حنانين وْمتسامحين فحال ما سامحكُم اللّٰه بْيَدّو في المسيح.</verse>
			</chapter>
			<chapter number="5">
				<verse number="1">إدَن، كونو متمتّلين باللّٰه فحال أُوْلاد عزازين</verse>
				<verse number="2">وْت‍مشّاو في المحبّة، فحال ما عزّنا المسيح بْنفسو وْسلّم راسو علينا تقْديمة وْدبيحة ناللّٰه في واحد الريحة طيّبة.</verse>
				<verse number="3">أمّا الزنا وْكُل نجاسة أَوْلا طمع ما يتسمّى شي بيناتكُم كيفْما يليق بالقدّيسين،</verse>
				<verse number="4">وَلا كلام السفاهة وَلا الحوار الباطل وَلا الملاغة الخايبة، الّي ما يليقو شي، وَلكن فْعوط هَد الشي الشكر.</verse>
				<verse number="5">كونو متأكّدين بلّي كُل زاني أَوْلا منْڭوس أَوْلا طمّاع، الّي هُوَ عابد الأصْنام، ما عندو شي ورت في مُلك المسيح واللّٰه.</verse>
				<verse number="6">ما يغرّكُم حتّى شي واحد بالكلام الخاوي، حيت بْسباب هَد الأُمور كيجي غضب اللّٰه على أُوْلاد المعْصيّة.</verse>
				<verse number="7">ما تكونو شي مشاركين معهُم،</verse>
				<verse number="8">حيت كُنْتو من قبل ظلام، وَلكن دابا أنتُمَ ضَو في الرَّبّ. ت‍مشّاو فحال أُوْلاد النور،</verse>
				<verse number="9">حيت الغلّة د النور هي في كُل الصلاح والتقوى والحقّ.</verse>
				<verse number="10">واخْتَبرو الّي هُوَ مرْضي عند الرَّبّ،</verse>
				<verse number="11">وْما تشاركو شي في أعْمال الظلام الّي ما فيها غلّة، وَلكن بالعكس، وَبّخوها،</verse>
				<verse number="12">حيت الأُمور الّي كيعملوها في السرّ حتّى الدِّكْر ديالاْ حشومة.</verse>
				<verse number="13">وَلكن كُل شي الّي كيتوبّخ، كيظهّروْ النور،</verse>
				<verse number="14">حيت الضَّو كيظهّر كُل شي. على ديك الشي كيقولو: "فيق، آ أنتينا الّي ناعس، وْنوض من بين الميّتين وْغادي يضوّي عليك المسيح."</verse>
				<verse number="15">هَيدا ردّو بالكُم كيفاش تتمشّاو، ماشي فحال الجاهلين، وَلكن فحال الحُكَماء،</verse>
				<verse number="16">واسْتغلّو الوقت مزيان حيت الأيّام قبيحة.</verse>
				<verse number="17">على ديك الشي ما تكونو شي بلا عقل، وَلكن كونو فاهمين شِنّي هي الإرادة د الرَّبّ.</verse>
				<verse number="18">وْما تسكرو شي بالشراب الّي كيدّي نالفساد، وَلكن تعمّرو بالروح،</verse>
				<verse number="19">وْتكلّمو مع بعطكُم بْمزامير وْتسابيح وْترانيم روحيّة، مترنّمين وْمُهلّلين في القلوبة ديالكُم نالرَّبّ،</verse>
				<verse number="20">شاكرين اللّٰه والآب في كُل وقت على كُل شي بِاسم رَبّنا يَسوع المسيح،</verse>
				<verse number="21">خاضعين نْبعضيّاتكُم في خوف رَبّنا المسيح.</verse>
				<verse number="22">آ النسا، خضعو نالرجال ديالكُم فحال نالرَّبّ،</verse>
				<verse number="23">حيت الرَّجل هُوَ راس المراة فحال ما المسيح هُوَ راس الكنيسة والمُنجّي ديالاْ الّي هي جسدو.</verse>
				<verse number="24">وَلكن فحال ما كتخضع الكنيسة نالمسيح، النسا حتّى هُمَ خصّوم يخضعو نالرجال ديالوم في كُل شي.</verse>
				<verse number="25">آ الرجال، حبّو النسا ديالكُم فحال ما عزّ المسيح الكنيسة وْعْطى نفسو عليها</verse>
				<verse number="26">باش يقدّساْ ويطهّراْ بالتغْسيل د الما بواسطة الكلام،</verse>
				<verse number="27">باش يحضّراْ نْنفسو كنيسة مجيدة، بلا وسخ وْبلا تكْميش وَلا حتّى حاجة فحال ديك الشي، وَلكن تكون مقدّسة وْبلا عيب.</verse>
				<verse number="28">وْواجب على الرجال يحبّو النسا ديالوم فحال الأجْساد ديالوم. الّي حبّ مراتو، كيعزّ نفسو.</verse>
				<verse number="29">حيت حتّى واحد عُمرو ما كرَه الجسد ديالو، وَلكن كيوكّلوْ وْكيتهلّى فيه، فحال ما كيعمل المسيح في الكنيسة.</verse>
				<verse number="30">حيت حنايَ أعْضاء د الجسد ديالو.</verse>
				<verse number="31">"على ديك الشي خصّ الرَّجل يخلّي باباه وْيمّاه ويلصق في مراتو، ويكونو بْجوج جسد واحد."</verse>
				<verse number="32">سرّ عظيم هَدا، وَلكن أنا كنقول هَد الشي على المسيح والكنيسة.</verse>
				<verse number="33">أمّا أنتُمَ، كُل واحد منكُم يحبّ مراتو فحال ما كيعزّ نفسو، والمراة تحْتَرم رَجلاْ.</verse>
			</chapter>
			<chapter number="6">
				<verse number="1">آ الولاد، طيعو الوالِدين ديالكُم في الرَّبّ، حيت هَدا حقّ.</verse>
				<verse number="2">هَدي هي الوَصيّة الُولى الّي معها الوعد: "وَقّر باباك ويمّاك</verse>
				<verse number="3">باش يكون لك الخير ويكون عُمرك طويل على الأرض."</verse>
				<verse number="4">وانتُمَ، آ الآباء، ما تقلّقو شي أُوْلادكُم، وَلكن ربّيوهُم بْتأديب والتعْليم د الرَّبّ.</verse>
				<verse number="5">آ العبيد، طيعو أسْيادكُم من جهة الجسد بالخوف والرعْدة بْصفاوة القلوبة ديالكُم، فحال نالمسيح،</verse>
				<verse number="6">ماشي غير ملّي كيشوفو فيكُم، فحال إدا بغيتو ترضيو الناس، وَلكن فحال عبيد المسيح، عاملين إرادة اللّٰه من القلب،</verse>
				<verse number="7">خدّامين بالنيّة الصافية فحال نالرَّبّ، وْماشي نالناس،</verse>
				<verse number="8">عارفين بلّي الخير الّي عمل كُل واحد، هَدا غادي يقبطوْ عاود من الرَّبّ، كان عبد أَوْلا حُرّ.</verse>
				<verse number="9">وانتُمَ، آ الأسْياد، عملو لوم هَد الأُمور بْنفساْ وْوقّفو التهْديد، عارفين بلّي سيّدوم هُوَ سيّدكُم الّي هُوَ في السما وْما عندو شي الوجهيّات.</verse>
				<verse number="10">وْفي الآخر، تقوّاو في الرَّبّ وْفي شدّة القوّة ديالو.</verse>
				<verse number="11">لبسو سناح اللّٰه الكامل باش تقدرو تـتبتو ضدّ الحيلات د إبْليس.</verse>
				<verse number="12">حيت ما كَنْتحاربو شي ضدّ الدم واللحَم وَلكن ضدّ الريّاسات، ضدّ السلاطين، ضدّ حُكّام الظلام د هَد الدنيا، وْضدّ الارْواح الشرّيرة في المواطع السماوية.</verse>
				<verse number="13">على ديك الشي حملو سناح اللّٰه الكامل باش تقدرو تقاومو في النهار الشرّير، وْمن بعدما تكمّلو كُل شي، تـتبتو.</verse>
				<verse number="14">بقاو تابتين محزّمين بْحزام الحقّ، وْلابسين الصدريّة د التقوى،</verse>
				<verse number="15">وْلابسين في الرِّجلين ديالكُم الحماس د نشر الإنجيل د السلام،</verse>
				<verse number="16">حاملين فوق كُل شي الدرّاقة د الإيمان الّي بِه تقدرو تطفيو كُل السهام المشعولة د الشرّير،</verse>
				<verse number="17">وْعملو في راسكُم الكاسك د النجا وادّيو السيف د الروح الّي هُوَ كلام اللّٰه.</verse>
				<verse number="18">وْصلّيو في الروح في كُل وقت بْصلاوات وْطلبات، ساهرين نْهَد الشي بْكُل مداومة وْكُل طلب من جهة القدّيسين كاملين،</verse>
				<verse number="19">وْمن جهتي أنا باش، ملّي نتكلّم، اللّٰه يعطيني الكلام باش نعرّف بالزعامة السرّ د الإنجيل،</verse>
				<verse number="20">الّي بِه أنا سفير مكتّف في السناسل، باش نتكلّم بِه بالشجاعة كيفْما واجب عليَّ نتكلّم.</verse>
				<verse number="21">وَلكن بَياش تعرفو حتّى أنتُمَ الحالة ديالي وْشنّو كنعمل، غادي يعرّفكُم بْكُل شي الأخ العزيز والخدّام الصادق في الرَّبّ، تيخيكُس،</verse>
				<verse number="22">الّي صيفطْتوْ نْعندكُم بْسباب هَد الشي بَياش تعرفو الحالة ديالنا ويعزّي القلوبة ديالكُم.</verse>
				<verse number="23">السلام على الخوت والمحبّة بالإيمان من عند اللّٰه الآب والرَّبّ يَسوع المسيح.</verse>
				<verse number="24">النعْمة تكون مع الناس كاملين الّي كيعزّو رَبّنا يَسوع المسيح بالمحبّة الّي ما كَتْفْنا شي. آمين</verse>
			</chapter>
		</book>
		<book number="50">
			<chapter number="1">
				<verse number="1">بولُس وْتيموثاوس، عبيد يَسوع المسيح نالقدّيسين كاملين في المسيح يَسوع الّي في فيلِبّي مع المُرْشِدين والمُدبّرين.</verse>
				<verse number="2">النعْمة لكُم والسلام من عند اللّٰه الآب ديالنا والرَّبّ يَسوع المسيح.</verse>
				<verse number="3">كنشكر إلَهي كُل مرّة ملّي كنفكّر فيكُم،</verse>
				<verse number="4">دائمًا في كُل صلاواتي كنطلب من جهتكُم فرحان</verse>
				<verse number="5">بْسباب المشاركة ديالكُم في الإنجيل من النهار الُوّل حتّى نْدابا.</verse>
				<verse number="6">وانا متيقّن بْهَد الشي، بلّي هَداك الّي بدا فيكُم واحد الخدْمة صالحة غادي يكمّلاْ حتّى ناليوم د يَسوع المسيح.</verse>
				<verse number="7">عندي الحقّ نفكّر هَيدا حيت أنتُمَ في قلبي وْشاركْتو كاملين معيَ في النعْمة في القيود ديالي وانا كندافع على الإنجيل وْكَنْـتبّتوْ.</verse>
				<verse number="8">واللّٰه هُوَ شاهد لي شحال كنتوحّشكُم أنتُمَ كاملين بالمحبّة الحنينة د يَسوع المسيح.</verse>
				<verse number="9">وْهَد الشي كنطلبوْ بالصلاة باش تزيد المحبّة ديالكُم كتَر وْكتَر في المعْرفة وْفي كُل فهامة،</verse>
				<verse number="10">باش تميّزو الّي يكون حسَن وْتكونو صافيين وْبلا لَوم حتّى يوم المسيح،</verse>
				<verse number="11">معمّرين بْغلّات التقوى الّي هُمَ بواسطة يَسوع المسيح نْمجد اللّٰه والتهْليل ديالو.</verse>
				<verse number="12">بغيتْكُم تعرفو، آ الخوت، بلّي الأُمور الّي وقعَتْ لي ساهمَتْ في زيادة الإنجيل،</verse>
				<verse number="13">حتّى توضّح عند العسْكر د القصر وْعند الناس يَخرين كاملين بلّي أنا حبّاس بْسباب المسيح.</verse>
				<verse number="14">وْبْسباب القيود ديالي، الأغلبيّة د الخوت تاقو في الرَّبّ، وْتشجّعو كتَر باش يتكلّمو بلا خوف بْكلام اللّٰه.</verse>
				<verse number="15">البعض من الناس كيبشّرو بالمسيح من الحسد والمدابزة، أمّا يَخرين كيبشّرو بْنيّة صافية.</verse>
				<verse number="16">هَدو كيعملو بالمحبّة، حيت عارفين بلّي اللّٰه جعلني باش ندافع على الإنجيل.</verse>
				<verse number="17">أمّا هَدوك كيبشّرو بالمسيح بْطموح شخصي، ماشي بْدافع صافي، وْكيظنّو بلّي هَيدا غادي يزيدو كتَر العداب في القيود ديالي.</verse>
				<verse number="18">إيوا شنّو؟ على كلِّ حال، إمّا بالنفاق وإمّا بالحقّ، المسيح كيتبشّر بِه، وْبْهَد الشي أنا كنفرح وْباقي غادي نفرح عاود،</verse>
				<verse number="19">حيت أنا عارف بلّي بالدعاء ديالكُم والمساعدة د روح يَسوع المسيح، هَد الشي غادي يرجع نالنجا ديالي.</verse>
				<verse number="20">الرغبة والرجا ديالي هُوَ باش ما نكون شي محشّم في أي حاجة، وَلكن بْكُل زعامة المسيح يتمجّد في الجسد ديالي، واخّا نحيا أَوْلا نموت،</verse>
				<verse number="21">حيت لِلي الحياة هي المسيح، والموت هُوَ ربح.</verse>
				<verse number="22">وَلكن إدا كانت الحياة في الجسد، غادي ترجع لي غلّة في الخدْمة. ما كنعرف شي شنّو نخْتار.</verse>
				<verse number="23">أنا محصور بين جوج د الحاجات. بغيتْ نكون مع المسيح، ديك الشي أفضل بزّاف،</verse>
				<verse number="24">وَلكن بْسبابكُم، ضروري نبقا في الجسد.</verse>
				<verse number="25">وانا متيقّن بْهَد الشي، وْعارف بلّي غادي نبقا معكُم نالتقدُّم ديالكُم والفرْحة في الإيمان</verse>
				<verse number="26">باش يزيد الفخر ديالكُم في المسيح يَسوع فيَّ بْحضوري مرّة تانية معكُم.</verse>
				<verse number="27">فقط عيشو كيفْما يليق بإنجيل المسيح، حتّى إدا جيتْ وْشفْتْكُم أَوْلا كُنْتْ غايب، نسمع بِكُم بلّي أنتُمَ تابتين في روح واحدة، كتجاهدو بْنفس واحدة على الإيمان د الإنجيل.</verse>
				<verse number="28">وْما تخافو شي من هَدوك الّي كيقاوموكُم. هَدا دليل على الهلاك ديالوم والنجا ديالكُم، وْهَدا كيجي من اللّٰه.</verse>
				<verse number="29">حيت أنتُمَ اتّعطى لكُم على مسبّة المسيح ماشي باش تآمنو بِه وْكان، وَلكن حتّى باش تتعدّبو بْسبابو،</verse>
				<verse number="30">حيت عندكُم ديك الجهاد بْنفسو الّي شفْتوه فيَّ وْدابا كتسمعو بلّي باقي فيَّ.</verse>
			</chapter>
			<chapter number="2">
				<verse number="1">إدا كانت شي تعزيّة في المسيح وِادا كانت شي راحة في المحبّة وِادا كانتْ شي عِشْرة في الروح وِادا كانت شي محنّة وْشي رحْمة،</verse>
				<verse number="2">كمّلو الفرْحة ديالي وْكونو في رأي واحد وْمحبّة واحدة وْبْنفس واحدة وْفكرة واحدة.</verse>
				<verse number="3">ما تعملو حتّى شي حاجة بأنانيّة وْبْحيالة، وَلكن بْتواضُع، وْحسبو يَخرين أفْضل من راسكُم.</verse>
				<verse number="4">ما يشوف حتّى واحد غير في المصْلحة ديالو، وَلكن كُل واحد يشوف في المصْلحة د يَخرين حتّى هُمَ.</verse>
				<verse number="5">وْخصّوْ يكون فيكُم هَد المَوْقف الّي كان في المسيح يَسوع نفسو،</verse>
				<verse number="6">الّي هُوَ بالطبيعة ديالو هُوَ اللّٰه، ما بغى شي يقبط في الحقّ ديالو فحال اللّٰه.</verse>
				<verse number="7">بالعكس، خوّى نفسو وادّى طباع العبد وْرجَع كيشبه نالبشر.</verse>
				<verse number="8">وْملّي ظهَر فحال إنسان، تواضع وْجعَل نفسو طايع حتّى نالموت، والموت على صليب!</verse>
				<verse number="9">على ديك الشي رفعوْ اللّٰه نالأعلى وْعْطاه واحد الِاسم فوق كُل اِسم،</verse>
				<verse number="10">باش تركع بِاسم يَسوع كُل رُكْبة الّي في السما والّي على الأرض والّي تحت الأرض،</verse>
				<verse number="11">ويعْتَرف كُل لسان بلّي يَسوع المسيح هُوَ الرَّبّ نْمجد اللّٰه الآب.</verse>
				<verse number="12">على ديك الشي، آ الحباب، فحال ما طِعتو دائمًا، ماشي في الحضور ديالي وْكان، وَلكن كتَر في الغيبة ديالي، كمّلو النجا ديالكُم بالخوف والرعْدة،</verse>
				<verse number="13">حيت اللّٰه هُوَ الّي كيجعل فيكُم الرغْبة والطاقة باش تعملو على مسبّة رِضاه.</verse>
				<verse number="14">عملو كُل شي بلا شكْوى وْبلا مدابزة</verse>
				<verse number="15">باش تكونو بلا لَوم وْصافيين، أُوْلاد اللّٰه بلا عيب فوسط واحد الجيل معوّج وْفاسد، وْباش تضوّيو فوسطوم فحال النجوم في السما،</verse>
				<verse number="16">مشبّرين في كلام الحياة باش أنا نفْتَخر في يوم المسيح بلّي ما جريتْ شي وْما تعبْتْ شي باطل.</verse>
				<verse number="17">وْحتّى إدا حياتي كانت مسْفوكة على الدبيحة د الإيمان والخدْمة ديالكُم، كنفرح وْكَنْنشط معكُم كاملين.</verse>
				<verse number="18">وْبْهَد الشي فرحو وْشاركو الفرْحة ديالكُم معيَ.</verse>
				<verse number="19">كنتمنّى في الرَّبّ يَسوع باش نصيفط نْعندكُم دغيا تيموثاوس باش تفرح نفسي ملّي نعرف الحالة ديالكُم.</verse>
				<verse number="20">حيت ما عندي حتّى شي واحد فحالو الّي كيهْتَمّ بالمصْلحة ديالكُم بالنيّة،</verse>
				<verse number="21">حيت يَخرين كاملين كيهْتَمّو بالأُمور ديالوم، ماشي بالأُمور د يَسوع المسيح.</verse>
				<verse number="22">وَلكن أنتُمَ كتعرفو الاخْتبار ديالو بلّي خدم معيَ فحال الولد مع باباه بْسباب الإنجيل.</verse>
				<verse number="23">هَيدا كنتمنّى نصيفطوْ لكُم من بعدما نشوف كيفاش ماشّة الأُمور ديالي.</verse>
				<verse number="24">وْكَنْتيق في الرَّبّ بلّي أنا بْنفسي غادي نجي نْعندكُم دغيا.</verse>
				<verse number="25">وْشفْتْ بلّي كان لازم نصيفط لكُم أبَفْرودِتُس، خاي الّي خدّام معيَ وْرفيقي في الجهاد، الّي صيفطْتوه باش هُوَ يسدّ بالاحْتياجات ديالي.</verse>
				<verse number="26">حيت هُوَ توحّشكُم كاملين بزّاف وْضاق حيت سمعْتو بلّي كان مريط.</verse>
				<verse number="27">د بالصّحّ كان مريط حتّى كان علاين يموت، وَلكن اللّٰه رحموْ وْرحمني حتّى أنا باش ما يزيد شي فيَّ حُزن على حُزن.</verse>
				<verse number="28">هَد الشي الّي خلّاني نصيفطوْ لكُم بالزرْبة باش، ملّي تشوفوه عاود، تفرحو وانا ما نكون شي مهْموم.</verse>
				<verse number="29">رحّبو بِه في الرَّبّ بْكُل فرْحة وْكرّمو الّي هُمَ فحالو،</verse>
				<verse number="30">حيت كان علاين يموت بْسباب الخدمة د المسيح، ساخي بْنفسو باش يكمّل الّي كان ناقص في الخدْمة ديالكُم لِلي.</verse>
			</chapter>
			<chapter number="3">
				<verse number="1">وْفي الآخر، آ خوتي، فرحو في الرَّبّ. ماشي تقيل عليَّ نكتب لكُم عاود نفس الأُمور، وْهَد الشي لِلكُم أمان.</verse>
				<verse number="2">ردّو بالكُم من الكلاب، ردّو بالكُم من فاعلين الشَّرّ، ردّو بالكُم من الّي كيشوّهو الجسد.</verse>
				<verse number="3">حيت حنايَ هُمَ أهل الطهارة، الّي كنعبدو اللّٰه بالروح وْكنفْتَخرو بالمسيح يَسوع وْما كنتكّلو شي على المجْهود د الجسد.</verse>
				<verse number="4">أنا بْنفسي عندي سبب باش نتكّل على الجسد، إدا ظنّ شي واحد يَخُر بلّي عندو بَياش يتكّل على الجسد، أنا كتَر مِنّو:</verse>
				<verse number="5">أنا مطهّر في النهار التامن، من الشعب د إسْرائيل، من القبيلة د بِنْيامين، عبْراني من العبْرانيّين، من جهة الشريعة فرّيسي،</verse>
				<verse number="6">من جهة الغيرة كُنْتْ كنتعدّى على الكنيسة، وْمن جهة التقوى الّي في الشريعة بلا لَوم.</verse>
				<verse number="7">وَلكن ديك الشي كامل الّي كان لِلي ربح، حسبْتوْ خسارة بْسباب المسيح.</verse>
				<verse number="8">وْكنحسب كُل شي خسارة بْسباب القيمة الأفضل باش نعرف المسيح يَسوع ربّي، الّي بْسبابو خسرْتْ كُل شي، وْراني كنحسب ديك الشي كامل زبل باش نربح المسيح،</verse>
				<verse number="9">وْنجبر نفسي فيه، ماشي بالتقوى ديالي الّي هي بالشريعة، وَلكن الّي هي بالإيمان د المسيح، التقوى الّي هي من عند اللّٰه بالإيمان،</verse>
				<verse number="10">باش نعرفوْ هُوَ والقوّة د القيامة ديالو والشركة د العداب ديالو وْنكون متشبّه معاه في الموت ديالو،</verse>
				<verse number="11">حيت كنتمّنى نلحَق القيامة من بين الميّتين.</verse>
				<verse number="12">ماشي حيت لحقْتْ كُل شي دابا، أَوْلا رجعْتْ كامل، وَلكن كنجري باش نلحَق ديك الشي الّي لحقني بِه يَسوع المسيح.</verse>
				<verse number="13">آ الخوت، ما كنفكّر شي بلّي لحقْتوْ دابا، وَلكن واحد الحاجة كنعمل، كننسا الّي بقا ناللَّور وْكنجاهد باش نوصل نالقدّام.</verse>
				<verse number="14">كنزيد نتقدّم نالغاية باش نربح الجائزة الّي اللّٰه كيعطينا بالدعْوة السماوية في المسيح يَسوع.</verse>
				<verse number="15">الّي حنايَ كاملين خصْنا نفكّرو هَيدا، وِادا فكّرْتو في طريقة مخْتَلفة، اللّٰه غادي يبيّن لكُم هَد الشي.</verse>
				<verse number="16">أمّا في ديك الشي الّي لحقْناه، خصْنا نعيشو بِه.</verse>
				<verse number="17">آ الخوت، كونو متمتّلين بيَّ، ولاحظو هَدوك الّي كيمشيو حسب المتال الّي عْطيناه لكُم.</verse>
				<verse number="18">كيفْما قُلْتْ لكُم بزّاف د المرّات، وْدابا نعاود نقول لكُم بالدموع، بلّي كاينين بزّاف الّي كيتمشّاو فحال عدْيان الصليب د المسيح.</verse>
				<verse number="19">النهاية ديالوم هي الهلاك، والإلَه ديالوم هُوَ كِرشوم، وْكيفْتَخرو بالحشومة ديالوم، وْكيفكّرو غير في الدنيا.</verse>
				<verse number="20">وَلكن حنايَ مواطنين د السما، الّي منّاْ كنتسنّاو الرجوع د المُنجّي الرَّبّ يَسوع المسيح،</verse>
				<verse number="21">الّي غادي يبدّل الجسد ديالنا المتواضع باش يكون في الصورة د جسد المجد ديالو على حسب القُدرة الّي بِها يقدر يطوّع كُل شي نْنفسو.</verse>
			</chapter>
			<chapter number="4">
				<verse number="1">على ديك الشي، آ خوتي الحباب الّي كنتوحّشكُم، آ فرْحتي والتاج ديالي، تبتو هَيدا في الرَّبّ، آ الحباب.</verse>
				<verse number="2">كنرغب أفودية وْسِنْتيخي باش يكونو متَّحدين في الرَّبّ.</verse>
				<verse number="3">كَنْرَغبك أنتينا، آ رفيقي الأمين، عاون هَدوك الّي تَـعبو معيَ في الإنجيل مع أَكْليمَنْدُس ويَخرين الّي خدمو معيَ، الّي اسموم في كتاب الحياة.</verse>
				<verse number="4">فرحو في الرَّبّ في كُل وقت، وْنعاود نقول، فرحو.</verse>
				<verse number="5">خصّوْ يكون اللطف ديالكُم معروف عند الناس كاملين. الرَّبّ قريب.</verse>
				<verse number="6">ما تشوّشو بْحتّى شي حاجة، وَلكن في كُل شي، بالصلاة والدعاء، قدّمو طلباتكُم قدّام اللّٰه وْشكروه،</verse>
				<verse number="7">وْسلام اللّٰه، الّي فايت كُل عقل، غادي يحفظ القلوبة والأفْكار ديالكُم في المسيح يَسوع.</verse>
				<verse number="8">وْفي الآخر، آ الخوت، كُل ما هُوَ حقّ، كُل ما هُوَ جليل، كُل ما هُوَ عادل، كُل ما هُوَ طاهر، كُل ما هُوَ لطيف، كُل ما عندو سُمعة مزيانة، إدا كانت شي فضيلة وِادا كان شي شُكر، خمّمو في هَد الشي.</verse>
				<verse number="9">والّي تعلّمْتوه وْقبلْتوه وْسمعْتوه وْشفْتوه فيَّ، عملوه، وإلَه السلام يكون معكُم.</verse>
				<verse number="10">فرحْتْ بزّاف في الرَّبّ حيت في الآخر ادّيتوها فيَّ من جديد، حيت واخّا كُنْتْ في بالكُم، ما جبرْتو شي الفُرْصة.</verse>
				<verse number="11">ما كنقول شي هَد الشي حيت أنا محْتاج، حيت أنا تعلّمْتْ نقْتَنع بالحالة الّي أنا فيها.</verse>
				<verse number="12">أنا كنعرف نعيش في الضيق، كيفْما كنعرف نعيش في الكترة. أنا متدرّب في كُل شي وْبْكُل شي، وْعرفْتْ نكون شبْعان أَوْلا بالجّوع، نكون في الخير أَوْلا نكون محْتاج.</verse>
				<verse number="13">أنا قادر على كُل شي بالمسيح الّي كيقوّيني.</verse>
				<verse number="14">وَلكن عملْتو مزيان ملّي شاركْتو معيَ في الضيق ديالي.</verse>
				<verse number="15">وانتُمَ بْيَدْكُم كتعرفو، آ الفيلِبّيّين، بلّي في البداية د الإنجيل، ملّي خرجْتْ من مَكدونيّة، ما شاركَتْ معيَ حتّى شي كنيسة في العطاء والقبط، من غير أنتُمَ بوحدكُم،</verse>
				<verse number="16">حيت حتّى في تسالونيكي صَيفطْتو لِلي أنتُمَ المساعدة كتَر من مرّة باش نسُدّ الاحْتياج ديالي.</verse>
				<verse number="17">كنقول هَد الشي ماشي حيت بغيتْ الهديّة، وَلكن بغيتْ الغلّة تكتر في الحساب ديالكُم.</verse>
				<verse number="18">وَلكن قبطْتْ كُل شي وْشاط لي ڭاع. أنا عامر حيت قبطْتْ من أبَفْرودِتُس ديك الشي الّي صيفطْتوه، ريحة طيّبة، دبيحة مقبولة وْمرْضيّة عند اللّٰه.</verse>
				<verse number="19">والإلَه ديالي غادي يرزقكُم بْكُل ما خصْكُم على حسب الغِنى في المجد في المسيح يَسوع.</verse>
				<verse number="20">والمجد ناللّٰه والآب ديالنا على الدوام دائمًا. آمين.</verse>
				<verse number="21">سلّمو على القدّيسين كاملين في المسيح يَسوع. كيسلّمو عليكُم الخوت الّي هُمَ معيَ.</verse>
				<verse number="22">السلام من جهة القدّيسين كاملين، خصوصًا الّي هُمَ من الدار د قَيصَر.</verse>
				<verse number="23">نعْمة رَبّنا يَسوع المسيح تكون مع روحكُم. آمين.</verse>
			</chapter>
		</book>
		<book number="51">
			<chapter number="1">
				<verse number="1">بولُس رسول يَسوع المسيح بإرادة اللّٰه والأخ تيموثاوس،</verse>
				<verse number="2">نالخوت القدّيسين والصدّيقين في المسيح الّي في كولوسي، النعْمة لكُم والسلام من عند اللّٰه الآب ديالنا والرَّبّ يَسوع المسيح.</verse>
				<verse number="3">كنشكرو اللّٰه الآب ديال رَبّنا يَسوع المسيح دائمًا ملّي كنصلّيو من جهتكُم،</verse>
				<verse number="4">حيت سمعْنا بالإيمان ديالكُم بالمسيح يَسوع وْبالمحبّة الّي عندكُم نالقدّيسين كاملين،</verse>
				<verse number="5">بْسباب الرجا الّي محفوظ لكُم في السما، الّي سمعْتو بِه من قبل في كلام الحقّ د الإنجيل،</verse>
				<verse number="6">الّي وصَل نْعندكُم، فحال ما كيكبر في الدنيا كاملة، وْكيجيب الغلّة فحال ما كيجيباْ فيكُم حتّى أنتُمَ من النهار الّي سمعْتو وْعرفْتو نعْمة اللّٰه د بالصّحّ،</verse>
				<verse number="7">كيفْما تعلّمْتو هَد الشي من أبَفْراس، الرفيق العزيز ديالنا في الخدْمة وْخدّام صادق د المسيح نالخير ديالكُم،</verse>
				<verse number="8">الّي خبرنا بال‍محبّة ديالكُم في الروح.</verse>
				<verse number="9">على ديك الشي حنايَ، من النهار الّي سمعْنا بِه، ما وقفْنا شي من الصلاة، طالبين من جهتكُم باش تتعمّرو بالمعْرفة د الإرادة ديالو في كُل حكْمة وْفهامة روحيّة،</verse>
				<verse number="10">باش تتمشّاو فحال ما يليق بالرَّبّ في كُل رِضى، عاطيين الغلّة في كُل عمل صالح وْمكتّرين في معْرفة اللّٰه،</verse>
				<verse number="11">متقوّيين بْكُل قوّة على حسب القُدرة د المجد ديالو باش تـتبتو بْكُل صبر في كُل حالة،</verse>
				<verse number="12">شاكرين الآب بالفرْحة، الّي جعلكُم قادرين باش تشاركو في الورت د القدّيسين في النور،</verse>
				<verse number="13">الّي حرّرنا من القوّة د الظلمة وْنقّلنا نالمُلك د اِبنو المحبوب،</verse>
				<verse number="14">الّي فيه عندنا الفدا، الغُفْران من الدنوب.</verse>
				<verse number="15">هُوَ صورة اللّٰه الّي ما كيتشاف شي، البِكر على الخليقة كاملة،</verse>
				<verse number="16">حيت بِه تخلق كُل شي الّي في السما والّي على الأرض، الّي كيتشاف والّي ما كيتشاف شي، كيفْما كان، عروش أو سيادات أو رياسات أو قوّات، كُل شي بِه وْلِلو تخلق،</verse>
				<verse number="17">الّي هُوَ قبل من كُل شي وْبِه كُل شي قايم،</verse>
				<verse number="18">وْهُوَ راس الجسد الّي هُوَ الكنيسة، الّي هُوَ البداية والبِكر من الميّتين باش تكون لِلو الأوّليّة في كُل شي.</verse>
				<verse number="19">حيت فرح اللّٰه باش يسكن فيه كُل التعْمير،</verse>
				<verse number="20">ويصالح بِه كُل شي نْنفسو، الّي على الأرض والّي في السما، ويعمل المصالحة بواسطة الدم د الصليب ديالو.</verse>
				<verse number="21">وانتُمَ، الّي من قبل كُنْتو بعادين من اللّٰه وْكُنْتو عدْيان ديالو في العقل ديالكُم، عاملين الحاجات القبيحة،</verse>
				<verse number="22">دابا صالحكُم في الجسد البشري د المسيح بالموت باش يحضّركُم قدّيسين، بلا لَوم وْبلا عيب قدّامو،</verse>
				<verse number="23">إدا بقيتو على الإيمان مأسّسين وْتابتين وْما كَتْـتزعْزعو شي على الرجا د الإنجيل الّي سمعْتوه والّي مبشّر بِه في كُل خليقة تحت السما، الّي أنا بولُس رجعْتْ واحد الخدّام ديالو.</verse>
				<verse number="24">دابا كنفرح في العداب ديالي بْسبابكُم وْكنكمّل في الجسد ديالي الّي باقي من العداب د المسيح بْسباب الجسد ديالو الّي هُوَ الكنيسة،</verse>
				<verse number="25">الّي لِلاْ رجعْتْ أنا خدّام على حسب المسؤولية الّي عْطاني اللّٰه بْسبابكُم نْتكْميل كلام اللّٰه،</verse>
				<verse number="26">السرّ الّي كان مخبّع من زمان وْمن بزّاف د الأجْيال، وَلكن دابا ظهَر نالقدّيسين ديالو.</verse>
				<verse number="27">بغى اللّٰه يعرّفوم بالغِنى د المجد د هَد السرّ بين هَدوك الّي ماشي يَهود، الّي هُوَ المسيح فيكُم، الرجا د المجد،</verse>
				<verse number="28">الّي بِه كنبشّرو وْكننبّهو وْكنعلّمو نْكُل إنسان بْكُل حكْمة باش نحضّرو كُل إنسان كامل في المسيح يَسوع.</verse>
				<verse number="29">وْعلى ديك الشي كَنْتعب وْكنجاهد على حسب القُدرة ديالو الّي كتخدم فيَّ بْقوّة.</verse>
			</chapter>
			<chapter number="2">
				<verse number="1">إيوا، بغيتْكُم تعرفو شحال كنجاهد من جهتكُم وْمن جهة الّي هُمَ في لاودِكيّة وْمن جهة هَدوك كاملين الّي ما شافو شي وَجهي بْعينوم</verse>
				<verse number="2">باش يتعزّاو القلوبة ديالوم بالاتِّحاد د المحبّة حتّى يوصلو نالغِنى الكامل الّي ماجي من اليقين والفهامة، باش يعرفو سرّ اللّٰه، المسيح،</verse>
				<verse number="3">الّي مخْزون فيه كُل الكنوز د الحكْمة والعِلم.</verse>
				<verse number="4">وْكنقول لكُم هَد الشي باش ما يخدعكُم حتّى واحد بالكلام الّي كيقنع.</verse>
				<verse number="5">حيت واخّا غايب في الجسد، أنا معكُم في الروح، وْكنفرح ملّي كنشوفكُم مرتّبين وْتابتين في الإيمان ديالكُم في المسيح.</verse>
				<verse number="6">وْفحال ما قبلْتو المسيح يَسوع الرَّبّ، هَيداك تمشّاو فيه،</verse>
				<verse number="7">مغْروسين وْمبْنيّين فيه وْقويّين في الإيمان، كيفْما تعلّمْتو، وْمعمّرين بالشكر.</verse>
				<verse number="8">ردّو بَالْكُم باش حتّى واحد ما يغشّكُم بالفلْسفة الّي تابعة التقاليد د الإنسان على حسب قواعد الدنيا، ماشي على حسب المسيح.</verse>
				<verse number="9">حيت فيه ساكن التعْمير الكامل د الأُلوهيّة في الجسد.</verse>
				<verse number="10">وانتُمَ معمّرين فيه الّي هُوَ الراس د كُل رياسة وْقوّة.</verse>
				<verse number="11">وانتُمَ فيه كُنْتو مطهّرين بالطهارة الّي ماشي باليَد، وَلكن بْهَديك الّي كتحيّد منكُم الطبيعة المُدْنبة، الطهارة الّي عملاْ المسيح فيكُم،</verse>
				<verse number="12">مدْفونين معاه في ديك الغطس الّي بِه قُمْتو عاود معاه بالإيمان بْقُدرة اللّٰه الّي بعتوْ من بين الميّتين.</verse>
				<verse number="13">وْمن قبل ما قبلْتو هَد الطهارة، أنتُمَ كُنْتو ميّتين في الدنوب ديالكُم وْعْطاكُم اللّٰه الحياة مع المسيح وْغفر الدنوب ديالنا كاملة.</verse>
				<verse number="14">وْبطّل الدين الّي كان علينا بالفرائض الّي كانتْ ضدّنا، وْحيّدوْ وْسمّروْ على الصليب.</verse>
				<verse number="15">وْعرّى السيادات والسلاطين وْفَضحوم وْغلب عليهُم في الصليب.</verse>
				<verse number="16">على ديك الشي ما يحكم عليكُم حتّى شي واحد في الماكلة أَو الشرب أَو من جهة شي عيد أَو هلال أَو سبت،</verse>
				<verse number="17">الّي هُمَ ظلّ الأُمور الماجّة، وَلكن الحقيقة هي في المسيح.</verse>
				<verse number="18">ما تخلّيو حتّى واحد يغشّكُم بالتواضُع وْعبادة الملائكة، على لساس الأُمور الّي شافاْ في شي رؤيا، وْكيفْتَخر بالعقل الجسدي،</verse>
				<verse number="19">وْما كَيْبقا شي ملصّق بالراس، الّي منّو كيكبر الجسد كامل مقوّي وْمحْزوم بالمفاصل وأوتار العضلات كيفْما بغى اللّٰه.</verse>
				<verse number="20">إدا مُتّو مع المسيح على القواعد د هَد الدنيا، علاش أنتُمَ كتعيشو في الدنيا خاضعين نالفرائض فحال هَدو:</verse>
				<verse number="21">ما تحادي شي، وْما تدوق شي، وْما تمسّ شي بْيَدّك؟</verse>
				<verse number="22">ديك الوَصايا والتعاليم د الناس غادي يفناو كاملين باسْتعمالوم،</verse>
				<verse number="23">الّي هُمَ فيهُم مظاهر د الحكْمة بالعبادة الخاصّة والتواضُع والقهر د الجسد، وَلكن ما فيهُم حتّى شي فايدة باش يحاربو ضدّ شهاوات الجسد.</verse>
			</chapter>
			<chapter number="3">
				<verse number="1">إدا كُنْتو اتّبعَتّو مع المسيح، اهْتَمّو بالأُمور الّي هي من فوق، فاين ݣالس المسيح على الّيمين د اللّٰه.</verse>
				<verse number="2">ركّزو على الأُمور الّي هي من فوق، ماشي على الأُمور الّي على الأرض.</verse>
				<verse number="3">حيت أنتُمَ مُتّو والحياة ديالكُم مسْتورة مع المسيح في اللّٰه.</verse>
				<verse number="4">ملّي يظهَر المسيح، الّي هُوَ حياتكُم، في ديك الساعة غَد تظهرو حتّى أنتُمَ معاه في المجد.</verse>
				<verse number="5">على ديك الشي قتلو فيكُم الأُمور الّي هي أرضيّة: الزنا، النجاسة، الهوى، الشهْوة القبيحة، والطمع، الّي هُوَ العبادة د الأصْنام.</verse>
				<verse number="6">على هَد الأُمور كينزل غضب اللّٰه على أُوْلاد المعْصيّة،</verse>
				<verse number="7">الّي أنتُمَ كُنْتو كتمارسوهُم من قبل ملّي كُنْتو عايشين فيهُم.</verse>
				<verse number="8">وَلكن دابا، حيّدو عليكُم هَد الشي كامل: الغضب، السخط، الخبت، الشتيم، والكلام القبيح من الدقوم ديالكُم،</verse>
				<verse number="9">وْما تكدبو شي على بعضيّاتكُم، حيت حيّدْتو منكُم الإنسان القديم بالأعْمال ديالو،</verse>
				<verse number="10">وْلبسْتو الإنسان الجديد الّي كيتجدّد في المعْرفة حسب الصورة د الخالق ديالو.</verse>
				<verse number="11">في الإنسان الجديد ما كاين شي يوناني أَو يهودي، مطهّر أَو غير مطهّر، برْبري أَو أجنبي، عبد أَو حُرّ، وَلكن المسيح هُوَ كُل شي وْفي كُل شي.</verse>
				<verse number="12">إدَن أنتُمَ، فحال المخْتورين د اللّٰه قدّيسين وْمحْبوبـين، لبسو الجوف د الرحْمة واللطف والتواضُع والحنان وْطول الصبر</verse>
				<verse number="13">باش تتحمّلو بعضيّاتكُم وْتتسامحو، إدا كانتْ نْشي واحد الشكوى على يَخُر. كيفْما سامحكُم المسيح، هَيداك سامحو حتّى أنتُمَ.</verse>
				<verse number="14">وْفوق هَد الشي كامل لبسو المحبّة الّي هي الرباط د الكمال</verse>
				<verse number="15">وْسلام المسيح يحكم في القلوبة ديالكُم الّي لِلو تعْرَطْتو باش تكونو جسد واحد، وْكونو شاكرين.</verse>
				<verse number="16">ويسكن فيكُم كلام المسيح بالغِنى وْعلّمو وْنبّهو بعضيّاتكُم بْكُل حكْمة. هلّلو بالمزامير والتسابيح والترانيم الروحيّة، شاكرين الرَّبّ من القلوبة ديالكُم.</verse>
				<verse number="17">وْكُل شي الّي كتعملو بالقول أَوْلا بالفعل، عملوه بِاسم الرَّبّ يَسوع، شاكرين بِه اللّٰه الآب.</verse>
				<verse number="18">آ النسا، خضعو نالرجال ديالكُم فحال ما يليق في الرَّبّ.</verse>
				<verse number="19">آ الرجال، حبّو النسا ديالكُم وْما تكونو شي قاصحين معهُم.</verse>
				<verse number="20">آ الولاد، طيعو الوالِدين ديالكُم في كُل شي، حيت هَد الشي كيرضي الرَّبّ.</verse>
				<verse number="21">آ الوالِدين، ما تقلّقو شي أُوْلادكُم باش ما يفشلو شي.</verse>
				<verse number="22">آ العبيد، طيعو في كُل شي نالأسْياد ديالكُم من جهة الجسد، ماشي غير ملّي كيشوفو فيكُم، فحال إدا بغيتو ترضيو الناس، وَلكن بْقلب صافي محْتَرمين الرَّبّ.</verse>
				<verse number="23">وْكُل شي الّي كتعملو، عملوه من القلب، فحال إدا كُنْتو خدّامين نالرَّبّ وْماشي نالناس،</verse>
				<verse number="24">عارفين بلّي من الرَّبّ غَد تقبطو الأجر د الورت، حيت كتخدمو الرَّبّ المسيح.</verse>
				<verse number="25">وَلكن الّي كيعمل الظلم غادي يتخلّص على الظلم ديالو، حيت ما كاينة شي الوجهيّات.</verse>
			</chapter>
			<chapter number="4">
				<verse number="1">آ الأسْياد، عملو مع العبيد العدل والمساواة، عارفين بلّي حتّى أنتُمَ عندكُم واحد السيّد في السما.</verse>
				<verse number="2">داومو على الدُعاء ساهرين فيه بالحمد،</verse>
				<verse number="3">وْطلبو في نفس الوقت من جهتنا حنايَ باش يفتح نّا الرَّبّ واحد الباب د الكلام باش نبشّرو بْسِرّ المسيح الّي على مسبّتو أنا حبّاس،</verse>
				<verse number="4">باش نظهّروْ كيفْما واجب عليَّ نتكلّم.</verse>
				<verse number="5">تمشّاو بالحكْمة مع هَدوك الّي ما آمنو شي بالمسيح، واسْتغلّو الوقت مزيان.</verse>
				<verse number="6">يكون الكلام ديالكُم في كُل وقت بالنعْمة، لطيف وْطيّب باش تعرفو كيف واجب عليكُم تجاوبو كُل واحد.</verse>
				<verse number="7">تيخيكُس، الأخ العزيز والخدّام الصادق والعبد معنا في الرَّبّ، غادي يعرّفكُم بالحالة ديالي بالتفْصيل،</verse>
				<verse number="8">الّي صيفطْتوْ نْعندكُم بْسباب هَد الشي بَياش تعرفو الحالة ديالنا ويعزّي القلوبة ديالكُم.</verse>
				<verse number="9">وْصيفطْتْ معاه أُنِسيمُس، الأخ الصادق العزيز الّي هُوَ واحد منكُم. وْهُمَ غادي يعرّفوكُم بْكُل ما كيوقع هنايَ.</verse>
				<verse number="10">كيسلّم عليكُم أرِسْتَرْخُس الحبّاس معيَ، وْمَرْقُس، ولد العمّ ديال بَرْنابا، الّي وصيتْكُم عليه. إدا هُوَ جا نْعندكُم، اسْتَقبلوه مزيان.</verse>
				<verse number="11">كيسلّم عليكُم يَسوع الّي مسمّي يُسْطُس. هَدوك بوحدوم من اليهود الّي كيعاونوني في مُلك اللّٰه وْهُمَ عزّاوني.</verse>
				<verse number="12">كيسلّم عليكُم أَبَفْراس، عبد المسيح، الّي هُوَ واحد منكُم، وْهُوَ كيجاهد دائمًا من جهتكُم في الدُعاء باش تكونو تابتين، كاملين وْمعمّرين في إرادة اللّٰه في كُل شي.</verse>
				<verse number="13">وانا كنشهد لو بلّي تعب بزّاف من جهتكُم وْمن جهة الّي هُمَ في لاودِكيّة وْفي هيرابوليس.</verse>
				<verse number="14">كيسلّم عليكُم لوقا الطبيب العزيز وْدي‍ماس.</verse>
				<verse number="15">سلّمو على الخوت الّي في لاودِكيّة وْعلى نِمْفاس وْعلى الكنيسة الّي في الدار ديالاْ.</verse>
				<verse number="16">وْملّي تكونو قريتو هَد البراة عندكُم، خلّيوهُم يقراوها حتّى في الكنيسة اللاودِكيّة، والبراة ديال لاودِكيّة تقراوها حتّى أنتُمَ.</verse>
				<verse number="17">وْقولو نْأَرْخِبُّس: "ردّ بالك باش تكمّل الخدْمة الّي عْطاك الرَّبّ."</verse>
				<verse number="18">كنكتب هَد السلام بْخطّ يَدّي، أنا بولُس. تفكّرو بلّي أنا حبّاس. النعْمة معكُم. آمين.</verse>
			</chapter>
		</book>
		<book number="52">
			<chapter number="1">
				<verse number="1">بولُس وْسِلْوانُس وْتيموثاوس نالكنيسة د التسالونيكيّين الّي في اللّٰه الآب والرَّبّ يَسوع المسيح، النعْمة لكُم والسلام.</verse>
				<verse number="2">كنشكرو اللّٰه دائمًا من جهتكُم كاملين، وْملّي كنصلّيو، كَنْدكروكُم،</verse>
				<verse number="3">كنتفكّرو قدّام اللّٰه والآب ديالنا باسْتمرار خدمة إيمانكُم وْتعب محبّتكُم وْصبر الرجا ديالكُم في رَبّنا يَسوع المسيح.</verse>
				<verse number="4">آ الخوت المحْبوبين عند اللّٰه، كنعرفو اخْتياركُم.</verse>
				<verse number="5">حيت الإنجيل ديالنا جاكُم ماشي غير بالكلام، وَلكن حتّى بْقوّة وْبالروح القُدُس، وْباليَقين الشديد. كيفْما كتعرفو مزيان، كُنّا فوسطكُم على المصْلحة ديالكُم.</verse>
				<verse number="6">وانتُمَ رجعْتو كتقلّدونا حنايَ والرَّبّ، حيت قبلْتو الكلام في ضيق كبير بالفرْحة د الروح القُدُس،</verse>
				<verse number="7">حتّى رجعْتو متال مزيان نالناس كاملين الّي كيآمنو في مَكدونيّة وأَخائية،</verse>
				<verse number="8">حيت من عندكُم انْتَشر كلام الرَّبّ، ماشي غير في مَكدونيّة وأَخائية وْكان، وَلكن في كُل موطَع انْتَشر الإيمان ديالكُم باللّٰه وْما بقينا شي محْتاجين نتكلّمو،</verse>
				<verse number="9">حيت هُمَ بْنَفسوم كيخبرونا كيفاش رحّبْتو بِنا وْكيفاش رجعْتو ناللّٰه من الأصْنام باش تعبدو اللّٰه الحيّ الحقيقي</verse>
				<verse number="10">وْكَتْـتسنّاو اِبنو من السما الّي بعتوْ من بين الميّتين، يَسوع الّي كينجّينا من الغضب الّي ماجي.</verse>
			</chapter>
			<chapter number="2">
				<verse number="1">حيت أنتُمَ، آ الخوت، كتعرفو بلّي الزيارة ديالنا نْعندكُم ما كانت شي بلا فايدة.</verse>
				<verse number="2">وْكتعرفو بلّي، واخّا كُنّا من قبل مضيّقين وْتعدّبنا بالتزْبيل علينا في فيلِبّي، زعمْنا وْتيقْنا في إلَهنا باش نتكلّمو معكُم بإنجيل اللّٰه فوسط بزّاف د الجهاد.</verse>
				<verse number="3">حيت التشْجيع ديالنا ما كيجي شي من الغلط وَلا من النيّة الخايبة وَلا بالغشّ.</verse>
				<verse number="4">بالعكس، حنايَ كنتكلّمو فحال الرجال الّي امْتَحنوم اللّٰه وْعْطاهُم الإنجيل فحال شي أمانة، كنتكلّمو ماشي باش نرضيو الناس وَلكن اللّٰه الّي كيخْتَبر القلوبة ديالنا.</verse>
				<verse number="5">حيت عُمرنا ما كُنّا كنمسحو لكُم الكابّة، كيفْما كتعرفو، وْما كان شي فينا الطمع، واللّٰه شاهد.</verse>
				<verse number="6">وْما بقّشْنا شي على المجد د الناس، لا منكُم وَلا من غيركُم، واخّا كُنّا قادرين نتقّلو عليكُم فحال رُسُل المسيح.</verse>
				<verse number="7">بالعكس، كُنّا حنانين معكُم فحال الأمّ الّي كترطّع وْكَتْـتهلّى في أُوْلاداْ،</verse>
				<verse number="8">شحال كُنّا حنانين معكُم، حيت كُنّا باغيين نسلّموكُم ماشي غير الإنجيل د اللّٰه بوحدو، وَلكن حتّى حياتنا، حيت رجعْتو عزازين عندنا.</verse>
				<verse number="9">وانتُمَ كتعقلو، آ الخوت، على الخدْمة والعيا ديالنا، كيفاش كُنّا كنخدمو في الليل وْفي النهار باش ما نكونو شي تقالين عليكُم، وْحنايَ كنبشّروكُم بإنجيل اللّٰه.</verse>
				<verse number="10">أنتُمَ شهود، واللّٰه شاهد، كيفاش كُنّا متّاقيين، صدّيقين وْبلا لَوم فوسطكُم أنتُمَ المؤمنين.</verse>
				<verse number="11">وْكتعرفو بلّي كُنّا كنتعاملو معكُم فحال الوالِد مع أُوْلادو.</verse>
				<verse number="12">وْكُنّا كنشجّعوكُم وْكنعزّيوكُم وْكنوصّيوكُم باش تتمشّاو كيفْما يليق باللّٰه الّي عَيّط عليكُم نالمُلك والمجد ديالو.</verse>
				<verse number="13">على ديك الشي حنايَ كنشكرو اللّٰه بلا ما نوقفو، حيت ملّي قبلْتو منّا الكلام د اللّٰه، الّي سمعْتوه منّا، ما قبلْتوه شي فحال الكلام د الناس، وَلكن كيفْما هُوَ في الحقيقة، الكلام د اللّٰه الّي كيخدم فيكُم أنتُمَ المؤمنين.</verse>
				<verse number="14">أنتُمَ، آ الخوت، تبعْتو المتال د الكنائس د اللّٰه في اليَهوديّة في المسيح يَسوع حيت تعدّبْتو على يد أهل بلادكُم بْنفس العداب الّي هُمَ تعدّبو بِه على يد اليهود.</verse>
				<verse number="15">هَدوك الّي قتلو الرَّبّ يَسوع والأَنْبياء وْجراو علينا حنايَ، ما كيرضيو شي اللّٰه وْهُمَ مخالفين نالناس كاملين،</verse>
				<verse number="16">حيت كيحاولو يمنعونا باش ما نبشّرو شي الوَتَنيّين حتّى ينجاو. هَيدا في كُل ما كيعملو كيوصلو حتّى الكمالة د الدنوب ديالوم. وَلكن نزل عليهُم الغضب حتّى نالنهاية.</verse>
				<verse number="17">أمّا حنايَ، آ الخوت، مفارقين عليكُم في وقت قليل، من الوجَه وَلكن ماشي من القلب، كنحاولو بالشوق نمشيو نْعندكُم باش نشوفوكُم وجَه نالوجَه.</verse>
				<verse number="18">على ديك الشي كُنّا باغيين نمشيو نْعندكُم، خصوصًا أنا بولُس حاولْتْ نمشي نْعندكُم مرّة وْجوج د المرّات، وَلكن منعنا الشيطان.</verse>
				<verse number="19">حيت شنّو هُوَ الرجا ديالنا والفرْحة والتاج الّي كنفْتَخرو بِهُم؟ واش ماشي أنتُمَ قدّام رَبّنا يَسوع المسيح في المجي ديالو؟</verse>
				<verse number="20">نعم، أنتُمَ المجد والفرْحة ديالنا.</verse>
			</chapter>
			<chapter number="3">
				<verse number="1">على ديك الشي، ملّي ما قدرْنا شي نصبرو كتَر، اتّفقْنا نبقاو في أَثينا بوحدنا،</verse>
				<verse number="2">وْصيفطْنا تيموثاوس الأخ ديالنا والخدّام د اللّٰه معنا في الإنجيل د المسيح باش يتبّتكُم ويشجّعكُم في الإيمان ديالكُم،</verse>
				<verse number="3">باش حتّى واحد ما يشوّش عليكُم في ديك المحاين، حيت أنتُمَ كتعرفو بلّي كيوقع نّا هَد الشي،</verse>
				<verse number="4">حيت ملّي كُنّا معكُم، سبقْنا وْنبّهْناكُم بلّي غادي نتعدّبو، وْهَيدا وقَع كيفْما كتعرفو.</verse>
				<verse number="5">على ديك الشي ملّي ما قدرْتْ شي نصبر كتَر، صيفطْتْ تيموثاوس باش نعرف كيف هُوَ الإيمان ديالكُم باش ما يكون شي المجرّب جرّبكُم وْترجع الخدمة ديالنا بلا فايدة.</verse>
				<verse number="6">وَلكن دابا، ملّي تيموثاوس جا نْعندنا من عندكُم، عْطانا خبار مزيانة على الإيمان والمحبّة ديالكُم وْبلّي أنتُمَ مشْتاقين لِنّا دائمًا بالحنان، وانتُمَ كَتْـتوحّشونا فحال ما كنتوحّشوكُم حتّى حنايَ نشوفوكُم.</verse>
				<verse number="7">وْعلى ديك الشي، آ الخوت، أنتُمَ شجّعْتونا بإيمانكُم فوسط الضيق والعداب ديالكُم،</verse>
				<verse number="8">حيت دابا حنايَ كنعيشو، إدا أنتُمَ تابتين في الرَّبّ.</verse>
				<verse number="9">حيت كيفاش نقدرو نشكرو اللّٰه من جهتكُم على الفرْحة كُلّاْ الّي كنفرحو بِها بْسبابكُم قدّام إلَهنا،</verse>
				<verse number="10">طالبين ليل وْنهار باش اللّٰه يخلّينا نشوفوكُم عاود وْنكمّلو الّي ناقص في إيمانكُم؟</verse>
				<verse number="11">واللّٰه الآب ديالنا بْنفسو وْرَبّنا يَسوع يهدي طريقنا نْعندكُم.</verse>
				<verse number="12">والرَّبّ يجعلكُم تكبرو باش تعزّو بعضيّاتكُم كتَر وْتعزّو الناس كاملين كيفْما حنايَ كنعزّوكُم،</verse>
				<verse number="13">باش يتبّت القلوبة ديالكُم بلا لَوم في القداسة قدّام اللّٰه الآب ديالنا في المجي د رَبّنا يَسوع المسيح مع القدّيسين ديالو كاملين.</verse>
			</chapter>
			<chapter number="4">
				<verse number="1">وْدابا، آ الخوت، كَنْرغبوكُم وْكنطلبو منكُم بالرَّبّ يَسوع بلّي، فحال ما تعلّمْتو منّا كيفاش خصْكُم تتمشّاو وْترضيو اللّٰه، هَيدا تزيدو كتَر وْكتَر، كيفْما كتعملو.</verse>
				<verse number="2">حيت كتعرفو الوَصايا الّي عْطيناها لكُم بالرَّبّ يَسوع،</verse>
				<verse number="3">حيت إرادة اللّٰه هي القداسة ديالكُم باش تبعّدو على الزنا،</verse>
				<verse number="4">ويعرف كُل واحد كيفاش يحافظ على الجسد ديالو في القداسة والكرامة،</verse>
				<verse number="5">وْماشي في الشهوات القبيحة فحال الوَتَنيّين الّي ما كيعرفو شي اللّٰه.</verse>
				<verse number="6">وْما يظلم حتّى واحد خاه وْما يغدروْ شي في هَد الشي، حيت الرَّبّ كيعاقب على هَد الأُمور كاملة، فحال ما قُلْنا لكُم من قبل وْشهدْنا.</verse>
				<verse number="7">حيت اللّٰه ما عَيّط شي علينا نالنجاسة وَلكن نالقداسة.</verse>
				<verse number="8">على ديك الشي، الّي كيرفض هَد الشي ما كيرفض شي الإنسان، وَلكن كيرفض اللّٰه الّي كيعطيكُم الروح القُدُس ديالو.</verse>
				<verse number="9">وَلكن على المحبّة د الخوت، ما محْتاجين شي باش نكتب لكُم حيت أنتُمَ تعلّمْتو بْراسكُم من اللّٰه كيفاش تعزّو بعضيّاتكُم،</verse>
				<verse number="10">وانتُمَ هَيدا كتعملو مع الخوت كاملين الّي في مَكدونيّة كاملة، وَلكن كنشجّعوكُم تعزّو كتَر وْكتَر</verse>
				<verse number="11">وْتحاولو تعيشو هانيين وْتݣابلو الأُمور د راسكُم وْتخدمو باليَدّين ديالكُم فحال ما وصّيناكُم،</verse>
				<verse number="12">باش يحْتَرموكُم الناس الّي ماشي مؤمنين بْسباب المعاملة ديالكُم وْما تحْتاجو نْحتّى شي حاجة.</verse>
				<verse number="13">وْما بغينا شي، آ الخوت، تجهلو الّي غادي يوقع مع الّي نعسو، باش ما تحزنو شي فحال يَخرين الّي ما عندوم شي الرجا.</verse>
				<verse number="14">إدا كُنّا كنآمنو بلّي المسيح مات وْتّبعت حي، هَيداك اللّٰه غادي يجيب مع المسيح حتّى هَدوك الّي نعسو فيه.</verse>
				<verse number="15">حسب الّي قال الرَّبّ، كنأكّدو بلّي حنايَ الحيّين، الّي بقينا حتّى نالمجي د الرَّبّ، ما غادي شي نسبقو الّي ناعسين.</verse>
				<verse number="16">حيت الرَّبّ نفسو غادي ينزل من السما بواحد الصوت د السلْطة، بْصوت رئيس الملائكة وْبوق اللّٰه، والميّتين في المسيح غادي يتّبعتو هُمَ الُوّلين.</verse>
				<verse number="17">من بعد، حنايَ الّي حيّين وْباقيين غادي نتّخطفو كاملين معهُم في السحاب باش نتلاقاو مع الرَّبّ في الهوا، وْهَيدا غادي نكونو مع الرَّبّ دائمًا.</verse>
				<verse number="18">على ديك الشي شجّعو بعضيّاتكُم بْهَد الكلام.</verse>
			</chapter>
			<chapter number="5">
				<verse number="1">وانتُمَ، آ الخوت، ما كتحْتاجو شي نكتب لكُم من جهة الزمان والأوْقات،</verse>
				<verse number="2">حيت كتعرفو بالضبط بلّي يوم الرَّبّ غادي يجي فحال السارق في الليل،</verse>
				<verse number="3">حيت ملّي كيقولو: "السلام والأمان،" في ديك الساعة على غفْلة غادي ينزل عليهُم الهلاك فحال الوجَع د واحد الحُبْلى، وْما غادي شي يفلتو.</verse>
				<verse number="4">وَلكن أنتُمَ، آ الخوت، ما كتعيشو شي في الظلام باش ديك النهار يفاجأكُم فحال شي سارق.</verse>
				<verse number="5">أنتُمَ كاملين أُوْلاد النور، أُوْلاد النهار. حنايَ ماشي من الليل ولا من الظلام.</verse>
				<verse number="6">على ديك الشي ما خصْنا شي ننعسو فحال يَخرين، وَلكن نسهرو وْنكونو على بال.</verse>
				<verse number="7">حيت الّي كينعسو، كينعسو في الليل والّي كيسكرو، كيسكرو في الليل.</verse>
				<verse number="8">وَلكن بالعكس، حنايَ الّي من النهار خصْنا نكونو على بال، لابسين الصدرية د الإيمان وْد المحبّة والكاسك د الراس الّي هُوَ الرجا د النجا.</verse>
				<verse number="9">حيت اللّٰه ما وجّدنا شي نالغضب، وَلكن نالنجا بواسطة رَبّنا يَسوع المسيح</verse>
				<verse number="10">الّي مات على مسبّتنا باش، إدا سهرْنا أَوْلا نعسْنا، نحياو معاه.</verse>
				<verse number="11">على ديك الشي شجّعو بعضيّاتكُم وْبنيو بعضيّاتكُم فحال ما كتعملو.</verse>
				<verse number="12">وْدابا كنطلبو منكُم، آ الخوت، تحْتَرمو الّي كيخدمو فوسطكُم وْكيڭوّدوكُم في الرَّبّ وْكينبّهوكُم،</verse>
				<verse number="13">وْكرّموهُم بزّاف وْعزّوهُم بْسباب الخدمة ديالوم. كونو في السلام مع بعضيّاتكُم.</verse>
				<verse number="14">وْكنطلبو منكُم، آ الخوت، توبّخو الّي هُمَ معْݣازين، تشجّعو الّي فاشلين، تعاونو الّي ضعافين، وْتصبرو مع الناس كاملين.</verse>
				<verse number="15">ردّو بالكُم باش حتّى واحد ما يجازي يَخُر الشَّرّ بالشَّرّ، وَلكن تبعو دائمًا الخير مع بعضيّاتكُم وْمع الناس كاملين.</verse>
				<verse number="16">فرحو دائمًا.</verse>
				<verse number="17">داومو على الصلاة.</verse>
				<verse number="18">شكرو اللّٰه كيفْما كان الحال، حيت هَدي هي إرادة اللّٰه لكُم في المسيح يَسوع.</verse>
				<verse number="19">ما تطفيو شي الروح.</verse>
				<verse number="20">ما تحڭرو شي النبوّات.</verse>
				<verse number="21">امْتَحنو كُل شي، شبّرو في الّي مزيان.</verse>
				<verse number="22">بعّدو على كُل نوع د الشَّرّ.</verse>
				<verse number="23">وإلَه السلام نفسو يقدّسكُم بالكمال ويحفظ روحكُم وْنفسكُم وْجسدكُم كاملين بلا لَوم في المجي د رَبّنا يَسوع المسيح.</verse>
				<verse number="24">صادق هُوَ الّي كيعيّط لكُم، والّي غادي يكمّلوْ.</verse>
				<verse number="25">آ الخوت، صلّيو من جهتنا.</verse>
				<verse number="26">سلّمو على الخوت كاملين بْقُبْلة مقدّسة.</verse>
				<verse number="27">كنكلّفكُم بالرَّبّ باش تقراو هَد البراة على الخوت القدّيسين كاملين.</verse>
				<verse number="28">النعْمة د رَبّنا يَسوع المسيح معكُم. آمين.</verse>
			</chapter>
		</book>
		<book number="53">
			<chapter number="1">
				<verse number="1">بولُس وْسِلْوانُس وْتيموثاوس نالكنيسة د التَّسالونيكيّين في اللّٰه الآب ديالنا والرَّبّ يَسوع المسيح.</verse>
				<verse number="2">النعْمة لكُم والسلام من عند اللّٰه الآب ديالنا والرَّبّ يَسوع المسيح.</verse>
				<verse number="3">خصْنا دائمًا نشكرو اللّٰه من جهتكُم، آ الخوت، كيفْما يليق، حيت الإيمان ديالكُم كيكبر بزّاف والمحبّة د كُل واحد منكُم كَتْـتزاد مع يَخرين.</verse>
				<verse number="4">هَيدا كنفْتَخرو بِكُم قدّام الكنائس د اللّٰه بْسباب صبركُم وإيمانكُم في تحمُّل التعدّو والتضْييق.</verse>
				<verse number="5">هَد الشي كيبيّن الحُكم العادل د اللّٰه باش تكونو محْسوبـين مسْتاهلين نْمُلك اللّٰه الّي بْسبابو كَتْـتعدّبو.</verse>
				<verse number="6">اللّٰه، الّي هُوَ عادل، غادي يجازي بالعداب هَدوك الّي كيضيّقو عليكُم.</verse>
				<verse number="7">وانتُمَ الّي مضيّقين غادي يعطيكُم الراحة معنا ملّي غادي يظهَر الرَّبّ يَسوع من السما مع الملائكة د القوّة ديالو،</verse>
				<verse number="8">في اللهيب د النار، باش ينْتَقم من الّي ما كيعرفو شي اللّٰه والّي ما كيطيعو شي الإنجيل د رَبّنا يَسوع،</verse>
				<verse number="9">الّي هُمَ غادي يتعاقبو بالهلاك الأبدي، مفارقين من وجه الرَّبّ وْمن مجد قوّتو،</verse>
				<verse number="10">ملّي يجي في ديك النهار باش يتمجّد في القدّيسين ديالو وْباش يتعجّبو منّو الناس كاملين الّي آمنو بِه، حيت الشهادة ديالنا مصدّقة عندكُم.</verse>
				<verse number="11">على هَد الشي كنصلّيو دائمًا من جهتكُم باش الإلَه ديالنا يحسبكُم مسْتاهلين نالعراطة ويكمّل بالقُدرة ديالو كُل الرغبات ديالكُم نالخير وْكُل عمل ديالكُم في الإيمان،</verse>
				<verse number="12">باش يتمجّد اِسم رَبّنا يَسوع فيكُم وْتتمجّدو أنتُمَ فيه بالنعْمة د الإلَه ديالنا وْد الرَّبّ يَسوع المسيح.</verse>
			</chapter>
			<chapter number="2">
				<verse number="1">وْدابا كنرغبوكُم، آ الخوت، من جهة المجي د رَبّنا يَسوع المسيح واللقاء ديالنا معاه،</verse>
				<verse number="2">باش ما تتزعْزعو شي دغيا في العقل ديالكُم وْما تخلعو شي لا بْروح ولا بْكلام ولا بْرسالة، فحال إدا جات مِنّا، كتدّعي بلّي وصَل نهار الرَّبّ.</verse>
				<verse number="3">ما تخلّيو حتّى شي واحد يتلّفكُم حتّى بْشي حاجة، حيت يوم المسيح ما غادي شي يجي غير إدا ما جا من قبل الخروج من الإيمان ويظهَر إنسان الدنوب، ولد الهلاك،</verse>
				<verse number="4">الّي كينوض وْكيرفع نفسو ضدّ كُل ما كيتسمّى إلَه أَوْلا الّي كيعبدوه الناس، حتّى يڭلس في المَعْبد د اللّٰه، فحال إدا هُوَ اللّٰه.</verse>
				<verse number="5">واش ما كَتْـتفكّرو شي بلّي ملّي كُنْتْ أنا معكُم كُنْتْ كنقول لكُم هَد الشي؟</verse>
				<verse number="6">وانتُمَ دابا كتعرفو شنّو الّي كيحصروْ باش يظهَر في الوقت ديالو.</verse>
				<verse number="7">حيت السِرّ د الشَّرّ كيخدم دابا بالقوّة ديالو، وَلكن غادي يتحيّد من الوسط هَداك الّي دابا كيحصروْ.</verse>
				<verse number="8">وْفي ديك الساعة غادي يظهَر ديك الظالم الّي غادي يفنيه الرَّبّ بْنفخة من دُقمو ويهلكوْ بالظهور د المجي ديالو.</verse>
				<verse number="9">والظالم غادي يجي بالخدْمة د الشيطان بْكُل نوع من المُعْجزات، العلامات والعجايب د الكدوب،</verse>
				<verse number="10">وْبْكُل خديعة المعْصيّة في الّي كيتّهلكو، حيت ما قبلو شي المحبّة د الحقّ باش ينجاو.</verse>
				<verse number="11">وْعلى هَد الشي اللّٰه كيصيفط لوم واحد القوّة د الضلال باش يصدّقو الكدوب،</verse>
				<verse number="12">باش يتعاقبو الناس كاملين الّي ما صدّقو شي الحقّ، وَلكن فرحو بالمعْصيّة.</verse>
				<verse number="13">أمّا حنايَ خصْنا دائمًا نشكرو اللّٰه من جهتكُم، آ الخوت العزازين في الرَّبّ، حيت اللّٰه اخْتاركُم من البداية نالنجا بواسطة التقْديس بالروح والإيمان في الحقّ.</verse>
				<verse number="14">وْنْهَد الشي عَيّط عليكُم بالإنجيل ديالنا باش تتوصّلو بالمجد د رَبّنا يَسوع المسيح.</verse>
				<verse number="15">على ديك الشي، آ الخوت، تبتو وْشبّرو في التعاليم الّي تعلّمْتوها، كان بالكلام أَوْلا بالبراة ديالنا.</verse>
				<verse number="16">وْرَبّنا نفسو، يَسوع المسيح، واللّٰه الآب ديالنا الّي حبّنا وْعْطانا التعْزيّة الأبديّة والرجا الصالح بالنعْمة،</verse>
				<verse number="17">غادي يعزّي القلوبة ديالكُم ويتبّتكُم في كُل كلام وْعمل صالح.</verse>
			</chapter>
			<chapter number="3">
				<verse number="1">في الآخر، آ الخوت، صلّيو على مسبّتنا باش ينْتَشر كلام الرَّبّ دغيا ويتمجّد كيفْما تمجّد عندكُم.</verse>
				<verse number="2">وْصلّيو باش ننجاو من الناس الخايبـين والقباحين، حيت ماشي كاملين عندوم الإيمان.</verse>
				<verse number="3">وَلكن الرَّبّ صادق، وْهُوَ غادي يتبّتكُم ويحفظكُم من الشرّير.</verse>
				<verse number="4">وْكنتيقو بالرَّبّ من جهتكُم بلّي كتعملو ديك الشي الّي كنوصّيكُم بِه وْغَد تزيدو تعملوه.</verse>
				<verse number="5">والرَّبّ يهدي القلوبة ديالكُم نالمحبّة د اللّٰه والصبر د المسيح.</verse>
				<verse number="6">وْكنوصّيوكُم، آ الخوت، بِاسم رَبّنا يَسوع المسيح، باش تبعّدو على كُل أخ الّي كيمشي في الطريق المعوّجة وْماشي على حسب التعْليم الّي قبلوْ منّا.</verse>
				<verse number="7">حيت أنتُمَ كتعرفو كيفاش واجب تـتبعو المتال ديالنا، حيت حنايَ ما تمشّينا شي في الطريق المعوّجة فوسطكُم</verse>
				<verse number="8">وْما كلينا شي الخُبز د حتّى شي واحد باطل، وَلكن كُنّا كنخدمو بالعيا وْبالتمارة ليل وْنهار باش ما نتقّلو شي على حتّى شي واحد منكُم.</verse>
				<verse number="9">ماشي حيت ما عندنا شي الحقّ، وَلكن باش نعملو نفوسنا متال لِلكُم باش تكونو متمتّلين بِنا،</verse>
				<verse number="10">حيت ملّي كُنّا باقين معكُم، وصّيناكُم بْهَد الشي: "إدا شي واحد ما بغى شي يخدم، ما ياكل شي."</verse>
				<verse number="11">حيت سمعْنا بلّي البعض منكُم كيتصرّفو بلا نظام، وْما كيخدمو في والو، وَلكن هُمَ فضوليّين.</verse>
				<verse number="12">والّي فحال هَدوك كنوصّيوهُم وْكننبّهوهُم بْرَبّنا يَسوع المسيح باش يخدمو بالسكات وياكلو الخُبز ديالوم.</verse>
				<verse number="13">أمّا أنتُمَ، آ الخوت، ما تعياو شي في عمل الخير.</verse>
				<verse number="14">وِادا شي واحد ما كيطيع شي الّي كنقولو في هَد البراة، ميّزوه وْما تخَلطوه شي باش يتحشّم.</verse>
				<verse number="15">وَلكن ما تحسبوه شي فحال واحد العدو، وَلكن نبّهوه فحال واحد الأخ.</verse>
				<verse number="16">وْربّ السلام نفسو يعطيكُم السلام دائمًا في كُل الظروف. الرَّبّ معكُم كاملين.</verse>
				<verse number="17">كنكتب هَد السلام بْخطّ يدّي، أنا بولُس، الّي هُوَ العَلامة في كُل براة. هَيدا كنكتب أنا.</verse>
				<verse number="18">نعْمة رَبّنا يَسوع المسيح معكُم كاملين. آمين.</verse>
			</chapter>
		</book>
		<book number="54">
			<chapter number="1">
				<verse number="1">بولُس رسول يَسوع المسيح بأمر اللّٰه مُنجّينا وْرَبّنا يَسوع المسيح، الرجا ديالنا،</verse>
				<verse number="2">نْتيموثاوس بني الحقيقي في الإيمان. النعْمة والرحْمة والسلام من عند اللّٰه الآب ديالنا والمسيح يَسوع رَبّنا.</verse>
				<verse number="3">ملّي كُنْتْ ماشي نْمَكدونيّة، كيفْما رغبْتْ منّك باش تبقا في أَفَسُس، باش توصّي البعض من الناس باش ما يعلّمو شي تعْليم مخْتَلف،</verse>
				<verse number="4">وْما يتصنّتو شي نالخرايف واللائحات د الجدود الّي ما عندوم شي النهاية الّي كيجيبو المدابزات، فْعوط البُنْيان د اللّٰه الّي في الإيمان.</verse>
				<verse number="5">حيت المقصود من هَد الوَصيّة هي المحبّة من قلب صافي وْضمير صالح والإيمان بلا نفاق.</verse>
				<verse number="6">من هَد الأُمور تعوّجو البعض مِنّوم وانْحرفو نالكلام الخاوي،</verse>
				<verse number="7">كيبغيو يكونو مُعلّمين الشريعة وْهُمَ ما كيفهمو شي شنّو كيقولو وْشنّو كيأكّدو عليه.</verse>
				<verse number="8">وَلكن حنايَ كنعرفو بلّي الشريعة مزيانة إدا شي واحد كيطبّقاْ كيفْما واجب.</verse>
				<verse number="9">وْكنعرفو بلّي الشريعة ما اتّعطات شي نالصالح، وَلكن نالعاصيين والمتمرّدين، نالفُجّار والمُدْنبـين، نالمنْڭوسين والفاسدين، نِلّي قاتلين الوالد ديالوم وْنِلّي قاتلين الوالِدة ديالوم وْنِلّي قاتلين الناس،</verse>
				<verse number="10">نالزانيين، ناللِواطيين، نِلّي كيخطفو الناس، نالكدّابـين، نالحانتين وْنأي حاجة الّي كَتْكون ضدّ التعْليم الصحيح،</verse>
				<verse number="11">على حسب الإنجيل المجيد د اللّٰه المبارك الّي تأمّنْتْ أنا عليه.</verse>
				<verse number="12">أنا كنشكر يَسوع المسيح رَبّنا الّي قوّاني حيت حسبني صادق وْجعلني في الخدمة ديالو،</verse>
				<verse number="13">أنا الّي كُنْتْ من قبل واحد الكافر، وْواحد الّي كيمرْمد وْكُنْتْ واحد الرَّجل عنيف. وَلكن رحمني اللّٰه حيت عملْتْ هَد الشي بالجهل وْكُنْتْ بلا إيمان،</verse>
				<verse number="14">والنعْمة د رَبّنا فاضتْ عليَّ بالزيادة مع الإيمان والمحبّة الّي في المسيح يَسوع.</verse>
				<verse number="15">صادقة هَد الكلمة وْمسْتاهلة باش تْتّقبل، بلّي المسيح يَسوع جا نالدنيا باش ينجّي المُدْنبـين، الّي أنا الُوّل فيهُم،</verse>
				<verse number="16">وَلكن على هَد الشي اتّرحَمْتْ أنا باش يَسوع المسيح يظهّر فيَّ، أنا الُوّل، طول الصبر ديالو متال نْهَدوك الّي غادي يآمنو بِه ويتوصّلو بالحياة الأبديّة.</verse>
				<verse number="17">على هَد الشي نالمَلِك الدايم الّي ما كَيْفْنا شي وْما كيتشاف شي، الإلَه الوحيد، عندو الكرامة والمجد على الدوام دائمًا، آمين.</verse>
				<verse number="18">هَد الوَصيّة، آ بني تيموثاوس، أنا كنوصّيك، على حسب النبوّات الّي سبقَتْ عليك، باش تحارب بِها المحاربة المزيانة</verse>
				<verse number="19">وْتقبط في الإيمان والضمير الصالح، الّي خلّاواه البعض وْتهرّس البارْكو د الإيمان ديالوم،</verse>
				<verse number="20">الّي مِنّوم هيمينايُس والإسْكَندَر، الّي سلّمْتوم نالشيطان باش يتعلّمو ما يكفرو شي.</verse>
			</chapter>
			<chapter number="2">
				<verse number="1">كنطلب قبل من كُل شي باش ترفعو الطلبات والصلاوات والرغبات والشكر على الناس كاملين،</verse>
				<verse number="2">خصوصًا على الملوك وْعلى الحُكّام كاملين باش نعيشو في سلام هانيين وْفي التقوى والكرامة.</verse>
				<verse number="3">حيت هَد الشي مزيان وْمقبول قدّام اللّٰه مُنجّينا،</verse>
				<verse number="4">الّي كيبغي الناس كاملين ينجاو ويوصلو نالمعْرفة د الحقّ.</verse>
				<verse number="5">حيت كاين إلَه واحد وْوسيط واحد بين اللّٰه وْبين الناس، هُوَ المسيح يَسوع الإنسان،</verse>
				<verse number="6">الّي عْطى نفسو فدْية على الناس كاملين. هَد الشهادة، اللّٰه عْطاها في وقتاْ المناسب.</verse>
				<verse number="7">نْهَد الشي تخصّصْتْ أنا باش نكون مبشّر وْرَسول، كنقول الحقّ في المسيح وْما كنكدب شي، وْمُعلّم نالوَتَنيّين في الإيمان والحقّ.</verse>
				<verse number="8">إدَن، أنا بغيتْ الناس في كُل موطَع يصلّيو، رافدين كفوف مقدّسة بلا غضب ولا جدال.</verse>
				<verse number="9">والنسا خصّوم يلبسو الحوايج المحْتَرمة بالحشْمة والتعقُّل، ماشي بالضفاير وَلا الدهب وَلا الجواهر وَلا الحوايج الغالية،</verse>
				<verse number="10">وَلكن بالأعْمال الصالحة كيفْما يليق بالنسا الّي معْتَرفين بالتقوى د اللّٰه.</verse>
				<verse number="11">وْتتعلّم المراة بالسكات بْكُل طاعة.</verse>
				<verse number="12">ما كنخلّي شي المراة تعلّم ولا تتحكّم في الرَّجل، وَلكن تكون ساكتة.</verse>
				<verse number="13">حيت آدم تخلق هُوَ الُوّل، وْمن بعدو حَوّاء.</verse>
				<verse number="14">وآدم ما تغوى شي، وَلكن المراة تغواتْ وْوقعَتْ في المعْصيّة.</verse>
				<verse number="15">واخّا هَيدا، هي غادي تنجا بواسطة الولادة، إدا تبتو في الإيمان والمحبّة والقداسة مع الرزانة.</verse>
			</chapter>
			<chapter number="3">
				<verse number="1">صادقة هي الكلمة، إدا بغى شي واحد يكون مسؤول في الكنيسة، كيتمنّى واحد الخدْمة مزيانة.</verse>
				<verse number="2">وْواجب على المُرْشِد يكون بلا لوم، رَجل د واحد المراة، معقّل، رزين، محْتَرم، مِضْياف، صالح نالتعْليم،</verse>
				<verse number="3">وْما يكون شي مُدْمِن على الخمر وْما يبغي شي يدابز، وَلكن يكون حنين وْهاني وْما يبغي شي المال،</verse>
				<verse number="4">كيسيّر الدار ديالو مزيان، وْعندو أُوْلادو طايعين بْكُل وقار.</verse>
				<verse number="5">حيت الّي ما كيعرف شي يسيّر دارو، كيفاش غادي يرعا الكنيسة د اللّٰه؟</verse>
				<verse number="6">ما يكون شي جديد في الإيمان باش ما يتكبّر شي مع نفسو ويطيح في العقوبة د إبْليس.</verse>
				<verse number="7">وْواجب يتكلّمو عليه مزيان هَدوك الّي ماشي من الكنيسة باش ما يطيح شي في العار والفخّ د إبْليس.</verse>
				<verse number="8">وْبْنفس الطريقة واجب على المدبّرين يكونو موقّرين، ما يكونو شي عندوم جوج د الوجوه، ماشي مولوعين بالخمر بزّاف، وْماشي طمّاعين في الربح القبيح،</verse>
				<verse number="9">ويحافظو على السرّ د الإيمان بْضمير صافي.</verse>
				<verse number="10">وْحتّى هَدو يتجرّبو في الُوّل وْعاد يكونو مدبّرين إدا هُمَ بلا لَوم.</verse>
				<verse number="11">والنسا حتّى هُمَ واجب عليهُم يكونو موقّرين، ماشي نمّامات، وَلكن مرزّنات وْصادقات في كُل شي.</verse>
				<verse number="12">خصّ كُل مدبّر يكون مجوّج بْمراة واحدة، والمدبّرين يسيّرو الولاد والديور ديالوم مزيان.</verse>
				<verse number="13">حيت الّي كيخدمو مزيان فحال مدبّرين كيربحو موطَع د الكرامة وْتيقة كبيرة في الإيمان الّي في المسيح يَسوع.</verse>
				<verse number="14">هَد الشي كَنْكتبوْ لك وْكنتمنّى نجي نْعندك قريب،</verse>
				<verse number="15">وَلكن إدا تعطّلْتْ، خصّك تعرف كيفاش تتصرّف في بيت اللّٰه، الّي هُوَ كنيسة اللّٰه الحيّ، الركيزة والقاعدة د الحقّ.</verse>
				<verse number="16">ما كاين حتّى شكّ بلّي سرّ التقوى عظيم: "هو ظهَر في الجسد، تبرّى في الروح، شافوه الملائكة، بشّرو بِه بين الأُمَم، آمنو بِه في العالم، وْتّرفع في المجد."</verse>
			</chapter>
			<chapter number="4">
				<verse number="1">وَلكن الروح كيقول واضح بلّي في آخر الزمان غادي يخرجو بعض الناس من الإيمان تابعين الارْواح الّي كيتلّفو، وْتابعين التعاليم د الشياطين.</verse>
				<verse number="2">كيكدبو بالنفاق، وْعندوم ضمير معْدوم.</verse>
				<verse number="3">هَدو كيمنعو الجواج وْكيحرّمو الماكلة الّي خلقاْ اللّٰه باش ياكلوها بالشكر المؤمنين الّي عرفو الحقّ.</verse>
				<verse number="4">حيت كُل شي الّي خلق اللّٰه مزيان وْما يتّرفض شي إدا اتّقبل بالشكر،</verse>
				<verse number="5">حيت كيتقدّس بْكلام اللّٰه والصلاة.</verse>
				<verse number="6">إدا علّمْتِ الخوت هَد الشي، غادي تكون واحد الخدّام مزيان د يَسوع المسيح، مغدّي بالكلام د الإيمان والتعْليم المزيان الّي تبعْتِه.</verse>
				<verse number="7">أمّا الخرايف الباطلة د العڭايز، رفضاْ، وْدرّب نفسك نالتقوى،</verse>
				<verse number="8">حيت الرياضة الجسديّة كتنفع قليل، وَلكن التقوى كتنفع نْكُل شي حيت عنداْ الوعد د الحياة الحاضرة والماجّة.</verse>
				<verse number="9">صادقة الكلمة هَدي وْكتسْتاهل كُل القبول،</verse>
				<verse number="10">حيت على هَد الشي كَنْتعبو وْكنكافحو، حيت كنعملو الرجا ديالنا في اللّٰه الحيّ، الّي هُوَ المُنجّي د الناس كاملين، وْخصوصًا المؤمنين.</verse>
				<verse number="11">وَصّي بْهَد الشي وْعلّموْ.</verse>
				<verse number="12">ما يحڭر شي شي واحد شبابك، وَلكن كون متال نالمؤمنين في الكلام، في التصرُّف، في المحبّة، في الإيمان، وْفي الصفاوة.</verse>
				<verse number="13">حتّى نجي، داوم على القراية والتشْجيع والتعْليم.</verse>
				<verse number="14">ما تفرّط شي في المَوهبة الّي فيك، الّي اتّعطات لك بالنبوّة ملّي عملو عليك الشيوخ اليَدّين ديالوم.</verse>
				<verse number="15">اهْتَمّ بْهَد الشي وْتبت فيه، باش يكون التقدُّم ديالك ظاهر في كُل شي.</verse>
				<verse number="16">ردّ بالك مع نفسك وْمع التعْليم، وْداوم على ديك الشي، حيت إدا عملْتِ هَد الشي، غادي تنجّي نفسك وْهَدوك الّي كيسمعوك بْجوج بِكُم.</verse>
			</chapter>
			<chapter number="5">
				<verse number="1">ما توبّخ شي واحد الرَّجل كبير، وَلكن نصحوْ فحال باباك، والشبّان فحال خوتك،</verse>
				<verse number="2">والعڭايز فحال الأُمَّهات ديالك، والشابّات فحال خواتاتك بْكُل صفاوة.</verse>
				<verse number="3">كرّم الهجّالات الّي هُمَ د بالصّحّ هجّالات.</verse>
				<verse number="4">وَلكن إدا كانت شي هجّالة عنداْ الولاد أَوْلا الحفايد، يتعلّمو التقوى في الُوّل باش يتهلّاو في أهل داروم، ويردّو الّي كيسالو لوم الوالِدين، حيت هَد الشي مزيان وْمقبول عند اللّٰه.</verse>
				<verse number="5">والهجّالة د بالصّحّ الّي بقات بوحداْ، هي كَتْـترجّا في اللّٰه وْكتداوم على الطلبات والصلاوات ليل وْنهار.</verse>
				<verse number="6">وأمّا الهجّالة الّي كَتْـتمتّع بالشهوات، ها هي ماتت وْهِيَ حيّة.</verse>
				<verse number="7">وصّي بْهَد الشي باش يكونو بلا لَوم.</verse>
				<verse number="8">وِادا شي واحد ما كيدبّر شي على الأهل ديالو، خصوصًا على دارو، هُوَ ناكر الإيمان وْهُوَ قبَح من الّي ماشي مؤمن.</verse>
				<verse number="9">ما تتزمّم شي الهجّالة في اللائحة د الهجّالات إلّا إدا وَصلَتْ نْستّين عام في عُمراْ وْكانت مجوّجة بْرَجل واحد،</verse>
				<verse number="10">وْكيشهدو لاْ بالأعْمال الصالحة، إدا هي ربّات الولاد، وْضيّفَت البرّانيين، وْغسلَت الرِّجلين د القدّيسين، وْعاونت المحْتاجين، وْطبّقَتْ كُل عمل صالح.</verse>
				<verse number="11">أمّا الهجّالات الشابّات، ما تزمّموم شي، حيت ملّي يكونو مدْفوعين نالشهوات، كيزيغو من المسيح وْكيبغيو يتجوّجو،</verse>
				<verse number="12">وْعندوم عقوبة، حيت رفضو الإيمان الُوّل،</verse>
				<verse number="13">وْزيادة على هَد الشي، كيتعلّمو يكونو بطّالات، كيدورو من دار نْدار، وْماشي بطّالات وْكان، وَلكن نمّامات في الناس وْفيهُم البلْوى، كيهدرو في الّي ماشي واجب.</verse>
				<verse number="14">على ديك الشي بغيتْ الهجّالات الشابّات يتجوّجو ويولدو الولاد ويڭابلو الديور ديالوم وْما يعطيو شي الفُرْصة نالعدو باش يزبّل فيهُم،</verse>
				<verse number="15">حيت البعض مِنّوم سبق لوم خرجو باش يتبعو الشيطان.</verse>
				<verse number="16">إدا كانت شي مؤمنة عنداْ الهجّالات، خصّاْ تعاونوم وْما يتقّلو شي على الكنيسة باش الكنيسة تعاون الّي هُمَ هجّالات د بالصّحّ.</verse>
				<verse number="17">أمّا الشيوخ الّي كيدبّرو مزيان كيسْتاهلو الكرامة جوج د المرّات، خصوصًا الّي كيخدمو في الكلام والتعْليم،</verse>
				<verse number="18">حيت الكتاب كيقول: "ما تكمّمو شي التور الّي كيدرس،" وْ"الخدّام كيسْتاهل الخُلصة ديالو."</verse>
				<verse number="19">ما تقبل شي الشكْوى ضدّ شي شيخ من غير على الدقوم د جوج د الشهود أَوْلا تلاتة.</verse>
				<verse number="20">الّي كيدنبو، وَبّخوم قدّام كُل شي باش يخافو يَخرين حتّى هُمَ.</verse>
				<verse number="21">كَنْرغبك قدّام اللّٰه والرَّبّ يَسوع المسيح والملائكة المخْتورين، باش تحافظ على هَد الإرْشادات بلا تفْضيل وْما تعامل شي بالوجهيّات.</verse>
				<verse number="22">ما تعمل شي يَدّك على شي واحد بالزرْبة وْما تشارك شي في الدنوب د يَخرين. حافظ على نفسك باش تكون طاهر.</verse>
				<verse number="23">من دابا نْفوق، ما تشرب شي غير الما، وَلكن اسْتَعمل شويّا د الخمر على حسب المَعِدة والأمْراض ديالك المتكرّرة.</verse>
				<verse number="24">الدنوب د بعض الناس واضحين قبل ما يتّحكم فيهُم، وَلكن يَخرين كيظهرو من بعد.</verse>
				<verse number="25">بْنفس الطريقة الأعْمال الصالحة باينة، والّي ماشي صالحة ما يمكن شي تبقا مخبّعة.</verse>
			</chapter>
			<chapter number="6">
				<verse number="1">هَدوك الّي باقين عبيد خصّوم يحسبو أسْيادوم مسْتاهلين الاحْترام باش الناس ما يزبّلو شي في اسم اللّٰه والتعْليم،</verse>
				<verse number="2">والّي عندوم أسْيادوم مؤمنين، ما يحْتَقروهُم شي حيت هُمَ خوت. بالعكس، خصّوم يخدموهُم أحسن، حيت الّي كيسْتَفدو من الخدمة ديالوم هُمَ مؤمنين وْخوت محْبوبـين. علّم وْنصَح بْهَد الشي.</verse>
				<verse number="3">إدا كان شي واحد كيعلّم شي تعْليم يَخُر، وْما كيوافق شي الكلمات الصحيحة د رَبّنا يَسوع المسيح والتعْليم الّي هُوَ على حسب التقوى،</verse>
				<verse number="4">راه متكبّر وْما كَيْفهَم والو. هُوَ مريط بالمناقشات والهدْرة الخاوية الّي كتجيب غير الحسد والمدابزة والسبّان والأفْكار القبيحة</verse>
				<verse number="5">والمجادلات د الناس الّي فاسدين في العقل، الّي ما عندوم شي الحقّ، الّي كيظنّو بلّي التقوى هي تجارة.</verse>
				<verse number="6">وأمّا التقْوى مع القناعة، هي ربح عظيم،</verse>
				<verse number="7">حيت ما جيبْنا شي معنا حتّى شي حاجة نالدنيا، وْما غادي شي نقدرو نخرّجو معنا والو.</verse>
				<verse number="8">وْهَيدا إدا عندنا الماكلة والحوايج، نقنعو بِهُم.</verse>
				<verse number="9">وَلكن الّي كيبغيو يكونو أغْنياء، هُمَ كيطيحو في التجْربة، وْفي واحد الفخّ، وْكيرجعو عبيد نالشهوات ديالوم الحمقة والمُضرّة الّي كيغرّقو الناس في الخراب والهلاك.</verse>
				<verse number="10">حيت محبّة المال هي أصل كُل نوع د الشَّرّ. ملّي بغاواه شي ناس، خرجو على الإيمان وْطعنو نَفسوم بوجاع بزّاف.</verse>
				<verse number="11">أمّا أنتينا، يا إنسان اللّٰه، هْرب من هَد الأُمور وْتبَع البِرّ والتقوى والإيمان والمحبّة والصبر والتواضُع.</verse>
				<verse number="12">جاهد الجهاد المزيان في الإيمان، وْشبّر في الحياة الأبديّة الّي تعيّطْتِ لِلاْ وْشهدْتِ واحد الشهادة مزيانة قدّام بزّاف د الشهود.</verse>
				<verse number="13">كنوصّيك قدّام اللّٰه الّي كيحيي كُل شي، وْقدّام المسيح يَسوع الّي شهد قدّام بيلاطُس البُنطي واحد الشهادة مزيانة،</verse>
				<verse number="14">باش تحفظ الوَصيّة بلا نجاسة وْبلا لوم حتّى نالمجي د رَبّنا يَسوع المسيح،</verse>
				<verse number="15">الّي غادي يـبيّنوْ اللّٰه في الوقت ديالو: الحاكم الوحيد والمبارك، مَلِك الملوك وْربّ الأرباب،</verse>
				<verse number="16">الوحيد الّي عندو الخلود، الساكن في النور الّي ما يقرّب نْعندو حتّى شي واحد، الّي ما شافوْ حتّى شي واحد وْما يقدر شي يشوفوْ، عندو الكرامة والقُدرة الأبديّة. آمين.</verse>
				<verse number="17">وَصّي الأغْنياء د هَد الجيل ما يتكبّرو شي وْما يعملو شي الرجا ديالوم في المال، الّي هُوَ فاني، وَلكن في اللّٰه الّي كيعطينا كُل شي بالكتْرة باش نتمتّعو بِه.</verse>
				<verse number="18">خصّوم يعملو الخير ويكونو أغْنياء بالأعْمال الصالحة، ويكونو سخيّين في العطاء وْكُرْماء في التوْزيع،</verse>
				<verse number="19">وْهَيداك غادي يخبّعو نْنَفسوم واحد اللساس مزيان نالمسْتَقبل باش يشبّرو في الحياة الحقيقيّة.</verse>
				<verse number="20">آ تيموثاوس، حْفظ الأمانة الّي اتّعطات لك، وْبعّد على الكلام الخاوي الموسّخ وْعلى المناقشات الّي بالغلط كيسمّيوها "عِلم،"</verse>
				<verse number="21">الّي اعْتَرفو بِه شي ناس وْمن بعد تلفو على الإيمان. النعْمة معكُم.</verse>
			</chapter>
		</book>
		<book number="55">
			<chapter number="1">
				<verse number="1">بولُس رسول يَسوع المسيح بإرادة اللّٰه على حسب الوعد د الحياة الّي عندنا في يَسوع المسيح،</verse>
				<verse number="2">نْتيموثاوس بني العزيز، النعْمة والرحْمة والسلام من عند اللّٰه الآب والمسيح يَسوع رَبّنا.</verse>
				<verse number="3">أنا كنشكر اللّٰه، الّي كَنْخدموْ بْضمير صافي كيفْما عملو جدودي، وْكَنْدكرك دائمًا في طلباتي ليل وْنهار.</verse>
				<verse number="4">وْملّي كنفكّر في الدموع ديالك، كنشْتاق نشوفك باش نتعمّر بالفرْحة،</verse>
				<verse number="5">ملّي كنتفكّر الإيمان الصادق الّي فيك، الّي سكن في الُوّل في الجدّة ديالك لوئيس وْفي يمّاك أَفْنيكي، وانا متأكّد بلّي هُوَ فيك حتّى أنتينا.</verse>
				<verse number="6">وْعلى ديك الشي كَنْفكّرك باش تحيي المَوْهبة د اللّٰه الّي فيك بالحطّان د اليَدّين ديالي عليك.</verse>
				<verse number="7">حيت اللّٰه ما عْطانا شي الروح د الخوف، وَلكن الروح د القوّة وْديال المحبّة وْديال التحكُّم في النفس.</verse>
				<verse number="8">على هَد الشي ما تحشم شي بْشهادة رَبّنا وَلا بيَّ، أنا الحبّاس ديالو، وَلكن اشْتَرك في المشقّات على حسب الإنجيل حسب قوّة اللّٰه،</verse>
				<verse number="9">الّي نجّانا وْعَيّط علينا بواحد الدعْوة مقدّسة، ماشي على حسب الأعْمال ديالنا، وَلكن على حسب القصد والنعْمة الّي اتّعطات نّا في المسيح يَسوع قبل من بداية الزمان.</verse>
				<verse number="10">وْدابا ظهرَتْ النعْمة بْظهور مُنجّينا يَسوع المسيح الّي هلك الموت وْضوّى الحياة والخلود بواسطة الإنجيل،</verse>
				<verse number="11">الّي تخصّصْتْ لو أنا باش نكون مبشّر وْرَسول وْمُعلّم نالوَتَنيّين.</verse>
				<verse number="12">على هَد الشي كَنْتعدّب على هَد المشقّات، وَلكن ما كنحشم شي، حيت كنعرف ب‍ْمَن آمنْتْ، وانا متأكّد بلّي هُوَ قادر باش يحفظ الأمانة ديالي حتّى نْديك النهار.</verse>
				<verse number="13">قْبط في القدْوة د الكلمات الصحيحة الّي سمعْتِ منّي في الإيمان والمحبّة الّي في المسيح يَسوع.</verse>
				<verse number="14">حْفظ الأمانة الصالحة بالروح القُدُس الّي ساكن فينا.</verse>
				<verse number="15">أنتينا كتعرف بلّي كاملين الّي في ولاية آسيا سمحو فيَّ، حتّى فيجَلُّس وْهَرْموجانِس.</verse>
				<verse number="16">الرَّبّ يرحم الدار د أُنيسيفورُس، حيت شجّعني بزّاف د المرّات وْما حشم شي من السناسل ديالي،</verse>
				<verse number="17">وَلكن ملّي كان في رومة، بقّش عليَّ بواحد الجُّهد كبير حتّى جبرني.</verse>
				<verse number="18">الرَّبّ يعطيه باش يجبر الرحْمة ديالو في ديك النهار، وانتينا كتعرف مزيان شحال خدم في أَفَسُس.</verse>
			</chapter>
			<chapter number="2">
				<verse number="1">على ديك الشي أنتينا، آ بني، تقوّى بالنعْمة الّي عندنا في المسيح يَسوع،</verse>
				<verse number="2">والّي سمعْتِه منّي قدّام بزّاف د الشهود، أمّنوْ عند الناس الصادقين الّي يقدرو يعلّمو يَخرين حتّى هُمَ.</verse>
				<verse number="3">وانتينا، اشْتَرك في المشقّات فحال واحد العسْكري صالح د يَسوع المسيح.</verse>
				<verse number="4">ما كاين حتّى شي عسْكري الّي كيشغل راسو بأمور هَد الحياة إدا بغى يرضي القايد ديالو.</verse>
				<verse number="5">والرَّجل الرّياضي حتّى هُوَ ما كيربح شي التاج د الرابح إدا ما احْتَرم شي القانون د اللعب.</verse>
				<verse number="6">الفلاّح الّي كيتعب خصّوْ يشبّر من الغلّات هُوَ الُوّل.</verse>
				<verse number="7">فكّر في الّي كنقول لك، والرَّبّ غادي يعطيك الفهامة في كُل شي.</verse>
				<verse number="8">تفكّرو يَسوع المسيح الّي من درّيّة داود، الّي قام من بين الميّتين على حسب الإنجيل ديالي،</verse>
				<verse number="9">الّي فيه كنتحمّل المشقّات حتّى نالقيود فحال واحد المُجْرم، وَلكن كلام اللّٰه ماشي مرْبوط.</verse>
				<verse number="10">على ديك الشي كنصبر على كُل شي بْسباب المخْتورين باش يتوصّلو حتّى هُمَ بالنجا الّي في المسيح يَسوع مع المجد الأبدي.</verse>
				<verse number="11">صادقة هَد الكلمة: إدا مُتْنا معاه، غادي نحياو عاود معاه.</verse>
				<verse number="12">إدا صبرْنا، غادي نملكو معاه. وِادا نكرْناه، هُوَ غادي ينكرنا.</verse>
				<verse number="13">إدا ما كُنّا شي أُمَناء، هُوَ غادي يبقا صادق، حيت هُوَ ما يقدر شي ينكر راسو.</verse>
				<verse number="14">فكّروم بْهَد الشي وْنبّهوم قدّام الرَّبّ باش ما يتدابزو شي بالكلام، الّي ما فيه شي فايدة، وَلكن كيهلك الّي كيسمعوه.</verse>
				<verse number="15">عمل جُهدك باش تقدّم نفسك مقبول عند اللّٰه، فحال واحد الخدّام الّي ما خصّوْ شي يتحشّم والّي كيسْتَعمل كلام الحقّ بْطريقة مزيانة.</verse>
				<verse number="16">وْبعّد من الكلام الخاوي المنْڭوس، حيت كيدّي نالشَّرّ كتَر وْكتَر،</verse>
				<verse number="17">والتعْليم ديالو كينْتَشر فحال المرض الّي كياكل الجسد، الّي مِنّوم هيمينايُس وْفيليتُس،</verse>
				<verse number="18">الّي خرجو على الحقّ وْكيقولو بلّي القيامة مشات وْڭازت وْكيقلبو الإيمان د البعض.</verse>
				<verse number="19">وَلكن لساس اللّٰه القوي تابت وْعندو هَد الطابع: "الرَّبّ كيعرف الّي هُمَ ديالو،" "وْكُل واحد الّي كيعْتَرف بِاسم المسيح خصّو يبعّد من الدنوب."</verse>
				<verse number="20">في واحد الدار كبيرة ما كيكون شي فيها غير قشوع د الدهب والنقْرة وْكان، وَلكن حتّى من الخشب والطين، البعض نالكرامة والبعض نالمدلّة.</verse>
				<verse number="21">وِادا شي واحد طهّر نفسو من هَد الأُمور، غادي يكون واحد القشْعة نالكرامة، مقدّسة وْكتصلح نالسيّد وْمسْتعدّة نْكُل خدْمة مزيانة.</verse>
				<verse number="22">هْرب من الشهوات د الشبّان وْتبَع التقوى والإيمان والمحبّة والسلام مع الّي كيعيّطو على الرَّبّ من قلب صافي.</verse>
				<verse number="23">وْبعّد على المناقشات الخاوية والجاهلة، حيت كتعرف بلّي كَيْولدو المدابزات،</verse>
				<verse number="24">حيت الخدّام د الرَّبّ ما خصّوْ شي يتغانن، وَلكن يكون لطيف مع كُل شي، ماهر في التعْليم، صبّار في الصعوبات،</verse>
				<verse number="25">ويصحّح بالتواضُع نالمعارضين، مصاب اللّٰه يعطيهم التوبة باش يعرفو الحقّ،</verse>
				<verse number="26">ويفطنو ويفكّو راسوم من الفخّ د إبْليس الّي فيه محْبوسين باش يعملو لو خاطرو.</verse>
			</chapter>
			<chapter number="3">
				<verse number="1">خصّك تعرف بلّي في الأيّام الاخّرية غادي يجيو أوْقات صعيبة.</verse>
				<verse number="2">حيت الناس غادي يعزّو نَفسوم، ويكونو طمّاعين، متعظّمين، متكبّرين، كافرين، ما كيطيعو شي والِديهُم، ما كيشكرو شي، منْڭوسين،</verse>
				<verse number="3">بلا حنان، بلا رحْمة، نمّامين، فاسقين، صعابين في المعاملة، كيكرهو الخير،</verse>
				<verse number="4">خاينين، صلابين، معمّرين بالكبر، كيبغيو الشهوات كتَر من محبّة اللّٰه،</verse>
				<verse number="5">كيظهرو متّاقيين، وَلكن هُمَ كينكرو القوّة ديال التقوى. بعّد من هَدوك.</verse>
				<verse number="6">هَيدا كيكونو الّي كيدخلو نالديور وْكيغرّو النسا الضعافين المتقّلين بالدنوب، الّي مجْرورين نالشهوات المخْتَلفة.</verse>
				<verse number="7">هَدوك دائمًا كيتعلّمو، وْما عُمروم يقدرو يدركو المعْرفة د الحقّ.</verse>
				<verse number="8">وْفحال ما يَنّيس وْيَمْبِريس عارضو موسى، هَدو غادي يعارضو الحقّ حتّى هُمَ، ناس فاسدين في العقل وْماشي مقْبولين من جهة الإيمان.</verse>
				<verse number="9">وَلكن هُمَ ما غادي شي يوصلو بعيد حيت الناس كاملين غادي يفهمو الجهالة ديالوم، فحال ما وقَع مع ديك الجوج.</verse>
				<verse number="10">أمّا أنتينا، تبعْتِ التعْليم ديالي والسيرة والقصد والإيمان والصبر والمحبّة والتبات</verse>
				<verse number="11">والت‍مرْميد والعداب ديالي فحال ما وقَع لي في أَنْطاكية وإيقونيّة وْلِسْترة. وْشحال من الت‍مرْميد ڭوّزْتْ، وْنجّاني الرَّبّ مِنّوم كاملين.</verse>
				<verse number="12">وْهَدوك الّي كيبغيو يعيشو بالتقوى في المسيح يَسوع غادي يكونو كاملين مضْطَهدين،</verse>
				<verse number="13">وَلكن الناس القباحين والغشّاشين غادي يزيدو بالقباحة كتَر وْكتَر غاشّين وْمغْشوشين.</verse>
				<verse number="14">وأمّا أنتينا، تْبت في الّي تعلّمْتِ واقْتَنعْتِ بِه، عارف من عند مَن تعلّمْتِه،</verse>
				<verse number="15">وانتينا من صُغرك عرفْتِ الكتوبة المقدّسة الّي قادرة تعطيك الحكْمة نالنجا بالإيمان الّي في المسيح يَسوع.</verse>
				<verse number="16">الكتاب كامل وحي من اللّٰه وْكيفيد نالتعْليم ونالتوْبيخ وْنالصلاح وْنالتأديب في التقوى،</verse>
				<verse number="17">باش يكون الإنسان د اللّٰه كامل وْموجّد نْكُل عمل صالح.</verse>
			</chapter>
			<chapter number="4">
				<verse number="1">على ديك الشي كَنْرَغبك قدّام اللّٰه والرَّبّ يَسوع المسيح الّي غادي يحكم على الحيّين والميّتين في ظهورو وْمُلكو،</verse>
				<verse number="2">بشّر بالكلام، وْركّز على ديك الشي في وقت مناسب وْغير مناسب، وْوبّخ، وْنهي، وْشجّع بْكُل صبر وْبالتعْليم.</verse>
				<verse number="3">حيت غادي يجي الوقت الّي ما غادي شي يحملو فيه التعْليم الصحيح، وَلكن مجْرورين نالشهوات ديالوم غادي يجمّعو مُعلّمين الّي كيقولو لوم ديك الشي الّي بغاو يسمعوها مِنّوم،</verse>
				<verse number="4">ويبعّدو الودْنين ديالوم على الحقّ وْغادي يرجعو نالخرايف.</verse>
				<verse number="5">وانتينا بالعكس، كون على بال في كُل الظروف، حمل المشقّات، عمل الخدْمة د المُبشّر، وْكمّل الخدمة ديالك.</verse>
				<verse number="6">حيت أنا موجود باش يسيل الدم ديالي وْدابا قرّب الوقت د المشي ديالي.</verse>
				<verse number="7">أنا جاهدْتْ واحد الجهاد مزيان، كمّلْتْ الجّري ديالي وْحفظْتْ الإيمان.</verse>
				<verse number="8">وْفي الآخر كيتسنّاني التاج د التقوى الّي غادي يعطيه لي الرَّبّ الحاكم العادل في ديك النهار. وْماشي غير لِلي، وَلكن حتّى نْكُل الناس الّي بغاو الظهور ديالو.</verse>
				<verse number="9">حاول تجي نْعندي دغيا،</verse>
				<verse number="10">حيت دي‍ماس سمح فيَّ، حيت بغى هَد الدنيا وْمشى نْتَسالونيكي، وْكِريسْكيس مشى نْغَلاطيّة، وْتيطُس مشى نْدَلْماطيّة.</verse>
				<verse number="11">لوقا بوحدو معيَ. شبّر مَرْقُس وْجيبوْ معك، حيت كَيْنفعني في الخدْمة.</verse>
				<verse number="12">أمّا تيخيكُس صيفطْتوْ نأَفَسُس.</verse>
				<verse number="13">ملّي تجي، جيب معك السلْهام الّي خلّيتوْ في تَرْواس، في دار كارْبُس، وْجيب الكتوبة، خصوصًا الكتوبة د الجلد.</verse>
				<verse number="14">إسْكَندَر النحّاس عمل لي الشَّرّ بزّاف. الرَّبّ يجازيه على الأعْمال ديالو.</verse>
				<verse number="15">حْضي راسك مِنّو حتّى أنتينا، حيت كيعارض بزّاف على الكلام ديالنا.</verse>
				<verse number="16">في الدفاع الُوّل ديالي، حتّى واحد ما كان معيَ، وَلكن سمحو فيَّ كاملين. اللّٰه ما يحاسبوم شي فيه.</verse>
				<verse number="17">وَلكن الرَّبّ وقَف معيَ وْعْطاني القوّة باش يتكمّل التبْشير بيَ ويسمعو الوَتَنيّين كاملين، وْنجيتْ من دقوم السبع.</verse>
				<verse number="18">وْغادي ينجّيني الرَّبّ من كُل عمل قبيح وْغادي يحفظني حتّى يدّيني نْمُلكو السماوي. لِلو المجد على الدوام دائمًا. آمين.</verse>
				<verse number="19">سلّم على بِريسْكا وْأَكيلا وْدار أُنيسيفورُس.</verse>
				<verse number="20">أراسْتُس بقا في كورِنْثوس وْتروفيمُس خلّيتوْ مريط في ميليتُس.</verse>
				<verse number="21">حاول تجي قبل من فصل الشتا. كيسلّم عليك أَفْبولُس وْبوديس وْلينُس وْكلَودية والخوت كاملين.</verse>
				<verse number="22">الرَّبّ يَسوع المسيح يكون مع روحك. النعْمة معكُم كاملين. آمين.</verse>
			</chapter>
		</book>
		<book number="56">
			<chapter number="1">
				<verse number="1">بولُس عبد اللّٰه وْرَسول يَسوع المسيح على حسب الإيمان د المخْتورين د اللّٰه وْمعْرفة الحقّ الّي هُوَ حسب التقوى</verse>
				<verse number="2">على الرجا د الحياة الأبديّة الّي وَعد بِها اللّٰه، الّي ما كيكدب شي، قبل من البداية د الزمان،</verse>
				<verse number="3">وْظهّر كلامو في الوقت الخاصّ، بالتبْشير الّي تأمّن عندي على حسب وَصيّة اللّٰه المُنجّي ديالنا،</verse>
				<verse number="4">نْتيطُس بني الحقيقي في الإيمان الّي كنشْتَركو فيه، النعْمة والرحْمة والسلام من عند اللّٰه الآب وْيَسوع المسيح المُنجّي ديالنا.</verse>
				<verse number="5">على هَد الشي خلّيتك في كِريت باش ترتّب الأُمور الّي باقّة وْتخْتار الشيوخ في كُل مدينة كيفْما وصّيتك.</verse>
				<verse number="6">الشيخ خصّوْ يكون بلا لَوم، رَجل د مراة واحدة، عندو الولاد مؤمنين ما عليهُم شي حتّى شي شكاية د الفساد وَلا د العصْيان.</verse>
				<verse number="7">حيت واجب على المُرْشِد د الكنيسة يكون بلا لَوم، فحال مسؤول على الخدْمة د اللّٰه، ماشي متكبّر وْماشي غضْبان وْماشي سكَيري، وْماشي عنيف وْماشي طمّاع في الربح د الحرام.</verse>
				<verse number="8">بالعكس، خصّوْ يكون يبغي الضيّاف، ويبغي الخير، رزين، عادل، متّاقي، ضابط نفسو،</verse>
				<verse number="9">مشبّر في الكلام الصادق حسب التعْليم باش يكون قادر ينبّه بالتعْليم الصحيح وينهي المعارضين.</verse>
				<verse number="10">حيت كاينين بزّاف د العاصيين الّي كيتكلّمو بالكلام الخاوي وْكيخدعو، خصوصًا هَدوك الّي من جهة الطهارة،</verse>
				<verse number="11">الّي واجب تشدّ الدقوم ديالوم، حيت هُمَ كيقلبو ديور كاملة، كيعلّمو ديك الشي الّي ما خصّوْ شي يتعلّم بالربح د الحرام.</verse>
				<verse number="12">قال واحد مِنّوم، وْهُوَ النَّبي ديالوم: "الكِريتيّين دائمًا كدّابين، وحوش قباحين، وْمهيّفين كَسولين."</verse>
				<verse number="13">هَد الشهادة صادقة. على ديك الشي وَبّخوم بْطريقة قاصحة باش يكونو صحاحين في الإيمان،</verse>
				<verse number="14">ما يدّيوها شي في الخرايف د اليهود وَلا في الوَصايا د الناس الّي بعادين على الحقّ.</verse>
				<verse number="15">كُل شي طاهر نالطاهرين، وَلكن نالمنْڭوسين وْنِلّي ما كيآمنو شي حتّى حاجة ما هي طاهرة. بالعكس، العقل والضمير ديالوم فاسدين.</verse>
				<verse number="16">كيقولو بلّي كيعرفو اللّٰه، وَلكن بالمعاملة ديالوم كينكروه حيت هُمَ مكْروهين وْعاصيين وْمن جهة كُل عمل صالح مرْفوضين.</verse>
			</chapter>
			<chapter number="2">
				<verse number="1">أمّا أنتينا، تكلّم بْديك الشي الّي كيليق بالتعْليم الصحيح.</verse>
				<verse number="2">علّم الشوارف باش يكونو معقّلين، محْتَرمين، وْصحاحين في الإيمان والمحبّة والصبر.</verse>
				<verse number="3">وْعلّم العڭوزات باش يكونو موقّرين في المعاملة ديالوم، ماشي نمّامات، ماشي مَبْليين بالشراب بزّاف، مُعلّمات د الخير</verse>
				<verse number="4">باش ينصحو الشابّات يحبّو الرجال ديالوم وْولادوم،</verse>
				<verse number="5">ويكونو متعقّلين، حُرّات، مڭابلين الديور ديالوم، صالحين، طايعين نالرجال ديالوم باش الناس ما يزبّلو شي في كلام اللّٰه.</verse>
				<verse number="6">وْنبّه الشُّبّان باش يكونو رزانين.</verse>
				<verse number="7">وْكون أنتينا بْنفسك متال لِلوم في كُل أعْمال صالحة. وْملّي كتعلّم، علّم بالنقاوة والإخْلاص،</verse>
				<verse number="8">ويكون الكلام ديالك صحيح وْما فيه حتّى عيب، باش يتحشّم العدو وْما تكون عندو حتّى شي حاجة قبيحة يقولاْ فيكُم.</verse>
				<verse number="9">وْنبّه العبيد باش يطيعو نأسْيادوم ويرضيوهُم في كُل شي وْما يخالفوهُم شي،</verse>
				<verse number="10">وْما يسرقوهُم شي، وَلكن يبيّنو بلّي هُمَ كيسْتاهلو الأمانة باش يزيّنو تعْليم اللّٰه المُنجّي ديالنا في كُل شي.</verse>
				<verse number="11">حيت نعْمة اللّٰه ظهرَتْ نالناس كاملين باش تجيب النجا،</verse>
				<verse number="12">وْكَتْعلّمنا نرفضو النجاسة والشهاوات الدُّنْيَويّة وْنعيشو بالتعقُّل والعدل والتقوى في هَد الدنيا،</verse>
				<verse number="13">وْحنايَ كنتسنّاو الرجا المبارك والظهور د مجد اللّٰه العظيم والمُنجّي ديالنا يَسوع المسيح،</verse>
				<verse number="14">الّي عْطى نفسو من جهتنا باش يفدينا من كُل دنوب ويطهّر نْنفْسو واحد الشعب خاصّ، الّي عندو الغرض باش يعمل الأعْمال المزيانة.</verse>
				<verse number="15">تكلّم بْهَد الشي وْنصح وْوبّخ بْكُل سُلطة، وْما يحڭرك حتّى واحد.</verse>
			</chapter>
			<chapter number="3">
				<verse number="1">فكّر المؤمنين باش يطيعو ويكونو خاضعين نالحُكّام وْصحاب السلْطة، ويكونو موجودين نْكُل عمل صالح،</verse>
				<verse number="2">وْما يهدرو في حتّى شي واحد، ويبقّشو على السلام، ويكونو محْتَرمين، مظهّرين التواضُع الكامل في المعاملة ديالوم مع الناس كاملين.</verse>
				<verse number="3">حيت حتّى حنايَ كُنّا جاهلين من قبل، عاصيين، متْلوفين، عبيد نالشهوات وْنالملدّات المخْتَلفة، عايشين في الشَّرّ والحسد، مكْروهين وْكَنْكرهو بعضيّاتنا.</verse>
				<verse number="4">وَلكن ملّي ظهَر اللطف وْمحبّة اللّٰه المُنجّي ديالنا،</verse>
				<verse number="5">نجّانا ماشي بأعْمال التقوى الّي عملْناها حنايَ، وَلكن على الرحْمة ديالو، عْطانا الحياة الجديدة بالغسل وْجدّدنا بالروح القُدُس،</verse>
				<verse number="6">الّي كبّوْ علينا بالكتْرة بيَسوع المسيح المُنجّي ديالنا،</verse>
				<verse number="7">باش حنايَ نكونو مبرّرين بالنعْمة ديالو، وارتين الحياة الأبديّة حسب الرجا.</verse>
				<verse number="8">صادقة هَد الكلمة، وْبغيتك تأكّد على هَد الأُمور باش الّي كيآمنو باللّٰه يركّزو على الأعْمال الصالحة. هَد الشي مزيان وْمُفيد نالناس.</verse>
				<verse number="9">وْبعّد على المناقشات الخاوية، واللائحات د الجدود، والخلافات، والمدابزات في الشريعة، حيت هَدو باطلين وْماشي نافعين.</verse>
				<verse number="10">الرَّجل الّي كيعمل البدْعة، نبّهوْ جوج د المرّات، وْمن بعد رفضوْ.</verse>
				<verse number="11">عارف بلّي فحال هَد الرَّجل مُدْنب وْحكم على راسو بْراسو.</verse>
				<verse number="12">ملّي نصيفط نْعندك أَرْتيماس أَوْلا تيخيكُس، زْرب تجي نْعندي نْنيكوبوليس حيت قرّرْتْ نڭوّز فصل الشتا تمّاك.</verse>
				<verse number="13">عاون بْكُل ما تقدر عليه زيناس، عالم د الشريعة، وأَبُلّوس حتّى هُوَ، باش ما يحْتاجو نْحتّى شي حاجة في السفر ديالوم.</verse>
				<verse number="14">الناس ديالنا خصّوم يتعلّمو يركّزو على الأعْمال المزيانة مع الّي هُمَ محْتاجين د بالصّحّ باش ما يكونو شي بلا غلّة.</verse>
				<verse number="15">كيسلّمو عليك كاملين الّي هُمَ معيَ. سلّم على الناس الّي كيعزّونا في الإيمان. النعْمة معكُم كاملين. آمين.</verse>
			</chapter>
		</book>
		<book number="57">
			<chapter number="1">
				<verse number="1">من بولُس الحبّاس د يَسوع المسيح وْمن الأخ تيموثاوس نْفِليمون العزيز، العامل معنا،</verse>
				<verse number="2">وْنالأخت أبْفيّة، وْأَرْخَبُّس الشريك معنا في الخدمة د الرَّبّ، وْنالكنيسة الّي في الدار ديالك،</verse>
				<verse number="3">النعْمة لكُم والسلام من عند اللّٰه الآب ديالنا والرَّبّ يَسوع المسيح.</verse>
				<verse number="4">كنشكر إلَهي دائمًا وْكندكرك في الدعاء ديالي</verse>
				<verse number="5">حيت كنسمع بال‍محبّة والإيمان الّي عندك من جهة الرَّبّ يَسوع وْمن جهة القدّيسين كاملين،</verse>
				<verse number="6">باش تكون الشركة د الإيمان ديالك مفيدة في معْرفة كُل الخير الّي فيكُم بالمسيح يَسوع.</verse>
				<verse number="7">حيت عندنا فرْحة كبيرة والتّعْزيّة في المحبّة ديالك، آ الأخ ديالنا، حيت القلوبة د القدّيسين ارتاحو بِك.</verse>
				<verse number="8">على ديك الشي واخّا عندي حُرّية كبيرة في المسيح باش نوصّيك كيفْما يليق،</verse>
				<verse number="9">كنفضّل نرغبك بالمحبّة، أنا بولُس الرَّجل الشيباني، وْدابا عاود الحبّاس د يَسوع المسيح،</verse>
				<verse number="10">كَنْرغبك من جهة اِبني أُوْنِسيمُس الّي ولدْتوْ في الحبس،</verse>
				<verse number="11">الّي كان قبل بلا نفَع لك وَلكن دابا هُوَ كينفعِك وْكينفَعني،</verse>
				<verse number="12">الّي كنردّوْ لك عاود، راه فحال الكبْدة ديالي.</verse>
				<verse number="13">كنبغي نجرّوْ عندي باش يخدمني في الموطَع ديالك في القيود د الإنجيل،</verse>
				<verse number="14">وَلكن ما بغيتْ نعمل والو بلا الاتّفاق ديالك، باش تعمل الخير بالخاطر ديالك، ماشي بزّز.</verse>
				<verse number="15">حيت يمكن أُوْنِسيمُس بعّد عليك واحد المدّة قليلة باش ترحّب بِه عندك دائمًا،</verse>
				<verse number="16">ماشي فحال عبد، وَلكن حسَن من عبد، فحال أخ عزيز، خصوصًا لِلي، وَلكن عزيز عليك كتَر، في الجسد وْفي الرَّبّ بْجوج.</verse>
				<verse number="17">وِادا أنتينا كتحسبني شريك، اسْتَقبلوْ فحالي أنا.</verse>
				<verse number="18">وِادا ظلمِك في شي حاجة أَوْلا مديون لك، عملوْ في حسابي.</verse>
				<verse number="19">أنا بولُس كنكتب هَد الشي بْخطّ يدّي، وانا غادي نخلّصك (باش ما نقول لك شي بلّي حتّى أنتينا مديون لِلي بْحياتك).</verse>
				<verse number="20">نعم، آ خاي، خلّيني نستافد منّك في الرَّبّ، فرّح قلبي في المسيح.</verse>
				<verse number="21">كنكتب لك حيت ما عندي شي شكّ في الطاعة ديالك وْكنعرف بلّي أنتينا غادي تعمل كتَر من الّي كنقول لك.</verse>
				<verse number="22">وْفي نفس الوقت وجّد لي واحد البيت فاين نكون، حيت كنـتمنّى، بالصلاوات ديالكُم، نرجع نْعندكُم.</verse>
				<verse number="23">كيسلّم عليك أبَفْراس الحبّاس معيَ في المسيح يَسوع،</verse>
				<verse number="24">وْمَرْقُس وأرِسْتَرخُس وْدي‍ماس وْلوقا، الخدّامة معيَ.</verse>
				<verse number="25">النعْمة د رَبّنا يَسوع المسيح مع روحكُم. آمين.</verse>
			</chapter>
		</book>
		<book number="58">
			<chapter number="1">
				<verse number="1">اللّٰه تكلّم في قديم الزمان بزّاف د المرّات وْبْطُرُق مخْتَلفة مع الجدود ديالنا باللسان د الأَنْبياء،</verse>
				<verse number="2">وْدابا تكلّم معنا في هَد الأيّام الاخّرية بِابنو الّي جعلوْ وارت د كُل شي، الّي بِه خلق الدنيا.</verse>
				<verse number="3">والِابن هُوَ النور د المجد د اللّٰه، والتصْويرة بْنفساْ د اللُّبّ ديالو، والّي رافد كُل شي بالكلمة د القُدرة ديالو. من بعدما طهّر الدنوب ديالنا، ڭلس على الّي‍مين د الجلالة في العلو،</verse>
				<verse number="4">وْكان عظيم من الملائكة بْمقْدار أنّو ورَت واحد الِاسم عظيم من اِسموم.</verse>
				<verse number="5">حيت لِمّن مِن الملائكة عُمرو قال اللّٰه: "أنتينا بني، أنا اليوما ولدْتك؟" وْعاود قال: "أنا غادي نكون لو باباه وْهُوَ غادي يكون لي بني."</verse>
				<verse number="6">وْمرّة يَخرى، ملّي اللّٰه صيفط البكر ديالو نالدنيا، كيقول: "يسجدو لو الملائكة د اللّٰه كاملين."</verse>
				<verse number="7">وْبالنسبة نالملائكة كيقول: "اللّٰه كيجعل الملائكة ديالو أرْواح والخدّامة ديالو لهْبة د العافية."</verse>
				<verse number="8">وَلكن نالِابن كيقول: "العرش ديالك، يا اللّٰه، هُوَ تابت على الدوام دائمًا. قطيب السلْطة د المُلك ديالك قطيب العدل.</verse>
				<verse number="9">حبّيتِ التقوى وْكرهْتِ الشَّرّ. على ديك الشي دهنك اللّٰه إلَهك بالزيت د الفرْحة كتَر من صحابك."</verse>
				<verse number="10">وْقال عاود: "أنتينا، يا رَبّي، في البداية أسّسْتِ الأرض، والسَّماوات هُمَ الخدمة د اليَدّين ديالك.</verse>
				<verse number="11">هُمَ غادي يفْناو، وَلكن أنتينا كتبقا وْكاملين غادي يبلاو فحال شي توب،</verse>
				<verse number="12">وْغادي تطويها فحال شي حوايج، وْهِيَ غادي تـتبدّل، وَلكن أنتينا هُوَ أنتينا، والسنين ديالك ما غادي شي يتقاضاو."</verse>
				<verse number="13">وْلمّن من الملائكة عُمرو قال اللّٰه: "ڭلس على الّي‍مين ديالي حتّى نردّ عدْيانك تحت رِجلك؟"</verse>
				<verse number="14">واش الملائكة ماشي كاملين أرْواح خدّامة، مرْسولين باش يخدمو من جهة الّي غادي يورتو النجا؟</verse>
			</chapter>
			<chapter number="2">
				<verse number="1">على ديك الشي خصْنا نردّو بالنا، مركّزين على ديك الشي الّي سمعْنا باش ما نضيّعو شي الطريق.</verse>
				<verse number="2">حيت إدا الرسالة الّي كيتكلّمو بِها الملائكة بقاتْ تابتة وْكُل تعدّي وْمعْصيّة تخلّصَتْ بالعقوبة العادلة،</verse>
				<verse number="3">كيفاش غادي نفلتو حنايَ إدا سمحْنا في هَد النجا العظيم؟ الرَّبّ خبر بْهَد النجا في الُوّل، وْهَدوك الّي سمعوه تبّتوه نّا.</verse>
				<verse number="4">شهد اللّٰه معهُم بالعلامات والعجايب والمُعْجزات المخْتَلفة والمواهب د الروح القُدُس الّي فرّقاْ بْحسب الإرادة ديالو.</verse>
				<verse number="5">حيت اللّٰه ما طوّع شي العالم الماجي، الّي كنتكلّمو عليه، تحت السلْطة د الملائكة.</verse>
				<verse number="6">وَلكن شي واحد شهد في شي موطَع وْقال: "شكون هُوَ الإنسان باش تفكّر فيه وِابن الإنسان باش تطلّل عليه؟</verse>
				<verse number="7">ردّيتِه أقلّ شويّش من الملائكة، وْعْطيتِه التاج د المجد والكرامة وْجعلْتِه حاكم على الأعْمال د اليَدّين ديالك،</verse>
				<verse number="8">وْطوّعْتِ كُل شي تحت الرِّجلين ديالو." وْحيت اللّٰه طوّع لو كُل شي، ما خلّى والو الّي ماشي تحت السلْطة ديالو. وَلكن باقي ما كنشوفو شي كُل شي مطوّع لِلو.</verse>
				<verse number="9">وَلكن كنشوفو يَسوع، الّي اتّجعل أقلّ شويّش من الملائكة وْعلى راسو التاج د المجد والكرامة، حيت تعدّب بالموت باش يدوق الموت من جهتنا كاملين بْنعْمة اللّٰه.</verse>
				<verse number="10">كان يليق ناللّٰه، الّي خلق كُل شي وْبِه كُل شي كاين، يكمّل هَداك الّي هُوَ القايد د النجا ديالوم بواسطة العداب، حيت بغى يڭوّد بزّاف د الولاد نالمجد ديالو.</verse>
				<verse number="11">حيت الّي كيقدّس والمقدّسين كاملين من أصل واحد، وْعلى هَد الشي المسيح ما كيحشم شي يسمّيهُم خوت،</verse>
				<verse number="12">وْكيقول: "غادي نخبر خوتي بِاسمك، وْفوسط الجماعة غادي نسبّحك."</verse>
				<verse number="13">وْعاود كيقول: "أنا غادي نتيق فيه." وْكيزيد: "ها انا مع الولاد الّي اللّٰه عْطاهُم لي."</verse>
				<verse number="14">من حيت الولاد اشْتَركو في اللحم والدم، اشْتَرك حتّى هُوَ معهُم باش يقضي بالموت على هَداك الّي عندو السلْطة د الموت، الّي هُوَ إبْليس،</verse>
				<verse number="15">ويحرّر هَدوك الّي كانو طول الحياة ديالوم تحت العُبوديّة، خوفانين من الموت.</verse>
				<verse number="16">حيت في الحقيقة المسيح ما جا شي باش يعاون الملائكة، وَلكن باش يعاون الدرّيّة د إبْراهيم.</verse>
				<verse number="17">على ديك الشي كان خصّوْ يشبه نالخوت ديالو في كُل شي باش يكون رئيس المسؤولين على بيت العبادة، رحيم وأمين في الأُمور ديال اللّٰه باش يكفّر على دنوب الشعب.</verse>
				<verse number="18">حيت هُوَ بْنفسو تعدّب وْتجرّب، هُوَ قادر باش يعاون الّي كيتجرّبو.</verse>
			</chapter>
			<chapter number="3">
				<verse number="1">على ديك الشي، آ الخوت القدّيسين المشْتَركين في نفس الدعوة السماويّة، تأمّلو في الرسول وْرئيس المسؤولين، يَسوع المسيح، الّي كنعْتَرفو بِه،</verse>
				<verse number="2">الّي هُوَ أمين نِلّي اختاروْ، كيفْما موسى حتّى هُوَ كان أمين في دار اللّٰه كاملة.</verse>
				<verse number="3">وْفي الحقيقة يَسوع المسيح كيستحقّ المجد كتَر من موسى، فحال الّي كيبني الدار عندو الكرامة كتَر من الدار.</verse>
				<verse number="4">حيت كُل دار عنداْ البنّاي ديالاْ، وَلكن الّي كيبني كُل شي هُوَ اللّٰه.</verse>
				<verse number="5">وْموسى كان أمين في دار اللّٰه كاملة فحال شي عبد، باش يعطي الشهادة نْديك الشي الّي غادي يتقال.</verse>
				<verse number="6">أمّا المسيح هُوَ أمين فحال واحد الِابن في الدار د اللّٰه، وْديك الدار هي حنايَ، إدا بقينا تابتين حتّى النهاية في التيقة والفخر د الرجا ديالنا.</verse>
				<verse number="7">على ديك الشي، كيفْما كيقول الروح القُدُس: "إدا سمعْتو اليوما صوت اللّٰه،</verse>
				<verse number="8">ما تقصّحو شي قلبكُم فحال ما وقَع في النهار د العصيان، في ديك النهار د التجْربة في الصحرا،</verse>
				<verse number="9">فاين الجدود ديالكُم جرّبوني وامْتَحنوني، واخّا شافو الأعْمال ديالي أربعين عام.</verse>
				<verse number="10">على ديك الشي غضبْتْ على ديك الجيل وْقُلْتْ: «دائمًا قلبوم متْلوف وْما كيعرفو شي الطرْقان ديالي.»</verse>
				<verse number="11">وْهَيدا حلفْتْ في الغضب ديالي بلّي ما غادي شي يدخلو في الراحة ديالي."</verse>
				<verse number="12">ردّو بالكُم، آ الخوت، باش ما يكون في حتّى واحد فيكُم قلب قبيح وْبلا إيمان الّي كيبعّدكُم على اللّٰه الحيّ.</verse>
				<verse number="13">وَلكن نصحو بعضيّاتكُم كُل النهار، على بَيدْمن الوقت باقي مسمّي "اليوما،" باش الدنوب ما تخدع حتّى واحد منكُم وْقلبكُم يرجع قاصح.</verse>
				<verse number="14">حيت حنايَ رجعْنا مشْتَركين مع المسيح إدا تبتْنا حتّى النهاية في التيقة الّي كانت عندنا من البداية،</verse>
				<verse number="15">حيت تقال: "إدا سمعْتو اليوما صوت اللّٰه، ما تقصّحو شي قلبكُم فحال ما وقَع في النهار د العصيان."</verse>
				<verse number="16">وْشكون هُمَ الّي سمعو الصوت ديالو وْعصاو؟ واش ماشي هُمَ كاملين الّي خرجو من مصر على يد موسى؟</verse>
				<verse number="17">وْعلى شكون غضَب اللّٰه أربعين سنة؟ واش ماشي على الّي دنبو وْطاحو ميّتين في الصحرا؟</verse>
				<verse number="18">وْلمّن حلف باش ما يدخلو شي في راحتو؟ واش ماشي نْهَدوك الّي عصاواه؟</verse>
				<verse number="19">وْكنشوفو بلّي ما قدرو شي يدخلو، حيت كانو بلا إي‍مان.</verse>
			</chapter>
			<chapter number="4">
				<verse number="1">على ديك الشي، ما دام كاين الوعد باش ندخلو في الراحة ديالو، نردّو بالنا باش ما يبقا حتّى شي واحد منكُم بلا ما يلحقاْ،</verse>
				<verse number="2">حيت حتّى حنايَ تبشّرْنا بْخبار الخير، فحال ما تبشّرو هَدوك بِه. وَلكن الرسالة الّي سمعوها ما نفعَتوم شي، حيت ما قبلوها شي بالإيمان.</verse>
				<verse number="3">حيت حنايَ الّي آمنّا كندخلو في الراحة كيفْما قال: "هَيدا حلفْتْ في الغضب ديالي بلّي ما غادي شي يدخلو في الراحة ديالي." واخّا الأعْمال ديالو تكمّلَتْ من تأسيس الدنيا.</verse>
				<verse number="4">حيت تقال في كتاب اللّٰه على النهار السابع هَيدا: "ارْتاح اللّٰه في النهار السابع من الأعْمال ديالو كاملة."</verse>
				<verse number="5">وْعاود كيقول: "ما غادي شي يدخلو في الراحة ديالي."</verse>
				<verse number="6">حيت كاينين الّي باقي خصّوم يدخلو في هَد الراحة، وْحيت الُوّلين الّي تبشّرو بْخبار الخير ما دخلوها شي بْسباب المعْصيّة،</verse>
				<verse number="7">اخْتار اللّٰه عاود واحد النهار، الّي هُوَ "اليوما،" وْتكلّم على هَد النهار من بعد مُدّة طويلة بواسطة داود كيفْما سبق وْدكرْنا: "إدا سمعْتو اليوما صوت الله، ما تقصّحو شي قلبكُم."</verse>
				<verse number="8">حيت كَكان يَشوع عْطاهُم الراحة، ما كان شي اللّٰه تكلّم على نهار يَخُر.</verse>
				<verse number="9">على ديك الشي باقّة كاينة واحد الراحة خاصّة نْشعب اللّٰه.</verse>
				<verse number="10">حيت الّي دخل في راحة اللّٰه، هُوَ ارْتاح من الأعْمال ديالو كيفْما اللّٰه ارْتاح من الأعْمال ديالو.</verse>
				<verse number="11">على ديك الشي خصْنا نعملو المجهود باش ندخلو في ديك الراحة، باش ما يطيح حتّى واحد في شي معْصيّة فحال هَديك،</verse>
				<verse number="12">حيت كلمة اللّٰه هي حيّة وْقويّة وْماضية من أي سيف الّي عندو حدَّين، وْكتدخل حتّى تفرق النفس على الروح والمفاصل والمخاخ د العطام، وْكتميّز التفْكير والنيّة الّي في القلب.</verse>
				<verse number="13">وْما كاينة شي شي خليقة الّي ماشي ظاهرة قدّام اللّٰه، وَلكن كُل شي عريان وْباين قدّام العينين د هَداك الّي خصْنا نعطيو لو الحساب.</verse>
				<verse number="14">وْحيت عندنا واحد رئيس المسؤولين في بيت العبادة عظيم الّي اتّرفع نالسما، يَسوع اِبن اللّٰه، خصْنا نتشدّدو في الإيمان الّي كنعْتَرفو بِه.</verse>
				<verse number="15">حيت ما عندنا شي واحد رئيس المسؤولين الّي ماشي قادر يحنّ على الضُّعف ديالنا، وَلكن واحد الّي كان مجرّب في كُل شي فحالنا وْبلا دنوب.</verse>
				<verse number="16">على ديك الشي نتقرّبو بْشجاعة نْعرش النعْمة باش نتوصّلو بالرحْمة وْنجبرو النعْمة الّي غادي تعاونْنا في اللحْظة فَياش نكونو محْتاجين.</verse>
			</chapter>
			<chapter number="5">
				<verse number="1">حيت كُل رئيس المسؤولين هُوَ مخْتور من بين الناس وْمخصّص باش ينوب على الشعب ديالو قدّام اللّٰه ويقدّم العطايا والدبايح على الدنوب،</verse>
				<verse number="2">وْهُوَ قادر يصبر مع الجاهلين والّي خارجين على الطريق، حيت هُوَ بْنفسو تحت الضُّعف.</verse>
				<verse number="3">وْبْسباب هَد الضعف، كيفْما كيقدّم الدبيحة على الدنوب د الشعب، هَيدا كيعمل على الدنوب ديالو حتّى هُوَ.</verse>
				<verse number="4">وْحتّى واحد ما كيتوصّل بْهَد الشرف بْنَفسو، وَلكن كيقبطوْ الّي معيّط عليه اللّٰه، كيفْما وقَع مع هارون.</verse>
				<verse number="5">حتّى المسيح ما مجّد شي نفسو بَياش يرجع رئيس المسؤولين، وَلكن الّي قال لو: "أنتينا بني، أنا اليوما ولدْتك."</verse>
				<verse number="6">فحال ما قال عاود في شي موطَع يَخُر: "أنتينا قسّيس على الدوام حسب الرتْبة د مَلْكي صادِق."</verse>
				<verse number="7">والمسيح، في الأيّام د الجسد ديالو، قدّم الطلبات والرغبات بْصوت عالي وْبالدموع نْهَداك الّي قدر ينجّيه من الموت، واسْتاجب لو اللّٰه على حسب التقوى ديالو.</verse>
				<verse number="8">واخّا كان الِابن ديالو، تعلّم الطاعة بْديك الشي الّي تعدّب بِه.</verse>
				<verse number="9">وْملّي رجَع كامل، رجَع مصْدر النجا الأبدي نالناس كاملين الّي كيطيعوه.</verse>
				<verse number="10">واللّٰه عَيّط لو رئيس المسؤولين حسب الرتْبة د مَلْكي صادِق.</verse>
				<verse number="11">على هَد الموضوع عندنا بزّاف د الكلام ما نقولو، وْصعيب باش نشرحوه لكُم، حيت أنتُمَ رجعْتو تقالين في الفهم.</verse>
				<verse number="12">وْكان خصْكُم تكونو مُعلّمين من شحال هَدي، وَلكن أنتُمَ باقّين محْتاجين نِلّي يعلّمكُم الأُمور الُولى د كلام اللّٰه، وْرجعْتو محْتاجين نالحليب وْماشي نالماكلة القويّة،</verse>
				<verse number="13">حيت الّي كيعيش بالحليب باقي سْتيتو وْما عندو شي الخِبرة في كلام التقوى.</verse>
				<verse number="14">وَلكن الماكلة القويّة نِلّي ناضجين، حيت تدرّبو مزيان وْعارفين يميّزو ما بين الخَير والشَّرّ.</verse>
			</chapter>
			<chapter number="6">
				<verse number="1">على ديك الشي نخلّيو ديك التعْليم الأساسي على المسيح، وْنتقدّمو حتّى النضج وْما نعملو شي عاود اللساس: التوبة من الأعْمال الّي كتدّي نالموت، والإيمان باللّٰه،</verse>
				<verse number="2">والتعْليم على المعْمودية، وْحطّان اليَدّين، وْقيامة الميّتين، والعقوبة الأبديّة.</verse>
				<verse number="3">وْهَد الشي غادي نعملوه، إن شاء اللّٰه.</verse>
				<verse number="4">حيت هَدوك الّي شرق عليهُم الضَّو واحد المرّة وْداقو العطيّة السماويّة، وْرجعو مشْتَركين في الروح القُدُس</verse>
				<verse number="5">وْداقو كلام اللّٰه الصالح وْقوّات الدنيا الماجّة،</verse>
				<verse number="6">إدا هُمَ طاحو، ما يمكن شي يتجدّدو عاود نالتوبة، حيت صلّبو نْنَفسوم اِبن اللّٰه المرّة التانية وْفضحوه.</verse>
				<verse number="7">حيت الأرض الّي كتشرب الشتا الّي كتطيح عليها مرّات كتَر، وْكتجيب العشوب الّي كيصلحو نِلّي حرتوها، كَتدّي البركة من اللّٰه.</verse>
				<verse number="8">وَلكن إدا جابَتْ الشوك والكبّار، هي أرض ما صالحة شي وْقريبة ناللعْنة والنهاية ديالاْ الحريق.</verse>
				<verse number="9">حيت واخّا كنتكلّمو هَيدا، آ حبابنا، بالنسْبة لِلكُم، حنايَ متأكّدين بلّي فيكُم أُمور أفضل وْحاجات الّي كيدّيو نالنجا.</verse>
				<verse number="10">حيت اللّٰه ماشي ظالم باش ينسا العمل ديالكُم والتعب د المحبّة الّي ظهّرْتوها بِاسْمو، حيت خدمْتو نالقدّيسين وْحتّى نْدابا كتخدموهُم.</verse>
				<verse number="11">وَلكن بغيناكُم كُل واحد منكُم يكون عندو نفس المجْهود، حتّى التيقة الكاملة د هَد الرجا،</verse>
				<verse number="12">باش ما تكونو شي عݣزانين، وَلكن بغيناكُم تتمتّلو بْهَدوك الّي بالإيمان والصبر كَيْورتو وُعود اللّٰه.</verse>
				<verse number="13">حيت ملّي وعد اللّٰه إبراهيم، حلف بْنفسو، حيت ما كان شي ما هُوَ أعظم من نفسو باش يحلف بِه،</verse>
				<verse number="14">وْقال لو: "أنا غادي نبارك فيك وْغادي نكتّرك بلا قياس."</verse>
				<verse number="15">وْهَيداك صبر إبراهيم حتّى قبل الوعد.</verse>
				<verse number="16">الناس كيحلفو بلّي أعظم مِنّوم والحلوف ديالوم كيأكّدو كلاموم وْكيحدّو المدابزة بيناتوم.</verse>
				<verse number="17">وْحيت بغى اللّٰه يبيّن نالوارتين د الوعد بلّي ما كَتْـتبدّل شي الأحْكام ديالو، أكّد كلامو بالحلوف،</verse>
				<verse number="18">هَد الجّوج د الأُمور الّي ما كتـتبدّل شي، وْما ي‍مكن شي اللّٰه يكدب فيهُم، وْبِهُم حنايَ اللاجئين كَنْتشجّعو وْكنشبّرو في الرجا الّي منزّل قدّامنا.</verse>
				<verse number="19">هَد الرجا علينا فحال واحد المرْساة د النفس، أمينة وْتابتة، الّي كتدخل حتّى نْداخل الحجاب،</verse>
				<verse number="20">حتّى الموطَع فاين دخل يَسوع من قبل من جهتنا، وْرجَع رئيس المسؤولين على الدوام حسب الرتْبة د مَلْكي صادِق.</verse>
			</chapter>
			<chapter number="7">
				<verse number="1">حيت مَلْكي صادِق، هَداك الّي كان مَلِك على مدينة ساليم وْقسّيس د اللّٰه العالي، الّي تلاقى إبراهيم ملّي رجَع من بعدما غلب الملوك وْبارك فيه،</verse>
				<verse number="2">إبراهيم قسم لو العشور د كُل شي. والِاسم ديالو في الُوّل كيعني "مَلِك التقوى" وْعاود "مَلِك ساليم" يعني "مَلِك السلام."</verse>
				<verse number="3">هُوَ بلا باباه وْبلا يمّاه وْبلا درّيّة، ما عندو لا بداية وَلا نهاية في حياتو، وْكيشبه نِابن اللّٰه وْكيبقا قسّيس على الدوام.</verse>
				<verse number="4">شوفو شحال هُوَ عظيم بلّي حتّى إبراهيم، وْهُوَ الكبير د الجدود، عْطى لو العشور د الغنايم.</verse>
				<verse number="5">حتّى أُوْلاد لاوي، الّي كيصبحو مسؤولين في بيت العبادة، عندوم الوَصيّة باش يشبّرو العشور من الشعب الّي هُمَ خوتوم، واخّا هُمَ من درّيّة إبراهيم.</verse>
				<verse number="6">وَلكن مَلْكي صادِق، الّي هُوَ ماشي من أُوْلاد لاوي، شبّر العشور من إبراهيم، الّي كانت عندو الوعود من اللّٰه، وْبارك فيه.</verse>
				<verse number="7">وْبلا شكّ، الصغير كيتبارك من الكبير.</verse>
				<verse number="8">واللاويّين كيشبّرو العشور وْهُمَ الناس الّي غادي يموتو، وَلكن مَلْكي صادِق شبّر العشور حيت مشْهود لو بلّي هُوَ حيّ.</verse>
				<verse number="9">وْنقدرو نقولو بلّي لاوي، الّي كيشبّر دابا العشور، عْطى حتّى هُوَ العشور على يد إبراهيم.</verse>
				<verse number="10">حيت لاوي، الّي باقي ما تولد شي، كان حاضر في جدّو إبراهيم ملّي تلاقاه مَلْكي صادِق.</verse>
				<verse number="11">إدَن، كَكان الكمال بالخدمة د اللاويّين، علاش كان خصّوْ يكون عندوم قسّيس يَخُر حسب رُتبة مَلْكي صادِق وْماشي على حسب رُتْبة هارون؟ حيت في الوقت ديالوم اتّعطات الشريعة نالشعب،</verse>
				<verse number="12">وِادا تبدّلَت الخدمة في بيت العبادة، ضروري حتّى الشريعة تـتبدّل.</verse>
				<verse number="13">وْيَسوع، الّي تقال عليه هَد الشي، هُوَ من قبيلة يَخرى الّي حتّى واحد فيها ما خدم في المَدْبح.</verse>
				<verse number="14">حيت معروف بلّي رَبّنا تولد في قبيلة يَهودا الّي ما عُمرو موسى ما تكلّم عليها من جهة الخدمة في بيت العبادة.</verse>
				<verse number="15">وْديك الشي الّي قُلْنا واضح كتَر، إدا كيرجع قسّيس يَخُر فحال مَلْكي صادِق،</verse>
				<verse number="16">الّي رجَع قسّيس، ماشي على حسب الشريعة د واحد الوَصيّة جسديّة، وَلكن على حسب قوّة الحياة الّي ما عنداْ شي نهاية،</verse>
				<verse number="17">حيت الكتاب كيشهد لو: "أنتينا قسّيس على الدوام حسب الرتْبة د مَلْكي صادِق."</verse>
				<verse number="18">على هَد الشي رجعَت الوَصيّة القديمة باطلة، حيت كانت ضعيفة وْما صالحة شي.</verse>
				<verse number="19">حيت الشريعة ما قدرَتْ شي تردّ حتّى حاجة كاملة، وَلكن دخل واحد الرجا الّي عندو قيمة كتَر، الّي بِه كنقرّبو ناللّٰه.</verse>
				<verse number="20">وْهَد الشي ما كان شي بلا حلوف، حيت المسؤولين في بيت العبادة يَخرين رجعو مسؤولين بلا حلوف،</verse>
				<verse number="21">وَلكن هَدا رجع قسّيس بالحلوف د هَداك الّي قال لو: "الرَّبّ حلف وْما غادي شي يبدّل الرأي ديالو: «أنتينا قسّيس على الدوام.»"</verse>
				<verse number="22">على هَد الشي رجَع يَسوع الضمانة د واحد العهد أفضل.</verse>
				<verse number="23">وْكانو بزّاف د المسؤولين، حيت كان الموت كيمَنعوم يبقاو في الخدمة ديالوم.</verse>
				<verse number="24">وَلكن يَسوع كيبقا على الدوام والخدمة ديالو ما عنداْ شي نهاية.</verse>
				<verse number="25">وْعلى ديك الشي يَسوع قادر ينجّي على الدوام الّي كيتقدّمو بِه نْعند اللّٰه، حيت هُوَ حيّ دائمًا باش يشفع فيهُم.</verse>
				<verse number="26">حيت كيليق بِنا واحد رئيس المسؤولين الّي هُوَ قُدّوس، بلا عيب، صافي، حياتو بعيدة من حياة المُدْنبـين وْتعلّى نالسما،</verse>
				<verse number="27">الّي ما كيحْتاج شي يقدّم الدبايح كُل نهار، حيت هُوَ عمل هَد الشي مرّة واحدة ملّي عْطى نفسو، ماشي فحال رُؤَساء المسؤولين الّي في الُوّل كيقدّمو الدبايح على الدنوب ديالوم وْمن بعد على الدنوب د الشعب.</verse>
				<verse number="28">حيت الشريعة كتجعل من الناس الضعافين رُؤَساء مسؤولين، وَلكن كلمة الحلوف الّي جات من بعد الشريعة كتجعل من الِابن قسّيس، الّي هُوَ كامل على الدوام.</verse>
			</chapter>
			<chapter number="8">
				<verse number="1">وْدابا النقْطة الرئيسيّة د الكلام هي بلّي عندنا واحد رئيس المسؤولين في بيت العبادة الّي ݣلس على الّيمين د عرش الجلالة في السما،</verse>
				<verse number="2">الّي كيخدم في الموطَع المقدّس، يعني السُّكنى الحقيقيّة، الّي عملاْ الرَّبّ، ماشي البشر.</verse>
				<verse number="3">حيت كيتكلّف كُل رئيس المسؤولين بْتقْديم القرابين والدبايح. على ديك الشي خصّوْ تكون عند رئيس المسؤولين ديالنا شي حاجة يقدّماْ حتّى هُوَ.</verse>
				<verse number="4">وْكَكان يَسوع على الأرض، ما يكون شي قسّيس، حيت كاينين المسؤولين الّي كيقدّمو القرابين على حسب الشريعة.</verse>
				<verse number="5">ديك المسؤولين كيخدمو في الموطَع المقدّس الّي كيشبه نِلّي كاين في السما، فحال ما تبيّن نْموسى ملّي كان غادي يبني خيمة الاجْتماع وْقال لو: "ردّ بالك باش تعمل كُل شي فحال الشكل الّي تورّى لك في الجّبل."</verse>
				<verse number="6">وَلكن الخدمة د القسّيس الّي شبّراْ يَسوع هي أفضل من الخدمة ديالوم، حيت هُوَ الوسيط د واحد العهد حسَن، الّي مأسّس على وعود حسَن.</verse>
				<verse number="7">حيت كَكان هَد العهد الُوّل كامل، كَكان ما خصّوْ شي يكون عهد تاني،</verse>
				<verse number="8">وَلكن اللّٰه كيلوم الناس وْكيقول: "غادي تجي أيّام، كيقول الرَّبّ، الّي فيها غادي نكمّل واحد العهد جديد مع دار إسْرائيل وْمع دار يَهودا.</verse>
				<verse number="9">ما غادي شي يكون عهد فحال هَداك الّي عملْتوْ مع جدودوم النهار الّي شبّرْتوم من يَدّوم وْخرّجْتوم من مصر، حيت ما تبتو شي في العهد ديالي وْسمحْتْ فيهُم، كيقول الرَّبّ.</verse>
				<verse number="10">وْهَدا هُوَ العهد الّي غادي نعملوْ من بعد ديك الأيّام مع الدار د إسْرائيل، كيقول الرَّبّ. غادي نجعل الشريعة ديالي في عَقلوم وْغادي نكتباْ في قلبوم، وانا غادي نكون الإلَه ديالوم وْهُمَ غادي يكونو الشعب ديالي.</verse>
				<verse number="11">وْما غادي يعلّم حتّى واحد الجار ديالو وْحتّى واحد ما غادي يقول نخاه: «عرف الرَّبّ!»، حيت كاملين من الصغير نالكبير غادي يعرفوني.</verse>
				<verse number="12">حيت أنا غادي نسمح نالمعاصي ديالوم وْعُمري ما غادي نعقل على الدنوب ديالوم."</verse>
				<verse number="13">ملّي قال اللّٰه بلّي هَد العهد "جديد،" ردّ العهد الُوّل قديم، وْكُل شي الّي كيرجع قديم وْبالي، كيكون علاين يغْبر.</verse>
			</chapter>
			<chapter number="9">
				<verse number="1">والعهد الُوّل كان عندو الفرائض د العبادة وْموطَع مقدّس دُنياوي،</verse>
				<verse number="2">حيت كان في خيمة الاجْتماع البيت الُوّل، الّي مسمّي الموطَع المقدّس، وْكان فيه المنارة والطيفور والخبز الّي اتّعطى ناللّٰه.</verse>
				<verse number="3">وْمورا الحجاب كان البيت التاني، الّي مسمّي قُدس الأقْداس،</verse>
				<verse number="4">الّي فيه واحد المَدْبح د البخور من الدهب والتابوت د العهد، مغطّي كامل بالدهب، الّي محْفوظ فيه واحد القشْعة د الدهب وْفيه المَنَّ والعصا ديال هارون الّي نبتَتْ وألْواح العهد.</verse>
				<verse number="5">وْفوق من التابوت كانو الكَروبَين د المجد مظلّلين على الغطا الّي مسمّي موطَع التكْفير، وَلكن ماشي دابا الوقت باش نشرحو هَد الشي بالتفْصيل.</verse>
				<verse number="6">وْكان مرتّب بْهَد الطريقة، كيدخلو المسؤولين نالبيت الُوّل بْشكل مسْتَمر باش يعملو الخدمة ديالوم.</verse>
				<verse number="7">وَلكن الطرف التاني كان كيدخل لو رئيس المسؤولين بوحدو مرّة واحدة في العام، وْدائمًا معاه الدم الّي كيقدّموْ على نفسو وْعلى دنوب الشعب، الّي عملوها بلا ما يفطنو.</verse>
				<verse number="8">وْهَيدا بغى الروح القُدُس يـبيّن بلّي الطريق نْقُدس الأقْداس باقّة ما ظهرَتْ شي، حيت كانت خيمة الاجْتماع الولى باقّة موجودة.</verse>
				<verse number="9">وْهَد الشي رمز د الوقت الحاضر، الّي كَتْـتقدّم فيه قرابين وْدبايح، الّي ما يقدرو شي ينقّيو الضمير د هَداك الّي كيخدم.</verse>
				<verse number="10">وْهَد الشي خاصّ غير نالماكلة والشراب والتطْهير المتنوّع وقواعد نالجسد، الّي مفْروضين حتّى نالوقت د التجْديد.</verse>
				<verse number="11">وَلكن ملّي جا المسيح فحال رئيس المسؤولين د الخير الماجي في واحد السُّكنى أعظم وأكمل (الّي ماشي معدّل باليَدّين، يعني ماشي من هَد الدنيا المخْلوقة)،</verse>
				<verse number="12">ماشي بْدم العتارس والعجولة، وَلكن بالدم ديالو، دخل مرّة واحدة نْقُدس الأقْداس وْعْطانا الفِدا الدايم.</verse>
				<verse number="13">حيت إدا دم التيران والعتارس وْرماد العجلة المرْشوش على المنْݣوسين كيقدّسوم نْتطْهير الجسد ديالوم،</verse>
				<verse number="14">شحال كتَر دم المسيح، الّي قدّم نفسو ناللّٰه بالروح الأبدي بلا عيب، غادي ينقّي الضمير ديالنا من الأعْمال الّي كتدّينا نالموت، باش نخدمو اللّٰه الحيّ.</verse>
				<verse number="15">وْعلى هَد الشي المسيح هُوَ الوسيط د العهد الجديد، باش المخْتورين يقبطو الورت الدايم الّي وَعدوم بِه اللّٰه، حيت مات باش يحرّروم من الدنوب الّي عملوها في العهد الُوّل.</verse>
				<verse number="16">ملّي كاين شي عهد، لازم يكون الموصّي ميّت،</verse>
				<verse number="17">حيت العهد كيكون تابت غير على الميّتين، وَلكن إدا كان الموصّي عايش، ما كيتطبّق شي.</verse>
				<verse number="18">على ديك الشي العهد الُوّل ما اتّعقد شي بلا دم،</verse>
				<verse number="19">حيت موسى، من بعدما تكلّم مع كُل الشعب على الوَصايا كاملة بْحسب الشريعة، شبّر دم العجولة والعتارس مع الما والصوفة الحمرة والزوفا، وْرشّ بِه الكتاب وْمن بعد الشعب كامل،</verse>
				<verse number="20">وْكيقول: "هَدا هُوَ دم العهد الّي وصّاكُم بِه اللّٰه."</verse>
				<verse number="21">وْرشّ بالدم خيمة الاجْتماع بْنفس الطريقة والقشوع د الخدْمة كاملين.</verse>
				<verse number="22">من جهة الشريعة خصّوْ تقْريبًا كُل شي يتطهّر بالدم، وْبلا سفك الدم ما كاين شي الغُفْران.</verse>
				<verse number="23">وْكان لازم بلّي الأمْتلة د الأُمور السماويّة كانَتْ كَتْـتطهّر بْهَد الطريقة، وَلكن الأُمور السماويّة خصّاْ دبايح حسَن من هدو.</verse>
				<verse number="24">حيت المسيح ما دخل شي نالموطَع المقدّس، الّي معدّل باليَدّين والّي كيشبه نالموطَع الحقيقي، وَلكن دخل نالسما باش يقدّم نفسو قدّام اللّٰه من جهتنا.</verse>
				<verse number="25">وْماشي باش يقدّم نفسو بزّاف د المرّات، فحال رئيس المسؤولين الّي كيدخل نالموطَع المقدّس كُل عام بْشي دم الّي ماشي ديالو.</verse>
				<verse number="26">كَكان هَيدا، كَكان خصّ المسيح يتعدّب بزّاف د المرّات من تكْوين الدنيا، وَلكن هُوَ ظهَر مرّة واحدة في الوقت المناسب باش يحيّد الدنوب بالتضْحيّة د نفسو.</verse>
				<verse number="27">وْكيفْما مكتوب على الناس يموتو مرّة واحدة وْمن بعد غادي يجي يوم الحساب،</verse>
				<verse number="28">هَيداك حتّى المسيح قدّم نفسو مرّة واحدة باش يحيّد الدنوب د الناس بزّاف، وْغادي يظهَر مرّة تانية، ماشي باش يحيّد الدنوب، وَلكن باش يجيب النجا نِلّي كيتسنّاوه.</verse>
			</chapter>
			<chapter number="10">
				<verse number="1">حيت الشريعة ظلّ د الخيرات الماجّة، وْماشي التصْويرة بْنفساْ د هَد الأُمور، وْما تقدر شي تردّ الناس مكْمولين الّي كيتقرّبو بِها باش يقدّمو الدبايح بْشكل مستَمر عام مورا عام.</verse>
				<verse number="2">كَكانت الدبايح الّي كيقدّموها العُبّاد غادي تطهّروم مرّة واحدة، ما يكونو شي كيقدّموها بْشكل مسْتَمر وْما يكونو شي كيحسّو في الضمير ديالوم بالدنوب.</verse>
				<verse number="3">وَلكن هَد الدبايح هُمَ دِكْرى سنويّة د الدنوب.</verse>
				<verse number="4">حيت ما يمكن شي نالدّم د التيران والعتارس يمحي الدنوب.</verse>
				<verse number="5">على ديك الشي، ملّي دخل يَسوع نالدنيا، قال: "الدبيحة والقُرْبان ما بغيتِهُم شي، وَلكن وجّدْتِ لي واحد الجسد.</verse>
				<verse number="6">والمحْروقات على الدنوب ما كتفرح شي بِهُم.</verse>
				<verse number="7">على هَد الشي قُلْتْ: «أنا جيت باش نعمل بالإرادة ديالك، يا اللّٰه، كيفْما مكتوب عليَّ في القرْطاس د الكتاب.»"</verse>
				<verse number="8">وْقال في الُوّل: "الدبايح والقُرْبان والمحْروقات على الدنوب ما بغيتِهُم شي وْما كتفرحو شي بِهُم،" الّي كيتقدّمو على حسب الشريعة.</verse>
				<verse number="9">وْمن بعد قال: "أنا جيت باش نعمل بالإرادة ديالك، يا اللّٰه." هَيداك حيّد الُوّل باش يتبّت التاني.</verse>
				<verse number="10">وْبْهَد الإرادة حنايَ مقدّسين بْتَقديم جسد يَسوع المسيح الّي تقدّم مرّة واحدة على الدوام.</verse>
				<verse number="11">وْكُل قسّيس كيقدّم كُل النهار نفس الدبايح بزّاف د المرّات، الّي عُمروم ما يقدرو يمحيو الدنوب.</verse>
				<verse number="12">وَلكن ديك القسّيس، من بعدما قدّم على الدوام ضحيّة واحدة على الدنوب، ݣلس على الّيمين د اللّٰه،</verse>
				<verse number="13">وْكيتسنّى حتّى يتنزّلو العدْيان ديالو تحت الرِّجلين ديالو.</verse>
				<verse number="14">حيت بْضحيّة واحدة عْطى الكمال نِلّي كيقدّسوم اللّٰه إلى الأبد.</verse>
				<verse number="15">وْحتّى الروح القُدُس كيشهد نّا على هَد الشي، حيت من بعد قال:</verse>
				<verse number="16">"هَدا هُوَ العهد الّي غادي نعملوْ معهُم من بعد ديك الأيّام، كيقول الرَّبّ. غادي نجعل الشريعة ديالي في قلبوم وْغادي نكتباْ في عقلوم...</verse>
				<verse number="17">وْعُمري ما غادي نعقل على الدنوب والتعدّو ديالوم."</verse>
				<verse number="18">وْملّي هُمَ مغْفورين، ما كاين شي الاحْتياج باش تتقدّم تضْحيّة يَخرى على الدنوب.</verse>
				<verse number="19">على ديك الشي، آ الخوت، بْدم يَسوع عندنا التيقة الكاملة باش ندخلو نالموطَع د قُدس الأقْداس،</verse>
				<verse number="20">بالطريق الجديدة الحيّة الّي فَتحاْ نّا بالحجاب، يعني الجسد ديالو،</verse>
				<verse number="21">وْعندنا قسّيس عظيم على العائلة د اللّٰه.</verse>
				<verse number="22">وْنقرّبو ناللّٰه بْقلب صادق وْبْتيقة كاملة بالإيمان، مطهّرين قلبنا من ضمير قبيح وْداتنا مغْسولة بالما الصافي.</verse>
				<verse number="23">وْنقبطو في الرجا الّي ما كيتزعْزع شي والّي كنعْتَرفو بِه، حيت اللّٰه أمين في الّي وعد بِه.</verse>
				<verse number="24">وْنهْتَمّو بَياش نشجّعو بَعضيّاتنا على المحبّة والأعْمال الصالحة،</verse>
				<verse number="25">وْما نسمحو شي في اجْتماعنا، فحال ما مستنّسين البعض مِنّوم، وَلكن نشجّعو بَعضيّاتنا، وْكتَر ملّي كنشوفو ديك النهار كيقرّب.</verse>
				<verse number="26">حيت من بعدما توصّلْنا بْمعْرفة الحقّ، إدا دنبْنا بالخاطر، ما بقاتْ شي تضْحيّة على الدنوب.</verse>
				<verse number="27">وَلكن كتبقا الخلْعة وانْتظار يوم الحساب بالعافية القويّة الّي غادي تاكل العدْيان د اللّٰه.</verse>
				<verse number="28">الّي خالف الشريعة د موسى كيموت بلا رحْمة بالشهادة د جوج أَوْلا تلاتة د الشهود.</verse>
				<verse number="29">في النظر ديالكُم، شحال كبيرة العقوبة الّي غادي يسْتاهلاْ هَداك الّي كيسطم على اِبن اللّٰه وْكيحسب منْݣوس الدم د العهد الّي تقدّس بِه، وْكيزبّل في روح النعْمة؟</verse>
				<verse number="30">حيت كنعرفو هَداك الّي قال: "ديالي الانْتقام، أنا غادي نجازي،" كيقول الرَّبّ، وْعاود: "الرَّبّ غادي يحكم على الشعب ديالو."</verse>
				<verse number="31">شحال كيخوّف يطيح شي واحد في اليَدّين د اللّٰه الحيّ!</verse>
				<verse number="32">وْتفكّرو الأيّام الفايتة الّي فيها، من بعدما تنوّرْتو، كافحْتو وْتحمّلْتو بزّاف د العداب.</verse>
				<verse number="33">بعض المرّات كُنْتو كتمرّو بالمعْيور وْمعدّبين على الإيمان ديالكُم، وْمن جهة يَخرى كُنْتو مشاركين مع هَدوك الّي تعاملو معهُم هَيداك.</verse>
				<verse number="34">وْحنّيتو على الحبّاسة، وْملّي ادّاو منكُم الخيرات ديالكُم، قبلْتو هَد الشي فرْحانين حيت عارفين بلّي عندكُم مال أفضل وْدايم في السما.</verse>
				<verse number="35">إدَن، ما تضيّعو شي التيقة ديالكُم الّي عنداْ أجر كبير.</verse>
				<verse number="36">خصْكُم تصبرو باش، من بعدما تعملو إرادة اللّٰه، تقبطو الّي وَعدكُم بِه:</verse>
				<verse number="37">"حيت باقي غير شويّش والّي كان خصّوْ يجي غادي يجي وْما غادي شي يتعطّل.</verse>
				<verse number="38">أمّا المتّاقي ديالي غادي يحيا بالإيمان، وِادا رجَع ناللَور، ما غادي شي تفرح بِه نفسي."</verse>
				<verse number="39">وَلكن حنايَ ماشي من هَدوك الّي كيرجعو نالهلاك، وَلكن من هَدوك الّي كيآمنو باش ينجّيو نَفسوم.</verse>
			</chapter>
			<chapter number="11">
				<verse number="1">الإيمان هُوَ الضمانة د الّي كَنْترجّاواه، واليَقين في الّي ما كيتشاف شي.</verse>
				<verse number="2">حيت بالإيمان كانو مرْضيّين الجدود.</verse>
				<verse number="3">بالإيمان كنفهمو بلّي العالمين تكوّنو بالكلمة د اللّٰه، الحاجات الّي كنشوفوها جات من الّي ما كنشوفوه شي.</verse>
				<verse number="4">بالإيمان هابيل قدّم ناللّٰه دبيحة أفضل من ديال قايين، وْبِه اتّشهد لو بلّي هُوَ صالح، حيت شهد اللّٰه على التقْدِمات ديالو، وْبالإيمان باقي كيتكلّم، واخّا هُوَ مات.</verse>
				<verse number="5">بالإيمان اتّرفع نالسما أخْنوخ باش ما يشوف شي الموت، وْما جبروه شي، حيت نقلوْ اللّٰه، وْمن قبل ما يتّرفع اتّشهد لو بلّي هُوَ مرْضي عند اللّٰه.</verse>
				<verse number="6">وْبلا إيمان مسْتحيل نرضيو اللّٰه، حيت الّي كيقرّب نْعندو خصّوْ يآمن بلّي هُوَ كاين وْبلّي كيجازي نِلّي كيـبقّشو عليه.</verse>
				<verse number="7">بالإيمان نوح، ملّي نبّهوْ اللّٰه على الحاجات الّي باقي ما تشافَتْ شي، خاف وْبنى الفُلك باش ينجّي العائلة ديالو، وْبْهَد الإيمان حكم على الدنيا، وْورت التقوى الّي كتجي بالإيمان.</verse>
				<verse number="8">بالإيمان إبراهيم، ملّي اللّٰه عَيّط عليه باش يمشي نالموطَع الّي من بعد غادي يوَرتوْ، طاع اللّٰه وْخرج بلا ما يعرف الموطَع فاين ماشي.</verse>
				<verse number="9">بالإيمان هجَر نالبلاد الموعودة، فحال في شي أرض غريبة، وْسكن في الخَيمة مع إسْحاق ويَعْقوب الوارتين معاه في نفس الوعد.</verse>
				<verse number="10">حيت كان كيتسنّى المدينة الّي مبْنيّة على لساس، الّي المُهنْدس والبنّاي ديالاْ هُوَ اللّٰه.</verse>
				<verse number="11">بالإي‍مان سارة بْنفساْ، واخّا فاتاْ الوقت د الولادة وْكانت عاݣرة، تقوّات باش تحبل، حيت اعْتَبرَتْ صادق هَداك الّي وعد بِه.</verse>
				<verse number="12">هَيدا من واحد الرَّجل، وْهُوَ فحال واحد الميّت، تولّدو لو أُوْلاد بزّاف فحال النجوم د السما وْفحال الرمل على الحاشية د البحَر الّي ما كيتّحسب شي.</verse>
				<verse number="13">بالإيمان ماتو هَدو كاملين بلا ما يتوصّلو بْديك الشي الّي وَعد بِه اللّٰه، وَلكن شافوه من بعيد وْتيّقوه واعْتَرفو بلّي هُمَ غرابين وْبرّانيين على الأرض.</verse>
				<verse number="14">وْملّي هُمَ تكلّمو هَيداك، بيّنو بوضوح بلّي كانو كيفتّشو على واحد البلاد.</verse>
				<verse number="15">وْكَكانو تفكّرو ديك البلاد الّي خرجو مِنّاْ، كَكانو جبرو الفُرْصة باش يرجعو لِلاْ.</verse>
				<verse number="16">وَلكن كانو كيشتاقو نواحد البلاد أفضل، يعني البلاد السماويّة. على ديك الشي ما حشم شي اللّٰه باش يتسمّى الإلَه ديالوم، حيت وجّد لوم واحد المدينة.</verse>
				<verse number="17">بالإي‍مان إبراهيم تجرّب وْقدّم إسْحاق، والّي قبل الوعود، قدّم ولدو الوحيد فحال واحد الدبيحة،</verse>
				<verse number="18">واخّا قال لو اللّٰه: "بإسْحاق غادي تكون عندك الدرّيّة."</verse>
				<verse number="19">وْحسب إبراهيم بلّي اللّٰه قادر باش يبعتوْ من بين الميّتين، وْقبطوْ عاود من الميّتين بْطريقة رمزيّة.</verse>
				<verse number="20">بالإيمان إسْحاق بارك في يَعْقوب وْعيسو في الأُمور د المسْتَقبل.</verse>
				<verse number="21">بالإيمان يَعْقوب، ملّي كان غادي يموت، بارك في كُل واحد من أُوْلاد يوسف، وْسجد متكّي على راس العصا ديالو.</verse>
				<verse number="22">بالإيمان يوسف، ملّي كان في حالة الموت، دكر الخروج د شعب إسْرائيل من مصر، وْوصّاهُم يدّيو معهُم العطام ديالو.</verse>
				<verse number="23">بالإيمان موسى، ملّي خلق، خبّعوه الوالِدين ديالو مُدّة تلت شهور، حيت شافوه بلّي كان صبي مزيّون وْما خافو شي من الأمر د المَلِك.</verse>
				<verse number="24">بالإيمان موسى، ملّي كبر، رفض يتسمّى ولد بنْت فِرْعون،</verse>
				<verse number="25">وْفضّل يكون معدّب مع شعب اللّٰه فْعوط ما يتمتّع باللّدّات الفايتة د الدنوب،</verse>
				<verse number="26">وْحسب بلّي عار المسيح كان أعظم ترْوة من التجارة د مصر، حيت كانو العينين ديالو مركّزين على الجائزة.</verse>
				<verse number="27">بالإيمان موسى خرج من مصر بلا ما يخاف من الغضب د المَلِك وْبقا تابت فحال إدا كان كيشوف الّي ما كيتشاف شي.</verse>
				<verse number="28">بالإيمان عمل العيد د الفِصح وْرشّ الدم باش ملاك الموت ما يحادي حتّى شي بكر د شعب إسرئيل.</verse>
				<verse number="29">بالإيمان قطعو البحَر الأحمر فحال إدا ماشّين على الرحْبة اليابسة، وْملّي المصريّين بغاو يقطعوه، غرقو.</verse>
				<verse number="30">بالإيمان طاحو أسْوار أريحا من بعدما دار عليها الشعب سبع أيّام.</verse>
				<verse number="31">بالإيمان راحاب، المراة الزانية، ما تّهلكَتْ شي مع العاصيّين حيت رحّبَت بالجواسيس بْسلام.</verse>
				<verse number="32">وْشنّو غادي نزيد نقول؟ حيت ما يقدْني شي الوقت باش نتكلّم على جِدْعون وْباراق وْشَمْشون وْيَفْتاح وْداود وْصَموئيل والأَنْبياء،</verse>
				<verse number="33">الّي بالإيمان غلبو الممْلكات، عملو التقوى، توصّلو بالوعود، شدّو الدقوم د السبوعة،</verse>
				<verse number="34">طفاو العافية القويّة، هربو من حدّ السيف، تقوّاو من الضُّعف، كانو شجْعان في الحرب، وْغلبو على الجيوش البرّانيّين.</verse>
				<verse number="35">وْبعض النسا ادّاو الميّتين ديالوم من بعدما رجعو من الموت. وَلكن يَخرين تعدّبو وْرفضو يتحرّرو باش يتوصّلو بواحد القيامة أفضل.</verse>
				<verse number="36">ويَخرين تعدّبو وْتبَهْدلو وْكلاو العصا وْدخّلوهُم مقيّدين نالحبس.</verse>
				<verse number="37">اتّرجمو، اتّنشرو على النص، وْماتو مقْتولين بالسيف. كانو كيتمشّاو هرْبانين من موطَع نْموطَع، مغطّيين بْجلد الغنم والمعَز، محْتاجين، معدّبـين وْمظْلومين.</verse>
				<verse number="38">الدنيا ما كانت شي كتسْتاهل ناس فحالوم، متْلوفين في الخلا، الجّبولة، الغيران وْشقايق الأرض.</verse>
				<verse number="39">واخّا هَدو كاملين رضاو اللّٰه بالإيمان، حتّى واحد مِنّوم تحقّق لو الوعد،</verse>
				<verse number="40">حيت اللّٰه وجّد نّا شي حاجة أفضل باش ما يكونو شي مكْمولين بلا بنا.</verse>
			</chapter>
			<chapter number="12">
				<verse number="1">على ديك الشي حتّى حنايَ عندنا مجْموعة كبيرة د الشهود الّي دايرين بِنا، وْخصْنا نحيّدو كل التقال والدنب الّي كيلسق فينا بالسهولة، وْنجريو بالصبر في السباق الّي قدّامنا،</verse>
				<verse number="2">نركّزو على يَسوع الّي هُوَ راس الإي‍مان والّي كيكمّلوْ. هُوَ، بْسباب الفرْحة الّي كَتْـتسنّاه، تحمّل الصليب وْحڭر الحشومة، وْدابا هُوَ ݣالس على الّي‍مين د عرش اللّٰه.</verse>
				<verse number="3">وْفكّرو في هَداك الّي بقا تابت ضدّ المُدْنبـين الّي عارضوه، باش ما تعياو شي وْما تفشلو شي في نفسكُم.</verse>
				<verse number="4">وْباقي ما قاومْتو شي حتّى يسيل الدم ديالكُم في الحرب ضدّ الدنوب.</verse>
				<verse number="5">وْنسيتو الكلام د التشْجيع الّي تقال لكُم فحال أُوْلاد: "آ وليدي، ما تحڭر شي ملّي الرَّبّ كيربّيك وْما تفشل شي ملّي كيوبّخك،</verse>
				<verse number="6">حيت الرَّبّ كيربّي الّي كيبغيهُم وْكيعصّي كُل ولد الّي كيقبلوْ."</verse>
				<verse number="7">هَد الشي الّي كَتْـتحمّلو هُوَ باش تتعلّمو، حيت الرَّبّ كيتعامل معكُم فحال أُولادو، حيت واش كاين شي ولد الّي باباه ما كيربّيه شي؟</verse>
				<verse number="8">وَلكن إدا بقيتو بلا ترْبيّة، الّي الناس كاملين كيتعاملو بِها، إدَن أنتُمَ أُوْلاد الحرام، ماشي أُوْلاد الحلال.</verse>
				<verse number="9">حيت، واخّا الوالِدين ديالنا أدّبونا، احْتَرمْناهُم. إدَن، واش ما خصْنا شي نطيعو كتَر الآب د الروح ديالنا باش نحياو؟</verse>
				<verse number="10">حيت هُمَ ربّاونا مُدّة قليلة كيفْما ظهَر لوم مزيان، وَلكن الرَّبّ كيربّينا نالمصْلحة ديالنا باش نشْتَركو في القداسة ديالو.</verse>
				<verse number="11">حتّى واحد ما كيفرح بالتأديب في وقتو وْكيحزن، وَلكن من بعد، الّي كانو مربّيين بِه، كيعطيهُم غلّة السلام والتقوى.</verse>
				<verse number="12">على ديك الشي قوّيو اليَدّين المرْخيّين والركابي الفاشلين،</verse>
				<verse number="13">وْعملو طرْقان معوّطة نالرِّجلين ديالكُم باش الرِّجل العرجة ما تتعوّج شي، وَلكن تتشافى.</verse>
				<verse number="14">تبعو السلام مع الناس كاملين والقداسة، الّي بلا بِها حتّى واحد ما غادي يشوف الرَّبّ.</verse>
				<verse number="15">ردّو بالكُم باش حتّى واحد ما يخلّي نعْمة اللّٰه، وْباش ما يطلع شي عرق المرارة ويعمل الصعوبات وينجّس بزّاف منكُم.</verse>
				<verse number="16">وْحتّى واحد ما يكون فاسد ولا منْݣوس فحال عيسو الّي على طبْسيل واحد د الماكلة باع الحقوق ديالو د البِكر.</verse>
				<verse number="17">وْكيفْما كتعرفو، من بعد ملّي بغى يورت البركة، ترفض وْما كانَتْ شي عندو الفُرْصة باش يندم، واخّا فتّش على البركة بالدموع.</verse>
				<verse number="18">حيت ما قرّبْتو شي نواحد الجّبل ملْموس وْمشْعول بالعافية والظلام والضباب والعاصفة،</verse>
				<verse number="19">ولا غوات البوق والصوت د الكلام (وْهَدوك الّي سمعوه، طلبو باش ما يزيد شي يتكلّم معهُم)،</verse>
				<verse number="20">حيت ما قدرو شي يتحمّلو هَد الأمر: "غادي يتّرجم كُل واحد الّي كيحادي الجّبل، واخّا يكون حيوان."</verse>
				<verse number="21">وْشحال كان المنْظر كيخوّف حتّى موسى قال: "أنا كَنتّرعد بالخوف."</verse>
				<verse number="22">وَلكن أنتُمَ قرّبْتو نْجبل صِهْيون وْنْمدينة اللّٰه الحيّ، أُورُشَليم السماويّة، وْقرّبْتو نْعشرات الألوف من الملائكة في حفلة العيد،</verse>
				<verse number="23">وْنالكنيسة د الأبْكار الّي الأسْماء ديالوم مكتوبة في السما، وْقرّبْتو ناللّٰه الحاكم د الناس كاملين وْنالارْواح د الناس الصالحين الّي اللّٰه كمّلوم.</verse>
				<verse number="24">وْقرّبْتو نيَسوع، الوسيط د واحد العهد جديد وْنالدم المرْشوش الّي كيتكلّم حسَن من دم هابيل.</verse>
				<verse number="25">ردّو بالكُم باش ما ترفضو شي الّي كيتكلّم، حيت إدا هَدوك الّي رفضوه الّي تكلّم معهُم على الأرض ما فلْتو شي من العقاب، كيفاش حنايَ غادي نفلتو إدا عطيناه بالطهر ديالنا، هَداك الّي كيتكلّم معنا من السما؟</verse>
				<verse number="26">في ديك الساعة الصوت ديالو زعْزع الأرض، وَلكن دابا وَعدنا وْقال: "مرّة يَخرى غادي نزعْزع، ماشي غير الأرض بوحداْ، وَلكن حتّى السما."</verse>
				<verse number="27">وْهَد التعْبير ديالو "مرّة يَخرى" كيعني بلّي غادي يتزعْزعو الأُمور المخلوقة، وْغادي يتحيّدو، باش تبقا الّي ما كتزعْزع شي.</verse>
				<verse number="28">على ديك الشي، حيت حنايَ قبطْنا واحد الممْلكة الّي ما كَتْـتزعْزع شي، خصْنا نكونو شاكرين وْنخدمو اللّٰه كيفْما هُوَ كيبغي بالخشوع والتقوى،</verse>
				<verse number="29">حيت إلَهنا هُوَ عافية مشْعولة.</verse>
			</chapter>
			<chapter number="13">
				<verse number="1">زيدو تتحابّو مع بعضيّاتكُم فحال الخوت.</verse>
				<verse number="2">ما تهملو شي الضيافة، حيت بِها البعض ضيّفو الملائكة بلا ما يعرفو.</verse>
				<verse number="3">عقلو على الحبّاسة فحال إدا كُنْتو حبّاسة معهُم، وْعلى المعدّبين فحال إدا كُنْتو أنتُمَ بْنَفسكُم الّي كَتْـتعدّبو.</verse>
				<verse number="4">احْتَرمو كاملين الجواج، وْما يكون شي الفراش منْڭوس، حيت اللّٰه غادي يعاقب الفاسدين والزانيين.</verse>
				<verse number="5">ما تكونو شي طمّاعين وْكونو قانعين بلّي عندكُم، حيت اللّٰه بْيَدّو قال: "عُمري ما غادي نخلّيك وْما غادي شي نسمح فيك."</verse>
				<verse number="6">وْعلى هَد الشي يمكن نقولو بْكُل تيقة: "الرَّبّ هُوَ الّي كيعاونْني وْما غادي شي نخاف. شنّو يقدر يعمل لي الإنسان؟"</verse>
				<verse number="7">عقلو على المُرْشدين ديالكُم الّي تكلّمو معكُم بْكلام اللّٰه. شوفو نتيجة الحياة ديالوم وْقلّدوهُم في الإي‍مان.</verse>
				<verse number="8">يَسوع المسيح هُوَ هو، البارح واليوما وإلى الأبد.</verse>
				<verse number="9">ما تتّخدعو شي بالتعاليم المتنوّعة والغريبة، حيت مزيان يتقوّى القلب بالنعْمة، ماشي بالماكلة الّي ما كتنفع نْوالو هَدوك الّي مسْتَنسين بِها.</verse>
				<verse number="10">حنايَ عندنا مَدْبح الّي منّو هَدوك الّي كيخدمو في خَيمة الاجْتماع ما عندوم شي الحقّ باش ياكلو.</verse>
				<verse number="11">حيت رئيس المسؤولين كيدخّل الدم د الحيوانات الّي كيقدّموْ على الدنوب في الموطَع د قُدس الأقْداس، وَلكن الجتّة ديالوم كَتْـتحرق على برّا من المخيّم.</verse>
				<verse number="12">على ديك الشي يَسوع، باش يقدّس الشعب بالدم ديالو، تعدّب حتّى هُوَ على برّا من الباب د المدينة.</verse>
				<verse number="13">على ديك الشي نخرجو نْعندو على برّا من المخيّم، رافدين العار ديالو.</verse>
				<verse number="14">حيت ما عندنا شي هنايَ مدينة دايمة، وَلكن كنفتّشو على المدينة الماجّة.</verse>
				<verse number="15">هَيدا في كُل وقت نقدّمو ناللّٰه بيَسوع دبيحة التهليل، يعني الغلّة د الشفايف الّي كيعْتَرفو بِاسمو.</verse>
				<verse number="16">وْما تنساو شي تعملو الخير وْتعاونو بعضيّاتكُم، حيت الدبايح فحال هَدو كيرضيو اللّٰه.</verse>
				<verse number="17">طيعو المُرْشدين ديالكُم وْخضعو لوم، حيت هُمَ كيسهرو عليكُم فحال الناس الّي عارفين بلّي غادي يتحاسبو على الخدْمة ديالوم، باش يعملوها فرْحانين وْبلا شكاية، حيت هَد الشي ما كينفعكُم شي.</verse>
				<verse number="18">صلّيو من جهتنا، حيت حنايَ مقْتَنعين بلّي عندنا ضمير صالح وْباغيين نتصرّفو مزيان في كُل شي.</verse>
				<verse number="19">كَنْرغبكُم تعملو هَد الشي كتَر باش نرجع نْعندكُم في أقرب وقت.</verse>
				<verse number="20">وإلَه السلام الّي بعت من بين الميّتين راعي الخرْفان العظيم، الّي هُوَ رَبّنا يَسوع، بْدم العهد الدايم،</verse>
				<verse number="21">يجعلكُم موجّدين نْكُل عمل صالح باش تعملو بالإرادة ديالو، ويعمل فينا ديك الشي الّي مرْضي قدّامو بيَسوع المسيح، الّي عندو المجد على الدوام دائمًا. آمين.</verse>
				<verse number="22">كنطلب منكُم، آ الخوت، بلّي تقبلو بالصبر كلمات التشْجيع الّي كتبْتْ لكُم بالاخْتصار.</verse>
				<verse number="23">وْبغيتْكُم تعرفو بلّي الأخ ديالنا تيموثاوس تطلق سراحو، وِادا جا، دغيا غادي نزوركُم معاه.</verse>
				<verse number="24">سلّمو على كُل المُرْشدين والقدّيسين ديالكُم كاملين، وْكيسلّمو عليكُم الّي هُمَ من إيطاليا.</verse>
				<verse number="25">النعْمة معكُم كاملين. آمين.</verse>
			</chapter>
		</book>
		<book number="59">
			<chapter number="1">
				<verse number="1">يَعْقوب، عبد اللّٰه والرَّبّ يَسوع المسيح، كيبلّغ السلام نالطناشر قبيلة الّي مشتّتين في الدنيا.</verse>
				<verse number="2">اعْتَبرو راسكُم فرحانين، آ خوتي، ملّي تكونو في محاين مخْتَلفة،</verse>
				<verse number="3">حيت أنتُمَ عارفين بلّي امْتحان إيمانكُم كيجعل فيكُم الصبر.</verse>
				<verse number="4">والصبر غادي يكمّل الخدمة ديالو فيكُم مزيان باش تكونو كاملين وْمكمولين وْماشي ناقصين.</verse>
				<verse number="5">وِادا كان شي واحد منكُم ناقص من الحكْمة، يطلباْ من اللّٰه وْغادي يعطيها لو، حيت اللّٰه كيعطي بالسخاء وْبلا ما يحڭروْ.</verse>
				<verse number="6">وَلكن خصّوْ يطلب بإيمان وْما يشكّ شي، حيت الشكّ كيشبه نالمواج د البحَر الّي الريح كيزعْزعاْ وْكيدفعاْ.</verse>
				<verse number="7">أَي واحد الّي كيعمل هَيدا ما يظنّ شي بلّي غادي يقبط شي حاجة من عند الرَّبّ،</verse>
				<verse number="8">حيت هُوَ رَجل متردّد وْمزعْزع في الطرقان ديالو كاملين.</verse>
				<verse number="9">الأخ المتواضع خصّوْ يفْتَخر بالرتْبة العالية ديالو،</verse>
				<verse number="10">والغني يفْتَخر بالرتْبة الحانية ديالو، حيت هُوَ غادي يدبل فحال الورد د العشب.</verse>
				<verse number="11">حيت الشمس كتشرق وْبالحرارة ديالاْ كتيبّس الربيع وْكتطيّح الورد وْكَيفْنا الجمال ديالاْ. هَيدا غادي يفنا الّي لا باس عليه فوسط التجارة ديالو.</verse>
				<verse number="12">مبروك الرَّجل الّي كيتحمّل المحْنة، حيت، ملّي كينجح في الامْتحان ديالو، غادي يقبط تاج الحياة الّي وعد بِه الرَّبّ نِلّي كيعزّوه.</verse>
				<verse number="13">ملّي شي واحد كيكون مجرّب، ما يقول شي بلّي هُوَ مجرّب من عند اللّٰه، حيت اللّٰه ما يقدر شي يتجرّب بالشَّرّ، وْهُوَ ما كيجرّب حتّى شي واحد.</verse>
				<verse number="14">وَلكن كُل واحد مجرّب ملّي كيتغرّ وْكيتخدع بالشهوات ديالو.</verse>
				<verse number="15">والشهْوة، ملّي كتحبل، كتولد الدنوب، والدنوب، ملّي كينضجو، كيولدو الموت.</verse>
				<verse number="16">ما تْتّخدعو شي، آ خوتي العزازين.</verse>
				<verse number="17">كُل عطيّة مزيانة وْكُل مَوهبة كاملة هُمَ كينزلو من فوق، من عند الآب د الأنْوار الّي ما فيه شي التغْيير وْما كيتحرّك شي فحال الظلّ.</verse>
				<verse number="18">هُوَ ولدْنا بالإرادة ديالو بالكلمة د الحقّ باش نكونو الباكورة في الخليقة ديالو.</verse>
				<verse number="19">عرفو هَد الشي، آ خوتي العزازين: كُل إنسان خصّوْ يكون خفيف باش يسمع، وْما يزرب شي في الكلام، وْما يتقلّق شي دغيا.</verse>
				<verse number="20">حيت الغضب د الإنسان ما كيعمل شي التقوى د اللّٰه.</verse>
				<verse number="21">على ديك الشي طردو كُل نجاسة وْكتْرة الشَّرّ وْقبلو باللطف الكلمة المغْروسة في قلبكُم الّي قادرة تنجّيكُم.</verse>
				<verse number="22">وَلكن كونو عاملين بالكلام وْماشي سامعين وْكان، حيت هَيدا كتغشّو راسكُم.</verse>
				<verse number="23">حيت الّي كيسمع الكلام وْما كيعمل شي بِه، كيشبه نْواحد الرَّجل الّي كيشوف الوجه ديالو في المراية.</verse>
				<verse number="24">كيشوف راسو وْكيمشي وْكينسا دغيا كيفاش كان.</verse>
				<verse number="25">وَلكن الّي كيشوف بْترْكيز في الشريعة الكاملة، الشريعة د الحُرّية، وْكيستَمرّ فيها، وْماشي سامع وْناسي، وَلكن عامل بالكلام، هَدا غادي يكون مبروك ملّي كيعمل بِه.</verse>
				<verse number="26">إدا شي واحد فيكُم كيظنّ بلّي هُوَ مشبّر في الدين، وَلكن ما كيتحكّم شي في اللسان ديالو وْكيخدع قلبو، الدين ديالو باطل.</verse>
				<verse number="27">الدين الصافي والنقي عند اللّٰه الآب هُوَ هَدا: يتهلّا الإنسان في اليتامى والهجّالات في الضيق ديالوم ويحضي راسو من الفساد د الدنيا.</verse>
			</chapter>
			<chapter number="2">
				<verse number="1">آ خوتي، ما يكون شي الإيمان ديالكُم بْرَبّنا يَسوع المسيح، رَبّ المجد، بالوجهيّات.</verse>
				<verse number="2">حيت إدا دخل في الاجْتماع ديالكُم واحد الرَّجل عندو الخاتم د الدهب والحوايج الرفيعة، وْدخل واحد الرَّجل مسكين ولابس حوايج موسّخة،</verse>
				<verse number="3">وْفضّلْتو هَداك الّي لابس الحوايج الرفيعة وْقُلتو لو: "ݣلس أنتينا هنايَ في الموطَع المزيان،" وْقُلْتو نالمسكين: "وقَف أنتينا تمّاك، أَولا ݣلس هنايَ عند الرِّجلين ديالي،"</verse>
				<verse number="4">واش ما كتعملو شي بالوجهيّات بيناتكُم وْرجعْتو حُكّام بالتفْكير القبيح؟</verse>
				<verse number="5">سمعو، آ خوتي العزازين، واش ما اختار شي اللّٰه المساكن في نظر الدنيا باش يكونو أَغْنياء في الإيمان ويورتو المُلك الّي وعد بِه اللّٰه نِلّي كيحبّوه؟</verse>
				<verse number="6">وَلكن أنتُمَ حڭرْتو المسكين. واش ماشي الأَغْنياء هُمَ الّي كيظلموكُم وْكيجرّوكُم نالمحاكم؟</verse>
				<verse number="7">واش ماشي هُمَ الّي كيكفرو بْديك الِاسم الكريم الّي سمّاوكُم عليه؟</verse>
				<verse number="8">وِادا كمّلْتو د بالصّحّ الشريعة المُلوكيّة د الكتاب: "عزّ جارك فحال نفسك،" كتعملو مزيان.</verse>
				<verse number="9">وَلكن إدا كتعملو الوجهيّات، كتخطاو وْكتكونو متعدّيّـين والشريعة كتحكم عليكُم.</verse>
				<verse number="10">حيت الّي حافظ على الشريعة كاملة وْكيخطأ في واحد النقْطة مِنّاْ، كيرجع مُدْنب في كُل شي.</verse>
				<verse number="11">هَداك الّي قال: "ما تزني شي،" قال عاود: "ما تقتل شي." وَلكن إدا قتلْتِ، واخّا ما كَتْزني شي، رجعْتِ عاصي نالشريعة.</verse>
				<verse number="12">هَيدا تكلّمو وْعملو فحال إدا غَد تتحاكمو بالشريعة د الحُرّية.</verse>
				<verse number="13">حيت الّي ما عمل شي الرحْمة، غادي يتحكم بلا رحْمة، والرحْمة كتغلب على الحُكم.</verse>
				<verse number="14">شنّي هي الفايدة، آ خوتي، إدا شي واحد قال بلّي عندو الإيمان، وَلكن ما عندو شي الأعْمال؟ واش الإيمان يقدر ينجّيه؟</verse>
				<verse number="15">إدا كان شي أخ أَوْلا شي أخْت محْتاجين الحوايج والماكلة اليوميّة،</verse>
				<verse number="16">وْقالّوم شي واحد منكُم: "مْشيو بْسلامة، سخنو وْشبعو،" وَلكن ما عطيتو لوم شي الّي محْتاجين لِلو نالجسد، شنّي هي الفايدة؟</verse>
				<verse number="17">هَيداك حتّى الإيمان، إدا ما عندو شي الأعْمال، هُوَ ميّت.</verse>
				<verse number="18">وَلكن إدا شي واحد قال: "أنتينا عندك الإيمان وانا عندي الأعْمال،" ورّيني الإيمان ديالك بلا الأعْمال، وانا غادي نورّيك الإيمان ديالي بأعْمالي.</verse>
				<verse number="19">أنتينا كتآمن بلّي اللّٰه واحد، كتعمل مزيان. حتّى الشياطين كيآمنو بْهَد الشي وْكيتّرعدو.</verse>
				<verse number="20">واش بغيتِ تعرف، آ الرَّجل الجاهل، بلّي الإيمان بلا أعْمال هُوَ إيمان ميّت؟</verse>
				<verse number="21">واش ما تبرّى شي بابانا إبراهيم بالأعْمال ديالو ملّي قدّم إسْحاق اِبنو على المَدْبح؟</verse>
				<verse number="22">كتشوف بلّي الإيمان والأعْمال ديالو خدمو مجْموعين، وْبالأعْمال تكمّل الإيمان.</verse>
				<verse number="23">وْتكمّل الكتاب الّي كيقول: "آمن إبراهيم باللّٰه وْتّحسب لو تقوى،" وْتسمّى "خليل اللّٰه."</verse>
				<verse number="24">كتشوفو أنتُمَ بلّي الإنسان كيتبرّى بالأعْمال وْماشي بالإيمان بوحدو.</verse>
				<verse number="25">حتّى راحاب المراة الزانية، واش ما تبرّات شي بالأعْمال ديالاْ ملّي ضيّفَت المرْسولين وْخرّجَتوم نْطريق يَخرى؟</verse>
				<verse number="26">حيت فحال الجسد بلا روح ميّت، هَيداك حتّى الإيمان بلا أعْمال ميّت.</verse>
			</chapter>
			<chapter number="3">
				<verse number="1">ما يرجعو شي بزّاف منكُم مُعلّمين، آ خوتي، عارفين بلّي حنايَ غادي نتحاكمو كتَر من يَخرين.</verse>
				<verse number="2">حيت كاملين كَنْعترو بزّاف د المرّات. إدا كان شي واحد ما كيعتر شي في الكلام، هَداك رجل كامل وْقادر يسيطر على الجسد كامل.</verse>
				<verse number="3">ملّي كنعملو الشكيمة نالدقوم د الخيل باش يطيعنا، هَيدا نقدرو نڭوّدو الدّات ديالو كاملة.</verse>
				<verse number="4">ركّزو على السُّفُن. واخّا كبارين، كَتْدفعوم الرّيح القويّة وْبالدفّة الصغيرة كيسيطر عليهُم كيفْما بغى الرُبّان.</verse>
				<verse number="5">هَيداك حتّى اللسان، هُوَ طرف صغير من الجسم وْكيفْتَخر بالحاجات الكبيرة. شوفو شحال العافية القليلة كتحرق غابة كبيرة!</verse>
				<verse number="6">واللسان هُوَ عافية، عالم د الإتم. اللّسان موجود في الطراف ديالنا وْكينجّس الجسد كامل وْكيحرق المجْرى د الطبيعة، وْهُوَ مشعول من جهنّم.</verse>
				<verse number="7">حيت كل نوع د الوحوش والطيور والزواحف والحوت الكبير، الإنسان عرف كيفاش يتحكّم فيهُم وْيروّضوم.</verse>
				<verse number="8">وَلكن اللسان ما يقدر حتّى شي إنسان يروّضوْ. هُوَ شرّ الّي ما كيتحدّ شي، معمّر بالسمّ القاتل.</verse>
				<verse number="9">بِه كنباركو في رَبّنا والآب، وْبِه كنلعنو الناس الّي هُمَ مخْلوقين بْصورة اللّٰه.</verse>
				<verse number="10">من دقوم واحد، كنباركو وْكنلعنو. آ خوتي، هَد الشي ما خصّوْ شي يكون هَيدا.</verse>
				<verse number="11">واش من عين واحدة كيخرج الما الحلو والمرّ بْجوج؟</verse>
				<verse number="12">واش تقدر الشجرة د الكرْموس، آ خوتي، تعطي الزيتون أَوْلا الدالية الكرْموس؟ وْحتّى العين المالحة ما كتعطي شي ما حلو.</verse>
				<verse number="13">شكون هُوَ الّي معقّل وْفاهم بيناتكُم؟ يبيّن الأعْمال ديالو بالتصرّف المزيان في اللطف د الحكْمة.</verse>
				<verse number="14">وِادا كان القلب ديالكُم عامر بالغيرة المُرّة والمدابزة، ما تفْتَخرو شي وْما تنكرو شي الحقّ.</verse>
				<verse number="15">هَد الحكْمة ما جات شي من فوق، وَلكن هي أرضيّة، طبيعيّة وْشيطانيّة.</verse>
				<verse number="16">حيت فاين كتكون الغيرة والمدابزة، تمّاك كتكون الفَوضى وْكُل حاجة قبيحة.</verse>
				<verse number="17">وَلكن الحكْمة الّي جات من فوق هي قبل كُل شي طاهرة، مسالمة، لطيفة، متفاهمة وْمعمّرة بالرحْمة والغلّات المزيانة، بلا وَجهيّات وْبلا نفاق.</verse>
				<verse number="18">والغلّة د التقوى كَتْـتزرع في السلام بْهَدوك الّي كيعملو السلام.</verse>
			</chapter>
			<chapter number="4">
				<verse number="1">ماين كَيْجيو الحروب والمدابزات بيناتكُم؟ واش ماشي من الشهوات الّي كيتحاربو في الأعْضاء ديالكُم؟</verse>
				<verse number="2">كتشهاو وْما عندكُم شي، كتقتلو وْكتحسدو وْما كتلحقو حتّى شي حاجة. كَتدابزو وْكتحاربو، وَلكن ما عندكُم شي، حيت ما كتطلبوه شي.</verse>
				<verse number="3">ملّي كتطلبو شي حاجة، ما كتدّيو والو، حيت ما كتطلبو شي بالنيّة الصافية، وَلكن غير باش تخسروها على الشهوات ديالكُم.</verse>
				<verse number="4">آ الزانيين! واش ما كتعرفو شي بلّي الصُّحبة د الدنيا هي عداوة مع اللّٰه؟ إدا بغى شي واحد يكون صاحب الدنيا، غادي يرجع العدو د اللّٰه.</verse>
				<verse number="5">واش كتظنّو بلّي الكلام د الكتاب باطل ملّي كيقول بلّي الروح الساكن فينا كيغير علينا؟</verse>
				<verse number="6">وَلكن كيعطي النعْمة بْسخاء. على ديك الشي الكتاب كيقول: "اللّٰه كيقاوم المتكبّرين، وَلكن كيعطي النعْمة نالمتواضعين."</verse>
				<verse number="7">إدَن، خضعو ناللّه. قاومو إبْليس وْهُوَ غادي يهرب منكُم.</verse>
				<verse number="8">قرّبو ناللّه وْهُوَ غادي يقرّب نْعندكُم. نقّيو اليَدّين ديالكُم، آ المُدْنبـين، وْطهّرو قلبكُم، آ المتردّدين.</verse>
				<verse number="9">حزنو وْنوّحو وْبكيو. تـتبدّل الضحْكة ديالكُم بالبكا والفرْحة بالحزن.</verse>
				<verse number="10">تواضعو قدّام الرَّبّ وْهُوَ غادي يرفعكُم.</verse>
				<verse number="11">ما تتكلّمو شي خايب على بعضياتكُم، آ الخوت. الّي كيتكلّم على خاه وْكيحكم عليه، كيتكلّم خايب على الشريعة وْكيحكم عليها. وِادا كُنْتِ كتحكم على الشريعة، يعني أنتينا ما كتعمل شي بِها، وَلكن رجعْتِ حاكم عليها.</verse>
				<verse number="12">كاين غير واحد الّي عْطى الشريعة وْهُوَ الّي يقدر ينجّي ويهلك، وَلكن شكون أنتينا باش تحكم على قريبك؟</verse>
				<verse number="13">سمعو دابا، آ أنتُمَ الّي كتقولو: "اليوما أَوْلا غدّا غادي نمشيو نْهَد المدينة أَولا نْديك المدينة وْنݣوّزو تمّاك عام، وْنبيعو وْنشريو وْنربحو."</verse>
				<verse number="14">وَلكن أنتُمَ ما كتعرفو شي شنّو غادي يوقع غدّا. شنّي هي الحياة ديالكُم؟ أنتُمَ فحال الضبابة الّي كتظهَر شويّش وْكَتْـتحيّد.</verse>
				<verse number="15">بالعكس، كان عليكُم تقولو: "إدا بغى الرَّبّ، غادي نعيشو وْنعملو هَد الشي أَوْلا ديك الشي."</verse>
				<verse number="16">وْدابا كتفْتَخرو بالتكبُّر ديالكُم، وْهَد الحيالة كاملة قبيحة.</verse>
				<verse number="17">الّي كيعرف يعمل الخير وْما كيعملوْ شي، هُوَ كيدنب.</verse>
			</chapter>
			<chapter number="5">
				<verse number="1">سمعو دابا، آ الأَغْنياء، بكيو وْغوّتو على المصايب الّي غادي تجيكُم.</verse>
				<verse number="2">المال ديالكُم فسد والحوايج ديالكُم كلاتوم التُّنية.</verse>
				<verse number="3">الدهب والنقْرة ديالكُم تصدّاو، وْهَد الصدا غادي يشهد عليكُم وْغادي ياكل الجسد ديالكُم فحال العافية. جمعْتو الكنوز في الأيّام الاخّرية.</verse>
				<verse number="4">سمعو كيفاش كتغوّت عليكُم الأُجْرة د الخدّامة الّي خدمو في الفدادن ديالكُم وْما خلّصْتوهُم شي، والغوات د الحصّادين وصَل حتّى نالودْنين د رَبّ الجنود.</verse>
				<verse number="5">أنتُمَ عيشْتو واحد الحياة د الرفاهيّة بلا حدود في هَد الدنيا وْسمّنْتو قلبكُم في النهار د الدبح.</verse>
				<verse number="6">حكمْتو على المتّاقي وْقتلْتوه، وْهُوَ ما دافع شي على راسو.</verse>
				<verse number="7">على ديك الشي، آ الخوت، صبرو حتّى يجي الرَّبّ. شوفو كيفاش الفلّاح كيتسنّى الغلّة الغالية د الأرض وْكيصبر عليها حتّى تطيح الشتا البكرية والمعطّلة.</verse>
				<verse number="8">هَيدا أنتُمَ صبرو وْتبّتو قلبكُم، حيت قرّب المجي د الرَّبّ.</verse>
				<verse number="9">ما تشكّاو شي من بعضيّاتكُم، آ الخوت، باش ما تتحاكمو شي. ها الحاكم واقف على الباب.</verse>
				<verse number="10">آ الخوت، كونو فحال الأَنْبياء الّي تكلّمو بِاسم الرَّبّ، وْتعدّبو وْصبرو.</verse>
				<verse number="11">حنايَ كنباركو في هَدوك الّي صبرو. سمعْتو الصبر د أيّوب وْشفْتو كيفاش جازاه الرَّبّ، حيت الرَّبّ رحيم بزّاف وْحنين.</verse>
				<verse number="12">وْقبل كُل شي، آ خوتي، ما تحلفو شي لا بالسما ولا بالأرض ولا بْشي حاجة يَخرى. وَلكن يكون الإيّاه ديالكُم إيّاه، واللّا ديالكُم لا، باش ما تطيحو شي في العقاب.</verse>
				<verse number="13">واش فيكُم شي واحد في الضيق؟ يصلّي. واش شي واحد فرحان؟ يهلّل.</verse>
				<verse number="14">واش فيكُم شي واحد مريط؟ يعيّط على المسؤولين د الكنيسة ويصلّيو على مسبّتو ويدهنوه بالزيت بِاسم الرَّبّ،</verse>
				<verse number="15">والصلاة بالإيمان غادي تشافي المريط والرَّبّ غادي يرفعوْ. وِادا عمل شي دنب، غادي يتّغفر لو.</verse>
				<verse number="16">اعْتَرفو مع بعطكُم بالدنوب ديالكُم. وْصلّيو نْبعضيّاتكُم باش تبراو، حيت الصلاة القويّة د المتّاقي فعّالة بزّاف.</verse>
				<verse number="17">إيليّا كان واحد الرَّجل ضعيف، فحالنا فحالو، وْصلّى بْحرارة باش ما تطيح شي الشتا، وْما طاحتْ شي الشتا على الأرض مُدّة تلت سنين وْستّ شهور.</verse>
				<verse number="18">وْصلّى عاود وْعْطات السما الشتا وْعْطات الأرض الغلّة ديالاْ.</verse>
				<verse number="19">آ خوتي، إدا شي واحد خرج من الحقّ وْردّوْ شي واحد يَخُر لِلو،</verse>
				<verse number="20">عرفو بلّي هداك الّي ردّ واحد المُدْنب الّي خارج من الطريق غادي ينجّي حياة المُدْنب من الموت وْغادي يغطّي بزّاف د الدنوب.</verse>
			</chapter>
		</book>
		<book number="60">
			<chapter number="1">
				<verse number="1">بُطْرُس رسول يَسوع المسيح نالمخْتورين المتغرّبين الّي مشتّتين في بُنْتُس وْغَلاطيّة وْكَبَّدوكيّة وآسيا وْبيثينيّة،</verse>
				<verse number="2">المخْتورين على حسب العِلم السابق د اللّٰه الآب، في القداسة د الروح، باش يطيعو يَسوع المسيح ويتطهّرو بْرشّ الدم ديالو. تكتّر لكُم النعْمة والسلام.</verse>
				<verse number="3">مبارك اللّٰه والآب د رَبّنا يَسوع المسيح، الّي بْحسب الرحْمة ديالو الكبيرة ولدْنا من جديد نواحد الرجا حيّ، بالقيامة د يَسوع المسيح من بين الميّتين،</verse>
				<verse number="4">باش نوَرتو الورت الّي ما كَيفْنا شي وْما كيفسد شي وْما كيتقاضى شي، محفوظ لكُم في السما،</verse>
				<verse number="5">أنتُمَ الّي بالإيمان محْفوظين بْقوّة اللّٰه نالنجا الّي غادي يظهَر في الزمان الاخّري.</verse>
				<verse number="6">بِه كَتْفرحو بزّاف، واخّا دابا خصْكُم تحزنو في واحد المُدّة بْمحاين مخْتَلفة،</verse>
				<verse number="7">باش الإيمان ديالكُم يتجرّب، الّي هُوَ أغلى من الدهب الفاني الّي كيتجرّب بالعافية، باش، ملّي يظهَر يَسوع المسيح، يظهَر الإيمان ديالكُم مقبول، بالمجد والكرامة.</verse>
				<verse number="8">أنتُمَ كتعزّوه واخّا ما شفْتوه شي، وْما كتشوفوه شي دابا، وَلكن كتآمنو بِه وْكتفرحو بْفرح عظيم وْمجيد،</verse>
				<verse number="9">داركين على الهدف د الإيمان ديالكُم الّي هُوَ النجا د نفوسكُم.</verse>
				<verse number="10">الأَنْبياء، الّي خبرو على النعْمة المحفوظة لكُم، بقّشو وْبحتو على هَد النجا،</verse>
				<verse number="11">وْحاولو يعرفو الوقت والظروف الّي الروح د المسيح الّي كان فيهُم رشدوم من قبل على عداب المسيح والمجد الّي غادي يجي من بعدو.</verse>
				<verse number="12">وْتبيّن لوم بلّي ديك الخدمة ما كانت شي لِلوم، وَلكن لِلكُم، وْدابا خبروكُم بِها الّي جابو لكُم الإنجيل بالروح القُدُس الّي مرسول من السما، وْحتّى الملائكة كيتشهّاو يشوفوها.</verse>
				<verse number="13">على ديك الشي تبّتو العقل ديالكُم وْكونو على بال وْعملو تمامًا الرجا ديالكُم في النعْمة الّي غادي تجي لكُم في وقت ظهور يَسوع المسيح.</verse>
				<verse number="14">فحال أُوْلاد طايعين، ما ترجعو شي نْشهاواتكُم الّي كانت عندكُم في الجهل ديالكُم،</verse>
				<verse number="15">وَلكن كونو قدّيسين في كُل شي الّي كتعملو فحال القدّوس الّي عَيّط لكُم.</verse>
				<verse number="16">حيت مكتوب: "كونو قدّيسين حيت أنا قدّوس."</verse>
				<verse number="17">وِادا كتعيّطو على الآب الّي كيحكم بلا وَجهيّات العمل د كُل واحد، تصرّفو بالخوف في المُدّة د الغُربة ديالكُم في الدنيا،</verse>
				<verse number="18">عارفين بلّي تفْديتو من الحياة ديالكُم الباطلة الّي تعلّمْتوها من جدودكُم، ماشي بالحوايج الفانية فحال النقْرة أَولا الدهب،</verse>
				<verse number="19">وَلكن فداكُم بالدم الغالي د المسيح، فحال واحد الخروف صافي وْبلا عيب،</verse>
				<verse number="20">الّي اخْتاروْ اللّٰه من قبل تأسيس الدنيا وْظهّروْ في هَد الزمان الاخّري نالمصْلحة ديالكُم،</verse>
				<verse number="21">أنتُمَ الّي بِه كتآمنو باللّٰه الّي بعتوْ من بين الميّتين وْعْطاه المجد، باش يكون الإيمان والرجا ديالكُم في اللّٰه.</verse>
				<verse number="22">وْدابا من بعدما طهّرْتو نفوسكُم بْطاعة الحقّ وْرجعَتْ عندكُم محبّة صادقة نالخوت، عزّو بعضيّاتكُم د بالصّحّ بْقلب صافي.</verse>
				<verse number="23">أنتُمَ خلقْتو من جديد، ماشي من زرّيعة فانية، وَلكن من الّي ما كَتْفنا شي، هي كلمة اللّٰه الحيّة والدايمة.</verse>
				<verse number="24">حيت: "كُل جسد هُوَ فحال الربيع، وْكُل مجد الإنسان هُوَ فحال الورد د الربيع. الربيع كَيْـيبس والورد كيدبل،</verse>
				<verse number="25">وَلكن الكلام د الرَّبّ كيبقا على الدوام." وْهَدي هي الكلمة الّي تبشّرْتو بِها.</verse>
			</chapter>
			<chapter number="2">
				<verse number="1">على ديك الشي حيّدو عليكُم كُل شرّ وْكُل غشّ وْنفاق وْحسد والهدْرة في الناس،</verse>
				<verse number="2">وْفحال أُوْلاد الّي عاد خلقو، تشهّاو الحليب الصافي من الكلام باش تكبرو بِه نالنجا ديالكُم،</verse>
				<verse number="3">إدا جرّبْتو بلّي الرَّبّ هُوَ مزيان.</verse>
				<verse number="4">ملّي كتقرّبو نْعندو، الحجْرة الحيّة المرْفوضة من الناس، وَلكن مخْتورة وْكريمة من عند اللّٰه،</verse>
				<verse number="5">حتّى أنتُمَ، فحال حجَر حيّ، كيبني اللّٰه بِه واحد الدار روحيّة، باش تكونو رِجال الدين مقدّسين وْتقدّمو دبايح روحيّة مقبولة عند اللّٰه بيَسوع المسيح.</verse>
				<verse number="6">هَيدا كيقول الكتاب: "أنا كَنْنزّل في صِهْيون الحجْرة الرئيسيّة د القنت، مخْتورة وْكري‍مة، وكُل واحد الّي كيآمن بِه ما عُمرو غادي يتخيّب."</verse>
				<verse number="7">هَد الحجْرة هي كريمة لِلكُم، أنتُمَ المؤمنين، وَلكن بالنسبة نِلّي ما كيآمنو شي، "الحجْرة الّي رفضوها البنّاية هي رجعَتْ راس القنت."</verse>
				<verse number="8">والمسيح هُوَ "الحجْرة الّي كيعترو بِها والصخْرة الّي كتطيّحوم،" حيت ما كيطيعو شي كلام اللّٰه، وْهَدا هُوَ المصير ديالوم.</verse>
				<verse number="9">وَلكن أنْتُمَ دُرّيّة مخْتورة، وْرِجال الدين ملوكيّين، وأُمّة مقدّسة، وْشعب الّي شراه اللّٰه، باش تخبرو بالعجايب د هَداك الّي عَيّط لكُم من الظلام نالنور ديالو العجيب.</verse>
				<verse number="10">أنتُمَ الّي من قبل ما كُنْتو شي شعب، وَلكن دابا أنتُمَ شعب اللّٰه. وْما توصّلْتو شي بالرحْمة، وَلكن دابا قبلْتوها.</verse>
				<verse number="11">آ الخوت العزازين، كنطلبكُم فحال شي أجانب وْبرّانيّين في هَد الدنيا، تبعّدو على الشهاوات الجسديّة الّي كتحارب ضدّ النفس،</verse>
				<verse number="12">باش يكون التصرّف ديالكُم مزيان بين الّي ما كيآمنو شي باللّٰه باش، واخّا كيتَّهموكُم فحال إدا كُنْتو كتعملو الشَّرّ، يمجّدو اللّٰه في النهار فاش غادي يزوروم، ملّي يلاحظو الأعْمال ديالكُم الصالحة.</verse>
				<verse number="13">خضعو نْكُل سُلطة بشريّة على مسبّة الرَّبّ، واخّا يكون المَلِك الّي عندو السلْطة العُليا</verse>
				<verse number="14">أَوْلا الحُكّام الّي اللّٰه صيفطوم باش يعاقبو الّي كيعملو الشَّرّ وْيشكرو هَدوك الّي كيعملو الخير.</verse>
				<verse number="15">حيت هَيدا هي إرادة اللّٰه باش تسكّتو بأعْمال الخير الجهل د الناس المكلّخين.</verse>
				<verse number="16">تصرّفو فحال الأحْرار، وَلكن ماشي فحال الّي عندوم الحُرّيّة كيستّرو بِها الشَّرّ، وَلكن فحال عبيد اللّٰه.</verse>
				<verse number="17">احْتَرمو الناس كاملين، عزّو الخوت، خافو اللّٰه واحْتَرمو المَلِك.</verse>
				<verse number="18">آ الخدّامة، خضعو نالأسْياد ديالكُم باحْترام، ماشي غير نِلّي مزيانين وْحنانين، وَلكن حتّى نِلّي صعابين.</verse>
				<verse number="19">حيت هَد التصرّف مقبول ملّي شي واحد كيتعدّب بالظلم بْسباب الضمير ديالو قدّام اللّٰه.</verse>
				<verse number="20">حيت شنّو هُوَ الفضل إدا طرشوكُم وْصبرْتو وانتُمَ خاطيين؟ وَلكن إدا كَتْـتعدّبو وانتُمَ عاملين الخير وْكتصبرو، هَدا هُوَ الفضل عند اللّٰه.</verse>
				<verse number="21">حيت نْهَد الشي تعيّطْتو، والمسيح تعدّب على مسبّتكُم وْعْطى لكُم متال باش تـتبعو الخطوات ديالو،</verse>
				<verse number="22">"الّي ما عمل حتّى شي دنب وْما كان شي الغشّ في دُقمو،"</verse>
				<verse number="23">الّي ما ردّ شي باللعنة ملّي لعنوه، وْملّي تعدّب، ما هدّد شي، وَلكن سلّم نفسو نِلّي كيحكم بالعدل،</verse>
				<verse number="24">الّي هُوَ بْنفسو هزّ الدنوب ديالنا في جسدو على الخشْبة، باش ن‍موتو نالدنوب وْنحياو نالتقوى، وْبالجروح ديالو حنايَ شفينا.</verse>
				<verse number="25">من قبل كُنْتو فحال الغنم المتلوفة، وَلكن دابا رجعْتو نْعند الراعي الّي كيحضي النفس ديالكُم.</verse>
			</chapter>
			<chapter number="3">
				<verse number="1">هَيداك حتّى أنتُمَ، آ النسا، خضعو نالرجال ديالكُم باش، إدا كانو البعض مِنّوم ما كيآمنو شي بالكلام، تربحوهُم بلا ما تهدرو معهُم غير بالملاحظة د التصرّف د النسا ديالوم،</verse>
				<verse number="2">ملّي كيشوفو السيرة ديالكُم الصافية والمحْتَرمة.</verse>
				<verse number="3">وْما يكون شي الجمال ديالكُم من برّا بالتضْفير د الشعر والتزْيـين بالدهب والحوايج الغاليّـين،</verse>
				<verse number="4">وَلكن الزينة خصّاْ تكون من داخل، فوسط القلب. الزواق الّي ما كيفسد شي، هُوَ الروح الطيّبة والهانية، الّي القيمة ديالاْ غالية عند اللّٰه.</verse>
				<verse number="5">حيت زمان، هَيدا كانو كيتزوّقو النسا القدّيسات الّي كانو كيترجّاو في اللّٰه، خاضعين نالرجال ديالوم.</verse>
				<verse number="6">هَيدا سارة طاعتْ إبراهيم وْعيّطَتْ لو سيدي، وانتُمَ غَد ترجعو البنات ديالاْ إدا عملْتو الخير وْعِشْتو بلا خوف.</verse>
				<verse number="7">حتّى أنتُمَ، آ الرجال، كونو متفاهمين في حياتكُم الزوجيّة، وْكُل واحد يتعامل مع المراة ديالو بالاحْترام فحال واحد القشعة ضعيفة، وانتُمَ بْجوج وارتين نعْمة الحياة. هَيدا حتّى شي حاجة ما غادي تعتّر الصلاوات ديالكُم.</verse>
				<verse number="8">والمُهِمّ، كونو كاملين بْراي واحد، تحانّو مع بعطكُم، عزّو بعضيّاتكُم فحال الخوت، وْكونو حنانين وْمتواضعين.</verse>
				<verse number="9">ما تردّو شي الشَّرّ بالشَّرّ وَلا التزْبيلة بالتزْبيلة. بالعكس، باركو باش تورتو البركة، حيت نْهَد الشي عَيّط لكُم اللّٰه،</verse>
				<verse number="10">حيت "الّي بغى يتمتّع بالحياة ويشوف الأيّام المزيانة، خصّوْ يحبس اللسان ديالو من الشَّرّ والشفايف ديالو على الغشّ في الكلام،</verse>
				<verse number="11">يـبعّد على الشَّرّ ويعمل الخَير ويفتّش على السلام ويتبعوْ.</verse>
				<verse number="12">حيت العينين د الرَّبّ على المتّاقيين والودْنين ديالو مركّزة على الطلبات ديالوم، وَلكن وجَه الرَّبّ ضدّ الناس الّي كيعملو الشَّرّ."</verse>
				<verse number="13">وْشكون الّي يقدر يضرّكُم إدا كُنْتو تابعين الخير؟</verse>
				<verse number="14">أنتُمَ مبروكين إدا تعدّبْتو بْسباب التقوى. على هَد الشي ما تخافو شي مِنّوم وْما تقلّقو شي.</verse>
				<verse number="15">وَلكن قدّسو المسيح، الّي هُوَ الرَّبّ، في قلبكُم، موجّدين دائ‍مًا باش تجاوبو كُل واحد الّي كيطلب منكُم الدليل على الرجا الّي فيكُم.</verse>
				<verse number="16">وَلكن عملو هَد الشي باللطف والاحْترام، محافظين على الضمير ديالكُم الصافي، باش يتحشّمو الّي كيهدرو خايب على التصرّف ديالكُم المزيان في المسيح.</verse>
				<verse number="17">حيت إدا اللّٰه بغاكُم تتعدّبو، حسَن تتعدّبو عاملين الخير وماشي الشَّرّ،</verse>
				<verse number="18">حيت المسيح تعدّب مرّة واحدة بْسباب الدنوب، الصالح في الموطَع د الظالمين، باش يدّيكُم عند اللّه. مات في الجسد، وَلكن حيا في الروح.</verse>
				<verse number="19">وْبِه مشى يبشّر الارْواح الّي محْبوسين،</verse>
				<verse number="20">الّي ما طاعو شي في ديك الوقت في أيّام نوح، ملّي اللّٰه كان كيتسنّى بالصبر باش نوح يبني الفُلك، الّي فيه نجاو بالما ناس قلالين، غير تمنية د الأشْخاص،</verse>
				<verse number="21">الّي هُوَ رمز د الغطس بالما الّي كينجّيكُم دابا، يعني المعموديّة، ماشي النقاوة د الجسد، وَلكن العهد مع اللّٰه بالضمير الصافي بْقيامة يَسوع المسيح،</verse>
				<verse number="22">الّي طلَع نالسما وْهُوَ على الّيمين د اللّٰه، وْخضعَتْ لو الملائكة والسلطات والقوّات الروحيّة.</verse>
			</chapter>
			<chapter number="4">
				<verse number="1">وْحيت تعدّب المسيح في الجسد على سبابنا، تسلّحو أنتُمَ بْنفس الفكْرة، حيت الّي تعدّب في الجسد قضى على الدنوب،</verse>
				<verse number="2">باش ما تعيشو شي الوقت الّي باقي في الجسد على حسب شهاوات الناس، وَلكن على حسب إرادة اللّٰه.</verse>
				<verse number="3">صافي عليكُم الوقت الّي ضيّعْتوه باش ترضيو الوَتَنيّين، تابعين الفساد والشهاوات والسكرة والعِشْرة القبيحة والحفْلات د السكرة والعبادة د الأصْنام المحرّمة.</verse>
				<verse number="4">هُمَ جا لوم غريب بلّي ما كتمشيو شي معهُم في نفس المعيشة الفاسدة الّي ما عنداْ حتّى شي حدود، وْعلى هَد الشي كيزبّلو فيكُم،</verse>
				<verse number="5">وَلكن هُمَ غادي يعطيو الحساب نْهَداك الّي هُوَ موجود باش يحكم على الحيّين والميّتين.</verse>
				<verse number="6">وْعلى هَد الشي تبشّر الإنجيل حتّى نالميّتين باش، واخّا يتحاكمو في الجسد فحال البشر، يحياو في الروح على حسب إرادة اللّٰه.</verse>
				<verse number="7">وَلكن النهاية د كُل شي قرّبَتْ. إدَن، كونو بْعقلكُم وْصلّيو بالمعقول.</verse>
				<verse number="8">وْقبل كُل شي خصّاْ تكون بيناتكُم المحبّة القويّة، حيت المحبّة كَتْستَر بزّاف د الدنوب.</verse>
				<verse number="9">ضيّفو بعضيّاتكُم بلا ما تْتشكّاو،</verse>
				<verse number="10">وْكُل واحد منكُم يخدم يَخرين بْحسب المَوهبة الّي اتّعطات لو، فحال مسؤولين مزيانين بْنعْمة اللّٰه المتنوّعة.</verse>
				<verse number="11">إدا تكلّم شي واحد، خصّوْ يتكلّم فحال إدا كان كلام اللّٰه، وِادا خدم شي واحد، خصّوْ يخدم بالقوّة الّي كيعطيها لو اللّٰه، باش يتمجّد اللّٰه بيَسوع المسيح في كُل شي، الّي عندو المجد والقوّة على الدوام دائمًا. آمين.</verse>
				<verse number="12">آ الحباب، ما تدهشو شي من العافية د المِحْنة الّي جات لكُم، فحال إدا وْقعَتْ لكُم شي حاجة غريبة.</verse>
				<verse number="13">وَلكن فرحو مشْتَركين في العداب د المسيح، باش في الظهور د المجد ديالو تفرحو بالفرْحة الّي ما عنداْ شي القياس.</verse>
				<verse number="14">إدا زبّلو فيكُم بِاسم المسيح، أنتُمَ مبروكين حيت الروح د المجد وْد اللّٰه كيسكن فيكُم.</verse>
				<verse number="15">ما يتعدّب حتّى واحد فيكُم فحال قاتل أَو سارق أَو فاعل الشَّرّ أَو فضولي الّي كيدخل في الأُمور ديال يَخرين.</verse>
				<verse number="16">وَلكن إدا تعدّب شي واحد فيكُم حيت هُوَ مسيحي، ما يحشم شي، وَلكن ي‍مجّد اللّٰه حيت عندو هَد الِاسم.</verse>
				<verse number="17">حيت هَدا هُوَ الوقت باش يبدا الحُكم على العائلة د اللّٰه. وِادا بدا بِنا، كيفاش غادي تكون النهاية د هَدوك الّي ما كيطيعو شي الإنجيل د اللّٰه؟</verse>
				<verse number="18">الكتاب كيقول: "إدا الصالح كينجا بالصعوبة، إيوا، شنّو غادي يوقع نالعاصي والمُدْنب؟"</verse>
				<verse number="19">على ديك الشي، الّي كيتعدّبو على حسب مشيئة اللّٰه، يسلّمو نَفسوم نالخالق الصادق، ويعملو الخير.</verse>
			</chapter>
			<chapter number="5">
				<verse number="1">كنطلب نالشيوخ الّي بيناتكُم، أنا شيخ فحالوم وْشاهد على العداب د المسيح وْشريك في المجد الّي غادي يظهَر،</verse>
				<verse number="2">رعاو رعيّة اللّٰه الّي فوسطكُم وْسهرو عليها، ماشي بزّز، وَلكن بالخاطر، وْماشي بالطمع في الربح، وَلكن بالنيّة الصافية كيفْما بغى اللّٰه،</verse>
				<verse number="3">وْماشي مسَيطرين على الّي تحت العناية ديالكُم، وَلكن كونو متال نالرعيّة،</verse>
				<verse number="4">وْملّي يظهَر رئيس الرُّعاة، غَد تقبطو التاج د المجد الّي ما كَيْفنا شي.</verse>
				<verse number="5">هَيدا، آ الشباب، طيعو الشيوخ وْلبسو كاملين توب التواضُع في المعاملة مع بعضيّاتكُم، حيت: "اللّٰه كيقاوم المتكبّرين، وَلكن كيعطي النعِمة نالمتواضعين."</verse>
				<verse number="6">تواضعو تحت اليَد القويّة د اللّٰه باش يرفعكُم في الوقت المناسب.</verse>
				<verse number="7">عملو الهموم ديالكُم كاملة عليه، حيت هُوَ كيتهلّا فيكُم.</verse>
				<verse number="8">كونو بْعقلكُم وْسهرو، حيت العدو ديالكُم إبْليس كيدور فحال شي سبع هايج كيفتّش على شكون يفْتَرس.</verse>
				<verse number="9">قاوموه تابتين في الإيمان، عارفين بلّي الخوت ديالكُم في العالم كامل كيتحمّلو نفس العداب.</verse>
				<verse number="10">وْمن بعدما تعدّبْتو في واحد المُدّة قصيرة، ديك الساعة اللّٰه الإلَه د كُل نعْمة الّي عَيّط لكُم نالمجد ديالو الأبدي في المسيح يَسوع، هُوَ بْنفسو غادي يردّكُم كاملين ويتبّتكُم ويقوّيكُم ويأسّسكُم.</verse>
				<verse number="11">عندو المجد والقوّة على الدوام دائمًا. آمين.</verse>
				<verse number="12">كتبْتْ لكُم هَد البراة الملخّصة بْيَد سِلْوانُس، وْهُوَ أخ أمين في النظر ديالي. كنشجّعكُم بِها وْكنشهد بلّي هَدي هي نعْمة اللّٰه الحقيقيّة. تبتو فيها.</verse>
				<verse number="13">كتسلّم عليكُم الكنيسة الّي في بابِل، الّي هي مخْتورة معكُم، وْحتّى مَرْقُس اِبني كيسلّم عليكُم.</verse>
				<verse number="14">سلّمو على بعضيّاتكُم بْقُبلة المحبّة الأخويّة. سلام عليكُم كاملين أنتُمَ الّي في المسيح. آمين.</verse>
			</chapter>
		</book>
		<book number="61">
			<chapter number="1">
				<verse number="1">سِمْعان بُطْرُس عبد يَسوع المسيح وْرَسول نْهَدوك الّي قبلو الإيمان الغالي فحالنا بْتقوى الإلَه ديالنا والمُنجّي يَسوع المسيح.</verse>
				<verse number="2">تزداد لكُم النعْمة والسلام بْمعْرفة اللّٰه وْرَبّنا يَسوع.</verse>
				<verse number="3">بالقُدرة الإلَهيّة ديالو عْطانا اللّٰه كُل شي الّي كنحْتاجو باش نعيشو الحياة والتقوى، وْعْطانا المعْرفة د هَداك الّي دعانا نالمجد والفضيلة،</verse>
				<verse number="4">الّي بِهُم عْطانا اللّٰه الوعود الغالية والعجيبة باش ترجعو مشْتَركين في الطبيعة الإلَهيّة ملّي تهربو من الفساد الّي كاين في الدنيا بالشهوات القبيحة.</verse>
				<verse number="5">على ديك الشي اجْتَهدو باش تزيدو على الإيمان ديالكُم الفضيلة. وْزيدو على الفضيلة ديالكُم المعْرفة،</verse>
				<verse number="6">وْعلى المعْرفة التحكُّم في النفس، وْعلى التحكّم في النفس الصبر، وْعلى الصبر التقوى،</verse>
				<verse number="7">وْعلى التقوى الحنان بين الخوت، وْعلى الحنان بين الخوت المحبّة.</verse>
				<verse number="8">حيت إدا كترَتْ فيكُم هَد الصِّفات المزيانة، ما غادي شي يخلّيوكُم تكونو فاشلين وْبلا نفع في المعْرفة د رَبّنا يَسوع المسيح.</verse>
				<verse number="9">والّي ما عندو شي هَد الصِّفات هُوَ عمى، وْقصير البصر، وْنسا بلّي تطهّر من الدنوب ديالو القديمة.</verse>
				<verse number="10">على ديك الشي، آ الخوت، اجْتَهدو كتَر باش تْتبّتو الدعْوة د اللّٰه واخْتيارو، حيت إدا عملْتو ديك الشي، ما عُمركُم غَد تطيحو.</verse>
				<verse number="11">وْهَيدا غادي يتّفتح لكُم باب واسع بَياش تدخلو نالمُلك الأبدي د رَبّنا وْمُنجّينا يَسوع المسيح.</verse>
				<verse number="12">على ديك الشي دائمًا غادي نفكّركُم بْهَد الأُمور، واخّا أنتُمَ كتعرفوهُم وْتابتين في الحقّ الّي عندكُم دابا.</verse>
				<verse number="13">وْكنعْتَبر بلّي واجب عليَّ نفكّركُم بْهَد الشي وانا باقي عايش في هَد الجسد،</verse>
				<verse number="14">وْعارف بلّي قريب غادي نفارق هَد الجسد، كيفْما ورّاني رَبّنا يَسوع المسيح.</verse>
				<verse number="15">وْغادي نعمل جُهدي باش تعقلو أنتُمَ على هَد الأُمور في كُل وقت من بعد الرحيل ديالي.</verse>
				<verse number="16">ملّي خبرْناكُم بالمجي د رَبّنا يَسوع المسيح بالقوّة ديالو، ما تبعْنا شي الخرايف الدَّكيّة، وَلكن كُنّا شاهدين بالعظمة ديالو الّي شفْناها بالعينين ديالنا.</verse>
				<verse number="17">حيت ملّي هُوَ تقبّل من اللّٰه الآب الكرامة والمجد، جا لو بالمجد العظيم واحد الصوت الّي قال لو: "هَدا هُوَ اِبني العزيز الّي أنا كنفرح بِه."</verse>
				<verse number="18">وْحنايَ بْنفسنا سمعْنا هَد الصوت الّي جا من السما ملّي كُنّا معاه في الجّبل المقدّس.</verse>
				<verse number="19">وْهَيدا رجعَتْ عندنا الكلمة النبويّة متأكّدة كتَر، وانتُمَ كتعملو مزيان إدا ركّزْتو فيها فحال واحد اللامْبة الّي كتضوّي في موطَع مسلّس، حتّى يطلع النهار وْتظهَر نجْمة الفجر في القلوبة ديالكُم.</verse>
				<verse number="20">قبل كُل شي، عرفو بلّي حتّى شي نبوّة د الكتاب ما كتجي بْتفْسير شخصي،</verse>
				<verse number="21">حيت النبوّة عُمراْ ما جات بإرادة الإنسان، وَلكن الرجال القدّيسين تكلّمو بْكلام اللّٰه، مڭوّدين بالروح القُدُس.</verse>
			</chapter>
			<chapter number="2">
				<verse number="1">كانو في شعب اللّٰه أَنْبياء كدّابين، وْحتّى أنتُمَ فوسطكُم غادي يكونو مُعلّمين كدّابين الّي غادي يدخّلو بالحيلة التعْليم الّي كيهلك، حتّى ينكرو القدير الّي فداهُم وْغادي يجيبو دغيا الهلاك على راسوم.</verse>
				<verse number="2">وْبزّاف غادي يتبعوهُم في الفساد ديالوم وْبْسبابوم غادي يخرجو الناس على الطريق د الحقّ.</verse>
				<verse number="3">وْهُمَ بالطمع غادي يتاجرو بِكُم بالكلام المغْشوش. وْمن شحال هَدي العقاب ديالوم موجّد والهالِك ديالوم ما ناعس شي.</verse>
				<verse number="4">حيت ما حنّ شي اللّٰه على الملائكة ملّي دنبو، وَلكن سيّبوم في جهنّم وْدفعوم في الحفاري د الظلام حتّى يوم الحساب.</verse>
				<verse number="5">وْما حنّ شي اللّٰه على العالم القديم، وَلكن حفظ نوح الّي بشّر بالتقوى، وْسبعة د الأشْخاص معاه، ملّي صيفط الطوفان على العالم د الفاجرين.</verse>
				<verse number="6">وْحُكم اللّٰه على مدينة سَدوم وْعَمورة وْردّوم رماد، وْعملوم فحال عبْرة نالفاجرين من بعدوم،</verse>
				<verse number="7">وْنجّى لوط الصالح الّي كان معدّب بْسباب الحياة الفاسدة د هَد القباحين،</verse>
				<verse number="8">حيت ديك الصالح الّي كان كيسكن بيناتوم وْكيبغي الخير، كان كيتعدّب في نفسو ملّي كيشوف وْكيسمع نهار على نهار الأعْمال ديالوم القبيحة.</verse>
				<verse number="9">وْهَد الشي كامل كيبيّن بلّي الرَّبّ كيعرف كيفاش ينجّي الصالحين من المِحْنة ويخلّي القباحين نالعقاب حتّى يوم الحساب،</verse>
				<verse number="10">خصوصًا هَدوك الّي كيتبعو الشهوات الفاسدة د الجسد وْكيحݣرو السلْطة. فيهُم الصنطيحة وْهُمَ متكبّرين، ما كيخافو شي يزبّلو في الخلايق السماويّة.</verse>
				<verse number="11">واخّا الملائكة كبَر مِنّوم في القوّة والقدْرة، ما كيحݣروهُم شي بْشي كلمة قبيحة قدّام الرَّبّ.</verse>
				<verse number="12">وَلكن هَدو، فحال شي حيوانات الّي بلا هدْرة، تابعين غير الغريزة ديالوم وْتّولدو باش يتصيّدو ويتدبّحو، كيزبّلو في ديك الشي الّي ما كيعرفو شي. غادي يتّهلكو في الفساد ديالوم،</verse>
				<verse number="13">وْغادي يشبّرو الخُلصة د الشَّرّ ديالوم. كيحسبو الشهْوة في النهار كامل فحال فرْحة كبيرة، هُمَ فحال طبْعة موسّخة ملّي كيعملو الحفلات معكُم وْكيفرحو بالغشّ ديالوم.</verse>
				<verse number="14">عندوم العينين معمّرة بالزنا، وْهُمَ ما كيشبعو شي من الدنوب. كيخدعو الناس الّي ماشي تابتين، وْعندوم القلب ديالوم مدرّب على الطمع. هُمَ أُوْلاد ملْعونين.</verse>
				<verse number="15">خلّاو الطريق النيشان، وْتلفو تابعين طريق بَلْعام بن بَصور الّي بغى الخُلصة د الشَّرّ،</verse>
				<verse number="16">وْتوبّخ على المعْصيّة ديالو ملّي نطق الحمار الّي ما كيهدَر شي بْصوت بشري، وْوقّف الحماقة د النَّبي بَلْعام.</verse>
				<verse number="17">هَدو هُمَ فحال العيون بلا ما، والسحاب كيدفعاْ الريح د العاصفة، وْمحْفوظ لِلوم الظلام العميق.</verse>
				<verse number="18">حيت كيهدرو بالحيالة الخاوية وْكيخدعو بْشهوات الجسد والفساد هَدوك الّي عاد بداو كيهربو من الناس الّي كيعيشو في الخطأ.</verse>
				<verse number="19">كيوعدوهُم بالحرّيّة وْهُمَ بْنَفسوم عبيد الفساد، حيت كُل واحد كيرجع عبد د أي حاجة الّي كتغلبوْ.</verse>
				<verse number="20">حيت إدا هربو من الفساد د الدنيا بْ‍معْرفة رَبّنا والمُنجّي يَسوع المسيح، وْمن بعد رجعو عاود مرْبوطين بْهَد الشي وْغَلبوم، رجعَت الحالة الاخّرية ديالوم قبَح من الُولى.</verse>
				<verse number="21">حيت كان حسَن لوم كَكانو ما عرفو شي طريق التقوى، فعوط ما يعرفوها وْمن بعد يسمحو في الوَصيّة المقدّسة الّي تسلّمَتْ لوم.</verse>
				<verse number="22">وقَع لوم فحال ما كيقول المتال الصحيح: "الكلب كيرجع نالتقيّة ديالو" و "الحلّوفة المغسولة كترجع تتمرّغ في الغيس."</verse>
			</chapter>
			<chapter number="3">
				<verse number="1">هَدي هي البراة التانية الّي كنكتب لكُم، آ الحباب، وْفيهُم بْجوج حاولْتْ نفيّق العقول ديالكُم النقيّة</verse>
				<verse number="2">باش تْتفكّرو الكلام الّي تكلّمو بِه الأَنْبياء القدّيسين من قبل، والوَصيّة الّي عْطاها الرَّبّ والمُنجّي بواسطة الرُّسُل ديالنا.</verse>
				<verse number="3">قبل كُل شي خصْكُم تعرفو بلّي في الأيّام الاخّرية غادي يجيو الناس المبهْدلين الّي كيتمشّاو على حسب الشهوات ديالوم</verse>
				<verse number="4">وْغادي يقولو: "فاين هُوَ الوعد د المجي ديالو؟ حيت من النهار الّي ماتو الجدود ديالنا، كُل شي بقا كيفْما هُوَ من البداية د الخليقة."</verse>
				<verse number="5">حيت هُمَ بالعاني كيتجاهلو بلّي السما تكوّنَتْ من زمان، وْتكوّنَت الأرض بْكلمة اللّٰه من الما وْبالما.</verse>
				<verse number="6">وْغرقَت الدنيا بِالما في ديك الوقت وْهلكَتْ.</verse>
				<verse number="7">وْدابا بْنفس الكلمة السما والأرض غادي تبقا محفوظة نالنار حتّى نيوم الحساب وْهلاك الناس الّي كيعملو الشَّرّ.</verse>
				<verse number="8">وَلكن، آ العزازين، ما تنساو شي هَد الشي: نهار واحد عند الرَّبّ فحال ألف سنة، وألف سنة فحال نهار واحد.</verse>
				<verse number="9">الرَّبّ ما كيتعطّل شي في الوعد ديالو فحال ما كيفكّرو بعض الناس، وَلكن هُوَ صابر علينا وْما بغى شي يهلك حتّى واحد، وَلكن بغاهُم يجيو نْعندو كاملين تايبين.</verse>
				<verse number="10">وَلكن يوم الرَّبّ غادي يجي فحال واحد السارق، الّي فيه غادي تتحيّد السما بْصوت كبير والموادّ غادي يدوبو بالعافية القويّة وْغادي تحرق الأرض وْكُل ما فيها.</verse>
				<verse number="11">حيت إدا كُل شي غادي يتّهلك هَيدا، كيفاش أنتُمَ خصْكُم تعيشو؟ خصْكُم تعيشو حياة مقدّسة وْبالتقوى،</verse>
				<verse number="12">كَتْـتسنّاو وْكتطلبو المجي د يوم الرَّبّ الّي فيه السما غادي تْتّهلك محْروقة والموادّ غادي يدوبو بالعافية الشديدة.</verse>
				<verse number="13">وَلكن حنايَ، على حسب الوعد د اللّٰه، كنـتسنّاو سما جديدة وأرض جديدة الّي كتسكن فيهُم التقوى.</verse>
				<verse number="14">على بَيدْمن كَتْـتسنّاو هَد الشي، آ العزازين، اجْتَهدو باش اللّٰه يجبركُم بْسلام وْبلا وسَخ وْبلا عيب قدّامو.</verse>
				<verse number="15">اعْتَبرو بلّي الصبر د رَبّنا هُوَ النجا ديالكُم، كيفْما كتب لكُم الأخ ديالنا العزيز بولُس حتّى هُوَ بالحكْمة الّي عْطاها لو اللّٰه.</verse>
				<verse number="16">في كُل الرسائل ديالو كيتكلّم على نفس هَد المواضيع، الّي فيها بعض الأُمور الصعيبة باش يتّفهمو، والناس الجاهلين والّي ماشي تابتين كيعوّجوها كيفْما كيعوّجو البقية د الكتوبة المقدّسة، وْكيجيبو الهلاك على راسوم.</verse>
				<verse number="17">هَيدا أنتُمَ، آ الحباب، عارفين هَد الشي من قبل، ردّو بالكُم باش ما يجرّوكُم شي الناس الكدّابين نالغلط وْتطيحو من التبات ديالكُم.</verse>
				<verse number="18">وَلكن كبرو في النعْمة والمعْرفة د رَبّنا وْمُنجّينا يَسوع المسيح، عندو المجد دابا وْعلى الدوام. آمين.</verse>
			</chapter>
		</book>
		<book number="62">
			<chapter number="1">
				<verse number="1">الّي كان من البداية، الّي سمعْناه والّي شفْناه بالعينين ديالنا، الّي لاحظْناه وْحاديناه باليَدّين ديالنا من جهة كلمة الحياة،</verse>
				<verse number="2">(حيت الحياة ظهرَتْ وْشفْناها وْكنشهدو بِها، وْكنخبروكُم بالحياة الأبديّة الّي كانت عند الآب وْظهرَتْ نّا).</verse>
				<verse number="3">ديك الشي الّي شفْناه وْسمعْناه كنخبروكُم بِه باش حتّى أنتُمَ تكون عندكُم العِشرة معنا. وْفي الحقيقة العِشْرة ديالنا هي مع الآب وْمع اِبنو يَسوع المسيح.</verse>
				<verse number="4">وْكَنْكتبو لكُم هَد الشي باش تكون الفرْحة ديالنا كاملة.</verse>
				<verse number="5">وْهَدي هي الرسالة الّي سمعْناها منّو وْكنخبروكُم بِها، بلّي اللّٰه هُوَ نور وْما فيه حتّى شي ظلام.</verse>
				<verse number="6">إدا كنقولو بلّي عندنا عِشرة معاه وْكنتمشّاو في الظلام، راه كنكدبو وْما كنطبّقو شي الحقّ.</verse>
				<verse number="7">وَلكن إدا كنـتمشّاو في النور، كيفْما هُوَ في النور، عندنا العِشْرة مع بَعْطنا، وْدم يَسوع المسيح اِبنو كيطهّرنا من كُل دنب.</verse>
				<verse number="8">إدا كنقولو بلّي ما عندنا شي الدنوب، كنخدعو ريوسنا والحقّ ماشي فينا.</verse>
				<verse number="9">إدا كَنْعْتَرفو بالدنوب ديالنا، راه اللّٰه صادق وْعادل باش يغفر نّا دنوبنا ويطهّرنا من كُل شرّ.</verse>
				<verse number="10">إدا ادّعينا بلّي ما دنبْنا شي، راه كنردّوه كدّاب والكلام ديالو ما كاين شي فينا.</verse>
			</chapter>
			<chapter number="2">
				<verse number="1">آ وْلادي، كنكتب لكُم هَد الشي باش ما تدنبو شي، وَلكن إدا دنب شي واحد، عندنا الّي كيشفع فينا عند الآب، يَسوع المسيح الصالح،</verse>
				<verse number="2">وْهُوَ الضحيّة على الدنوب ديالنا، وْماشي على دنوبنا وْكان، وَلكن حتّى على الدنوب د العالم كامل.</verse>
				<verse number="3">وْهَدي هي العلامة بلّي كنعرفو اللّٰه، ملّي كنطيعو الوَصايا ديالو.</verse>
				<verse number="4">الّي كيقول: "أنا كنعرفوْ،" وْما كيطيع شي الوَصايا د اللّٰه، هُوَ كدّاب والحقّ ما كاين شي فيه.</verse>
				<verse number="5">وَلكن الّي كيطيع الكلمة ديالو، محبّة اللّٰه كملَتْ فيه. هَيدا كنعرفو بلّي حنايَ فيه.</verse>
				<verse number="6">الّي كيقول بلّي هُوَ تابت فيه، لازم يعيش فحال ما عاش المسيح.</verse>
				<verse number="7">آ خوتي العزازين، ما كنكتب شي لِلكُم وَصيّة جديدة، وَلكن وَصيّة قديمة الّي كانت عندكُم من البداية، وْهِيَ الكلمة الّي سمعْتوها من قبل.</verse>
				<verse number="8">كنكتب لكُم عاود وَصيّة جديدة الّي هي حقيقيّة في المسيح وْفيكُم، حيت الظلام بدا كيݣوز والنور الحقيقي كيضوّي.</verse>
				<verse number="9">الّي كيقول بلّي هُوَ في النور وْكيكره خاه، راه باقي في الظلام.</verse>
				<verse number="10">والّي كيعزّ خاه، هُوَ تابت في النور وْما فيه حتّى شي عترة.</verse>
				<verse number="11">وَلكن الّي كيكره خاه، هُوَ في الظلام وْكيتمشّى فيه، وْما كيعرف شي فاين ماشي، حيت الظلام أعْمى لو العينين ديالو.</verse>
				<verse number="12">كنكتب لكُم، آ الولاد، حيت اللّٰه غفر الدنوب ديالكُم بِاسم المسيح.</verse>
				<verse number="13">كنكتب لكُم، آ الآباء، حيت عرفْتو الّي هُوَ من البداية. كنكتب لكُم، آ الشباب، حيت غلبْتو الشرّير. كنكتبت لكُم، آ الولاد، حيت عرفْتو الآب.</verse>
				<verse number="14">كتبْتْ لكُم، آ الآباء، حيت عرفْتو الّي هُوَ من البداية. كتبْتْ لكُم، آ الشباب، حيت أنتُمَ قويّين وْكلام اللّٰه تابت فيكُم وْغلبْتو الشرّير.</verse>
				<verse number="15">ما تبغيو شي الدنيا ولا حتّى شي حاجة فيها. إدا كيبغي شي واحد الدنيا، راه ما فيه شي محبّة الآب.</verse>
				<verse number="16">حيت كُل شي الّي في الدنيا، شهْوة الجسد وْشهْوة العينين والحيالة بالحياة، ما كيجي شي من الآب وَلكن من الدنيا.</verse>
				<verse number="17">الدنيا والشهوات ديالاْ كَيْفناو، وَلكن الّي كيعمل إرادة اللّٰه كيتبت إلى الأبد.</verse>
				<verse number="18">آ الولاد، هَدي هي الساعة الاخّرية. وْفحال ما سمعْتو بلّي غادي يجي المسيح الدجّال، جاو بزّاف الّي هُمَ ضدّ المسيح، على هَد الشي كنعرفو بلّي هَدي هي الساعة الاخّرية.</verse>
				<verse number="19">واخّا خرجو من بيناتنا، ما كانو شي منّا، حيت كَكانو منّا كَكانو بقاو معنا، وَلكن خرجو باش يوضّحو بلّي ما كانو شي كاملين منّا.</verse>
				<verse number="20">وَلكن أنتُمَ عندكُم المسحة من القدّوس وْكتعرفو كُل شي.</verse>
				<verse number="21">كتبْتْ لكُم ماشي حيت ما كتعرفو شي الحقّ، وَلكن حيت كتعرفوه، وْحيت حتّى شي كدْبة ما كتجي من الحقّ.</verse>
				<verse number="22">شكون هُوَ الكدّاب؟ الّي كينكر بلّي يَسوع هُوَ المسيح، هَدا هُوَ المسيح الدجّال، الّي كينكر الآب والِابن.</verse>
				<verse number="23">كُل واحد الّي كينكر الِابن ما عندو شي الآب، وَلكن الّي كَيْعْتَرف بالِابن، عندو الآب حتّى هُوَ.</verse>
				<verse number="24">ديك الشي الّي سمعْتوه من البداية خصّوْ يتبت فيكُم. إدا هَد الشي الّي سمعْتوه كَيْتبت فيكُم، أنتُمَ غَد تْتبتو في الِابن وْفي الآب بْجوج.</verse>
				<verse number="25">وْهَدا هُوَ الوعد الّي وعدنا بِه، يعني الحياة الأبديّة.</verse>
				<verse number="26">كتبْتْ لكُم هَد الشي على الّي كيحاولو يتلّفوكُم.</verse>
				<verse number="27">وانتُمَ، المسحة الّي عْطاها لكُم تابتة فيكُم، وْما كتحْتاجو شي نْحتّى واحد يعلّمكُم، وَلكن كيفْما هَد المسحة بْنفساْ كتعلّمكُم كُل شي (وْهِيَ حقيقيّة وْماشي كدْبة)، فحال ما علّمَتْكُم، تبتو في هَد الشي.</verse>
				<verse number="28">وْدابا، آ الولاد، تبتو في المسيح باش، ملّي يظهر، تكون عندنا التيقة وْما نحشمو شي قدّامو في المجي ديالو.</verse>
				<verse number="29">إدا كتعرفو بلّي هُوَ صالح، خصْكُم تعرفو بلّي كُل واحد الّي كيعيش بالتقوى، هُوَ مولود من اللّٰه.</verse>
			</chapter>
			<chapter number="3">
				<verse number="1">شوفو قدّاش المحبّة الّي عْطاها نّا الآب حتّى نتسمّاو أُوْلاد اللّٰه، وْحنايَ في الحقيقة أُولادو. على هَد الشي العالم ما كيعرفنا شي، حيت ما عرفو شي اللّٰه.</verse>
				<verse number="2">آ العزازين، دابا حنايَ أُوْلاد اللّٰه وْباقي ما ظهَر شي كيفاش غادي نكونو، وَلكن كنعرفو بلّي، ملّي هُوَ يظهر، غادي نكونو فحالو، حيت حنايَ غادي نشوفوه كيفْما هُوَ.</verse>
				<verse number="3">وْكُل واحد الّي عندو هَد الرجا فيه كيطهّر نفسو كيفْما هُوَ طاهر.</verse>
				<verse number="4">كُل واحد الّي كيعمل الدنوب كيخالف الشريعة، حيت الدنوب هي ضدّ الشريعة.</verse>
				<verse number="5">وْكتعرفو بلّي المسيح ظهَر باش يحيّد دنوبنا وْهُوَ ما فيه شي الدنوب.</verse>
				<verse number="6">كُل واحد الّي تابت فيه ما كيدنب شي، وْكُل واحد الّي كيدنب ما شافوْ شي ولا عرفوْ.</verse>
				<verse number="7">آ وْلادي، ما يتلّفكُم حتّى شي واحد. الّي كيعمل التقوى هُوَ مْتَّاقي، فحال ما هُوَ مْتَّاقي.</verse>
				<verse number="8">والّي كيعمل الدنوب هُوَ من إبْليس، حيت إبْليس كيدنب من البداية. على هَد الشي ظهَر اِبن اللّٰه باش يهدّم الّي عملوْ إبْليس.</verse>
				<verse number="9">كُل واحد الّي مولود من اللّٰه ما كيعمل شي الدنوب، حيت الزرّيعة د اللّٰه تابتة فيه، وْما يقدر شي يدنب، حيت هُوَ مولود من اللّٰه.</verse>
				<verse number="10">بْهَد الشي كيظهرو أُوْلاد اللّٰه وْولاد إبْليس: كُل واحد الّي ما كيعمل شي التقوى وْما كيعزّ شي خاه، هُوَ ماشي من اللّٰه.</verse>
				<verse number="11">هَدي هي الرسالة الّي سمعْتوها من البداية بلّي نعزّو بعضيّاتنا.</verse>
				<verse number="12">ماشي فحال قايين الّي كان ديال الشرّير وْقتل خاه. وْعلاش قتلوْ؟ حيت الفعايل ديالو كانو قباحين والأعْمال د خاه متّاقيين.</verse>
				<verse number="13">آ خوتي، ما تسْتَغربو شي إدا كرهَتْكُم الدنيا.</verse>
				<verse number="14">حنايَ كنعرفو بلّي تحوّلْنا من الموت نالحياة، حيت كنعزّو خوتنا. الّي ما كيعزّ شي خاه، باقي في الموت.</verse>
				<verse number="15">كُل واحد الّي كيكره خاه هُوَ قاتل، وانتُمَ كتعرفو بلّي الحياة الأبديّة ما غادي تكون عند حتّى شي قاتل.</verse>
				<verse number="16">بْهَد الشي عرفْنا المحبّة، حيت المسيح سلّم نفسو على مسبّتنا، وْحنايَ لازم علينا نسلّمو نفسنا على مسبّة الخوت ديالنا.</verse>
				<verse number="17">وَلكن الّي عندو المال في هَد الدنيا وْشاف خاه محْتاج وْبخل عليه، كيفاش تكون محبّة اللّٰه ساكنة فيه؟</verse>
				<verse number="18">آ وْليداتي، ما نعزّو شي بالكلام ولا باللسان، وَلكن بالأعْمال والحقّ.</verse>
				<verse number="19">وْبْهَد الشي غادي نعرفو بلّي حنايَ من الحقّ وْغادي يرتاحو القلوبة ديالنا قدّامو،</verse>
				<verse number="20">حيت إدا اتّهمَتْنا القلوبة ديالنا، اللّٰه هُوَ عظيم من القلوبة ديالنا وْكيعرف كُل شي.</verse>
				<verse number="21">آ العزازين، إدا ما اتّهمَتْنا شي القلوبة ديالنا، راه عندنا الزعامة قدّام اللّٰه،</verse>
				<verse number="22">وْأي حاجة الّي طلبْناها منّو غادي نقبطوها، حيت حنايَ كنحافظو على الوَصايا ديالو وْكنعملو الّي كيرضيه.</verse>
				<verse number="23">وْهَدي هي الوَصيّة ديالو: بلّي نآمنو بالِاسم د اِبنو يَسوع المسيح، وْنعزّو بعضيّاتنا كيفْما هُوَ وصّانا.</verse>
				<verse number="24">والّي كيحافظ على الوصايا ديالو كَيْتبت في اللّٰه واللّٰه فيه. وْبْهَد الشي كنعرفو بلّي هُوَ تابت فينا، من الروح القُدُس الّي عْطاه نّا.</verse>
			</chapter>
			<chapter number="4">
				<verse number="1">آ العزازين، ما تْتيّقو شي كُل روح، وَلكن جرّبو الارْواح باش تعرفو واش هي من عند اللّٰه، حيت خرجو بزّاف د الأَنْبياء الكدّابين نالدنيا.</verse>
				<verse number="2">بْهَد الشي عرفو روح اللّٰه: كُل روح الّي كَتعْتَرف بلّي يَسوع المسيح جا في الجسد، هي من اللّٰه.</verse>
				<verse number="3">وْكُل روح الّي ما كَتْعْتَرف شي بلّي يَسوع المسيح جا في الجسد، هي ماشي من اللّٰه، وَلكن من عند المسيح الدجّال، الّي سمعْتو بلّي هُوَ ماجي، وْهُوَ في الدنيا دابا.</verse>
				<verse number="4">آ وْليداتي، أنتُمَ من اللّٰه، وْغلبْتوهُم، حيت الّي فيكُم عظيم من الّي في الدنيا.</verse>
				<verse number="5">هَدوك من الدنيا، على هَد الشي كيتكلّمو بْكلام الدنيا والدنيا كتسمع لوم.</verse>
				<verse number="6">حنايَ من اللّٰه، وْكُل واحد الّي كيعرف اللّٰه كيسمع نّا، والّي ماشي من اللّٰه ما كيسمعنا شي. هَيدا كنعرفو روح الحقّ وْروح الضلال.</verse>
				<verse number="7">آ العزازين، نعزّو بعضيّاتنا، حيت المحبّة ماجّة من اللّٰه، وْكُل واحد الّي كيعزّ، هُوَ مولود من اللّٰه وْكيعرفوْ.</verse>
				<verse number="8">الّي ما كيعزّ شي، ما كيعرف شي اللّٰه، حيت اللّٰه محبّة.</verse>
				<verse number="9">هَيدا بيّن اللّٰه المحبّة ديالو فينا، حيت اللّٰه صيفط اِبنو الوحيد نالدنيا باش نحياو بِه.</verse>
				<verse number="10">هَدي هي المحبّة، ماشي بلّي حنايَ حبّينا اللّٰه، وَلكن هُوَ الّي حبّنا وْصيفط اِبنو باش يكفّر على دنوبنا.</verse>
				<verse number="11">آ العزازين، إدا اللّٰه حبّنا هَيدا، حتّى حنايَ خصْنا نعزّو بعضيّاتنا.</verse>
				<verse number="12">حتّى واحد ما عُمرو ما شاف اللّٰه، وَلكن إدا كنعزّو بعضيّاتنا، اللّٰه تابت فينا والمحبّة ديالو كملَتْ فينا.</verse>
				<verse number="13">بْهَد الشي كنعرفو بلّي حنايَ تابتين فيه وْهُوَ تابت فينا، حيت عْطانا من الروح ديالو.</verse>
				<verse number="14">وْحنايَ شفْنا وْكنشهدو بلّي الآب صيفط اِبنو باش يكون المُنجّي د الدنيا.</verse>
				<verse number="15">إدا شي واحد اعْتَرف بلّي يَسوع هُوَ اِبن اللّٰه، اللّٰه تابت فيه وْهُوَ تابت في اللّٰه.</verse>
				<verse number="16">وْحنايَ عرفْنا المحبّة الّي اللّٰه كيحبّنا بِها وْآمنّا بِها. اللّٰه محبّة والّي تابت في المحبّة تابت في اللّٰه واللّٰه تابت فيه.</verse>
				<verse number="17">هَيدا كَتْـتكمّل المحبّة فينا باش تكون عندنا زعامة في يوم الحساب، حيت كيفْما كيكون المسيح في هَد الدنيا، حتّى حنايَ كنكونو.</verse>
				<verse number="18">في المحبّة ما كاين شي الخوف، وَلكن المحبّة الكاملة كتبعّد الخوف، حيت الّي كيخاف كيتسنّى العقاب والمحبّة ما تكمّلَتْ شي فيه.</verse>
				<verse number="19">حنايَ كنحبّو اللّٰه حيت هُوَ حبّنا في الُوّل.</verse>
				<verse number="20">إدا قال شي واحد: "أنا كنحبّ اللّٰه،" وَلكن كيكره خاه، هُوَ كدّاب، حيت الّي ما كيعزّ شي خاه الّي شافوْ، كيفاش يقدر يحبّ اللّٰه الّي عُمرو ما شافوْ؟</verse>
				<verse number="21">وْهُوَ عْطانا هَد الوَصيّة: "كُل واحد الّي كيحبّ اللّٰه، لازم يعزّ خاه حتّى هُوَ."</verse>
			</chapter>
			<chapter number="5">
				<verse number="1">كُل واحد الّي كيآمن بلّي يَسوع هُوَ المسيح، هُوَ اتّولد من اللّٰه، وْكُل واحد الّي كيعزّ الآب، كيعزّ هَداك الّي مولود منّو حتّى هُوَ.</verse>
				<verse number="2">بْهَد الشي كنعرفو بلّي كنعزّو أُوْلاد اللّٰه، ملّي كنحبّو اللّٰه وْكنحافظو على الوَصايا ديالو.</verse>
				<verse number="3">وْهَدي هي المحبّة ناللّٰه: ملّي كنطيعو الوَصايا ديالو. والوَصايا ديالو ماشي صعابين نعملو بِهُم.</verse>
				<verse number="4">حيت كُل واحد الّي اتّولد من اللّٰه كيغلب الدنيا. والإيمان ديالنا هُوَ الانْتصار ديالنا على الدنيا.</verse>
				<verse number="5">شكون هُوَ الّي كيغلب الدنيا؟ غير الّي كيآمن بلّي يَسوع هُوَ اِبن اللّٰه.</verse>
				<verse number="6">هَدا هُوَ يَسوع المسيح الّي جا بالما والدم، ماشي بالما بوحدو، وَلكن بالما والدم. والروح هُوَ الّي كيشهد، حيت الروح هُوَ الحقّ.</verse>
				<verse number="7">والّي كيشهدو هُمَ تلاتة:</verse>
				<verse number="8">الروح والما والدم، وْهَد التلاتة هُمَ في واحد.</verse>
				<verse number="9">إدا كنقبلو شهادة الناس، راه شهادة اللّٰه عظيمة منّاْ، حيت هَدي هي شهادة اللّٰه الّي شهد بِها على اِبنو.</verse>
				<verse number="10">أَي واحد الّي كيآمن بِابن اللّٰه، عندو هَد الشهادة فيه. وْكُل واحد الّي ما كيآمن شي باللّٰه، رَدّ اللّٰه كدّاب، حيت ما آمن شي بالشهادة الّي شهد بِها اللّٰه على اِبنو.</verse>
				<verse number="11">وْهَدي هي الشهادة: اللّٰه عْطانا الحياة الأبديّة وْهَد الحياة هي في اِبنو.</verse>
				<verse number="12">الّي عندو اِبن اللّٰه عندو الحياة، والّي ما عندو شي اِبن اللّٰه ما عندو شي الحياة.</verse>
				<verse number="13">كتبْتْ لكُم هَد الشي، أنتُمَ الّي كتآمنو بِاسم اِبن اللّٰه، باش تعرفو بلّي عندكُم الحياة الأبديّة.</verse>
				<verse number="14">هَدي هي التيقة الّي عندنا في اللّٰه، ملّي كنطلبو شي حاجة حسب الإرادة ديالو، هُوَ كيسمعنا.</verse>
				<verse number="15">وِادا كنعرفو بلّي اللّٰه كيسمعنا في كُل ما طلبناه، كنكونو متأكّدين بلّي عندنا كُل ما طلبْنا منّو.</verse>
				<verse number="16">إدا شي واحد شاف خاه كيعمل شي دنب الّي ما كيدّي شي نالموت، يصلّي على مسبّتو واللّٰه غادي يعطي لو الحياة. هَد الشي نِلّي كيعملو الدنب الّي ما كيدّي شي نالموت. وَلكن كاين واحد الدنب الّي كيدّي نالموت، وْماشي على هَدا كنقول نصلّيو على مسبّتو.</verse>
				<verse number="17">كُل شرّ هُوَ دنب، وَلكن كاين الدنب الّي ما كيدّي شي نالموت.</verse>
				<verse number="18">كنعرفو بلّي كُل واحد الّي اتّولد من اللّٰه ما كيتعوّد شي على الدنوب، حيت يَسوع المسيح الّي مولود من اللّٰه كيحفظوْ والشرّير ما كيحاديه شي.</verse>
				<verse number="19">كنعرفو بلّي حنايَ ديال اللّٰه، والدنيا كاملة تحت السلْطة د الشرّير.</verse>
				<verse number="20">وْكنعرفو بلّي اِبن اللّٰه جا وْعْطانا الفهامة باش نعرفو الإلَه الحقيقي. وْحنايَ في الّي هُوَ حقيقي، في اِبنو يَسوع المسيح، الّي هُوَ الإلَه الحقيقي والحياة الأبديّة.</verse>
				<verse number="21">آ وْلادي، حضيو راسكُم من الأصْنام. آمين.</verse>
			</chapter>
		</book>
		<book number="63">
			<chapter number="1">
				<verse number="1">يوحَنّا الشيخ نالسيّدة المخْتورة من اللّٰه وْنولاداْ الّي كنعزّوم في الحقّ، وْماشي غير أنا بوحدي، وَلكن حتّى الناس كاملين الّي كيعرفو الحقّ،</verse>
				<verse number="2">على حسب الحقّ الّي تابت فينا والّي غادي يكون معنا دائمًا.</verse>
				<verse number="3">تكون معنا النعْمة والرحْمة والسلام من عند اللّٰه الآب وْمن الرَّبّ يَسوع المسيح ابن الآب في الحقّ والمحبّة.</verse>
				<verse number="4">فرحْتْ بزّاف حيت جبرْتْ شي بعض من أُوْلادك كيتمشّاو في الحقّ، على حسب الوَصيّة الّي عْطانا الآب.</verse>
				<verse number="5">وْدابا كنطلب منّك، آ السيّدة، باش نعزّو بعضيّاتنا. وْهَد الشي ماشي فحال إدا كتبْتْ لك وَصيّة جديدة، وَلكن هي وَصيّة كانت عندنا من البداية.</verse>
				<verse number="6">وْهَدي هي المحبّة: علينا نطبّقو الوَصايا د اللّٰه. وْهَدي هي الوَصيّة: عليكُم تتمشّاو في المحبّة، فحال ما سمعْتو من البداية.</verse>
				<verse number="7">حيت خرجو نالدنيا بزّاف د الخدّاعين الّي ما كيعْتَرفو شي بلّي يَسوع المسيح جا في الجسد. والّي كيعمل هَد الشي هُوَ الكدّاب والمسيح الدجّال.</verse>
				<verse number="8">ردّو بالكُم باش ما تضيّعو شي كُل شي الّي عملْنا، باش تشبّرو الاجَر ديالكُم كامل.</verse>
				<verse number="9">كُل واحد الّي خرج من الطريق وْما تبت شي في تعْليم المسيح، هَداك ما عندو شي اللّٰه. والّي تبت في تعْليم المسيح، هَدا عندو الآب وْحتّى الِابن.</verse>
				<verse number="10">إدا جاكُم شي واحد وْما عندو شي هَد التعْليم، ما تسْتَقبلوه شي في الدار وْما تسلّمو شي عليه.</verse>
				<verse number="11">حيت الّي كيسلّم عليه كيشْتَرك معاه في الفعايل ديالو القبيحة.</verse>
				<verse number="12">واخّا عندي بزّاف ما نكتب لكُم، ما بغيت شي نكتبوْ بالمداد على الكاغط، حيت كنتمنّى نجي نْعندكُم وْنتكلّم معكُم وجَه نالوجَه باش تكون الفرْحة ديالنا كاملة.</verse>
				<verse number="13">كيسلّمو عليك أُوْلاد أختك المخْتورة. آمين.</verse>
			</chapter>
		</book>
		<book number="64">
			<chapter number="1">
				<verse number="1">يوحَنّا الشيخ نالأخ العزيز غايُس، الّي كنعزّوْ في الحقّ.</verse>
				<verse number="2">آ العزيز، كنتمنّى تكون بْخير في كُل شي، والصحّة ديالك تكون مزيانة فحال ما كَتْـتنبّت الروح ديالك.</verse>
				<verse number="3">فرحْتْ بزّاف ملّي جاو نْعندي شي خوت وْشهدو بالحقّ الّي فيك وْكيفاش كتطبّق هَد الحقّ.</verse>
				<verse number="4">ما كاينة شي شي فرْحة كتَر من هَدي، ملّي كنسمع على أُوْلادي كيتمشّاو في الحقّ.</verse>
				<verse number="5">آ العزيز، كَتْـتصرّف بأمانة في كُل شي الّي كتعمل مع الخوت، واخّا هُمَ برّانيّين.</verse>
				<verse number="6">شهدو قدّام الكنيسة على المحبّة ديالك، وْغادي تعمل مزيان إدا عاونْتِهم باش يزيدو في السفر ديالوم كيفْما بغى اللّٰه.</verse>
				<verse number="7">حيت هُمَ خرجو بْمحبّة اسم المسيح، وْما قبلو حتّى شي مساعدة من الّي ماشي مؤمنين.</verse>
				<verse number="8">على هَد الشي خصْنا حنايَ نضيّفوهُم باش نشْتَركو معهُم في الخدمة د الحقّ.</verse>
				<verse number="9">كتبْتْ نالكنيسة، وَلكن ديوتْريفُس الّي كيبغي يكون الُوّل فيهُم، ما كيقبل شي الّي كنقولوه.</verse>
				<verse number="10">وْعلى هَد الشي، إدا جيتْ، غادي نفكّركُم في الفعايل ديالو وْكيفاش كيهدَر فينا بالكلام الخايب. وْفوق هَد الشي، ما كيرحّب شي بالخوت البرّانيّين، وْكيمنع هَدوك الّي بغاو يسْتَقبلوهُم وْكيطردوم من الكنيسة.</verse>
				<verse number="11">آ العزيز، ما تقلّد شي الشَّرّ، وَلكن قلّد الخير، حيت الّي كيعمل الخير، هُوَ من اللّٰه، والّي كيعمل الشَّرّ، هَداك ما شاف شي اللّٰه.</verse>
				<verse number="12">كاملين كيشهدو نْدي‍مِتريوس وْحتّى الحقّ بْنفسو كيشهد لو. وْحتّى حنايَ كنشهدو لو، وانتُمَ كتعرفو بلّي الشهادة ديالنا حقيقيّة.</verse>
				<verse number="13">كان عندي بزّاف ما نكتب لك وَلكن ما بغيتْ شي نكتب لك بالمداد والقلم،</verse>
				<verse number="14">حيت كنتمنّى نشوفك في وقت قريب وْغادي نتكلّمو وجَه نالوجَه.</verse>
				<verse number="15">تبقا على خير. الحباب هنايَ كيسلّمو عليك. سلّم أنتينا على الحباب تمّاك، كُل واحد بِاسمو.</verse>
			</chapter>
		</book>
		<book number="65">
			<chapter number="1">
				<verse number="1">يَهودا عبد يَسوع المسيح وْخاه د يَعْقوب، نْهَدوك الّي عَيّط لوم اللّٰه الآب، المحْبوبـين والمحفوظين نيَسوع المسيح،</verse>
				<verse number="2">تزداد لكُم الرحْمة والسلام والمحبّة.</verse>
				<verse number="3">آ العزازين، ملّي كُنْتْ كنعمل كُل جُهدي باش نكتب لكُم على النجا الّي كنشْتَركو فيه كاملين، جبرْتْ بلّي خصْني نكتب لكُم باش نشجّعكُم على الجهاد في الإيمان الّي تسلّم نالقدّيسين مرّة واحدة.</verse>
				<verse number="4">حيت تسلّلو شي ناس مخبّعين فوسطكُم الّي فيهُم الشَّرّ، كيغيّرو نعْمة إلَهنا نالفساد وْكينكرو سيدنا وْرَبّنا الوحيد القدير يَسوع المسيح. العقاب ديالوم مكتوب من زمان.</verse>
				<verse number="5">واخّا أنتُمَ عارفين مزيان هَد الشي كامل، بغيتْ نفكّركُم بلّي الرَّبّ، من بعدما نجّى شعبو من بلاد مصر، هلك هَدوك الّي ما آمنو شي بِه.</verse>
				<verse number="6">والملائكة الّي ما حافظو شي على المرتبة ديالوم، وَلكن سمحو في السُّكنى ديالوم، عملوم في الظلام العميق، مقيّدين بالسناسل الأبديّة نيوم الحساب العظيم.</verse>
				<verse number="7">كيفْما سَدوم وْعَمورة، والمُدُن الّي دايرين بِهُم، تعدّبو فحالوم بالنار الأبديّة ملّي زناو وْتبعو الشهوات الجسديّة الّي ضدّ الطبيعة، رجعو عبْرة نالناس الّي كيتعدّبو بالعقاب د النار الأبديّة.</verse>
				<verse number="8">بْنفس الطريقة، هَد الناس حتّى هُمَ كيفسّدو الجسد في الأحلام ديالوم، وْكيرفضو السلْطة، وْكيزبّلو في الخلايق السماويّة.</verse>
				<verse number="9">وَلكن ملّي ميخائيل رئيس الملائكة تغانن مع إبْليس وْتْدابزو على الجسد د موسى، ما زعَم شي يحكم عليه باللعنة، وَلكن قال لو: "الرَّبّ ينهَط فيك!"</verse>
				<verse number="10">وَلكن هَدو كيزبّلو في ديك الشي الّي ما كيعرفو شي. وْديك الشي الّي كيفهموه بالغريزة، فحال شي حيوانات الّي بلا هدرة. هُوَ الّي كيفسّد نَفسوم.</verse>
				<verse number="11">الويل لِلوم! حيت تبعو طريق قايين. وْباش يربحو الفلوس، طاحو في الغلط د بَلْعام وْتّهلكو في التمرُّد د قورَح.</verse>
				<verse number="12">هَدو هُمَ طبعة موسّخة في الحفلات ديالكُم، ملّي كيتّجمعو معكُم بلا حشومة، كيفتّشو غير على الفايدة ديالوم. هُمَ سحاب بلا شتا، كيدّيهُم الريح. هُمَ شجار د الخريف بلا غلّة، من الجدر هُمَ ميّتين جوج د المرّات وْمقلّعين.</verse>
				<verse number="13">هُمَ مواج هايجين د البحَر، الّي كيسيّبو الرغوة د الوسخ ديالوم. هُمَ نجوم تالفين وْمحفوظ لِلوم الظلام العميق على الدوام.</verse>
				<verse number="14">على هَدو تنبّأ حتّى أَخْنوخ، السابع من آدم، وْقال: "شوفو، الرَّبّ جا مع العشرة د الألوف د الملائكة ديالو</verse>
				<verse number="15">باش يحاسب الناس كاملين وينهَط في كُل شي على كُل الفعايل الشرّيرة ديالوم وْعلى كُل كلمة قاصحة الّي تكلّمو بِها عليه هَد المُدْنبـين الأشْرار."</verse>
				<verse number="16">هَدو هُمَ البرْݣاݣة الّي كيتشكّاو، الّي كيتمشّاو على حسب الشهوات ديالوم وْكيهدرو بالحيالة وْكيمسحو الكابّة نالناس على المصْلحة ديالوم.</verse>
				<verse number="17">وَلكن أنتُمَ، آ العزازين، تفكّرو الكلمات الّي تكلّمو بِها من قبل الرُّسُل د رَبّنا يَسوع المسيح،</verse>
				<verse number="18">ملّي قالو لكُم: "في الزمان الاخّري غادي يكونو ناس الّي كَيْبهْدلو وْكيمشيو مور الشهوات ديالوم الشرّيرة."</verse>
				<verse number="19">هَدو هُمَ الّي بْسبابوم كيوقَع الفراق، والطبيعة القبيحة هي الّي كَتْـتحكّم فيهُم، وْما عندوم شي الروح القُدُس.</verse>
				<verse number="20">وَلكن أنتُمَ، آ العزازين، بنيو حياتكُم على الإيمان ديالكُم المقدّس، وْصلّيو في الروح القُدُس.</verse>
				<verse number="21">وْحافظو على راسكُم في محبّة اللّٰه وْتسنّاو الرحْمة د رَبّنا يَسوع المسيح الّي كتدّي نالحياة الأبديّة.</verse>
				<verse number="22">وْحنّو على هَدوك الّي فيهُم الشكّ.</verse>
				<verse number="23">نجّيو يَخرين وْخطفوهُم من النار. حنّو على يَخرين بالخوف، وْكرهو حتّى الحوايج الّي موسّخة في الجسد ديالوم.</verse>
				<verse number="24">وْنالقادر باش يحفظكُم من الطيحة، ويوقّفكُم بلا عيب قدّام المجد ديالو فرحانين،</verse>
				<verse number="25">نالإلَه الوحيد المُنجّي ديالنا، بـيَسوع المسيح رَبّنا، عندو المجد والجلالة والقدرة والسلْطة، دابا وْعلى الدوام دائ‍مًا! آمين.</verse>
			</chapter>
		</book>
		<book number="66">
			<chapter number="1">
				<verse number="1">الرؤيا د يَسوع المسيح الّي عْطى لو اللّٰه باش يظهّر نالخدّامة ديالو الأُمور الّي غادي توقع في وقت قريب. صيفط يَسوع المسيح الملاك ديالو باش يبيّن الرؤيا نالعبد ديالو يوحَنّا،</verse>
				<verse number="2">الّي شهد بْكلام اللّٰه وْبْشهادة يَسوع المسيح ملّي قال كُل شي الّي شاف.</verse>
				<verse number="3">مبروك كُل واحد الّي كيقرا الكلام د هَد النبوّة، وْمبروكين الّي كيسمعوه وْكيحافظو على الحاجات الّي مكتوبة فيها، حيت الوقت قريب.</verse>
				<verse number="4">أنا يوحَنّا كنكتب نالسبعة د الكنائس الّي في آسيا، النعْمة لكُم والسلام من اللّٰه، الّي كاين والّي كان والّي غادي يجي، وْمن الارْواح السبعة الّي قدّام العرش ديالو،</verse>
				<verse number="5">وْمن يَسوع المسيح الشاهد الصادق، البِكر من بين الميّتين، الّي هُوَ الرئيس د ملوك الأرض. هُوَ عزّنا وْغسلنا من الدنوب ديالنا بْدمّو،</verse>
				<verse number="6">وْجعلنا ملوك وْمسؤولين على العبادة ناللّٰه باباه. عندو المجد والقوّة على الدوام دائمًا، آمين.</verse>
				<verse number="7">ها هُوَ ماجي مع السحاب، وْكُل عينينة غادي تشوفوْ وْحتّى هَدوك الّي طعنوه، وْغادي ينوّحو عليه القبايل د الأرض كاملين. نعم، هَيدا غادي يكون! آمين.</verse>
				<verse number="8">"أنا هُوَ الألف والياء، البداية والنهاية،" كيقول الرَّبّ الإلَه، "الّي كاين والّي كان والّي غادي يجي، القادر على كُل شي."</verse>
				<verse number="9">أنا يوحَنّا الأخ ديالكُم وْشريك معكُم في العداب وْفي المُلك والصبر د يَسوع. كُنْتْ في الجزيرة الّي مسمّية بَطْمُس بْسباب كلام اللّٰه وْشهادة يَسوع.</verse>
				<verse number="10">كُنْتْ في روح اللّٰه في نهار الرَّبّ، وْسمعْتْ مورايَ واحد الصوت عظيم فحال واحد البوق،</verse>
				<verse number="11">كيقول: "كْتب الّي كتشوف في واحد الكتاب وْصيفطوْ نالكنائس السبعة: أَفَسُس، وْسِميرْنا، وْبَرْغامُس، وْثياتيرا، وْسارْدِس، وْفيلادَلْفيا وْلاودِكيّة."</verse>
				<verse number="12">وْدُرْتْ باش نشوف الصوت الّي تكلّم معيَ، وانا مدوّر شفْتْ سبعة د اللامْبات ديال الدهب،</verse>
				<verse number="13">وْفوسط اللامْبات كان شي واحد كيشبه نِابن الإنسان لابس واحد الجلّابة طويلة وْمحزّم على صدرو بواحد الحزام د الدهَب.</verse>
				<verse number="14">الراس والشعر ديالو بُيَط فحال الصوفة البيطة، وْفحال التلج، والعينين ديالو فحال اللهبة د العافية،</verse>
				<verse number="15">والرِّجلين ديالو فحال النحاس الصافي المصْقول بالعافية، وْصوتو قوي فحال الصوت د الما د الشلّال.</verse>
				<verse number="16">كان في يَدّو د الّيمين سبعة د النجوم، وْخرج من دُقمو واحد السيف ماضي من جوج د الجهات، والوجه ديالو فحال الشمس ملّي كتضوّي في قوّتاْ.</verse>
				<verse number="17">ملّي شفْتوْ، طِحْتْ عند رِجلو فحال الميّت، وَلكن هُوَ نزّل يَدّو د الّيمين عليَّ وْقال لي: "ما تخاف شي. أنا هُوَ الُوّل والاخّري،</verse>
				<verse number="18">وانا هُوَ الحي. كُنْتْ ميّت وْدابا أنا حي على الدوام دائمًا، وْعندي المفاتح د الموت والهاوية.</verse>
				<verse number="19">كْتب الّي شفْتِه والّي كيوقع دابا والّي غادي يوقع من بعد.</verse>
				<verse number="20">السرّ د النجوم السبعة، الّي شفْتِها في الّيمين ديالي واللامْبات السبعة د الدهَب، هُوَ هَدا: النجوم السبعة هُمَ الملائكة د الكنائس السبعة، واللامْبات السبعة الّي شفْتِ، هُمَ الكنائس السبعة.</verse>
			</chapter>
			<chapter number="2">
				<verse number="1">"كْتب نالملاك د الكنيسة في أَفَسُس: هَداك الّي عندو السبعة د النجوم في يَدّو د الّيمين، الّي كيتمشّى فوسط السبعة د اللامْبات د الدهب، كيقول هَد الشي:</verse>
				<verse number="2">«أنا كنعرف الأعْمال والتعب والصبر ديالك، وْكنعرف بلّي ما تقدر شي تْتحمّل القباحين، وْجرّبْتِ هَدوك الّي كيقولو بلّي هُمَ رُسُل، وَلكن هُمَ ماشي رُسُل، وْجبرْتِهُم كدّابـين.</verse>
				<verse number="3">عندك الصبر وْتعدّبْتِ بْسباب اِسمي وْما عيـيتِ شي.</verse>
				<verse number="4">وَلكن عندي عليك بلّي سمحْتِ في المحبّة ديالك الُولى.</verse>
				<verse number="5">وْعلى ديك الشي تفكّر ماين طِحْتِ وْتوب، وْرْجع تطبّق الأعْمال الُولى. وِادا ما تُبْتِ شي، غادي نجي نْعندك وْنحيّد اللامْبة ديالك من الموطَع ديالاْ.</verse>
				<verse number="6">وَلكن الّي عندك مزيان هُوَ بلّي كَتْكرَه الأعْمال د النِقولاويّـين، الّي حتّى أنا كَنْكرهاْ.</verse>
				<verse number="7">كُل واحد الّي عندو الودْنين، خصّوْ يسمع شنّو كيقول الروح نالكنائس. الّي غلب، غادي نعطيه ياكل من شجرة الحياة الّي موجودة في الجنّة د اللّٰه.»</verse>
				<verse number="8">"وْكْتب نالملاك د الكنيسة في سِميرْنا: الُوّل والاخّري، الّي كان ميّت وْرجَع نالحياة، كيقول هَد الشي:</verse>
				<verse number="9">«أنا كنعرف الضيق والفقر ديالك. وَلكن بالحقّ أنتينا غني! وْكنعرف كيفاش كيزبّلو فيك هَدوك الّي كيدّعيو على نَفسوم بلّي هُمَ يهود، وَلكن بالعكس، هُمَ بيت العبادة د الشيطان.</verse>
				<verse number="10">عُمرك ما تخاف من ديك الشي الّي غادي تتعدّب بِه. ها إبْليس غادي يدخّل البعض منكُم نالحبس باش تتجرّبو، وْغادي يكون عندكُم الضيق في عشر أيّام. كون أمين حتّى نالموت وانا غادي نعطيك التاج د الحياة.</verse>
				<verse number="11">كُل واحد الّي عندو الودْنين، خصّوْ يسمع شنّو كيقول الروح نالكنائس. الّي غلب، ما غادي شي يآديه الموت التاني.»</verse>
				<verse number="12">"وْكْتب نالملاك د الكنيسة في بَرْغامُس: هَداك الّي عندو واحد السيف ماضي من جوج د الجهات كيقول هَد الشي:</verse>
				<verse number="13">«أنا كنعرف فاين أنتينا ساكن، في الموطَع فاين كاين العرش د الشيطان! وَلكن أنتينا باقي تابت في اسمي وْما نكرْتِ شي إيمانك بيَّ، حتّى في الأيّام فاش اتّقتل عندكُم أَنْتيباس، الشاهد ديالي الصادق، فاين ساكن الشيطان.</verse>
				<verse number="14">وَلكن عندي شويِّش عليك، حيت عندك تمّاك الّي مشبّرين بْتعْليم بَلْعام، الّي علّم بالاق يعتّر بَني إسْرائيل باش ياكلو الّي مدْبوح نالأصْنام ويزنيو.</verse>
				<verse number="15">وْعندك عاود الّي مشبّرين بالتعْليم د النِقولاويّين.</verse>
				<verse number="16">على ديك الشي توب. وَإلّا، أنا غادي نجي نْعندك دغيا باش نحاربوم بالسيف ديال دُقمي.</verse>
				<verse number="17">كُل واحد الّي عندو الودْنين، خصّوْ يسمع شنّو كيقول الروح نالكنائس. الّي غلب، غادي نعطيه ياكل من المَنّ المخبّع، وْغادي نعطي لو واحد الحجْرة بيطة وْمكتوب عليها واحد الِاسم جديد الّي ما كيعرفوْ حتّى شي واحد، من غير هَداك الّي كيقبطاْ.»</verse>
				<verse number="18">"وْكْتب نالملاك د الكنيسة في ثياتيرا: اِبن اللّٰه، الّي عندو العينين فحال اللهبة د العافية وْرِجلو فحال النحاس الصافي، كيقول هَد الشي:</verse>
				<verse number="19">«أنا كنعرف الأعْمال والمحبّة والإيمان والخدْمة والصبر ديالك، وْكنعرف بلّي الأعْمال ديالك الاخّرية كتَر من الُولى.</verse>
				<verse number="20">وَلكن عندي عليك بلّي كَتْـتحمّل ديك المراة إيزابيل، الّي كتقول على نفساْ بلّي هي نَبيّة، وَلكن كتعلّم وْكتغري العبيد ديالي باش يزنيو وياكلو الّي مدْبوح نالأصْنام.</verse>
				<verse number="21">وْعْطيتْ لاْ الوقت باش تتوب من الزنا ديالاْ، وْما بغات شي تتوب.</verse>
				<verse number="22">ها انا غادي نسيّباْ في الفراش، والّي كيزنيو معها غادي نعدّبوم بْضيق عظيم، إدا ما تابو شي من الفعايل ديالاْ.</verse>
				<verse number="23">وْولاداْ غادي نجرحوم حتّى نالموت. وْهَيدا غادي يعرفو الكنائس كاملين بلّي أنا هُوَ الّي كَنْمْتَحن الأفْكار والقلوبة، وْغادي نعطي نْكُل واحد منكُم على حسب الأعْمال ديالو.</verse>
				<verse number="24">وَلكن أنتُمَ والباقين الّي في ثياتيرا، وْكاملين الّي ما عندوم شي هَد التعْليم، وْما عرفو شي الّي كيعيّطو لو "أعْماق الشيطان،" كنقول لكُم بلّي ما غادي شي نْنزّل عليكُم شي تقَل يَخُر.</verse>
				<verse number="25">وَلكن حافظو على الّي عندكُم حتّى نجي.</verse>
				<verse number="26">كُل واحد الّي غلب وْحافظ على الأعْمال ديالي حتّى النهاية، غادي نعطي لو السلْطة على الأُمَم،</verse>
				<verse number="27">وْغادي يرعاهُم بالعصا د الحديد، وْغادي يهرّسوم فحال القشوع د الطين،</verse>
				<verse number="28">كيفْما عْطاني بابا هَد السلْطة. وْغادي نعطي لو النجْمة د الصباح.</verse>
				<verse number="29">كُل واحد الّي عندو الودْنين، خصّوْ يسمع شنّو كيقول الروح نالكنائس.»</verse>
			</chapter>
			<chapter number="3">
				<verse number="1">"وْكْتب نالملاك د الكنيسة في سارْدِس: هَداك الّي عندو السبعة د الارْواح د اللّٰه والسبعة د النجوم كيقول هَد الشي: «أنا كنعرف الأعْمال ديالك. عندك الشهرة د شي واحد "حيّ،" وْفي الحقيقة أنتينا ميّت.</verse>
				<verse number="2">ردّ البال وْقوّي ديك الشي الّي باقي ما مات شي، حيت ما جبرْتْ شي الأعْمال ديالك كاملة قدّام إلَهي.</verse>
				<verse number="3">على ديك الشي تفكّر ديك الشي الّي قبلْتِه وْسمعْتِه، وْحافظ عليه وْتوب. حيت إدا ما سهرْتِ شي، غادي نجي لك فحال شي سارق، وْما غادي شي تعرف الساعة الّي فيها غادي نجي لك.</verse>
				<verse number="4">وَلكن عندك بعض الناس في سارْدِس الّي ما وَسّخو شي الحوايج ديالوم. هَدوك غادي يتمشّاو معيَ بالحوايج البيطة، حيت هُمَ كيسْتاهلو.</verse>
				<verse number="5">الّي غلب، هُوَ غادي يلبس الحوايج البيطة وْما غادي شي نمحي الِاسم ديالو من كتاب الحياة، وانا غادي نعْتَرف بِاسمو قدّام بابا وْقدّام الملائكة ديالو.</verse>
				<verse number="6">كُل واحد الّي عندو الودْنين، خصّوْ يسمع شنّو كيقول الروح نالكنائس.»</verse>
				<verse number="7">"وْكْتب نالملاك د الكنيسة في فيلادَلْفيا: القدّوس، الحقّ، الّي عندو المفْتاح د داوُد، الّي كيفتح وْحتّى واحد ما يقدر يشدّ، وْكيشدّ وْحتّى واحد ما يقدر يفتح، كيقول هَد الشي:</verse>
				<verse number="8">«أنا كنعرف الأعْمال ديالك. ها انا فتحْتْ لك واحد الباب وْما يقدر حتّى واحد يشدّاْ، حيت واخّا عندك قوّة قليلة، حافظْتِ على الكلام ديالي وْما نكرْتِ شي اسمي.</verse>
				<verse number="9">ها الّي غادي نعمل بْهَدوك الّي من بيت العبادة د الشيطان، الّي كيدّعيو على نَفسوم بلّي هُمَ يهود، وَلكن كيكدبو: ها انا غادي نجعلوم يجيو ويسجدو قدّام رِجلك ويعْتَرفو بلّي أنتينا عزيز عليَّ.</verse>
				<verse number="10">حيت حافظْتِ على كلمة الصبر، حتّى أنا غادي نحافظ عليك من ساعة المِحنة الّي غادي تجي على الدنيا كاملة باش يتجرّبو الّي ساكنين على الأرض.</verse>
				<verse number="11">ها انا ماجي دغيا. حافظ على الّي عندك باش ما يحيّد لك حتّى واحد التاج ديالك.</verse>
				<verse number="12">الّي غلب، غادي نعملوْ ركيزة في بيت المَقْدس د إلَهي، وْما عُمرو غادي يخرج منّو. غادي نكتب عليه الِاسم د إلَهي وِاسم مدينة إلَهي، أُورُشَليم الجديدة النازلة من السما من عند إلَهي، وْغادي نكتب عليه اِسمي الجديد.</verse>
				<verse number="13">كُل واحد الّي عندو الودْنين، خصّوْ يسمع شنّو كيقول الروح نالكنائس.»</verse>
				<verse number="14">"وْكْتب نالملاك د الكنيسة في لاودِكيّة: الأمين، الشاهد الصادق والحقيقي، البداية د خليقة اللّٰه، كيقول هَد الشي:</verse>
				<verse number="15">«أنا كنعرف الأعْمال ديالك، بلّي أنتينا ماشي بارد ولا سخون، وْمصاب تكون بارد أَوْلا سخون!</verse>
				<verse number="16">وْحيت أنتينا دافي هَيداك، وْماشي بارد ولا سخون، أنا غادي نتقيّاك من دُقمي.</verse>
				<verse number="17">حيت أنتينا كتقول: "أنا لا باس عليَّ وْتّغنيتْ وْما كيخصْني والو،" وْما كتعرف شي بلّي أنتينا زُغبي وْمسكين وْفقير وْعمى وْعريان.</verse>
				<verse number="18">على هَد الشي كَنْنصحك تشري منّي الدهب المصفّي بالعافية باش ترجع غني، وْباش تشري الحوايج البيطة باش تلبساْ وْتستر الحشومة د العرا ديالك، وْتشري الدهْنة باش تدهن بِه العينين ديالك وْتشوف.</verse>
				<verse number="19">أنا كنوبّخ وْكنعاقب كُل واحد الّي عزيز عليَّ. على ديك الشي كون مجْتَهد وْتوب.</verse>
				<verse number="20">ها انا واقف على الباب وْكندقّ. إدا سمَع شي واحد الصوت ديالي وْفتَح الباب، غادي ندخل نْعندو وْغادي نتعشّى معاه وْهُوَ معيَ.</verse>
				<verse number="21">الّي غلب، غادي نعطيه الحقّ باش يݣلس معيَ على العرش ديالي، فحال ما غلبْتْ أنا وْݣلسْتْ مع بابا على العرش ديالو.</verse>
				<verse number="22">كُل واحد الّي عندو الودْنين، خصّوْ يسمع شنّو كيقول الروح نالكنائس.»"</verse>
			</chapter>
			<chapter number="4">
				<verse number="1">من بعد هَد الشي، شفْتْ في السما واحد الباب مفتوح، والصوت الُوّل الّي سمعْتوْ فحال البوق كيهدَر معيَ، وْقال لي: "طْلع نْهنايَ وْغادي نورّيك ديك الشي الّي لازم يوقع من بعد."</verse>
				<verse number="2">في الحين كُنْتْ في روح اللّٰه، وْشفْتْ واحد العرش في السما وْشي واحد ݣالس على العرش.</verse>
				<verse number="3">وْهَداك الّي كان ݣالس كيظهَر فحال الحجْرة د اليشب والعقيق، وْكان واحد قَوس قُزح داير بالعرش، كيظهَر فحال الزمرّد.</verse>
				<verse number="4">وْكانو دايرين بالعرش أربعة وْعشرين عرش، وْݣالسين على العروش أربعة وْعشرين شيخ، لابسين الحوايج البيطة وْعلى راسوم تاج د الدهب.</verse>
				<verse number="5">كيخرج من العرش البرق وْشي د الأصْوات والرعد، وْقدّام العرش كانو سبعة د اللامْبات د العافية مشْعولين، وْهُمَ الارْواح د اللّٰه السبعة.</verse>
				<verse number="6">وْقدّام العرش كان فحال واحد البحَر د الجّاج، كيشبه نالبلّار، وْكان فوسط العرش وْدايرين بِه أربعة د المخْلوقات معمّرين بالعينين من القدّام وْمن اللَوري،</verse>
				<verse number="7">المخْلوق الُوّل كيشبه نواحد السبَع، والمخْلوق التاني كيشبه نواحد العجل، والمخْلوق التالت عندو الوجَه فحال الوجَه د الإنسان، والمخْلوق الرابع كيشبه نواحد النسر طاير،</verse>
				<verse number="8">وْكُل واحد من المخْلوقات عندو ستّة د الجّنْحين معمّرين بالعينين من الداخل وْبرّا. وْما وَقفو شي ليل وْنهار، كيقولو: "قدّوس، قدّوس، قدّوس، الرَّبّ الإلَه القادر على كُل شي، الّي كان والّي كاين والّي غادي يجي."</verse>
				<verse number="9">وْملّي المخْلوقات كيعطيو المجد والكرامة والشكر نْهَداك الّي ݣالس على العرش، الحيّ على الدوام دائمًا،</verse>
				<verse number="10">كيركعو الأربعة وْعشرين شيخ قدّام الّي ݣالس على العرش وْكيسجدو نالحيّ على الدوام دائمًا، وْكيسيّبو التيجان ديالوم قدّام العرش، وْكيقولو:</verse>
				<verse number="11">"رَبّنا وْإلَهنا، أنتينا كتستحقّ باش تدّي كُل المجد والكرامة والقُدرة، حيت أنتينا خلقْتِ كُل شي وْبالإرادة ديالك كُل شي كان وْتّخلق."</verse>
			</chapter>
			<chapter number="5">
				<verse number="1">وْشفْتْ على الّيمين د هَداك الّي ݣالس على العرش واحد الكتاب مكتوب من الداخل وْعلى برّا، مطبوع بْسبعة د الطوابع.</verse>
				<verse number="2">وْشفْتْ واحد الملاك قوي كيعيّط بْصوت عظيم: "شكون هُوَ الّي كَيْسْتحقّ باش يفتح الكتاب ويحلّ الطوابع ديالو؟"</verse>
				<verse number="3">وْما قدر حتّى واحد في السما ولا على الأرض ولا تحت الأرض يفتح الكتاب ويشوف فيه.</verse>
				<verse number="4">وْبكيتْ بزّاف، حيت ما جبرو حتّى واحد الّي مسْتحقّ باش يفتح الكتاب ولا يشوف فيه.</verse>
				<verse number="5">وْقال لي واحد من الشيوخ: "ما تبكي شي، حيت السبَع الّي من القبيلة د يَهودا والجدر ديال داود، غلب باش يفتح الكتاب والسبعة د الطوابع ديالو."</verse>
				<verse number="6">ديك الساعة، فوسط العرش وْفوسط الأربعة د المخْلوقات وْفوسط الشيوخ، شفْتْ واحد الخروف واقف، كيظهَر فحال إدا مدْبوح، عندو سبعة د القرون وْسبعة د العينين، وْهُمَ الارْواح د اللّٰه السبعة المرْسولين نالأرض كاملة.</verse>
				<verse number="7">وْجا وْشبّر الكتاب من يَدّو د الّيمين د هَداك الّي ݣالس على العرش.</verse>
				<verse number="8">وْملّي شبّر الكتاب، ركعو الأربعة د المخْلوقات والأربعة وْعشرين شيخ قدّام الخروف، وْكُل واحد عندو واحد الڭيتارة وْشي د الكيسان د الدهب معمّرين بالبخور، الّي هُمَ الصلاوات د القدّيسين.</verse>
				<verse number="9">وْكانو كيهلّلو بْواحد الترْنيمة جديدة، كيقولو: "أنتينا مسْتحقّ تشبّر الكتاب وْتحلّ الطوابع ديالو، حيت اتّدبحْتِ وْفديتِ ناللّٰه بْدمّك الناس من كُل قبيلة وْلُغة وْشعب وأُمّة،</verse>
				<verse number="10">وْجعلْتِ منّوم واحد الممْلكة وْمسْؤولين على العبادة نالإلَه ديالنا، وْغادي يحكمو على الأرض."</verse>
				<verse number="11">وْمن بعد شفْتْ وْسمعْتْ الصوت د بزّاف د الملائكة دايرين بالعرش وْبالمخْلوقات وْبالشيوخ، وْكان العدد ديالوم عشرات الألوفات والملايين،</verse>
				<verse number="12">وْهُمَ كيقولو بْصوت عظيم: "الخروف المدْبوح عندو الحقّ باش يدّي القُدرة والغِنى والحكْمة والقوّة والكرامة والمجد والتسْبيح."</verse>
				<verse number="13">وْكُل خليقة الّي في السما وْعلى الأرض وْتحت الأرض وْفوق البحَر، وْكُل شي الّي كاين فيهُم، سمعْتوم كيقولو: "التسْبيح والكرامة والمجد والقوّة نِلّي ݣالس على العرش وْنالخروف على الدوام دائمًا."</verse>
				<verse number="14">وْقالو المخْلوقات الأربعة: "آمين." والشيوخ ركعو وْسجدو لو.</verse>
			</chapter>
			<chapter number="6">
				<verse number="1">ديك الساعة شفْتْ بلّي الخروف حلّ واحد من الطوابع السبعة، وْسمعْتْ واحد من الأربعة د المخْلوقات كيهدَر وْصوتو فحال الصوت د الرعد: "آجي تشوف."</verse>
				<verse number="2">وْشفْتْ وْظهَر واحد الخيل بيَط، وْهَداك الّي راكب عليه عندو واحد القَوس، وْتّعطى لو التاج، وْخرج غالب باش يزيد يغلب.</verse>
				<verse number="3">وْملّي حلّ الخروف الطابع التاني، سمعْتْ المخْلوق التاني كيقول: "آجي تشوف."</verse>
				<verse number="4">وْخرج واحد الخيل يَخُر حمَر، وْهَداك الّي راكب عليه اتّعطات لو القُدرة باش يزوّل السلام من الأرض وْباش يتقاتلو مع بعطوم، وْتّعطى لو واحد السيف كبير.</verse>
				<verse number="5">وْملّي حلّ الخروف الطابع التالت، سمعْتْ المخْلوق التالت كيقول: "آجي تشوف." وْشفْتْ وْظهَر واحد الخيل كحَل، وْهَداك الّي راكب عليه عندو في يَدّو واحد الميزان.</verse>
				<verse number="6">وْسمعْتْ واحد الصوت فوسط المخْلوقات الأربعة كيقول: "كيلو د الزرع بْدينار، وْتلاتة د الكيلو د الشعير بْدينار، وَلكن الزيت والخمر ما تآديهُم شي."</verse>
				<verse number="7">ملّي حلّ الخروف الطابع الرابع، سمعْتْ المخْلوق الرابع كيقول: "آجي تشوف."</verse>
				<verse number="8">وْشفْتْ وْظهَر واحد الخيل خضَر مفتوح، وْهَداك الّي راكب عليه كيتسمّى الموت، وْكانت الهاوية تابعاه، وْتّعطات لو القُدرة على الربَع د الأرض باش يقتل بالسيف وْبالجّوع وْبالموت وْبالوحوش د الأرض.</verse>
				<verse number="9">وْملّي حلّ الخروف الطابع الخامس، شفْتْ تحت المَدْبح شي د الناس مدْبوحين بْسباب كلمة اللّٰه، وْبْسباب الشهادة ديالوم.</verse>
				<verse number="10">وْغوّتو بْصوت عظيم كيقولو: "آ السيّد القدّوس والحقّ، حتّى لاين ما تحكم شي على الّي ساكنين على الأرض وْتنْتَقم مِنّوم نالدم ديالنا؟"</verse>
				<verse number="11">وْتّعطات نْكُل واحد مِنّوم حوايج بيطة، وْتّقالّوم بلّي يرْتاحو شويّا حتّى يتكمّل العدد د العبيد الرُّفَقاء والخوت ديالوم الّي غادي يتعدّبو فحالوم حتّى نالموت.</verse>
				<verse number="12">وْشفْتْ ملّي حلّ الخروف الطابع السادس، وْوقَع واحد الزنْزال عظيم، والشمس رجعَتْ كحلة فحال إدا كانت لابسة التوب د النواح، والقمر كامل رجَع فحال الدم،</verse>
				<verse number="13">والنجوم د السما طاحو على الأرض، فحال ما كتطيّح الشجرة د الكرْموس الغلّة ديالاْ ملّي كيزعْزعاْ الريح القوي.</verse>
				<verse number="14">والسما تحيّدَتْ فحال شي كاغط ملوّي، والجّبولة والجُزُر كاملين تحرّكو من الموطَع ديالوم.</verse>
				<verse number="15">وْملوك الأرض والعُظَماء والقُيّاد والأَغْنياء والقويّـين وْكُل عبد وْكُل حُرّ، خبّعو راسوم في الغيران وْفي الصخور د الجّبولة،</verse>
				<verse number="16">وْهُمَ كيقولو نالجّبولة والصخور: "طيحو علينا وْخبّعونا من الوجَه د هَداك الّي ݣالس على العرش وْمن الغضب د الخروف،</verse>
				<verse number="17">حيت جا النهار د الغضب ديالو العظيم، وْشكون يقدر يبقا واقف؟"</verse>
			</chapter>
			<chapter number="7">
				<verse number="1">وْشفْتْ من بعد هَد الشي أربعة د الملائكة واقفين على أربعة د الركاني د الأرض، محاصرين الرّياح الأربعة د الأرض باش ما يسوط حتّى شي ريح على الأرض ولا على البحَر ولا على الشجار.</verse>
				<verse number="2">وْشفْتْ واحد الملاك يَخُر طالع من الشرق وْعندو الطابع د اللّٰه الحيّ، وْعَيّط بْصوت عظيم نالملائكة الأربعة الّي اتّعطات لوم القُدرة باش يضرّو الأرض والبحَر،</verse>
				<verse number="3">وْقالّوم: "ما تضرّو شي الأرض ولا البحَر ولا الشجار حتّى نطبعو الخدّامة د إلَهنا على الجبْهة ديالوم."</verse>
				<verse number="4">وْسمعْتْ بلّي عدد المطْبوعين هُوَ مية وأربعة وأربعين ألف من كُل القبايل د بَني إسْرائيل.</verse>
				<verse number="5">من قبيلة يَهودا طبعو طناشر ألف، وْمن قبيلة رَأُوبين طناشر ألف، وْمن قبيلة جاد طناشر ألف،</verse>
				<verse number="6">وْمن قبيلة أَشير طناشر ألف، وْمن قبيلة نَفْتالي طناشر ألف، وْمن قبيلة مَنَسّى طناشر ألف،</verse>
				<verse number="7">وْمن قبيلة شِمْعون طناشر ألف، وْمن قبيلة لاوي طناشر ألف، وْمن قبيلة يَسّاكَر طناشر ألف،</verse>
				<verse number="8">وْمن قبيلة زَبولون طناشر ألف، وْمن قبيلة يوسف طناشر ألف، وْمن قبيلة بِنْيامين طناشر ألف.</verse>
				<verse number="9">وْمن بعد هَد الشي، شفْتْ وْظهَر جمْهور عظيم بلا حساب من الأُمَم والقبايل والشعوب واللُغات كاملين، واقفين قدّام العرش وْقدّام الخروف، لابسين حوايج بيطة وْمشبّرين في يَدّوم الجريد د النخَل،</verse>
				<verse number="10">وْهُمَ كيغوّتو بْصوت عظيم، وْكيقولو: "النجا من عند إلَهنا الّي ݣالس على العرش وْمن عند الخروف."</verse>
				<verse number="11">والملائكة كاملين كانو واقفين دايرين بالعرش وْبالشيوخ وْبالمخْلوقات الأربعة، وْركعو قدّام العرش على وَجهوم وْسجدو ناللّٰه،</verse>
				<verse number="12">كيقولو: "آمين! نالإلَه ديالنا البركة والمجد والحكْمة والشكر والكرامة والقُدرة والقوّة على الدوام دائمًا. آمين!"</verse>
				<verse number="13">ديك الساعة سقصاني واحد من الشيوخ: "شكون هُمَ هَدو الّي لابسين الحوايج البيطة، وْماين جاو؟"</verse>
				<verse number="14">وْجاوبْتوْ: "أنتينا كتعرف، آ سيدي." وْقال لي: "هَدو هُمَ الّي جاو من الضيق العظيم وْغسلو الحوايج ديالوم وْبيّطوها بْدم الخروف.</verse>
				<verse number="15">على ديك الشي هُمَ قدّام عرش اللّٰه وْكيعبدوه ليل وْنهار في بيت المَقْدس ديالو. وْهَداك الّي ݣالس على العرش غادي ينشر الخَيمة ديالو فوق مِنّوم.</verse>
				<verse number="16">وْما غادي شي يجوعو ولا يعطشو، وْما غادي شي تضربوم لا شمس ولا سَهد،</verse>
				<verse number="17">حيت الخروف الّي فوسط العرش كيرعاهُم وْغادي يݣوّدوم نالعيون د الما الحيّ، واللّٰه غادي يمسح كُل دمْعة من العينين ديالوم."</verse>
			</chapter>
			<chapter number="8">
				<verse number="1">وْملّي حلّ الخروف الطابع السابع، وقَع السكات في السما تقْريبًا نصّ ساعة.</verse>
				<verse number="2">وْشفْتْ الملائكة السبعة الّي واقفين قدّام اللّٰه، وْتّعطات لوم سبعة د البواق.</verse>
				<verse number="3">وْمن بعد جا واحد الملاك يَخُر عندو مجْمر د الدهب وْوقَف عند المَدْبح، وْتّعطى لو بزّاف د البخور باش يقدّم الصلاوات د القدّيسين كاملين على المَدْبح د الدهب الّي قدّام العرش.</verse>
				<verse number="4">وْطلع من يد الملاك الدُّخّان د البخور، مع صلاوات القدّيسين، قدّام اللّٰه.</verse>
				<verse number="5">وْمن بعد، شبّر الملاك المجْمر وْعمّروْ بالعافية د المَدْبح وْسيّباْ على الأرض، وْوقَع الرعد والصداع والبرق وْواحد الزنْزال.</verse>
				<verse number="6">ديك الساعة الملائكة السبعة، الّي عندوم السبعة د البواق، وجّدو نَفسوم باش ينفخو فيهُم.</verse>
				<verse number="7">وْنفَخ الملاك الُوّل في البوق، وْتسيّب على الأرض التبْروري والعافية مخلّطين بالدم، وْتّحرق تُلت الأرض وْتُلت الشجار والربيع الخضَر كامل.</verse>
				<verse number="8">وْنفَخ الملاك التاني في البوق، وْتسيّبَتْ في البحَر شي حاجة فحال واحد الجّبل عظيم، مشعول بالعافية، وْرجَع تُلت البحَر دم،</verse>
				<verse number="9">وْماتو تُلت المخْلوقات الّي عايشة في البحَر، وْتّهلكو تُلت السُّفُن.</verse>
				<verse number="10">وْنفَخ الملاك التالت في البوق، وْطاحت من السما واحد النجمة عظيمة مشْعولة، فحال واحد اللامْبة، وْطاحت على تُلت الويدان وْعلى العيون د الما.</verse>
				<verse number="11">النجْمة مسمّية "العَلْقَم،" وْرجَع التُّلت د الما فحال العلْقم، وْماتو بزّاف د الناس بْسباب الما، حيت رجَع مرّ.</verse>
				<verse number="12">وْنفَخ الملاك الرابع في البوق، وْتّضرب التُّلت د الشمس وْتُلت القمر وْتُلت النجوم، حتّى تظلّم التُّلت ديالوم. هَيدا بقا مسلّس تُلت النهار وْتُلت الليل.</verse>
				<verse number="13">وْشفْتْ وْسمعْتْ واحد النسر طاير فوسط السما، كيقول بْصوت عظيم: "الويل، الويل، الويل نِلّي ساكنين على الأرض ملّي اتّسمع الصوت د البواق، الّي غادي ينفخو فيهُم الملائكة التلاتة الباقين!"</verse>
			</chapter>
			<chapter number="9">
				<verse number="1">وْنفَخ الملاك الخامس في البوق، وْشفْتْ واحد النجْمة الّي طاحت من السما على الأرض، وْتّعطى لو المفْتاح د بير الهاوية،</verse>
				<verse number="2">وْفتَح بير الهاوية وْطلَع منّو الدُّخّان فحال الدُّخّان د واحد الفرّان عظيم، وْتسلّسَت الشمس والهوا بْسباب هَد الدُّخّان.</verse>
				<verse number="3">وْخرج من الدُّخّان جراد على الأرض، وْتّعطات لوم القُدرة فحال القُدرة ديال العقارب د الأرض.</verse>
				<verse number="4">وْتّقالّوم بلّي ما يضرّو شي العشب د الأرض ولا حتّى شي حاجة خضْرة ولا حتّى شي شجرة، من غير الناس الّي ما عندوم شي الطابع د اللّٰه على جبْهاتوم.</verse>
				<verse number="5">وْما اتّعطى لوم شي الإدن باش يقتلوهُم، وَلكن غير باش يعدّبوهُم في مُدّة خمس شهور، والعداب ديالوم كان فحال عداب اللسْعة د العقرب.</verse>
				<verse number="6">وْفي ديك الأيّام، غادي يبقّشو الناس على الموت وْما غادي شي يجبروها، وْغادي يتشهّاو يموتو، وَلكن الموت غادي تهرب مِنّوم.</verse>
				<verse number="7">المظْهر د الجراد كان كيشبه نْشي خيولة موجّدين نالحرب، وْعلى راسوم التيجان من الدهب، وْوُجوهوم فحال وجوه البشر،</verse>
				<verse number="8">وْعندوم الشعر فحال شعر النسا، وْسنانوم فحال سنان السبوعة،</verse>
				<verse number="9">وْعندوم الصدريّات فحال الصدريّات د الحديد، والصوت د الجنحين ديالوم فحال الصداع د بزّاف د الكرارس د الخيولة كيجرّيو نالحرب.</verse>
				<verse number="10">وْعندوم الزنّيطة والشوكة فحال العقارب، وْفي الزنّيطة ديالوم كانت عندوم القُدرة باش يعدّبو الناس في مُدّة خمس شهور،</verse>
				<verse number="11">والمَلِك ديالوم هُوَ ملاك الهاوية، الّي مسمّي بالعبرانيّة "أَبَدّون" وْباليونانيّة "أبولّيّون."</verse>
				<verse number="12">الويل الُوّل فات، وَلكن باقي ماجّين جوج د الويلات يَخرين.</verse>
				<verse number="13">وْنفَخ الملاك السادس في البوق، وْسمعْتْ واحد الصوت من القرون الأربعة د المَدْبح د الدهب الّي قدّام اللّٰه،</verse>
				<verse number="14">كيقول نالملاك السادس الّي عندو البوق: "طْلق الملائكة الأربعة المرْبوطين حدا الواد الكبير الفُرات."</verse>
				<verse number="15">وْتّطلقو الملائكة الأربعة الّي كانو موجّدين نْديك الساعة والنهار والشهر والعام باش يقتلو تُلت الناس.</verse>
				<verse number="16">وْسمعْتْ بلّي العدد د الجيش ديالوم كان ميتَين مليون فارس.</verse>
				<verse number="17">هَيدا شفْتْ في الرؤيا الخيولة، وهَدوك الّي راكبين عليهُم عندوم صدريّات باللون حمَر فحال العافية، وْزرَق فحال السفير، وْصفَر فحال الكبْريت، وْكانو الريوس د الخيولة فحال الريوس د السبوعة، وْمن الدقوم ديالوم خارجة العافية والدُّخّان والكبْريت.</verse>
				<verse number="18">وْماتو تُلت الناس بْهَد المصايب التلاتة، العافية والدُّخّان والكبْريت الّي خرجو من الدقوم ديالوم.</verse>
				<verse number="19">حيت كانت القُدرة د الخيولة في الدقوم والزنّيطة ديالوم، حيت الزنّيطة ديالوم كانت فحال الحياي، وْعنداْ الريوس باش تضرّ بِها.</verse>
				<verse number="20">وَلكن الناس الّي ما ماتو شي بْهَد المصايب ما تابو شي من الفعايل د اليَدّين ديالوم، وْبقاو كيعبدو الشياطين والأصْنام د الدهب والنقْرة والنحاس والحجار والخشب، الّي ما كيقدرو شي لا يشوفو ولا يسمعو ولا يمشيو.</verse>
				<verse number="21">وْما تابو شي من القتل ولا من السحر ولا من الزنا ولا من السرْقة ديالوم.</verse>
			</chapter>
			<chapter number="10">
				<verse number="1">وْمن بعد شفْتْ واحد الملاك يَخُر قوي نازل من السما، لابس سحابة وْعلى راسو قَوس قُزح، وْوَجهو كان فحال الشمس وْرِجلو فحال السواري د العافية،</verse>
				<verse number="2">وْعندو في يَدّو واحد الكتاب صغير مفتوح، وْعمل رِجلو د الّيمين على البحَر وْد الشمال على الأرض،</verse>
				<verse number="3">وْغوّت بْصوت عظيم فحال الزئير د السبع، وْملّي غوّت، الرعود السبعة علّاو صوتوم.</verse>
				<verse number="4">وْملّي الرعود السبعة علّاو صوتوم، كُنْتْ علاين نكتب، وَلكن سمعْتْ واحد الصوت من السما كيقول لي: "خلّي سِرّي ديك الشي الّي قالو الرعود السبعة وْما تكتبوْ شي."</verse>
				<verse number="5">والملاك الّي شفْتْ واقف على البحَر والأرض هزّ يَدّو د الّيمين نالسما،</verse>
				<verse number="6">وْحلف بْهَداك الّي حيّ على الدوام دائمًا، الّي خلق السما والأرض والبحَر وْكُل شي الّي فيهُم، وْقال: "الوقت ما غادي شي يبقا كيتأجّل!</verse>
				<verse number="7">بالعكس، في أيّام الصوت د الملاك السابع، ملّي غادي ينفخ في البوق، غادي يتكمّل السرّ د اللّٰه فحال ما بشّرو بِه عبيدو الأَنْبياء."</verse>
				<verse number="8">والصوت الّي سمعْتوْ من السما هدَر معيَ عاود، وْقال: "مْشي وْشبّر الكتاب الصغير المفتوح في يد الملاك الّي واقف على البحَر وْعلى الأرض."</verse>
				<verse number="9">وْمشيتْ نْعند الملاك وْقُلْتْ لو: "عْطيني الكتاب الصغير." وْقال لي: "شبّروْ وْكولوْ. غادي يردّ الجوف ديالك مرّ، وَلكن غادي يكون حلو في دُقمك فحال العسل."</verse>
				<verse number="10">وْشبّرْتْ الكتاب الصغير من يد الملاك وْكليتوْ، وْجاني حلو في دُقمي فحال العسل، وَلكن من بعدما كليتوْ، رجَع الجوف ديالي مرّ.</verse>
				<verse number="11">وْقالو لي: "خصّك تتنبّأ عاود على بزّاف د الشعوب والأُمَم واللسونة والملوك."</verse>
			</chapter>
			<chapter number="11">
				<verse number="1">وْتّعطات لي واحد القصبة فحال شي عصا د العبار، وْتّقال لي: "نوض وْعبّر بيت المَقْدس د اللّٰه والمَدْبح، وْحْسب شحال كيعبدو فيه.</verse>
				<verse number="2">وَلكن الساحة الّي على برّا د بيت المَقْدس، خلّيها وْما تعبّراْ شي، حيت اتّعطات نالأُمَم، وْهُمَ غادي يسطمو على المدينة المقدّسة في مُدّة اتنَين وأربعين شهر.</verse>
				<verse number="3">وْغادي نعطي السلْطة نْجوج د الشهود ديالي لابسين توب النواح، وْهُمَ غادي يتنبّأو في مُدّة ألف وْميتَين وْستّين يوم."</verse>
				<verse number="4">هَد الشهود هُمَ جوج د الشجار د الزيتون وْجوج د اللامْبات الّي واقفين قدّام رَبّ الأرض.</verse>
				<verse number="5">وِادا شي واحد بغى يضرّوم، غادي تخرج العافية من دُقموم وْغادي تاكل العدْيان ديالوم. وْبْهَد الطريقة خصّوْ يموت أَي واحد الّي بغى يضرّوم.</verse>
				<verse number="6">هَدو عندوم القُدرة باش يشدّو السما وْما تنزل شي الشتا في أيّام النبوّة ديالوم، وْعندوم القُدرة على الما باش يردّوه دم، وْباش يضربو الأرض بْكُل ضربة شحال ما بغاو.</verse>
				<verse number="7">ملّي يكمّلو الشهادة ديالوم، الوحش الّي طالع من الهاوية غادي يحاربوم ويغلبوم وْغادي يقتلوم.</verse>
				<verse number="8">وْغادي تبقا الجتّات ديالوم منْشورة في الساحة د المدينة العظيمة، الّي مسمّية بالمعْنى الروحي سَدوم وْمصر، فاين تصْلب رَبّوم بْنفسو.</verse>
				<verse number="9">والناس من كُل شعب وْقبيلة وْلُغة وأُمّة غادي يشوفو الجتّات ديالوم في مُدّة تلت أيّام وْنُص، وْما غادي يسمحو نْحتّى شي واحد يدفنوم.</verse>
				<verse number="10">وْسكّان الأرض غادي يتشفّاو فيهُم ويحْتَفلو ويتبادلو الهديّات بيناتوم، حيت هد جوج د الأَنْبياء كانو كيعدّبو سُكّان الأرض.</verse>
				<verse number="11">من بعد تلت أيّام وْنُصّ، دخلَتْ فيهُم روح الحياة من اللّٰه وْوَقفو على رِجلوم، وْنزل خوف عظيم على الّي كانو كيشوفوهُم.</verse>
				<verse number="12">وْسمعو واحد الصوت عظيم من السما الّي قالّوم: "طلعو نْهنايَ." وْطلعو نالسما في السحابة وْشافوهُم العدْيان ديالوم.</verse>
				<verse number="13">في ديك الساعة وقَع واحد الزنْزال عظيم، وْتهدّم العُشر د المدينة، وْماتو بالزنْزال سبعة آلاف من الناس، وْخافو الباقين وْعْطاو المجد نالإلَه د السما.</verse>
				<verse number="14">الويل التاني فات، وْها الويل التالت ماجي دغيا.</verse>
				<verse number="15">وْنفَخ الملاك السابع في البوق، وْكانت شي د الأصْوات عظيمة في السما، كتقول: "رجعَتْ ممْلكة العالم ديال رَبّنا والمسيح ديالو، وْهُوَ غادي يملك على الدوام دائمًا."</verse>
				<verse number="16">والأربعة وْعشرين شيخ، الّي ݣالسين قدّام اللّٰه على العروش ديالوم، ركعو على وَجْهوم وْسجدو ناللّٰه،</verse>
				<verse number="17">كيقولو: "كنشكروك، يا رَبّ الإلَه القادر على كُل شي، الّي كاين والّي كان، حيت ادّيتِ القوّة العظيمة ديالك وْبديتِ كتملك.</verse>
				<verse number="18">وْغضبَت الأُمَم، وَلكن جا الغضب ديالك والوقت باش يتحكّمو الميّتين، ويتجزّاو العبيد ديالك الأَنْبياء والقدّيسين والّي كيخافو اِسمك، صغارين وْكبارين، وْباش يتّهلكو الّي كيهلكو الأرض."</verse>
				<verse number="19">وْتّفتح بيت المَقْدس د اللّٰه في السما، وْظهَر التابوت د العهد ديالو في بيت المَقْدس، وْوقَع البرق والصداع والرعد وْواحد الزنْزال، وْطاح تبْروري عظيم.</verse>
			</chapter>
			<chapter number="12">
				<verse number="1">وْظهرَتْ واحد العلامة عجيبة في السما، واحد المراة لابسة الشمس، وْكان القمر تحت رِجلاْ، وْعلى الراس ديالاْ واحد التاج د طناشر نجْمة.</verse>
				<verse number="2">كانت حُبلى وْكتغوّت من الحريق د الولادة وْكَتْـتعصّر باش تولد.</verse>
				<verse number="3">وْظهرَتْ واحد العلامة يَخرى في السما، واحد التنّين عظيم حمَر، الّي عندو سبعة د الريوس وْعشرة د القرون وْسبعة د التيجان على الريوس.</verse>
				<verse number="4">جرّ تُلت النجوم د السما بالزنّيطة ديالو وْسيّباْ على الأرض. وْوقَف التنّين قدّام المراة الّي كانت غادي تولد، باش ياكل ولداْ ملّي تولدوْ.</verse>
				<verse number="5">ولدَت المراة واحد الولد دكر، الّي غادي يرعا الأُمَم كاملين بالعصا د الحديد، وْتّخطف ولداْ نْعند اللّٰه وْنالعرش ديالو.</verse>
				<verse number="6">وْهربَت المراة نالخلا، نالموطَع الّي وجّدوْ اللّٰه لِلاْ باش يتهلّاو فيها في مُدّة ألف وْميتَين وْستّين يوم.</verse>
				<verse number="7">وْوقعَتْ واحد الحرب في السما. ميخائيل والملائكة ديالو حاربو ضدّ التنّين، وْحارب التنّين والملائكة ديالو،</verse>
				<verse number="8">وْما قدرو شي يغلبو، وْما جبرو حتّى شي موطَع لِلوم في السما.</verse>
				<verse number="9">وْتسيّب على الأرض التنّين العظيم، الحيّة القديمة، الّي مسمّية إبْليس والشيطان، الّي كيغشّ العالم كامل، وْتسيّبو الملائكة ديالو معاه.</verse>
				<verse number="10">ديك الساعة سمعْتْ واحد الصوت عظيم في السما، كيقول: "دابا جا النجا والقوّة والمُلك د إلَهنا، والسلْطة د المسيح ديالو، حيت تسيّب هَداك الّي كيشكي بالخوت ديالنا، الّي كان كيشكي بِهُم قدّام إلَهنا ليل وْنهار.</verse>
				<verse number="11">وْهُمَ غلبوه بْدم الخروف وْبْكلمة الشهادة ديالوم، وْسخاو بْحياتوم حتّى نالموت.</verse>
				<verse number="12">على هَد الشي، فرحو، آ السماوات، والّي ساكنين فيها. الويل نْسُكّان الأرض والبحَر! حيت إبْليس نزل بْغضب عظيم نْعندكُم وْعارف بلّي الوقت ديالو قليل."</verse>
				<verse number="13">وْملّي شاف التنّين بلّي تسيّب على الأرض، تعدّى على المراة الّي ولدَت الولد الدكر.</verse>
				<verse number="14">وْتّعطاو نالمراة الجنحين د النسر العظيم باش تطير بِهُم نالخلا من وجَه الحيّة، نالموطَع ديالاْ فاين غادي يتهلّاو فيها وقت وْوقتَين وْنُصّ وقت.</verse>
				<verse number="15">وْبزقَت الحيّة من الدقوم ديالاْ الما فحال الواد مورا المراة باش يجرّاْ.</verse>
				<verse number="16">والأرض عاونَت المراة وْفتحَت الدقوم ديالاْ وْبلعَت الواد الّي سيّبوْ التنّين من دُقمو.</verse>
				<verse number="17">وْغضب التنّين على المراة وْمشى كيحارب هَدوك الّي بقاو من الدرّيّة ديالاْ، الّي كيطيعو وَصايا اللّٰه وْكيحافظو على الشهادة د يَسوع.</verse>
				<verse number="18">وْوقَف التنّين على الرمل د البحَر.</verse>
			</chapter>
			<chapter number="13">
				<verse number="1">وْشفْتْ واحد الوحش طالع من البحَر، الّي عندو سبعة د الريوس وْعشرة د القرون وْعشرة د التيجان على القرون، وْعلى الريوس ديالو أسْماء د الكُفر.</verse>
				<verse number="2">وْهَد الوحش الّي شفْتوْ كان كيشبه نالنمر، وْرِجلو فحال الرِّجلين د الدبّ، وْدُقمو فحال دقوم السبع، وْعْطى لو التنّين القوّة والعرش ديالو وْسُلطة عظيمة.</verse>
				<verse number="3">وْكانت في واحد من الريوس د الوحش واحد الجرْحة فحال إدا كانت حتّى نالموت. والجرْحة ديالو برات، وْتعجّبَتْ الدنيا كاملة وْتبعَت الوحش،</verse>
				<verse number="4">وْسجدَتْ نالتنّين الّي عْطى القوّة نالوحش، وْسجدَت نالوحش، كيقولو: "شكون كاين فحال الوحش؟ وْشكون الّي يقدر يحارب ضدّو؟"</verse>
				<verse number="5">وْتّعطى لو واحد الدقوم الّي كيتكلّم بأُمور عظيمة وْبالكُفر. وْتّعطات لو السلْطة باش يخدم في مُدّة اتنَين وأربعين شهر.</verse>
				<verse number="6">وْفتَح الدقوم ديالو باش يكفر باللّٰه وْبِاسمو، وْبالسُّكنى ديالو، وْبْهَدوك الّي ساكنين في السما.</verse>
				<verse number="7">وْتّعطى لو الإدن باش يحارب ضدّ القدّيسين ويغلبوم، وْتّعطات لو السلْطة على كُل قبيلة وْشعب وْلُغة وأُمّة.</verse>
				<verse number="8">وْغادي يسجدو نالوحش سُكّان الأرض كاملين الّي ماشي مكْتوبين الأسْماء ديالوم في كتاب الحياة د الخروف الّي اتّدبح من بداية العالم.</verse>
				<verse number="9">كُل واحد الّي عندو الودْنين، خصّوْ يسمع.</verse>
				<verse number="10">"إدا كان شي واحد مكتوب عليه السبي، نالسبي غادي يمشي. وِادا كان شي واحد مكتوب عليه القتل بالسيف، بالسيف غادي يتّقتل." راه هَدا هُوَ الصبر والإيمان د القدّيسين.</verse>
				<verse number="11">من بعد شفْتْ واحد الوحش يَخُر طالع من الأرض، الّي عندو جوج د القرون فحال قرون الحَولي، وَلكن كيهدَر فحال التنّين.</verse>
				<verse number="12">وْكيخدّم السلْطة كاملة د الوحش الُوّل قدّامو، وْكيعمل باش الأرض كاملة والسكّان ديالاْ يسجدو نالوحش الُوّل، الّي تشافى من الجرْحة ديالو الّي كانت د الموت.</verse>
				<verse number="13">وْكيعمل حتّى هُوَ شي د العلامات عظيمة، كيعمل حتّى العافية الّي كتنزل من السما على الأرض قدّام الناس.</verse>
				<verse number="14">وْغشّ سكّان الأرض بْهَد العلامات الّي اتّعطات لو باش يعملاْ قدّام الوحش الُوّل. وْكيآمر سُكّان الأرض باش يعملو واحد التمْتال نالوحش، الّي من بعدما تجرح بالسيف، عاش.</verse>
				<verse number="15">وْتّعطى لو القُدرة باش ينفخ الروح في التمْتال د الوحش باش يتكلّم ويآمر بالقتل د الناس كاملين الّي ما كيسجدو شي نالتمْتال.</verse>
				<verse number="16">وْجعل الناس كاملين، الصغارين والكبارين، الأَغْنياء والفُقراء، الحُرّين والعبيد، يطبعو لوم واحد العلامة في يَدّوم د الّيمين أَوْلا على الجبْهة ديالوم،</verse>
				<verse number="17">باش ما يقدر حتّى شي واحد يشري ولا يـبيع، من غير الّي عندو العلامة د الوحش، يعني، الِاسم ديالو أَوْلا الرقم ديال اِسمو.</verse>
				<verse number="18">ها هي الحكْمة: كُل واحد الّي عندو العقل خصّوْ يحسب رقم الوحش، حيت هُوَ رقم الإنسان، والرقم ديالو ستّ مية وْستّة وْستّين.</verse>
			</chapter>
			<chapter number="14">
				<verse number="1">من بعد شفْتْ الخروف واقف على جبل صِهْيون، وْمعاه مية وأربعة وأربعين ألف الّي عندوم اِسمو والِاسم د باباه مكتوب على الجبْهة ديالوم.</verse>
				<verse number="2">وْسمعْتْ واحد الصوت من السما فحال الصوت د بزّاف د الما، وْفحال الرعد القوي، وْهَد الصوت كيشبه نالصوت د الموسيقيّين الّي كيعزفو على الڭيتارات ديالوم.</verse>
				<verse number="3">وْهُمَ كانو كيرنّمو ترْنيمة جديدة قدّام العرش وْقدّام المخْلوقات الأربعة وْقدّام الشيوخ، وْما يقدر حتّى شي واحد يتعلّم الترْنيمة من غير ديك المية وأربعة وأربعين ألف الّي اتّفداو من الأرض.</verse>
				<verse number="4">هَدو هُمَ الّي ما توسّخو شي بالنسا، حيت هُمَ عزارة. هَدو هُمَ الّي كيتبعو الخروف فاين ما مشى. هَدو اتّفداو من بين الناس فحال الغلّة الُولى ناللّٰه وْنالخروف،</verse>
				<verse number="5">وْما جبرو شي في الدقوم ديالوم حتّى شي كدْبة، حيت هُمَ بلا عيب.</verse>
				<verse number="6">من بعد شفْتْ واحد الملاك يَخُر كيطير فوسط السما، الّي عندو الإنجيل الأبدي باش يبشّر بِه سُكّان الأرض وْكُل أُمّة وْقبيلة وْلُغة وْشعب،</verse>
				<verse number="7">كيقول بْصوت عظيم: "خافو اللّٰه وْمجّدوه، حيت جات الساعة د الحُكم ديالو، وْسجدو نِلّي خلق السما والأرض والبحَر والعيون د الما."</verse>
				<verse number="8">وْتبعوْ واحد الملاك تاني، كيقول: "طاحت! طاحت بابل المدينة العظيمة، حيت شرّبَتْ الأُمَم كاملين من خمر الغضب د الزنا ديالاْ."</verse>
				<verse number="9">ديك الساعة تبعوم واحد الملاك تالت، كيقول بْصوت عظيم: "إدا شي واحد سجد نالوحش وْنالتمْتال ديالو، وْقبل الطابع ديالو على الجبْهة ديالو أَوْلا على يَدّو،</verse>
				<verse number="10">حتّى هُوَ غادي يشرب من خمر الغضب د اللّٰه المكْبوب بلا تخْليط في كاس الغضب ديالو، وْغادي يتعدّب بالعافية والكبْريت قدّام الملائكة القدّيسين وْقدّام الخروف.</verse>
				<verse number="11">وْدُخّان العداب ديالوم كيطلع على الدوام دائمًا. وْهَدوك الّي كيسجدو نالوحش وْنالتمْتال ديالو، والّي كيقبل الطابع د اِسمو، ما عندوم شي الراحة، لا في الليل ولا في النهار."</verse>
				<verse number="12">راه هَدا هُوَ الصبر د القدّيسين الّي كيحافظو على وَصايا اللّٰه والإيمان بيَسوع.</verse>
				<verse number="13">وْسمعْتْ واحد الصوت من السما كيقول لي: "كْتب: «مبروك الميّتين الّي كيموتو من دابا نْفوق في الرَّبّ.»" "فعلًا" كيقول الروح، "غادي يرْتاحو من التعب ديالوم، حيت الأعْمال ديالوم كَتْـتبعوم."</verse>
				<verse number="14">وْشفْتْ وْظهرَتْ لي واحد السحابة بيطة، وْݣالس عليها شي واحد الّي كيشبه نِابن الإنسان، وْعندو على الراس ديالو التاج د الدهب وْفي يَدّو واحد المنْجل ماضي.</verse>
				<verse number="15">ديك الساعة خرج واحد الملاك يَخُر من بيت المَقْدس، كيعيّط بْصوت عظيم نِلّي ݣالس على السحابة: "قرّب المنْجل ديالك وْحصد، حيت جات الساعة د الحصاد، وْحصاد الأرض نضج."</verse>
				<verse number="16">وْهَداك الّي ݣالس على السحابة مدّ المنْجل ديالو على الأرض وْتّحصدَت الأرض.</verse>
				<verse number="17">وْخرج واحد الملاك يَخُر من بيت المَقْدس الّي في السما، وْحتّى هُوَ عندو واحد المنْجل ماضي.</verse>
				<verse number="18">وْخرج واحد الملاك يَخُر من المَدْبح، الّي عندو القُدرة على العافية، وْعَيّط بْصوت عظيم نِلّي عندو المنْجل الماضي، كيقول: "قرّب المنْجل ديالك الماضي وْجني عناقد الدالية د الأرض، حيت العنب ديالاْ طايب."</verse>
				<verse number="19">وْقرّب الملاك المنْجل ديالو على الأرض وْجنى عناقد الدالية د الأرض، وْسيّب العنب في المعْصرة العظيمة د غضب اللّٰه.</verse>
				<verse number="20">وْتّسطمَت المعْصرة على برّا د المدينة، وْخرج من المعْصرة الدم حتّى وصَل نالشكيمة د الخيولة، بْمسافة تلت مية كيلومتر.</verse>
			</chapter>
			<chapter number="15">
				<verse number="1">وْشفْتْ واحد العلامة يَخرى في السما، عظيمة وْعجيبة، سبعة د الملائكة عندوم سبعة د المصايب الاخْرانيّين، حيت بِهُم غادي يتكمّل غضب اللّٰه.</verse>
				<verse number="2">وْشفْتْ فحال واحد البحَر من الجّاج مخلّط بالعافية، وْهَدوك الّي غلبو على الوحش وْعلى التمْتال ديالو وْعلى الرقم ديال اِسمو كانو واقفين على البحَر د الجّاج وْعندوم الڭيتارات د اللّٰه.</verse>
				<verse number="3">وْكانو كيرنّمو ترْنيمة موسى عبد اللّٰه، وْترْنيمة الخروف، كيقولو: "عظيمة وْعجيبة أعْمالك، يا رَبّ، الإلَه القادر على كُل شي. عادلة وْحقيقيّة هي الطرْقان ديالك، آ المَلِك د الأُمَم.</verse>
				<verse number="4">شكون الّي ما غادي شي يخاف منّك، يا رَبّ، وْما غادي شي ي‍مجّد اِسمك؟ حيت أنتينا بوحدك قُدّوس. الأُمَم كاملين غادي يجيو ويسجدو لك، حيت ظهرَت الأحْكام ديالك العادلة."</verse>
				<verse number="5">من بعد هَد الشي، شفْتْ في السما وْتّفتح بيت المَقْدس ديال خيمة الشهادة،</verse>
				<verse number="6">وْخرجو من بيت المَقْدس الملائكة السبعة الّي عندوم المصايب السبعة، وْهُمَ لابسين كتّان نقي كيبرق وْمحزّمين على صدوروم بالسمْطات د الدهب.</verse>
				<verse number="7">وْواحد من المخْلوقات الأربعة عْطى نالملائكة السبعة سبعة د الكيسان من الدهب معمّرة بْغضب اللّٰه الحيّ على الدوام دائمًا.</verse>
				<verse number="8">وْتعمّر بيت المَقْدس بالدُّخّان من مجد اللّٰه وْمن القُدرة ديالو، وْما قدر يدخل حتّى شي واحد نْبيت المَقْدس حتّى يتكمّلو المصايب السبعة الّي عند الملائكة السبعة.</verse>
			</chapter>
			<chapter number="16">
				<verse number="1">وْسمعْتْ واحد الصوت عظيم من بيت المَقْدس كيقول نالملائكة السبعة: "مْشيو وْكبّو على الأرض السبعة د الكيسان د غضب اللّٰه."</verse>
				<verse number="2">وْمشى الملاك الُوّل وْكبّ الكاس ديالو على الأرض، وْجات واحد القرْحة خايبة وْكريهة على هَدوك الّي عندوم طابع الوحش والّي كيسجدو نالتمْتال ديالو.</verse>
				<verse number="3">وْكبّ الملاك التاني الكاس ديالو على البحَر، وْرجَع دم فحال دم الميّت، وْماتت كُل نفس حيّة في البحَر.</verse>
				<verse number="4">وْكبّ الملاك التالت الكاس ديالو على الويدان وْعلى العيون د الما، وْرجعو دم.</verse>
				<verse number="5">وْسمعْتْ الملاك د الميمان كيقول: "أنتينا عادل، آ القُدّوس، الّي كاين والّي كان، حيت حكمْتِ هَيداك،</verse>
				<verse number="6">حيت هُمَ سيّلو الدم د القدّيسين وْد الأَنْبياء، وانتينا عْطيتِهُم الدم باش يشربوه، حيت كيسْتاهلوه."</verse>
				<verse number="7">وْسمعْتْ المَدْبح كيقول: "د بالصّحّ، يا رَبّ، الإلَه القادر على كُل شي، الأحْكام ديالك هُمَ حقيقيّـين وْعادلين."</verse>
				<verse number="8">وْكبّ الملاك الرابع الكاس ديالو على الشمس، وْتّعطات لاْ القوّة باش تحرق الناس بالعافية.</verse>
				<verse number="9">وْحرقَت الناس بْحرارة قويّة. واخّا هَيدا، لعنو اِسم اللّٰه، الّي عندو القُدرة على هَد المصايب، وْما تابو شي باش يمجّدوه.</verse>
				<verse number="10">وْكبّ الملاك الخامس الكاس ديالو على عرش الوحش، وْتغطّات الممْلكة ديالو بالظلام، والناس كانو كيعطّو اللسونة ديالوم من الوجاع،</verse>
				<verse number="11">وْكفرو بإلَه السما بْسباب الوجاع والقروح ديالوم، وْما تابو شي من الفعايل ديالوم.</verse>
				<verse number="12">وْكبّ الملاك السادس الكاس ديالو على واد الفُرات الكبير، وْنشف الما ديالو باش تكون الطريق موجّدة نالملوك الّي ماجّين من الشرق.</verse>
				<verse number="13">وْشفْتْ تلاتة د الارْواح منْݣوسين الّي كيشبهو بالڭرانات خارجين من دقوم التنّين وْمن دقوم الوحش وْمن دقوم النَّبي الكدّاب.</verse>
				<verse number="14">وْهُمَ الارْواح د الشياطين الّي كيعملو العلامات، وْكيمشيو نْملوك الأرض في العالم كامل باش يجمعوهُم نالقتال نْديك النهار العظيم د اللّٰه القادر على كُل شي.</verse>
				<verse number="15">("ردّو البال، ها انا ماجي فحال السارق! مبروك الّي كيبقا ساهر وْكيحضي الحوايج ديالو باش ما يمشي شي عريان والناس يشوفو الحشومة ديالو.")</verse>
				<verse number="16">ديك الساعة أرْواح الشياطين جمعو الملوك في الموطَع الّي مسمّي بالعبرانيّة "هَر مَݣَدّون."</verse>
				<verse number="17">وْكبّ الملاك السابع الكاس ديالو في الهوا، وْخرج واحد الصوت عظيم من العرش د بيت المَقْدس، كيقول: "ها هُوَ تكمّل."</verse>
				<verse number="18">وْوقَع برق وْصداع والرعد وْواحد الزنْزال عظيم ما عُمرو ما وقَع فحالو من الوقت الّي الإنسان موجود على الأرض.</verse>
				<verse number="19">وْتّقسمَت المدينة العظيمة على تلاتة، وْتهدّمو مُدُن الأُمَم. وْعقل اللّٰه على بابل العظيمة باش يشرّباْ من كاس الخمر د الغضب ديالو.</verse>
				<verse number="20">وْهربَتْ كُل جزيرة، وْما بقاو شي الجّبولة.</verse>
				<verse number="21">وْطاح من السما تبْروري عظيم على الناس، كُل حبّة منّو فيها تقْريبًا أربعين كيلو. وْكفرو الناس باللّٰه على هَد الكارتة ديال التبْروري، حيت كانت الضرْبة ديالاْ قاصحة بزّاف.</verse>
			</chapter>
			<chapter number="17">
				<verse number="1">وْجا واحد من الملائكة السبعة الّي عندوم السبعة د الكيسان وْهدَر معيَ وْقال: "آجي نورّيك العقوبة د الزانية الكبيرة الّي ݣالسة على الميمان الغزيرة،</verse>
				<verse number="2">الّي زناو معها ملوك الأرض، وْسكرو سُكّان الأرض بالخمر د الزنا ديالاْ."</verse>
				<verse number="3">وادّاني الملاك بالروح نالخلا، وْشفْتْ واحد المراة ݣالسة على واحد الوحش قرْمزي معمّر بأسْماء الكُفر، الّي عندو سبعة د الريوس وْعشرة د القرون.</verse>
				<verse number="4">والمراة كانت لابسة الأرْجوان والقرْمزي وْمزيّنة بالدهب والحجار الحرّ والجواهر، وْعنداْ واحد الكاس د الدهب في يَدّاْ معمّر بالوسخ وْنجاسة د الزنا ديالاْ.</verse>
				<verse number="5">وْعلى الجبْهة ديالاْ مكتوب واحد الِاسم سِرّي: "بابل العظيمة، يمّاهُم د الزانيات وْوسخ الأرض."</verse>
				<verse number="6">وْشفْتْ المراة سكرانة بْدم القدّيسين وْبْدم الشُّهَداء د يَسوع، وْملّي شفْتاْ، تعجّبْتْ بْعجوبة عظيمة.</verse>
				<verse number="7">وْقال لي الملاك: "علاش تعجّبْتِ؟ أنا غادي نشرح لك سِرّ المراة والوحش الّي حاملاْ، الّي عندو سبعة د الريوس وْعشرة د القرون.</verse>
				<verse number="8">الوحش الّي شفْتِ كان وْما كاين شي، وْهُوَ غادي يطلع من الهاوية وْيمشي نالهلاك. وْسُكّان الأرض، يعني هَدوك الّي اسموم ماشي مكتوب في كتاب الحياة من خلوق الدنيا، غادي يتعجّبو ملّي يشوفو الوحش الّي كان وْما بقا شي، وَلكن غادي يرجَع.</verse>
				<verse number="9">ها هُوَ العقل بالحكْمة: السبعة د الريوس هُمَ سبعة د الجّبولة الّي ݣالسة عليهُم المراة، وْهُمَ سبعة د الملوك:</verse>
				<verse number="10">خمسة مِنّوم طاحو، وْواحد كاين، وْواحد يَخُر باقي ما جا شي. وْملّي يجي، لازم يبقا شويا د الوقت.</verse>
				<verse number="11">والوحش الّي كان وْدابا ما كاين شي، هُوَ المَلِك التامن، وْهُوَ واحد من السبعة، وْغادي يمشي نالهلاك.</verse>
				<verse number="12">والعشرة د القرون الّي شفْتِ، هُمَ عشرة د الملوك الّي باقي ما شبّرو شي المُلك، وَلكن غادي يشبّرو السلْطة مع الوحش في واحد الساعة.</verse>
				<verse number="13">هَدوك عندوم هدف واحد، وْغادي يعطيو القوّة والسلْطة ديالوم نالوحش.</verse>
				<verse number="14">هَدوك غادي يحاربو الخروف، وَلكن الخروف غادي يغلبوم، حيت هُوَ رَبّ الأرْباب وْمَلِك الملوك، والّي معاه هُمَ معْروطين وْمخْتورين وْصادقين."</verse>
				<verse number="15">وْقال لي الملاك: "الميمان الّي شفْتِ فاين ݣالسة الزانية، هُمَ شعوب وْجماعات الناس وأُمَم وْلُغات.</verse>
				<verse number="16">والعشرة د القرون الّي شفْتِ، وْحتّى الوحش، هُمَ غادي يكرهو الزانية وْغادي يكشّطوها ويعرّيوها وْغادي ياكلو اللحم ديالاْ ويحرقوها بالعافية.</verse>
				<verse number="17">حيت اللّٰه جعل في قلبوم باش يعملو القصد ديالو، باش يتَّفقو ويعطيو الممْلكات ديالوم نالوحش، حتّى تتكمّل كلمات اللّٰه.</verse>
				<verse number="18">والمراة الّي شفْتِ، هي ديك المدينة العظيمة الّي كتحكم على ملوك الأرض."</verse>
			</chapter>
			<chapter number="18">
				<verse number="1">وْمن بعد هَد الشي، شفْتْ واحد الملاك يَخُر نازل من السما، عندو سُلطة عظيمة، والأرض لمعَتْ بالمجد ديالو.</verse>
				<verse number="2">وْغوّت بْصوت قوي وْقال: "طاحت! طاحت بابل المدينة العظيمة، وْرجعَتْ مسْكن الشياطين والدار د كُل جنّ شرّير، والعشّ د كُل طير منْݣوس وْمكْروه،</verse>
				<verse number="3">حيت الأُمَم كاملين شربو من خمر الغضب د الزنا ديالاْ، وْملوك الأرض زناو معها، والتجّار د العالم اتّغناو من البلْعة د اللدّات ديالاْ."</verse>
				<verse number="4">وْسمعْتْ واحد الصوت يَخُر كيقول من السما: "خرجو مِنّاْ، آ شعبي، باش ما تشْتَركو شي في الدنوب ديالاْ وْباش ما تلحقكُم شي المصايب ديالاْ،</verse>
				<verse number="5">حيت الدنوب ديالاْ تعرّمَتْ حتّى نالسما، وْعقَل اللّٰه على المعاصي ديالاْ.</verse>
				<verse number="6">جازيوها فحال ما جازاتكُم، وْردّو لاْ على جوج د المرّات حسب الفعايل ديالاْ. في الكاس الّي خلّطَت المشروبة، خلّطوها لاْ على جوج د المرّات.</verse>
				<verse number="7">بْمقْدار ما مجّدَتْ راساْ وْتضخّمَتْ، قدّ ديك الشي عْطيو لاْ من عداب وْحزن، حيت كتقول في قلباْ: «أنا ݣالسة فحال شي مَلِكة، وْماشي هجّالة، وْما غادي شي نشوف الحزن.»</verse>
				<verse number="8">على ديك الشي، في نهار واحد غادي يجيو المصايب ديالاْ، موت وْحزن وْجوع، غادي تْتحرق بالعافية، حيت اللّٰه، الّي كيحاسباْ، هُوَ الرَّبّ القدير."</verse>
				<verse number="9">وْملوك الأرض الّي زناو وْتضخّمو معها، غادي يبكيو وينوّحو عليها ملّي كيشوفو الدُّخّان د العافية ديالاْ،</verse>
				<verse number="10">واقفين من بعيد وْخوفانين من العداب ديالاْ، كيقولو: "آ ويلك! آ ويلك، آ بابل المدينة العظيمة، المدينة القويّة، حيت في ساعة واحدة نزل عليك الحُكم."</verse>
				<verse number="11">وْغادي يبكيو تُجّار الأرض وينوّحو عليها، حيت حتّى شي واحد ما غادي يشري السلْعة ديالوم،</verse>
				<verse number="12">السلْعة د الدهب والنقْرة والحجار الحرّ والجواهر والكتّان وْتوب الأرْجوان والحرير والقرْمزي، وْكُل عود حُرّ، وْكُل حاجة معدّلة من العاج وْمن الخشب الغالي والنحاس والحديد والرخام،</verse>
				<verse number="13">وْسلْعة د القرْفة والعطريّة والبخور والمسك والعطور والخمر والزيت والدقيق والزرَع والبهايم والغنم والخيل والكرّوسات والعبيد وْنفوس البشر.</verse>
				<verse number="14">وْكيقولو التجّار: "الغلّات الّي تشهّاتوم نفسك مشاو منّك، وْضاعَت كُل حاجة لديدة وْواعرة، والناس ما عُمروم غادي يجبروها عاود."</verse>
				<verse number="15">هَد التجّار الّي اتّغناو مِنّاْ غادي يوقفو من بعيد خوفانين بْسباب العقاب ديالاْ، وْغادي يبكيو وينوّحو،</verse>
				<verse number="16">ويقولو: "الويل، الويل نالمدينة العظيمة الّي لابسة الكتّان وْتوب الأرْجوان والقرْمزي، وْمزيّنة بالدهب والحجار الحرّ والجواهر،</verse>
				<verse number="17">حيت في ساعة واحدة تخرّبَت التجارة ديالك!" وْكُل ربّان د شي بارْكو والمسافرين والبحريّة، وْكاملين الّي كيتاجرو على البحَر وَقفو من بعيد،</verse>
				<verse number="18">وْغوّتو ملّي شافو الدُّخّان د العافية: "واش كاين شي مدينة فحال المدينة العظيمة؟"</verse>
				<verse number="19">وْسيّبو التراب على راسوم وْهُمَ كيغوّتو وْكيبكيو وْكينوّحو، كيقولو: "آ ويلك، آ ويلك، آ المدينة العظيمة، الّي اتّغناو بالتجارة ديالاْ الناس كاملين الّي عندوم السُّفُن في البحَر، حيت في ساعة واحدة تخرّبَتْ!"</verse>
				<verse number="20">"تشفّى، آ السما، وانتُمَ آ القدّيسين، والرُّسُل والأَنْبياء، حيت اللّٰه حكَم عليها من جهتْكُم!"</verse>
				<verse number="21">ديك الساعة رفد واحد الملاك قوي واحد الحجْرة كبيرة، فحال الحجْرة د الطحونة، وْسيّباْ في البحَر، كيقول: "هَيدا غادي تكون مهدّمة بالعنف بابل المدينة العظيمة، وْما غادي شي يجبروها عاود.</verse>
				<verse number="22">وْما غادي شي يـبقا كيتّسمع فيك الصوت د المغنّيّين والڭيتارات والغيّاطة والبوق، وْما غادي شي يجبرو فيك أي مْعلّم د شي مهْنة، وْما غادي شي يتّسمع فيك عاود الصوت د الرحا.</verse>
				<verse number="23">وْما غادي شي يضوّي فيك ضَو اللامْبة، وْما غادي شي يتّسمع فيك الصوت د العروس والعروسة، حيت التجّار ديالك كانو العُظَماء د الدنيا وْخدعْتِ الأُمَم كاملين بالسحر ديالك،</verse>
				<verse number="24">وْجبرو فيك دم الأَنْبياء والقدّيسين وْهَدو كاملين الّي تقتلو على الأرض."</verse>
			</chapter>
			<chapter number="19">
				<verse number="1">وْمن بعد هَد الشي، سمعْتْ في السما واحد الصوت عظيم د واحد الجمْهور كبير كيقول: "هلّلويا! النجا والمجد والقوّة نالإلَه ديالنا،</verse>
				<verse number="2">حيت الأحْكام ديالو حقيقيّة وْعادلة، وْعاقب الزانية الكبيرة الّي فسّدَت الأرض بالزنا ديالاْ، وانْتَقم مِنّاْ نْدم العبيد ديالو الّي تسيّل على يَدّاْ."</verse>
				<verse number="3">وْقالو عاود: "هلّلويا! الدُّخّان ديالاْ كيطلع على الدوام دائمًا."</verse>
				<verse number="4">وْركعو الأربعة وْعشرين شيخ والأربعة د المخْلوقات وْسجدو ناللّٰه الّي ݣالس على العرش، وْقالو: "آمين، هلّلويا!"</verse>
				<verse number="5">وْخرج من العرش واحد الصوت، كيقول: "سبّحو نالإلَه ديالنا، آ العبيد ديالو كاملين الّي كيخافوه، الصغارين والكبارين."</verse>
				<verse number="6">وْسمعْتْ واحد الصوت فحال الصوت د الجمْهور الكبير، وْفحال الصوت د الما الغزير، وْفحال الصوت د الرعد القوي، الّي قال: "هلّلويا، حيت الرَّبّ إلَهنا القادر على كُل شي كيملك.</verse>
				<verse number="7">نفرحو وْننشطو وْنمجّدوه، حيت وصَل العُرس د الخروف، والعروسة ديالو وجّدَتْ راساْ.</verse>
				<verse number="8">وْتّعطى لاْ تلبس الحرير النقي الّي كيبرق!" حيت الحرير هُوَ الأعْمال الصالحة د القدّيسين.</verse>
				<verse number="9">وْقال لي الملاك: "كْتب: «مبروك نالمعْروطين نالعشا د عُرس الخروف.»" وْزاد: "هَدي هي كلمات اللّٰه الحقيقيّة."</verse>
				<verse number="10">وْركعْتْ قدّام رِجلو باش نسجد لو، وْقال لي: "لا، عندَك! حتّى أنا واحد العبد فحالك وْفحال خوتك الّي عندوم شهادة يَسوع. سْجد ناللّٰه! حيت الشهادة د يَسوع، هي روح النبوّة."</verse>
				<verse number="11">من بعد شفْتْ السما مفْتوحة، وْظهَر واحد الخيل بيَط وْهَداك الّي ݣالس عليه مسمّي "الأمين والصادق." كيحكم وْكيحارب بالعدل.</verse>
				<verse number="12">والعينين ديالو فحال اللهْبة د العافية وْعلى راسو بزّاف د التيجان، وْعندو واحد الِاسم مكتوب الّي ما كيعرفوْ حتّى واحد من غيرو هُوَ.</verse>
				<verse number="13">وْكان لابس واحد الجلّابة مغمّسة بالدم، وْكيسمّيواه "كلمة اللّٰه."</verse>
				<verse number="14">والجيوش السماويّة كيتبعوه، راكبين على الخيولة البيطة وْلابسين كتّان بيَط وْنقي.</verse>
				<verse number="15">وْمن دُقمو خارج واحد السيف ماضي باش يضرب بِه الأُمَم. وْهُوَ غادي يرعاهُم بالعصا د الحديد، وْهُوَ بْنفسو غادي يسطم على العنب في المعْصرة د السخط والغضب د اللّٰه القادر على كُل شي.</verse>
				<verse number="16">وْفي الحوايج والفخد ديالو مكتوب واحد الِاسم: "مَلِك الملوك وْرَبّ الأرْباب."</verse>
				<verse number="17">وْشفْتْ واحد الملاك واقف على الشمس، وْغوّت بْصوت عظيم، كيقول نالطيور كاملة الطايرة فوسط السما: "آجيو وْتّجمعو نالعشا الكبير د اللّٰه،</verse>
				<verse number="18">باش تاكلو اللحم د الملوك والرؤساء، واللحم د القويّين واللحم د الخيولة والّي راكبين عليهُم، واللحم د كُل شي، الحرّ والعبد، الصغير والكبير."</verse>
				<verse number="19">ديك الساعة شفْتْ الوحش وْملوك الأرض والجيوش ديالوم مجْموعين باش يحاربو ضدّ الّي ݣالس على الخيل والجيش ديالو.</verse>
				<verse number="20">وَلكن اتّقبط على الوحش وْمعاه النَّبي الكدّاب، الّي كان كيعمل العلامات قدّام الوحش، والّي تلّف بِها هَدوك الّي قبلو الطابع د الوحش وْسجدو نالتمْتال ديالو. ديك الجوج تسيّبو حيّين في البحَيرة الّي مشْعولة بالنار والكبْريت.</verse>
				<verse number="21">والسيف الخارج من الدقوم د هَداك الّي راكب على الخيل قتَل هَدو الّي بقاو، وْشبعو الطيور كاملين من اللحم ديالوم.</verse>
			</chapter>
			<chapter number="20">
				<verse number="1">ديك الساعة شفْتْ واحد الملاك نازل من السما، وْفي يَدّو المفْتاح د الهاوية وْواحد السنْسلة كبيرة.</verse>
				<verse number="2">وْشبّر التنّين (هو الحيّة القديمة، الّي هُوَ إبْليس والشيطان)، وْقيّدوْ مُدّة ألف سنة،</verse>
				<verse number="3">وْسيّبوْ في الهاوية وْشدّ عليه، وْعمل عليه الطابع ديالو باش ما يتلّف شي عاود الأُمَم حتّى تتكمّل ألف سنة، وْمن بعد ديك الشي، لازم يتّطلق واحد المُدّة قصيرة.</verse>
				<verse number="4">وْشفْتْ شي د العروش، وْهَدوك الّي ݣالسين عليهُم ادّاو السلْطة باش يحكمو. وْشفْتْ النفوس د الناس الّي قطّعو لوم الراس بْسباب الشهادة د يَسوع وْكلمة اللّٰه. هُمَ ما سجدو شي نالوحش ولا نالتمْتال ديالو، وْما خلّاو شي يتّعمل لوم الطابع على الجبْهة ديالوم وْعلى يَدّوم، وْرجعو بالروح وْملكو مع المسيح مُدّة ألف سنة،</verse>
				<verse number="5">وَلكن الميّتين الّي باقّين، ما غادي شي يرجعو بالروح حتّى تتكمّل ألف سنة. هَدي هي القيامة الُولى.</verse>
				<verse number="6">مبْروك وْمقدّس كُل واحد الّي عندو نصيب في القيامة الُولى، حيت الموت التانية ما عنداْ شي السلْطة عليهُم، وَلكن هُمَ غادي يكونو مسؤولين على العبادة ناللّٰه وْنالمسيح، وْغادي يملكو معاه ألف سنة.</verse>
				<verse number="7">ملّي تْتكمّل الألف سنة، غادي يتّطلق الشيطان من الحبس ديالو،</verse>
				<verse number="8">وْغادي يخرج باش يتلّف الأُمَم الّي هُمَ في الجِهات الأربعة د الأرض، جوج وْماجوج، باش يجمعوم نالحرب. والعدد ديالوم غادي يكون فحال الرمل د البحَر.</verse>
				<verse number="9">غادي يطلعو على الطول والعرض د الأرض وْغادي يدورو بْمخيّم القدّيسين وْبالمدينة المحْبوبة، وْغادي تنزل عافية من السما وْغادي تاكلوم.</verse>
				<verse number="10">وإبْليس، الّي كان كيتلّفوم، تسيّب في البحَيرة د النار والكبْريت، فاين تسيّب الوحش والنَّبي الكدّاب حتّى هُمَ، وْغادي يتعدّبو ليل وْنهار على الدوام دائمًا.</verse>
				<verse number="11">ديك الساعة شفْتْ واحد العرش عظيم بيَط وْشي واحد ݣالس عليه. هربَتْ من وَجهو الأرض والسما وْما تجبر لوم حتّى شي موطَع.</verse>
				<verse number="12">وْشفْتْ الميّتين الكبارين والصغارين واقفين قدّام العرش، وْتّفتحو الكتوبة، وْتّفتح واحد الكتاب يَخُر وْهُوَ كتاب الحياة. وْتحاسبو الميّتين بْديك الشي الّي مكتوب في الكتوبة، على حسب الفعايل ديالوم.</verse>
				<verse number="13">وْسلّم البحَر الميّتين الّي فيه، وْسلّمَت الموت والهاوية الميّتين الّي فيهُم، وْتّحكم كُل واحد على حسب الفعايل ديالو.</verse>
				<verse number="14">وْتسيّبَت الموت والهاوية في البحَيرة د النار. وْهَدي هي الموتة التانية.</verse>
				<verse number="15">وِادا شي واحد ما كان شي مزمّم في كتاب الحياة، تسيّب في البحَيرة د النار.</verse>
			</chapter>
			<chapter number="21">
				<verse number="1">من بعد شفْتْ سما جديدة وأرض جديدة، حيت السما الُولى والأرض الُولى فاتو، والبحَر ما بقا شي.</verse>
				<verse number="2">وْشفْتْ المدينة المقدّسة، أُورُشَليم الجديدة، نازلة من السما من عند اللّٰه، موجّدة فحال العروسة مزيّنة نالرَّجل ديالاْ.</verse>
				<verse number="3">وْسمعْتْ واحد الصوت عظيم من العرش كيقول: "ها هي السُّكنى د اللّٰه بين الناس، هُوَ غادي يسكن معهُم وْهُمَ غادي يكونو شعبو. واللّٰه بْنفسو غادي يكون معهُم ويكون الإلَه ديالوم.</verse>
				<verse number="4">غادي يمسح اللّٰه كُل دمْعة من العينين ديالوم، والموت ما غادي شي يبقا، ولا النواح ولا البكا، والوجاع ما بقا شي، حيت الأُمور الُولى فاتت."</verse>
				<verse number="5">وْقال هَداك الّي ݣالس على العرش: "ها انا كنعمل كُل شي جديد." وْقال لي: "كْتب، حيت هَد الكلام صادق وْحقيقي."</verse>
				<verse number="6">وْقال لي: "صافي، تكمّل. أنا هُوَ الألف والياء، البداية والنهاية. أنا غادي نعطي نالعطْشان من العين د الما د الحياة بلا شي.</verse>
				<verse number="7">كُل واحد الّي كيغلب غادي يورت هَد الشي، وْغادي نكون الإلَه ديالو، وْهُوَ غادي يكون اِبني.</verse>
				<verse number="8">وَلكن الخوفانين والّي ما كيآمنو شي، والمنْݣوسين والقتّالين، والزانيين والسحّارة، وْعُبّاد الأصْنام والكدّابة كاملين، النصيب ديالوم في البحَيرة المشعولة بالنار والكبْريت. هَدي هي الموت التانية."</verse>
				<verse number="9">وْجا نْعندي واحد من الملائكة السبعة الّي عندوم الكيسان السبعة المعمّرين بالمصايب السبعة الأخرانيّين، وْتكلّم معيَ، كيقول: "آجي نورّيك العروسة، المراة د الخروف."</verse>
				<verse number="10">وادّاني بالروح نواحد الجّبل عظيم وْعالي، وْورّاني المدينة المقدّسة، أُورُشَليم، نازلة من السما من عند اللّٰه.</verse>
				<verse number="11">عنداْ مجد اللّٰه وْكتبرق فحال واحد الحجْرة حُرّة، فحال الحجْرة د اليشب البلّاوري.</verse>
				<verse number="12">كان عنداْ واحد السور عظيم وْعالي، وْعنداْ طناشر باب، وْفي البيبان طناشر ملاك. وْكاينين أسْماء مكتوبة وْهِيَ الأسْماء د طناشر قبيلة د بَني إسْرائيل:</verse>
				<verse number="13">من الشرق تلاتة د البيبان، وْمن الشمال تلاتة د البيبان، وْمن الجنوب تلاتة د البيبان، وْمن الغرب تلاتة د البيبان.</verse>
				<verse number="14">والسور د المدينة كان عندو طناشر لساس، وْعليها الأسْماء د طناشر رُسُل د الخروف.</verse>
				<verse number="15">والملاك الّي كان كيتكلّم معيَ كانت عندو واحد القصْبة د الدهب باش يعبر المدينة والبيبان والسور ديالاْ.</verse>
				<verse number="16">المدينة كانت مربّعة، طولاْ كيساوي عرضاْ. وْعبَر الملاك المدينة بالقصْبة وْكان عنداْ ألفَين وْمية وْستّين كيلومتر، الطول والعرض والعلو قدّ قدّ.</verse>
				<verse number="17">وْعبَر السور ديالاْ، اتنَين وْسبعين متر، حسب القياس د الإنسان الّي اسْتَعملوْ الملاك.</verse>
				<verse number="18">كان السور مبْني باليشب، وَلكن المدينة مبْنية بالدهب الصافي، فحال الجّاج النقي.</verse>
				<verse number="19">كان اللساس د سور المدينة مزيّن من كُل نوع د الحجار الحرّ: اللساس الُوّل من يشب، التاني من ياقوت زرَق، التالت من عقيق بيَط، الرابع من الزمرّد،</verse>
				<verse number="20">الخامس من جَزَع عقيقي، السادس من عقيق حمَر، السابع من زبرْجد، التامن من زمرّد سلقي، التاسع من ياقوت صفَر، العاشر من عقيق خضَر، الحضاش من عقيق زرَق، الطناش من جَمَشْت.</verse>
				<verse number="21">كان الطناشر باب هُمَ طناشر جوهرة، وْكُل باب مِنّاْ جوهرة. وْكانت ساحة المدينة دهب صافي فحال الجّاج الشفّاف.</verse>
				<verse number="22">وْما شفْتْ في المدينة حتّى شي بيت المَقْدس، حيت الرَّبّ الإلَه القادر على كُل شي، هُوَ بيت المَقْدس ديالاْ، هُوَ والخروف معاه.</verse>
				<verse number="23">والمدينة ما كتحْتاج لا نالشمس ولا نالقمر باش يضوّيوها، حيت مجد اللّٰه كيضوّيها والخروف هُوَ اللامْبة ديالاْ.</verse>
				<verse number="24">والأُمَم غادي يتمشّاو في الضَّو ديالاْ، وْملوك الأرض غادي يجيبو لاْ المجد ديالوم.</verse>
				<verse number="25">البيبان ديالاْ ما غادي شي يتشدّو بالنهار، حيت ما غادي شي يكون الليل تمّاك.</verse>
				<verse number="26">والأُمَم غادي يجيبو لاْ المجد والكرامة ديالوم.</verse>
				<verse number="27">وْما غادي شي يدخل لاْ حتّى حاجة منْݣوسة ولا حتّى شي واحد الّي كيعمل المُنْكر ولا الكدّاب، وَلكن غير هَدوك الّي مزمّمين في كتاب الحياة د الخروف.</verse>
			</chapter>
			<chapter number="22">
				<verse number="1">من بعد ورّاني الملاك واحد الواد صافي من الما د الحياة، كيبرق فحال البلّار. هَد الواد خارج من عرش اللّٰه والخروف.</verse>
				<verse number="2">فوسط الساحة د المدينة وْعلى الحاشيات د الواد بْجوج بِهُم كانت شجرة الحياة الّي كَتْـتمر طناشر غلّة، وْكتعطي كُل شهر الغلّة ديالاْ، والوراق د الشجرة كتشافي الأُمَم.</verse>
				<verse number="3">وْما غادي تبقا حتّى شي لعْنة من بعد. والعرش د اللّٰه وْد الخروف غادي يكون في المدينة، والخدّامة ديالو غادي يعبدوه،</verse>
				<verse number="4">وْغادي يشوفو الوجَه ديالو، والِاسم ديالو غادي يكون على الجبْهة ديالوم.</verse>
				<verse number="5">ما عُمرو غادي يكون الليل تمّاك، وْما غادي يحْتاجو لا نالضَّو د اللامْبة ولا نالشمس، حيت الرَّبّ الإلَه غادي يضوّي عليهُم، وْهُمَ غادي يملكو على الدوام دائمًا.</verse>
				<verse number="6">وْقال لي الملاك: "هَد الكلام صادق وْحقيقي، والرَّبّ، إلَه الارْواح د الأَنْبياء، صيفط الملاك ديالو باش يورّي نالعبيد ديالو شنّو خصّوْ يوقع في واحد الوقت قريب.</verse>
				<verse number="7">ها انا ماجي دغيا. مبروك الّي كيحافظ على كلام النبوّة د هَد الكتاب."</verse>
				<verse number="8">وانا هُوَ يوحَنّا الّي شفْتْ وْسمعْتْ هَد الأُمور. وْملّي سمعْتْ وْشفْتْ، ركعْتْ باش نسجد قدّام الرِّجلين د الملاك الّي كان كيورّيني هَد الشي كامل.</verse>
				<verse number="9">وَلكن قال لي: "لا، عندَك! أنا واحد العبد فحالك وْفحال خوتك الأَنْبياء وْفحال الّي كيحافظو على كلام هَد الكتاب. سْجد ناللّٰه بوحدو!"</verse>
				<verse number="10">وْقال لي: "ما تطبع شي كلام النبوّة د هَد الكتاب، حيت الوقت قريب.</verse>
				<verse number="11">خلّي الّي هُوَ ظالم يبقا في الظلم، والّي هُوَ منْݣوس يبقا في النجاسة، والّي هُوَ صالح يبقا كيعمل الصلاح، والّي هُوَ مقدّس يبقا في القداسة."</verse>
				<verse number="12">"ها انا ماجي دغيا والأُجْرة ديالي معيَ باش نجازي كُل واحد حسب العمل ديالو.</verse>
				<verse number="13">أنا هُوَ الألف والياء، والُوّل والاخّري، والبداية والنهاية.</verse>
				<verse number="14">مبروكين هَدوك الّي كيغسلو الحوايج ديالوم باش يكون عندوم حَقّوم في شجرة الحياة، ويدخلو من البيبان د المدينة.</verse>
				<verse number="15">وَلكن الجّرا والسحّارة والزانيين والقتّالة وْعُبّاد الأصْنام وْكُل واحد الّي كيبغي الكدوب وْكيقولوم غادي يبقاو على برّا.</verse>
				<verse number="16">"أنا يَسوع صيفطْتْ الملاك ديالي باش نشهد لكُم بْهَد الأُمور في الكنائس. أنا هُوَ الجدر والدرّيّة ديال داود. أنا هُوَ النجْمة د الصباح المضوّية."</verse>
				<verse number="17">الروح والعروسة كيقولو: "آجي!" وْخلّي كُل واحد الّي كيسمع يقول: "آجي!" خلّي كُل واحد الّي عطْشان يجي، وْخلّي الّي بغى الما د الحياة يقبلاْ بلا شي.</verse>
				<verse number="18">أنا كنشهد نْكُل واحد الّي كيسمع كلام النبوّة د هَد الكتاب: إدا شي واحد كيزيد شي حاجة على هَد الأُمور، غادي يزيد اللّٰه عليه المصايب الّي مكتوبة في هَد الكتاب.</verse>
				<verse number="19">وِادا شي واحد كيزوّل شي كلام من الكتاب د هَد النبوّة، غادي يزوّل لو اللّٰه النصيب ديالو من الشجرة د الحياة وْمن المدينة المقدّسة الّي مكْتوبـين في هَد الكتاب.</verse>
				<verse number="20">كيقول الشاهد بْهَد الأُمور: "إيّاه! ها انا ماجي دغيا." آمين! آجي، يا رَبّي يَسوع.</verse>
				<verse number="21">النعْمة د رَبّنا يَسوع تكون معكُم كاملين. آمين.</verse>
			</chapter>
		</book>
	</testament>
</bible>
<?xml version="1.0" encoding="UTF-8"?>
<bible translation="Santali Bible (Common Language New Testament)" status="Santali Common Language New Testament © Bangladesh Bible Society, 2012" site="https://www.bible.com/bible/1538/MAT.1.SCLNT">
	<testament name="New">
		<book number="40">
			<chapter number="1">
				<verse number="1">Jisu Mạsi do Dạudakʼ bõsren ar Dạud do Abraham bõsren hoṛe tahekana. Jisu Mạsi reakʼ bõs budạ do nonkaleka.</verse>
				<verse number="2">Abraham do Isạhak jonome emadea; Isạhak do Jakob jonome emadea, Jakob do Jihudạ jonome emadea ar uniren boehako;</verse>
				<verse number="3">Jihudạ do Phares jonome emadea ar Seroho hõ Thamar hotete; Phares do Hesrom jonome emadea; Hesrom do Aram jonome emadea;</verse>
				<verse number="4">Aram do Aminadab jonome emadea; Aminadab do Nahason jonome emadea; Nahason do Salmon jonome emadea.</verse>
				<verse number="5">Salmon do Boas jonome emadea Rahab hotete; Boas do Obed jonome emadea Rut hotete; Obed do Jisại jonome emadea;</verse>
				<verse number="6">Ar Jisại do Dạud raj jonome emadea. Dạud do Solomon jonome emadea; Uriạ rinicʼ hotete;</verse>
				<verse number="7">Solomon do Rehoboam jonome emadea; Rehoboam do Abiạ jonome emadea; Abiạ do Asaph jonome emadea;</verse>
				<verse number="8">Asaph do Josaphat jonome emadea; Josaphat do Joram jonome emadea; Joram do Usiạ jonome emadea;</verse>
				<verse number="9">Usiạ do Jotham jonome emadea; Jotham do Ahas jonome emadea; Ahas do Hiskiạ jonome emadea;</verse>
				<verse number="10">Hiskiạ do Manase jonome emadea; Manase do Amos jonome emadea; Amos do Josiạ jonome emadea;</verse>
				<verse number="11">Josiạ do Jekhoniạ jonome emadea ar uniren boehako Babel disạmte bondikate idiko jokhecʼ.</verse>
				<verse number="12">Babelte bondikate idiko tayom Jikhoniạ do Sealtiel jonome emadea; Sealtiel do Serubabel jonome emadea;</verse>
				<verse number="13">Serubabel do Abihud jonome emadea; Abihud do Eliạkim jonome emadea; Eliạkim do Asor jonome emadea;</verse>
				<verse number="14">Asor do Sadok jonome emadea; Sadok do Akhim jonome emadea; Akhim do Elihud jonome emadea;</verse>
				<verse number="15">Elihud do Eleasar jonome emadea; Eleasar do Mathan jonome emadea; Mathan do Jakob jonome emadea;</verse>
				<verse number="16">Jakob do Mạriạmren jãwãe Joseph jonome emadea; ar nui Mạriạm khonge Mạsiko metae Jisu doe janamlena.</verse>
				<verse number="17">Ado nonka leka Abraham khon Dạud hạbicʼ gelpon piṛhi; Dạud khon Babelte bondikate idiko hạbicʼ gelpon piṛhi; ar Babelte bondi idiko tayom khon Mạsi hạbicʼ gelpon piṛhi.</verse>
				<verse number="18">Jisu Mạsiakʼ janam do nonka leka hoelena. Jisuren eṅgat Mạriạm do Joseph tulucʼ baplakʼ reakʼ ṭhik akantae tahẽkana, menkhan unkin ạurikin mitʼ ṭhenokʼrege Sonot Jiu reakʼ daṛete Mạriạm doe bhạrti hoṛmoyena.</verse>
				<verse number="19">Mạriạmren jãwãe Joseph do dhorom hoṛe tahẽkante hoṛko samaṅre Mạriạm lajaore paṛao ocoye do bae khojlakʼa; onate uni do mone monete Mạriạm bạgiye reakʼe goṭakeda.</verse>
				<verse number="20">Ado Joseph noako reakʼ tinreye gunạnokʼkan tahẽkana unre Probhuren mitʼṭen goḍet do kukmũte uni ṭhen ńel ocoyenteye menkeda, “E Dạud bõsren Joseph; Mạriạm baplaye do alom botorokʼa, ente uniakʼ kukhire okoeye janam akan uni do sonot Jiu reakʼ daṛetegeye janam akana. Uniren do mitʼṭen koṛa gidrại hoyokʼtaea.</verse>
				<verse number="21">Ar am do uniakʼ ńutum Jisum dohoetaea, ente uni do acʼren hoṛko akoakʼ kại khone bańcaokoa.”</verse>
				<verse number="22">Noa joto do hoyena nạbi hotete Probhui roṛletʼakʼ katha jemon purạukʼ: enkathae,</verse>
				<verse number="23">“Mitʼṭen kũạri kuṛi doe bhạrti hoṛmokʼa, ar uniren do mitʼṭen koṛa gidrại hoyokʼtaea; ar uniakʼ ńutum do Immanuel dohokʼtaea.” Ona reakʼ mane do, Abon tulucʼ Isor.</verse>
				<verse number="24">Ado Probhuren goḍet okalekae hukumade tahẽkan, onkage Joshep do jạpitʼ khon beretʼkateye kạmikeda.</verse>
				<verse number="25">Uni do Mạriạme baplakedea, menkhan gidrạ ạuriye janame hạbicʼ bae jakʼ joṭetʼledea; ar gidrạwakʼ ńutum do Jisui dohoketʼtaea.</verse>
			</chapter>
			<chapter number="2">
				<verse number="1">Jihudạ disạm reakʼ Betlehem atore Jisuakʼ janam do hoelena. Unre Herod do raje tahẽkana. Ar purub disạmren gonok ponḍetko do Jerusalemte hecʼkateko menkeda,</verse>
				<verse number="2">“Jihudikoren janam akan raj do okare menaea? Ale do uniren ipil purubrele ńelakadea ar uni sewawae lạgitʼle hecʼakana.”</verse>
				<verse number="3">Noa katha ańjomkate Herod raj ar uni sãote goṭa Jerusalemrenko doko torasena.</verse>
				<verse number="4">Herod do sanam maraṅ naekeko ar sostor baḍaeko hoho jarwakate onko ṭhene kuliyana Mạsi do okareye janamokʼa mente.</verse>
				<verse number="5">Adoko lạiadea, “Uni do Jihudạ reakʼ Betlehemreye janamokʼa, ente nạbi hotete nonkage olakana, enkathae;</verse>
				<verse number="6">‘E Jihudạ reakʼ Betlehem, am do Jihudạren ạyurko khon oka secʼte hõ bam huḍińa, ente am bhitri khon nonkan mitʼṭen ạyuricʼe oḍokokʼa, okoe do ińren Israel jạtkoe ạyurko.’ ”</verse>
				<verse number="7">Unre Herod do onko gonok ponḍetko oko okoteye hohoatʼkoa ar oka okte ipile ńellen onae kuli ṭhikketʼkoa.</verse>
				<verse number="8">Ar noa menkate Betlehemteye kolketʼkoa, “Do senkate uni gidrạ reakʼ mońjte suṭhik ạguipe. Arpe ńamle khan baḍae ocoyińpe jemon iń hõ senkateń sewa daṛeae.”</verse>
				<verse number="9">Ado rajakʼ katha ańjomkate gonok ponḍetko doko calaoena. Ar purubreko ńellede uni ipil do onko laha lahateye calao idiyena. Ar gidrạ okareye tahẽkan ona oṛakʼ coṭre seṭerkate ạuriye teṅgokʼ hạbicʼ ipil do calakʼtegeye tahẽyena.</verse>
				<verse number="12">Ar Isor do Herod ṭhen aloko ruạṛ calakʼa mente kukmũte onkoe sontorkatʼkoa. Unre onko do eṭakʼ horte akoakʼ disạmteko ruạṛ calaoena.</verse>
				<verse number="13">Gonok ponḍetkoko calaoen khan Probhuren mitʼṭen goḍet do kukmũte Joseph ṭhen ńel ocoyenteye menkeda, “Ma beretʼme, gidrạ ar eṅgattetʼ sotokʼkinte Misor disạmte dạṛme ar ạuriń metam hạbicʼ onḍege tahenme, ente Herod do gidrạ goje iạteye sendra lạgidokʼ kana.’”</verse>
				<verse number="16">Herod do gonok ponḍetkoko eṛekedea menteye baḍaeketʼ khan ạḍi ãṭe raṅgaoena. Ar onko ṭhen khone baḍaeletʼ tahẽkan okte reakʼ hisạb lekate bar bochor ar ona khon latar umerren tinạkʼ koṛa gidrạ Betlehem ar ona aḍepase jaegakoreko tahẽkan onko joto gocʼko lạgitʼe hukumkeda.</verse>
				<verse number="17">Onate Jirimiạ nạbi hotete noa roṛlenakʼ katha purạuena: enkathae,</verse>
				<verse number="18">“Ramore ãṭ aṛaṅte rakʼ ańjomokʼ kana; Rahel do acʼren gidrạko lạgitʼe rakʼeda, cetʼte hõ jiwi do baṅ raṛejokʼ kantaea, ente onko do ar bạnukʼkotaea.”</verse>
				<verse number="19">Herode gocʼen khan Probhuren mitʼṭen goḍet do Misor disạmre Joseph ṭhen kukmũte ńel ocoyenteye menkeda,</verse>
				<verse number="20">“Ma beretʼme, gidrạ ar uniren eṅgattetʼ sotokʼkinte Israel disạmte ruạṛ calakʼme. Ente gidrạ goje lạgitʼ okoeko sendrakan tahẽkan onko doko gocʼena.”</verse>
				<verse number="21">Unre Joseph doe beretʼente gidrạ ar uniren eṅgattetʼ sotokʼketʼkinte Israel disạmteye ruạṛ calaoena.</verse>
				<verse number="22">Ona jokhecʼ Jihudạre Herod tayom uniren hopon Arkhilạus do raje tahẽkana. Ar Joseph do noa kathae ańjomketʼ khan onḍe calakʼ doe botorena. Tayomte uni do kukmũte hukume ńamketʼ khan Gạlil Prodeshteye calaoena,</verse>
				<verse number="23">ar Nasaretko metakʼ mitʼṭen atore senkateye berelena. Noa do hoyena nạbiko hotete roṛlenakʼ katha jemon purạukʼ: enkathae, “Uni do Nasario menteye hoho ocokʼa.”</verse>
			</chapter>
			<chapter number="3">
				<verse number="1">Onako dinre Johan bạbạptisicʼ do Jihudạ reakʼ hahaṅkar jaegakore hecʼkate nonka menkate porcare ehopʼena,</verse>
				<verse number="2">“Mon ạcurtape, ente serma raj do sorakana.”</verse>
				<verse number="3">Nui Johan reaṅge Jesaea nạbi doe roṛletʼa; enkathae, “hahaṅkarre mitʼṭen hohokạnicʼ reakʼ aṛaṅ, ‘Probhuakʼ hor tearkataepe uniakʼ konḍea horko sojhe kataepe.’ ”</verse>
				<verse number="4">Johan do ũṭ upʼ reakʼ aṅgrop ar ḍanḍare harta reakʼ paṭheakʼ tahẽkantaea. Uni do pohoko ar bir dumur rasae jometʼkan tahẽkana.</verse>
				<verse number="5">Unre Jerusalem, goṭa Jihudạ ar Jordan gaḍa dene banar secʼren hoṛko do uni ṭhen hijukʼko ehopʼena.</verse>
				<verse number="6">Ar tinre onko hoṛ do apan ạpin kạiko aṅgocketʼtakoa unre Johan do Jordan gaḍareye bạptisketʼkoa.</verse>
				<verse number="7">Ar ạḍi utạr Phạrusiko ar Sạdukiko hõ bạptisokʼ lạgitʼ acʼ ṭhen hijukʼkane ńelketʼkoa. Uni doe metatʼkoa, “Eya kạrinạṅgin hoponko, Isorakʼ daraekan sạjại khon ńirjoṅ lạgitʼ bud do okoeye ematʼpea?</verse>
				<verse number="8">Bhagegea, kại khon monpe ạcurakatʼte ona reakʼ apeakʼ jionre bhage jo ńel ocoetape.</verse>
				<verse number="9">Ar Abraham bõsren hoṛ kanape, mente monre alope hudisjoṅa. Ińiń metapekana, noako dhiri khon Isor do Abrahamren bõskoe benao daṛeakoa.</verse>
				<verse number="10">Dare gonḍarege ṭeṅgocʼ do ṭenḍar doho akana. Oka dare bhage baṅ jokʼ ona do makʼgiḍikʼte seṅgelre khadle ocokʼa.</verse>
				<verse number="11">Monpe ạcurakatʼte dakʼteń bạptisetʼpea, menkhan iń tayomte okoeye daraekan uni do iń khone daṛegea. Iń do uniakʼ panahi teweńtae lek hõń baṅkana. Uni do sonot Jiu ar seṅgelteye bạptispea.</verse>
				<verse number="12">Uniakʼ haṭakʼ do tirege menakʼtaea ar khạrại do mońjteye saphaetaea. Ar phosol do golareye jarwaea, menkhan bhusạ do tishõ baṅ ĩṛĩjokʼ seṅgelreye atar giḍikakʼa.”</verse>
				<verse number="13">Inạko oktere Jisu hõ bạptisokʼ lạgitʼ Gạlil khon Jordante Johan ṭhene hecʼena.</verse>
				<verse number="14">Menkhan Johan do noa menkateye mana manakadea, “Ińge coṅ am tite bạptis maṛaṅokʼ jạruṛtiń; ar amge cetʼ iń ṭhenem hijukʼ kana.”</verse>
				<verse number="15">Jisui menkeda, “Niạ dom do nonkage hoe ocowakʼme, ente Isorakʼ sana do nonkage purạu lek talaṅa.” Adoe aṛakʼadea.</verse>
				<verse number="16">Ado Jisu bạptiskate dakʼ khone rakapʼen sãote sãote uni samaṅre serma do jhicʼena. Ar Isorren sonot Jiu do parwa leka acʼ cetanre pheḍ hijukʼkane ńelkedea.</verse>
				<verse number="17">Unre serma khon mitʼṭen aṛaṅ ańjomena, “Nuige ińren dulạṛiạ Hopon, one unireń kusiakan.”</verse>
			</chapter>
			<chapter number="4">
				<verse number="1">Inạ tayom Jisu do sonot Jiu hotete hahaṅkar jaegateye idi ocoyena Soetan ṭhen biḍạu ocokʼ lạgitʼ.</verse>
				<verse number="2">Onḍe uni do pongel siń ar pongel ńindại upạsketʼ khan reṅgecʼkedea.</verse>
				<verse number="3">Unre Soetan do hecʼkate uniye metadea, “Isorren Hopon kan khanem enḍekhan noako dhiri piṭhạ hoe ocoeme.”</verse>
				<verse number="4">Jisui roṛ ruạṛkeda, “Sonot sostorre ol menakʼa, eken piṭhạ motote manwa do jiwetʼ bako tahena, menkhan Isorakʼ moca khon oḍokokʼkan mitʼke mitʼ kathatege jiwetʼko tahena.”</verse>
				<verse number="5">Unre Soetan do sonot nagraha Jerusalemte Jisui idikedea ar mundil reakʼ cuṛạre teṅgokedeteye metadea,</verse>
				<verse number="6">“Isorren Hopon kan khanem ma nonḍe khon latarte donme, ente sonot sostorre ol menakʼa, Isor do acʼren goḍetko am reaṅe hukumakoa; onko do titeko sepeńmea, jemon dhirire jaṅga alo bajaokʼtam.”</verse>
				<verse number="7">Jisu do Soetane metadea, “Noa katha olakana, amren Probhu Isor do alom biḍạuea.”</verse>
				<verse number="8">Soetan do arhõ mitʼṭen ạḍi usul burute Jisui idikedete dhạrti reakʼ sanam rajosṭi ar onako reakʼ ṭhonok udukʼadeteye metadea,</verse>
				<verse number="9">“Noako joto do amiń emama, khạjuk ombakʼkate ińem sewawạń.”</verse>
				<verse number="10">Unre Jisu do uniye metadea, “Men ńir joṅme Soetan. Sonot sostorre ol menakʼa, am do amren Probhu Isorgem sewawaea, ar uni eskargem dewa sewawaea.”</verse>
				<verse number="11">Unre Soetan do Jisu bạgiadeteye calaoena, ar sermaren goḍetko hecʼkate uniko sapʼsoradea.</verse>
				<verse number="12">Ado Johan hajotreye bondi ocoakana menteye ańjomketʼ khan,</verse>
				<verse number="13">Jisu do Gạlilteye calaoena ar Nasaret atoe bạgiatʼe Sebulon ar Naphthạli elaka reakʼ doreão aṛe Kapharnạhum nagrahate senkateye berelena.</verse>
				<verse number="14">Noa do hoyena Jesaea nạbi hotete roṛletʼakʼ katha jemon purạukʼ; enkathae,</verse>
				<verse number="15">Sebulon ar Naphthạli elaka reakʼ, doreão secʼ, Jordan gaḍa reakʼ eṭakʼ aṛe ar boṅgan hoṛ jạtrenkoakʼ Gạlil</verse>
				<verse number="16">ar okoeko hoṛ ńutreko tahenkan, onko do maraṅ marsalko ńela. Ar okoe kaṛaṅ ńut disạmreko duṛupʼ akan, onko do marsal rakapʼakoa.</verse>
				<verse number="17">Un khon Jisu do nonka menkate porcare ehopʼena, “Kại khon mon ạcurtape, ente serma raj do sorakana.”</verse>
				<verse number="18">Jisu do Gạlil doreão aṛe aṛeteye calakʼkan tahẽkanre Simon, okoe do Patrasko metaekan ar uniren boeha Andreas tạkine ńel ńamketʼkinạ. Unkin do doreãore jhạlikin oḍaokan tahẽkana, ente unkin do jạilạkin tahẽkana.</verse>
				<verse number="19">Jisui metatʼkinạ, “Dela iń sãote hijukʼ ben, iń do hoṛ sasapʼ hoṛiń benao bena.”</verse>
				<verse number="20">Unkin do unrege jhạlikin bạgi oṭoatʼte Jisukin pańjakedea.</verse>
				<verse number="21">Ado onḍe khon lahańokʼe senen khan Jakob ar Johan ńutuman eṭakʼ bar boehae ńel ńamketʼkinạ. Unkin do Sabdaeren hoponkin tahẽkana. Unkin do ạkinren apat sãote lạukạre duṛupʼkate jhạlikin jujutkan tahẽkana. Jisu do unkin hõe hohoatʼkinạ.</verse>
				<verse number="22">Ar unrege unkin hõ lạukạ ar apattetʼ bạgikate Jisukin pańjakedea.</verse>
				<verse number="23">Jisu do Gạlil Prodesh reakʼ sanam jaegakore dãṛã dãṛãte Jihudikoakʼ sunạgogkore cetʼakoe ehopʼena. Ona chaḍa uni do serma raj reakʼ bhage sombat porcar ar hoṛkoakʼ sanam lekan rog bighin ar ruạ hasokoe bogeyetʼtako tahẽkana.</verse>
				<verse number="24">Uniakʼ katha do Siriạ disạm reakʼ sanam jaegakore pasnao idiyena. Ar hoṛko do ạḍi lekan rog bighinte sasetokʼkanko, bhut capaṛ akatʼko, mirgi ar mitʼ kaṛ gocʼ rogteko jạbun akanko Jisu ṭhenko ạguketʼkoa. Ar uni do onko sanamkoe bogeketʼkoa.</verse>
				<verse number="25">Ar Gạlil, Dikapoli, Jerusalem, Jihudạ ar Jordan gaḍa hanasakoren ạḍi gadel hoṛ do Jisuko pańja idikedea.</verse>
			</chapter>
			<chapter number="5">
				<verse number="1">Jisu do ạḍi utạr hoṛe ńelketʼko khan buruteye decʼena. Are duṛupʼen khan acʼren celako hõ uni ṭhenko hecʼ sorena.</verse>
				<verse number="2">Unre uni do celako nonka menkate cetʼakoe ehopʼena:</verse>
				<verse number="3">“Monre reṅgejokʼkogeko bhạgana, ente serma raj do onkoakʼkangea.</verse>
				<verse number="4">Dukokʼkogeko bhạgana, ente onko do jiwi raṛecʼko ńama.</verse>
				<verse number="5">Mạhirkogeko bhạgana, ente dhạrti do onkogeko ạidạrijoṅa.</verse>
				<verse number="6">Mon ar ontorte Isorakʼ sanaleka calakʼkogeko bhạgana, ente onkoakʼ monejoṅakʼ do purạukʼtakoa.</verse>
				<verse number="7">Mãyãkʼkogeko bhạgana, ente onko do mãyãko ńama.</verse>
				<verse number="8">Okoeakʼ ontor khạṭigetako onkogeko bhạgana, ente onko do Isorko ńelea.</verse>
				<verse number="9">Sulukokʼkogeko bhạgana, ente onko do Isorren hoponko ńumogokʼa.</verse>
				<verse number="10">Dhorom iạte santao ar khed ocokʼkogeko bhạgana; ente serma raj do onkoakʼkangea.</verse>
				<verse number="11">“Bhạgangeape iń iạte hoṛko opoman arko santao lepere ar ạuṛiakʼte sanam lekan bạṛicʼakʼ reaṅko roṛlepere.</verse>
				<verse number="12">Ape do rạskạ ar hulạsokʼpe, ente sermare ape lạgitʼ maraṅ kuṛại menakʼa. Ente ape laha okoe nạbikoko tahẽkan onko hõ nonkageko santaoletʼkoa.</verse>
				<verse number="13">“Ape do dhạrti reakʼ buluṅ kanape, menkhan buluṅ sabakʼlen khan cekate rahamokʼa? Ona do ar okaṭakʼ kạmirege baṅ lagaokʼa. Eken bahrete giḍikakʼ ar hoṛko lebetʼakʼ lek hoyokʼa.</verse>
				<verse number="14">“Ape do dhạrti reakʼ marsal kanape. Buru coṭ reakʼ nagraha do oho danaṅ daṛelena.</verse>
				<verse number="15">Okoe hõ diuhe jeretʼkate khạclạkʼte do bako hạrupʼ esetʼkakʼa, bickom bạti dohowakʼ cetanregeko dohoea. Onate oṛakʼren sanam hoṛge marsalko ńama.</verse>
				<verse number="16">Onkage apeakʼ marsal do hoṛko samaṅre jolokʼtapema, jemon apeakʼ bhage kạmi ńelte aperen sermaren Babako sarhaoe.</verse>
				<verse number="17">“Noa do alope hudisa, Moseakʼ ạn-ạri ar nạbikoakʼ olakʼko bạtil lạgitʼ iń hecʼakana. Iń do bạtil lạgitʼ do baṅ, bickom purạu lạgitʼgeń hecʼakana.</verse>
				<verse number="18">Sạrigeń metapekana, serma ar dhạrti ạuri cabakʼ hạbicʼ, ạn-ạri reakʼ sanamakʼ kathako ạuri purạukʼ hạbicʼ ona ạn-ạri reakʼ mitʼ akhor se ṭuḍạkʼ hõ oho meṭaolena.</verse>
				<verse number="19">Onate jãhãege noa kạṭicʼ utạrakʼ hukumko modre mitʼ goṭecʼe rạpud ar onkage hoṛkoe cetʼako, uni do serma rajre huḍiń utạricʼe ńumogokʼa. Menkhan jãhãege onakoe senakʼ are cetʼako uni do serma rajre maraṅe ńum ocokʼa.</verse>
				<verse number="20">Ińiń metapekana, apeakʼ dhorom do Phạrusiko ar sostor baḍaeko khon baṅ soroslentape khan ape do serma rajre ohogepe bolo daṛelena.</verse>
				<verse number="21">“Ańjom akadape, sedaeren hoṛko ṭhen noa katha roṛlena, ‘Alom khũna’ ar okoeye khũna uni do bicạrre dạyike hoyokʼa.”</verse>
				<verse number="22">Menkhan ińiń metapekana, okoe acʼren boeha cetanreye edrekʼ, uni do bicạrre dạyike hoyokʼa. Ar okoe acʼren boehae metae, ‘Eya orlo’ uni do maraṅ bạisire dạyike hoyokʼa. Okoe acʼ boehae metae, ‘Eya dundhạ’ uni do norok seṅgelre khadle ocokʼ leke hoyokʼa.</verse>
				<verse number="23">“Onate Isor samaṅre amakʼ samaṅokʼakʼem samaṅre, am upạrte amren boehawakʼ jãhãnakʼ menakʼtaea mentem disạle khan,</verse>
				<verse number="24">amakʼ ona dan do pinḍ samaṅre bạgi oṭowakʼme. Ar senkate amren boeham tulucʼ solho maṛaṅokʼme ar inạ tayom do hecʼkate amakʼ dan samaṅme.</verse>
				<verse number="25">“Jãhãe am birudreye mamblae khan adalotte ạuri calakʼrege uni sãote samka sạṭikʼme. Ar baṅkhan uni do hạkim ṭhene soprotmea, ar hạkim do pulis ṭhen, ar pulis do hajotreye bhoraomea.</verse>
				<verse number="26">Sạrigeń metam kana, kạuḍi kạuḍi ạurim hala cabae hạbicʼ onḍe khon okalekate hõ ohogem oḍok daṛelena.</verse>
				<verse number="27">“Ańjomakadape roṛlena mente, ‘alom laṭghaṭa.’</verse>
				<verse number="28">Menkhan ińiń metapekana, jãhãe hoṛ bạṛicʼ sanate maejiue beṅgetʼae uni do unrege acʼakʼ ontorre uni tulucʼe laṭghaṭeda.”</verse>
				<verse number="29">Amakʼ jojom mẽtʼe kại ocome khan ona do hoṭor oḍokkakʼme. Amakʼ goṭa hoṛmo norokre khadlekʼ khon ona mitʼ hạṭiń bạṛicʼ ocoakʼge am lạgitʼ bhagea.</verse>
				<verse number="30">Amakʼ jojom tiye kại ocome khan ona do samakʼ giḍikakʼme. Amakʼ goṭa hoṛmo norok seṅgelre khadlekʼ khon hoṛmo reakʼ mitʼ hạṭiń nosṭo ocoakʼge am lạgitʼ bogea.</verse>
				<verse number="31">“Arhõ roṛ akana, “Jãhãe hoṛ bạhuttetʼe bạgiye khan uni do bapag dolele emaema.”</verse>
				<verse number="32">Menkhan ińiń metapekana, jãhãe hoṛ laṭghaṭ chaḍa eṭakʼ karonte bạhuttetʼe bạgiye uni doe loṭghuṭi ocoyea, ar jãhãege uni bạgi ocoyicʼ maejiue baplaye, uni hõe loṭghuṭiya.</verse>
				<verse number="33">“Arhõpe ańjomakada, ạgil hapṛamko ṭhen roṛlena, ‘eṛe eṛe alom kiriạkʼa, bickom amakʼ sanam kiriạwakʼko Probhu purạuaeme.’</verse>
				<verse number="34">Menkhan ińiń metapekana, alotetʼgepe kiriạkʼa. Serma ńutumte hõ alo, ente ona do Isorakʼ siṅghạson kana.</verse>
				<verse number="35">Dhạrti ńutumte hõ alo ente ona do uniakʼ jaṅga lebedokʼ jaega kana. Jerusalem ńutumte hõ alo, ente ona do maraṅ rajakʼ nagraha kana.</verse>
				<verse number="36">Amakʼ bohokʼte hõ alo, ente ona reakʼ mitʼṭen upʼ hõ bam ponḍ daṛeakʼa se bam hende daṛeakʼa.</verse>
				<verse number="37">Ape do, ‘Hẽ khan hẽ,’ ar ‘Baṅ khan baṅpe,’ Ar noa khon bạ̃ṛtiakʼ okaṭakʼkan, ona do Soetan ṭhen khonge hijukʼa.</verse>
				<verse number="38">“Ańjomakadape roṛlena mente, ‘Mẽtʼ hala hạli mẽtʼ ar ḍaṭa hala hạli ḍaṭa.’</verse>
				<verse number="39">Menkhan ińiń metapekana, jãhãe ape tulucʼ bạṛicʼko beohar khan onko birudre cetʼhõ alope cekaea; bickom jãhãe jojom johae thapame khan uni do eṭakʼ joha hõ thapa ocoaeme.</verse>
				<verse number="40">Jãhãe amakʼ aṅgrop hatao lạgitʼe lạlis khan uni do oyonakʼ hõ idiocoaeme.</verse>
				<verse number="41">Jãhãe acʼakʼ bojha mitʼ mail iditae lạgitʼe sapʼlem khan uni tulucʼ bar mail calakʼme.</verse>
				<verse number="42">Koyetʼmekạnicʼ do emaeme, ar okoe am ṭhen pańcae khojkan uni hõ alom dea giḍikaea.</verse>
				<verse number="43">“Ańjomakadape, roṛlena mente, ‘Am aḍepaseren hoṛem dulạṛea ar amren bạiri dom kurudaea.’</verse>
				<verse number="44">Menkhan ińiń metapekana, aperen bạiriko dulạṛkope. Ar okoe apeko santaoetʼpe onko do koeakope.</verse>
				<verse number="45">Jemon hoṛko ńelpe ape do sạrige serma Babaren hoponko kanape mente. Uni do jotoko cetanre acʼren siń candoe rakapʼ ocoyedea ar dhoromko ar bedhoromkoe dakʼako kana.</verse>
				<verse number="46">Okoe apeko dulạṛetʼpe eken onkogepe dulạṛetʼko khan enḍekhan cetʼ kuṛại menakʼtapea? Mạsul uṭhạuko hõ cetʼ bako onkayeda?</verse>
				<verse number="47">Eken apekoren hoṛgepe joharakokan khan enḍekhan eṭakʼko khon bạ̃ṛti do cetʼpe cekayeda? Boṅgan hoṛ jạtrenko hõ cetʼ bako onkayeda?</verse>
				<verse number="48">Onate aperen sermaren Baba cetʼlekae khạṭige, onkage ape hõ khạṭiko hoyokʼpe.</verse>
			</chapter>
			<chapter number="6">
				<verse number="1">“Husiạrokʼpe, hoṛ ṭhen ńel ocokʼ leka do alope dhorom koroma; arpe onkae khan aperen sermaren Baba ṭhen khon jãhãn kuṛại do bape ńama.</verse>
				<verse number="2">“Onate koeyem emokʼre phạsiạra hoṛko leka do alom onkaea. Ente onko do hoṛko ṭhen sarhao ocokʼ lạgitʼ sunạgogre ar kulhikore siṅgạ oroṅate koeko emakokana. Sạrigeń metapekana, onko do akoakʼ kuṛạiko ńam horayeda.</verse>
				<verse number="3">Menkhan am do reṅgecʼ orecʼko jãhãnakʼem danakore amakʼ leṅga ti hõ aloe baḍaema jojom ti cetʼe cekayeda mente.</verse>
				<verse number="4">Jemon amakʼ dan emokʼ do okoge tahentam. Enḍekhan okoe danaṅ khon jotowakʼe ńeńelkan uni amren Baba do kuṛạiye emama.</verse>
				<verse number="5">‘‘Apepe koejoṅre phạsiạra hoṛko leka do alope onkaea, ente onko do hoṛko ṭhen ńel ocokʼ lạgitʼ sunạgog ar dobạṭiạkore teṅgokate koejoṅko kusiyakʼkana. Sạrigeń metapekana, onko do akoakʼ kuṛạiko ńam horayeda.</verse>
				<verse number="6">Menkhan amem koejoṅre bhitri oṛakʼre bolokate duạr sińme, ar amren Baba, okoe do bae ńelokʼkanre hõ hạjirge menae, uni ṭhen koejoṅme. Enḍekhan amren Baba okoe do danaṅ khon jotowakʼe ńeńel kan, unige kuṛạiye emama.</verse>
				<verse number="7">‘‘Apepe koejoṅre boṅgan hoṛ jạtrenko leka ạuṛiakʼ do alope boktaokʼa. Ente onko doko hudisa, bạ̃ṛti katha roṛle khan Isor do koejoṅe ańjomtakoa.</verse>
				<verse number="8">Onko leka do alope onkaea, ente ape ạuripe koeyerege aperen Baba do apeakʼ sanam jạruṛakʼ koe baḍaekana.</verse>
				<verse number="9">Onate ape do nonka leka koejoṅpe; E aleren sermare menam Baba, amakʼ ńutum sonotokʼ ma.</verse>
				<verse number="10">Amakʼ raj hijukʼ ma. Amakʼ sana leka hoyokʼ ma, cetʼ leka sermare, onkage otre hõ.</verse>
				<verse number="11">Aleakʼ jạruṛ jomakʼ de teheń emalem.</verse>
				<verse number="12">Ar aleakʼ kạiko ikạ katalem, cetʼ leka ale hõ ale reakʼ kạkại kole ikạ katako kan;</verse>
				<verse number="13">ar biḍạute alom aderlea, menkhan bạṛicʼ khon bańcaolem. [Ente raj ar daṛe ar ṭhonok jaejug hạbicʼ amakʼge, Amen.]</verse>
				<verse number="14">Ape do eṭakʼkoakʼ doskope ikạletako khan enḍekhan aperen sermaren Baba hõ apeakʼe ikạitapea.</verse>
				<verse number="15">Menkhan eṭakʼko bape ikạleko khan aperen Baba hõ apeakʼ ghạṭko bae ikạitapea.</verse>
				<verse number="16">‘‘Apepe upạsre phạsiạrako leka mẽtãhã do alope mirluṅtapea. Ente onko do hoṛko ṭhen udugokʼ lạgitʼko upạseda ar bohokʼ ar mẽtãhãre torocʼko ojokʼ joṅkana. Sạrigeń metapekana onko do akoakʼ kuṛạiko ńam horayeda.</verse>
				<verse number="17">Menkhan amem upạsre bohokʼre sunum ojogme ar mẽtãhã apʼ saphakʼme,</verse>
				<verse number="18">jemon eṭakʼko aloko baḍae daṛeakʼ, am dom upạsetʼ kana. Enḍekhan amren Baba okoe do bae ńelokʼkanre hõ hạjirge menae ar danaṅ khon jotowakʼe ńeńelkan unige kuṛạiye emama.</verse>
				<verse number="19">‘‘Noa dhạrtire ape lagitʼ dhon alope doho jarwa joṅa. Nonḍe do joṅ dhoraokʼte bạṛijokʼa ar tejokoko nosṭoea ar kombṛo hõ oṛakʼ bhugạkʼkateko idiya.</verse>
				<verse number="20">Menkhan sermare do joṅhõ baṅ dhoraokʼa, ar tejo hõ bako nosṭoea ar kombṛo hõ bako kombṛoea. Onate ape lạgitʼ sermare dhon jarwa joṅpe,</verse>
				<verse number="21">ente okare dhon tahen tama onḍege amakʼ mon hõ tahena.</verse>
				<verse number="22">‘‘Mẽtʼ do hoṛmo reakʼ diuhe kana. Onate amakʼ mẽtʼ nirolage khan amakʼ goṭa hoṛmo hõ marsalte perejokʼa.</verse>
				<verse number="23">Menkhan amakʼ mẽtʼ bạṛicʼ getam khan amakʼ goṭa hoṛmo hõ ńutgetama. Amre menakʼ marsal sạrige ńutgetam khan enḍekhan ona do artetʼ ńutgea!</verse>
				<verse number="24">‘‘Okoe hõ barea kisạ̃ṛ ṭhen guti ohoe khaṭao daṛelena, ente mitʼ hoṛe dulạṛea ar eṭagicʼ doe kurudaea. Mitʼ hoṛakʼe ańjomtaea ar eṭagicʼ doe neṅghaoea. Isor ṭhen ar dhon ṭhen guti do ohope khaṭao daṛelena.</verse>
				<verse number="25">‘‘Noa iạteń metapekana, bańcao tahen lạgitʼ cetʼpe joma se cetʼpe ńũiya se hoṛmo lạgitʼ cetʼpe horokʼ-bandea ona do alope dạndikʼa. Jiwi do eken jom ar ńũi lạgitʼ do baṅkana, ar hoṛmo hõ horokʼ bandekʼ lạgitʼ do baṅa.</verse>
				<verse number="26">‘‘Coṭren cẽṛẽko beṅgetʼakope; itạ hõ bako era ar ir hõ bako ira, ar golare hõ bako doho jarwaea, enrehõ aperen sermaren Baba doe jom ocoyetʼkoa. Ape do cetʼ onko khon bạ̃ṛti bape damangea?</verse>
				<verse number="27">Ape modre okoe cintạ-bhabnakate acʼakʼ jiwi mitʼ ghonṭa gan bạ̃ṛtiye doho daṛeketaea?</verse>
				<verse number="28">‘‘Horokʼ-bandekʼ lạgitʼ cedakʼpe dạndikʼ kana? Ṭạnḍire menakʼ bahako reakʼ hudispe, cetʼ lekate harakʼkana mente. Onko do bako kạmiya ar sutạm hõ bako takoea.</verse>
				<verse number="29">Menkhan ińiń metapekana, Solomon raj do unạkʼ jak jomoke tahẽkanre hõ noako reakʼ mitʼ goṭen leka hõ bae saj daṛeada.</verse>
				<verse number="30">Ado ṭạnḍi reakʼ ghãs teheń oka menakʼ, ona do gapa culhạre khadle ocokʼre hõ, Isor nonkae sajetʼkan khan E nase pạtiạuko, unre ape do cetʼ artetʼ bạ̃ṛti bae sajpea?</verse>
				<verse number="31">Onate ‘cetʼpe joma’ se ‘cetʼpe ńũiya’ ar cetʼpe horokʼ bandea ona reakʼ do alope dạndikʼa. Boṅgan hoṛ jạtrenkoge noako reaṅ doko ńam baṛayetʼkana;</verse>
				<verse number="32">Ona chaḍa aperen sermaren Baba doe baḍaegea noako sanamakʼ reakʼ jạruṛ menakʼtapea mente.</verse>
				<verse number="33">Menkhan pạhilre ape do Isorakʼ raj ar dhorom ńam maṛaṅpe. Enḍekhan ona sanamakʼpe ńama.</verse>
				<verse number="34">Gapa lạgitʼ do alope dạndikʼa; gapa reakʼ dạndi do gapage dạndi ocowaepe. Ar dintetʼ lạgitʼ do enhilokʼ reakʼ haronge ḍhera.</verse>
			</chapter>
			<chapter number="7">
				<verse number="1">“Eṭakʼkoakʼ dosko alope ńam baṛaea, jemon apeakʼ dos hõ alo sabokʼtape,</verse>
				<verse number="2">ente cetʼleka eṭakʼkoakʼ doskope saba onkage apeakʼ dos hõ sabokʼtapea, ar cetʼlekape soṅakoa onkage ape lạgitʼ hõ soṅokʼa.</verse>
				<verse number="3">“Amren boehamakʼ mẽtʼre menakʼ cubạkʼgem ńeletʼkana, menkhan apnar mẽtʼre menakʼ jobra do cekate bam ńel ńameda?</verse>
				<verse number="4">Apnar mẽtʼrege jobra menakʼtam tulucʼ cekate amren boeha dom metaekana, ‘hape se amakʼ mẽtʼ khon cubạkʼ oḍok ocoạńme?’</verse>
				<verse number="5">E phạsiạra! Pạhilre amakʼ mẽtʼ reakʼ jobra oḍok giḍi maṛaṅme, enḍekhan boehamakʼ mẽtʼ khon cubạkʼ oḍokʼ lạgitʼ purṭhạm ńeńela.</verse>
				<verse number="6">“Okaṭakʼ sonotge ona do seta alope emakoa. Ar sukri samaṅre mạnik hõ alope giḍiya. Hoedaṛeakʼa onko do onakoko lebetʼ gasmanḍaoa ar ạcurkate apeko hoṭakʼ cirạpea.</verse>
				<verse number="7">“Koepe, ado emapea; ńam baṛaepe, adope ńama, duạr ṭhopʼ ṭhopʼpe, ado jhicʼapea.</verse>
				<verse number="8">Ente mitʼke mitʼ kokoyicʼ do milạuaea; ar ńam baṛayicʼ doe ńama ar ṭhopʼ ṭhopʼetʼicʼ do jhicʼaea.</verse>
				<verse number="9">Ape modre jãhãe nonkanicʼ menaea, one acʼren gidrạ piṭhại koelere dhiriye calae?</verse>
				<verse number="10">Se hakoe koelere bińe calae?</verse>
				<verse number="11">Apepe bạṛicʼgere hõ aperen gidrạko bhage bhage jinisko emakope baḍaekan khan, enḍekhan sermare menae aperen Baba do tinạkʼ artetʼ acʼ koeye kanko bhageakʼkoe emakoa!</verse>
				<verse number="12">Hoṛko ṭhen khon cetʼleka beoharpe khojkan onkage ape hõ onko tulucʼ beoharpe. Ente noa kangea Moseakʼ ạn-ạri ar nạbikoakʼ cecetʼakʼ reakʼ katha do.</verse>
				<verse number="13">“Sakṛa duạrte bolokʼpe, ente okaṭakʼ hor bạṛicʼ secʼe idipe ona reakʼ duạr do osargea ar hor hõ phaelaogea. Ar ḍher hoṛge onateko bolokʼ kana.</verse>
				<verse number="14">Menkhan okaṭakʼ hor jion secʼe ạyur idi ona reakʼ hor do sakṛagea ar duạr hõ suṛucʼgea. Ar thoṛa hoṛge noa doko sendra ńametʼkana.</verse>
				<verse number="15">“Eṛe nạbiko khon sontor akae tahenpe. Onko do bhiḍi chinte ape ṭhenko hijukʼa, menkhan bhitri bhitrite onko do jojom hunḍạr kanako.</verse>
				<verse number="16">Onkoakʼ jion reakʼ jotege onko dope orom daṛeakoa. Jạnum dare khon darkha jo se kũṛitʼ rama jhạwạ khon cetʼ loa doko godgea?</verse>
				<verse number="17">Onkage mimitʼ bhage darere do bhagege jokʼa ar bạṛicʼ darere do bạṛicʼge jokʼa.</verse>
				<verse number="18">Bhage darere bạṛicʼ jo ar bạṛicʼ darere bhage jo do baṅ jo daṛeakʼa.</verse>
				<verse number="19">Okaṭakʼ darere bhage baṅ jokʼ ona do makʼ giḍikʼte sengelre khadle ocokʼa.</verse>
				<verse number="20">Onateń mena, bhonḍ nạbikoakʼ jionre oka jo ńelokʼkan onatege onkope orom daṛeakoa.</verse>
				<verse number="21">“Okoe ‘Probhu, Probhuko’ mitạńkan onko joto do serma rajre ohoko bolo daṛelena, menkhan okoe ińren serma Babawakʼ sana leka senokʼe menjoṅ, unigeye bolo daṛeakʼa.</verse>
				<verse number="22">Enhilokʼ do ạḍi hoṛko mitạńa, ‘E Probhu, E Probhu, ale do cetʼ am ńutumte bale nạbileda? Am ńutumte cetʼ bạṛicʼ jiuko bale oḍok giḍiletʼkoa? Am ńutumte cetʼ hahaṛa kạmiko bale kạmileda?’</verse>
				<verse number="23">Unre pusṭạuteń lạiakoa, ‘ape do tis hõ bạń baḍaeletʼpea. E bedhorom kạmiko, men iń khon sahaṛokʼpe.’</verse>
				<verse number="24">“Onateń metapekana, jãhãege noako kathae ańjom ar ona lekae calakʼ uni do nonkan budan hoṛ kanae, okoe do dhiri cetanre oṛakʼe benaoketʼ.</verse>
				<verse number="25">Ado jhar jhare dakʼkeda, are hoekeda, ar ḍubạ dakʼ hecʼena ar ona oṛakʼre bajaoena; menkhan ona oṛakʼ do baṅ bhindạṛlena, ente ona do dhiri cetanre benao akan tahẽkana.</verse>
				<verse number="26">Ar okoe ińakʼ katha ańjomkate ona leka bae senakʼ uni do lelha hoṛ lekanae, one okoe do gitil cetanre oṛakʼe benaoketʼ.</verse>
				<verse number="27">Ado jhar jhare dakʼkeda, are hoekeda, ar ḍubạ dakʼ hecʼena ar ona oṛakʼre bajaoena; ar ona do lạnduṛena, ar botorge oborena.”</verse>
				<verse number="28">Jisu noako kathae mucạtʼketʼ khan gadel hoṛ do uniakʼ cecetʼakʼteko hahaṛa cabayena,</verse>
				<verse number="29">ente uni do sostor baḍaeko leka do baṅ, bickom ektiạran hoṛ lekae cetʼ akokan tahẽkana.</verse>
			</chapter>
			<chapter number="8">
				<verse number="1">Jisu buru khone pheḍ hecʼen khan ạḍi utạr hoṛ do uniko pańja idikedea.</verse>
				<verse number="2">Unre mitʼṭen murhucʼ jom rog hoṛ do hecʼkate sewawadeteye menkeda “E Probhu, sanalem khanem sapha daṛeạńạ.”</verse>
				<verse number="3">Jisu do ti tiạrkate joṭetʼkedeteye metadea, “Sanań kangea, ma saphakokʼ me.” Ar unrege murhucʼ jom rog do bogeyentaea.</verse>
				<verse number="4">Ar Jisu do uniye metadea, “Men, okoe hõ alom lại baṛawakoa; bickom senkate naeke ṭhen ńel ocokʼme, ar Moseye hukum akatʼ leka dan samaṅme. Onate hoṛko ṭhenem sạbudokʼa am dom bogeakana.”</verse>
				<verse number="5">Jisu Kapharnạhum nagrahateye boloyen khan, mitʼṭen Romiạ subedar do uni ṭhen hecʼkate nehõrenteye menkeda,</verse>
				<verse number="6">“E Probhu, ińren guti do aṭetʼreye jaṛao akana. Uni do mitʼkaṛ gocʼ rogte ạḍitetʼe sasetokʼ kana.”</verse>
				<verse number="7">Jisu do uniye metadea, “Senkateń bogeyea.”</verse>
				<verse number="8">Subedar do Jisui roṛ ruạṛadea, “E Probhu, ińakʼ oṛakʼtem bolokʼ nonkan lek geń baṅkana. Eken katha moto roṛgotʼkam, ar inạtege ińren guti doe bogekʼa.</verse>
				<verse number="9">Ente iń hõ eṭakʼicʼakʼ katha leka calakʼ hoyokʼtińạ ar iń latarre hõ palṭonko menakʼkoa; iń do mitʼ hoṛ ‘calakʼ iń metae khan uni doe calakʼa, ar eṭagicʼ ‘hijukʼ iń metae khan uni doe hijukʼa; ar ińren golam iń metae khan nonkaeme uni doe onkaea.”</verse>
				<verse number="10">Jisu do noa katha ańjomkateye hahaṛayena, ar acʼ pańja edeyekankoe metatʼkoa, “Sạrigeń metapekana, Israelko modre nunạkʼ maraṅ pạtiạu do okoere hõ bạń ńelakada.</verse>
				<verse number="11">Ińiń metapekana, purub ar pạchim khon aema hoṛko hijukʼa ar Abraham, Isahak, ar Jakob sãote serma rajre jojomko duṛupʼa.</verse>
				<verse number="12">Menkhan rajosṭiren hoponko do bahre ńutreko giḍi ocokʼa. Onḍe do rakʼjoṅ ar togocʼ ḍaṭa hoyokʼa.’’</verse>
				<verse number="13">Jisu do subedare metadea, “Do calakʼme. Ar cetʼlekam pạtiạu akan onkage baṛe hoyokʼma.” Ar ṭhik unrege uniren guti doe bogeyena.</verse>
				<verse number="14">Inạ tayom Jisu do Patrasakʼ oṛakʼte senkateye ńelkeda, Patrasren hanhartetʼ doe ruạkʼkana ar uni doe giticʼ akana.</verse>
				<verse number="15">Jisu do uniakʼ tiye joṭetʼketʼtaea ar inạtege ruạ do chuṭạu gotʼentaea. Ar unre beretʼkate uni do Jisui sapʼsoradea.</verse>
				<verse number="16">Ạyupʼen khan ạḍi utạr bhut capaṛ hoṛ do uni ṭhenko ạguketʼkoa. Ar moca kathatege uni do bhutkoe oḍok giḍiketʼkoa ar okoeko ruạkʼkan tahẽkan onko hõe bogeketʼkoa.</verse>
				<verse number="17">Noa do hoyena Jesaea nạbi hotete roṛlenakʼ katha jemon purạukʼ: Uni do aboakʼ sanam nijorakʼkoe hataoketʼ tabona, ar aboakʼ rogkoe ocokʼketʼ tabona.</verse>
				<verse number="18">Ado Jisu acʼ beṛhaete ạḍi utạr hoṛkoakʼ bhiṛe ńelketʼ khan celako doreão hanasa calakʼ lạgitʼe hukumatʼkoa.</verse>
				<verse number="19">Unre mitʼṭen sostor baḍae hoṛ do Jisu ṭhen hecʼenteye menkeda, “E Guru, jãhãtegem calakʼ iń hõ onḍegeń calakʼa.”</verse>
				<verse number="20">Jisu do uniye metadea, “Toyokoakʼ do bhugạkʼ menakʼtakoa ar cẽṛẽkoakʼ hõ tukạ menakʼa, menkhan Manwa Hoponakʼ do bohokʼ dohoetae lạgitʼ jaega hõ bạnukʼtaea.”</verse>
				<verse number="21">Ado celako modren eṭagicʼ do hecʼkateye menkeda, “E Probhu, ạpuń topaye lạgitʼ sen maṛaṅ ocowạńme.”</verse>
				<verse number="22">Jisu do uniye metadea, “Gocʼkoge akoren gocʼko topa ocoakome, menkhan am do iń pańjańme.”</verse>
				<verse number="23">Ado Jisu lạukạreye decʼen khan uniren celako hõ uni sãoteko calaoena.</verse>
				<verse number="24">Ar ackage doreãore birbão hecʼgotʼena, onate lạukạ do ḍheokote uḍucʼ ḍubujokʼ ehopʼena. Menkhan Jisu doe jạpitʼ akatʼ tahẽkana.</verse>
				<verse number="25">Unre celako do uni ṭhen hecʼkate beretʼ kedeteko metadea, “E Probhu, bańcao bonme; gujukʼkana bon.”</verse>
				<verse number="26">Uni doe metatʼkoa, “E nase pạtiạukʼko, cedakʼpe botorokʼ kana?” Inạ tayom beretʼkate uni do hoe ar doreãoe dhomkaokeda. Ar unre sanamakʼ do ḍel ḍel thir hapeyena.</verse>
				<verse number="27">Noa ńelte celako do hahaṛayenteko menkeda, “Nui doe okalekan hoṛ kante, hoe hõ hoe ar doreão hõ doreãokin bataoetʼtaea!”</verse>
				<verse number="28">Inạ tayom Jisu do doreão hanasa Gadarikoakʼ elakateye calaoena. Unre bạṛicʼ jiu capaṛ akatʼkin barhoṛ do mạ̃ṛĩ poḍa khon oḍokente Jisu ṭhenkin hecʼena.</verse>
				<verse number="29">Unkin do nonkan haḍrapkin tahẽkana, ona horte okoe hõ bako parom daṛeakʼkan tahẽkana. Ado kikiạuatekin menkeda, “E Isorren Hopon, ale tulucʼ amakʼ do cetʼ? Okte ạuri hoyokʼrege sasetle lạgitʼem hecʼakana?”</verse>
				<verse number="30">Onko khon thoṛa sạṅgiń ńokʼre ạḍi utạr sukriko ạtińkan tahẽkana.</verse>
				<verse number="31">Bạṛicʼ jiuko do Jisu nehõradeteko metadea, “Oḍok giḍikalem menetʼkan khan enḍekhan onko pal sukrire kolkaleme.”</verse>
				<verse number="32">Jisui metatʼkoa, “Do calakʼpe.” Ar unrege onko doko oḍokente sukrikoreko boloyena. Onate onko sukri do daṛaṅ secʼteko ńir senente doreão dakʼreko gad gadao pheḍena arko unum gocʼena.</verse>
				<verse number="33">Ar okoekoko gupikan tahẽkan onko do atoteko ńir senente jotowakʼko lạikeda. Ḍherkaete onko do bhut capaṛ akatʼkin hoṛ reaṅko lạikeda.</verse>
				<verse number="34">Unre atoren hoṛko Jisu tulucʼ ńapamokʼ lạgitʼko oḍok hecʼena. Arko ńapamkede khan akoakʼ elaka khon senokʼ lạgitʼko nehõradea.</verse>
			</chapter>
			<chapter number="9">
				<verse number="1">Inạ tayom Jisu do lạukạreye decʼena ar doreão paromkate acʼakʼ nagrahateye hecʼena.</verse>
				<verse number="2">Unre hoṛko do jaṛao akan mitʼṭen mitʼkaṛ gocʼ rog hoṛ do parkomte uni ṭhenko ạgukedea. Jisu do onko hoṛkoakʼ pạtiạu ńelte rugiye metadea, “Diljoṅ me. Amakʼ kại do ikạyen tama.”</verse>
				<verse number="3">Noa iạte sostor baḍaeko modre adom hoṛ do mone moneteko menkeda, “Nui hoṛ do Isore opomane kana.”</verse>
				<verse number="4">Jisu do onkoakʼ mon reakʼ hudisakʼkoe baḍaeketʼ khane metatʼkoa, “Mone monte bạṛicʼakʼ do cedakʼpe hudiseda?</verse>
				<verse number="5">Okaṭakʼ roṛ algawa, ‘Amakʼ kại ikạyentama,’ se ‘beretʼkate taṛamme?’</verse>
				<verse number="6">Menkhan ape jemonpe baḍae daṛeakʼ Manwa Hopon do dhạrtire kại ikạ reakʼ ektiạri menakʼtaea.” Ado noa menkate mitʼ kaṛ gocʼ rog hoṛe metadea, “Ma beretʼme, amakʼ parkom kuṭuṅtam ar oṛakʼte calakʼme.”</verse>
				<verse number="7">Unre uni doe beretʼena ar acʼakʼ oṛakʼteye calaoena.</verse>
				<verse number="8">Ar hoṛko do noa ńelte botor caṛhaoatʼkoa, ar manwa nonkan ektiạriye emakawadete Isor sarhaoeko ehopʼena.</verse>
				<verse number="9">Jisu onḍe khone calakʼkan tahẽkan jokhecʼ Mathaeko metae mitʼ hoṛ do mạsul uṭhạu oṛakʼre duṛupʼ akane ńelkedea. Jisu do uniye metadea, “Dela ińren cela hoyokʼme.” Ar unrege Mathae doe beretʼente Jisui pańjakedea.</verse>
				<verse number="10">Inạ tayom Jisu do Mathaeakʼ oṛakʼre jojome duṛupʼena. Unre ạḍi utạr mạsul uṭhạuko ar bạṛicʼ hoṛko hõ hecʼkate Jisu ar uniren celako sãote jom lạgitʼko duṛupʼ panteyena.</verse>
				<verse number="11">Ona ńelte Phạrusiko do Jisuren celakoko metatʼkoa, “Aperen Guru do mạsul uṭhạuko ar bạṛicʼ hoṛko tulucʼ cedakʼe jom ńũiyeda?”</verse>
				<verse number="12">Noa katha ańjomkate Jisui menkeda, “Boge hoṛkoakʼ do raranicʼ reakʼ jạruṛ bạnukʼtakoa, menkhan ruạkʼko lạgitʼ do jạruṛgea.</verse>
				<verse number="13">Iń do mãyãgeń kusiyakʼ kana, dãṛẽ do baṅ, sonot sostorre noa katha reakʼ mane do cetʼ kana mente ona baṛe ḍunḍhạupe. Ente dhorom hoṛ hohoako lạgitʼ do baṅ, menkhan kại hoṛko lạgitʼgeń hecʼakana.”</verse>
				<verse number="14">Tayomte Johanren celako do Jisu ṭhen hecʼkateko menkeda, “Ale ar Phạrusiko dole upạseda, menkhan amren celako do cedakʼ bako upạseda?”</verse>
				<verse number="15">Jisui metatʼkoa, “Jãwãe beṭa soṅgere tahen tulucʼ cetʼ bạriạtko doko bhabnakokʼa? Menkhan okte hijukʼ kana jãwãe beṭa do onko khone idiocokʼa. Ar unre onko doko upạsa.</verse>
				<verse number="16">“Okoe hõ mare aṅgropre nawa kicricʼ do bako tạli jalada, ente ona mare kicricʼ khon nawa tạliakʼ do oṛecʼ hijukʼa ar onate oṛecʼ do arhõ lạṭukʼa.</verse>
				<verse number="17">Mare kumkore nawa darkha rasa do bako dohoea. Arko dohoe khan kumko do oṛejokʼa ar darkha rasa do buhel giḍikʼa ar kumko hõ nosṭokʼa; Onate nawa darkha rasa do nawa kumregeko dohoea, inạ khan banarge mońj tahena.”</verse>
				<verse number="18">Jisu noakoe galmarao akokan tahẽkanre Jihudikoren mitʼṭen mukhiạ hoṛ do hecʼkate ḍobokʼadeteye metadea, “Hoponerań do ńitgeye gocʼena. Menkhan enhõ senkate capoyem, ar inạtege uni doe jiwedokʼa.”</verse>
				<verse number="19">Unre Jisu ar uniren celako do beretʼkate uni soṅgeteko calaoena.</verse>
				<verse number="20">Ona jokhecʼ mitʼṭen maejiu do tayom secʼ khon hecʼkate Jisuakʼ oyon ańcare joṭetʼketʼtaea. Ente uni do gelbar bochor khon pordhol ruạteye jạbun akan tahẽkana.</verse>
				<verse number="21">Uni do mone moneteye hudisokʼkan tahẽkana, eken uniakʼ kicricʼe joṭetʼ tiyokʼ lekhangeye boge utạrokʼa.</verse>
				<verse number="22">Jisu do ạcurente uni ńel ńamkedeteye metadea, “E mạ̃i dil joṅme. Amakʼ pạtiạugeye bogeakatʼmea.” Ar inạ ghuṛi khonge maejiu doe boge utạrena.</verse>
				<verse number="23">Inạ tayom Jisu do Jihudikoren uni mukhiạ hoṛakʼ oṛakʼteye calaoena. Onḍe do tạriạ oroṅko ar hoṛko kạuạ rạuạkʼkane ńelketʼkoa.</verse>
				<verse number="24">Onate Jisui metatʼkoa, “Ape do bahrete oḍokokʼpe. Kuṛi do bae gocʼakana, ekene jạpitʼ akada.” Noa katha ańjomkate onko doko landa dhutʼadea.</verse>
				<verse number="25">Ado hoṛkoko oḍok ocoyen khan bhitrite bolokate uni do kuṛiyakʼ tiye sapʼkeda. Ar inạtege kuṛi doe beretʼena.</verse>
				<verse number="26">Ar noa katha do ona elaka reakʼ sanam jaegare pasnao idiyena.</verse>
				<verse number="27">Ado Jisu onḍe khone calakʼkan tahẽkan jokhecʼ barea kãṛã hoṛ do unikin pańjakedea. Ar ãṭ aṛaṅte hohoatekin menkeda, “E Dạudren Hopon, mãyãwạlińme.”</verse>
				<verse number="28">Jisu oṛakʼteye boloyen khan unkin kãṛã hoṛ hõ uni ṭhenkin hecʼena. Unre Jisui metatʼkinạ, “Pạtiạukʼkangea ben, noań daṛeakʼa mente?” Unkin kin menkeda, “Hẽ Probhu.”</verse>
				<verse number="29">Uni do mẽtʼ joṭetʼketʼ tạkinteye metatʼkinạ, “Aben cetʼleka ben pạtiạu akan, onkage hoyokʼma baṛe.”</verse>
				<verse number="30">Unre unkinakʼ mẽtʼ do beṅgetʼen tạkina. Ar Jisu do sontorketʼ kinteye metatʼkinạ,</verse>
				<verse number="31">“Ńel ben, okoe ṭhen hõ alo ben lại baṛaea.” Menkhan unkin do bahrete senkate ona elaka reakʼ sanam jaegakore uniakʼ sombat kin lạikeda.</verse>
				<verse number="32">Unkin hoṛkin calakʼkan tahẽkan jokhecʼ hoṛko do bhut capaṛ akawade mitʼṭen guṅgạ hoṛ Jisu ṭhenko ạgukedea.</verse>
				<verse number="33">Jisu do bhute oḍok giḍikade khan uni hoṛ do roroṛe ehopʼena. Onate sanam hoṛ do hahaṛayenteko menkeda, “Israel disạmre nonka do ar tishõ baṅ ńelakana.”</verse>
				<verse number="34">Unre Phạrusikoko menkeda, “Bhutkoren sordar hotete uni do bhutkoe oḍok giḍiyetʼkoa.”</verse>
				<verse number="35">Jisu do nagraha nagraha ar ato ato senkate sunạgogkore cetʼako ar serma raj reakʼ bhage sombat porcarakoe ehopʼena. Ona chaḍa sanam lekan ruạ hasokoe bogeyetʼtako tahẽkana.</verse>
				<verse number="36">Uni do gadel hoṛe ńelketʼko khan mãyã hecʼadea, ente onko do gupiyicʼ begor bhiḍi leka laṅga arko asokʼ ṭayokʼ akan tahẽkana.</verse>
				<verse number="37">Unre celakoe metatʼkoa, “Phosol do ḍhergea menkhan kạmiạko doko thoṛagea.</verse>
				<verse number="38">Onate phosolren mạlik ṭhen nehõrokʼpe jemon uni do phosol samṭao lạgitʼ hoṛe kolko.”</verse>
			</chapter>
			<chapter number="10">
				<verse number="1">Jisu do acʼren gelbar celakoe hohoatʼkoa ar bạṛicʼ jiu oḍok giḍikako ar sanam lekan rog bighinko bogey reakʼ ektiạriye ematʼkote onkoe kolkatʼkoa.</verse>
				<verse number="2">Onko gelbar apostolkoakʼ ńutum do nõkʼõe nonka; pạhil do Patrasko metae Simon, ar uniren boeha Andreas, Sabdaeren hopon Jakob ar uniren boeha Johan, Philip ar Bartholomae;</verse>
				<verse number="3">Thoma ar mạsul-uṭhạuicʼ Mathae; Alphaeren hopon Jakob ar Thaddae;</verse>
				<verse number="4">Moulobadi Simon ar okoe do Jisu bạiriko ṭhene soprot ocolede uni Jihudi Iskoriạt.</verse>
				<verse number="5">Jisu do onko gelbarko noa hukumatʼkoteye kolketʼkoa, “Boṅgan hoṛ jạtrenko ṭhen do alope calakʼa ar Samariạkoakʼ okaṭakʼ atote hõ alope bolokʼa,</verse>
				<verse number="6">menkhan Israel jạtren atʼakan bhiḍiko ṭhen calakʼpe.</verse>
				<verse number="7">Ar calakʼ calakʼte noa porcarpe, serma raj do sorakana.</verse>
				<verse number="8">Ona chaḍa rugiko bogekope, gocʼko jiwetʼkope, murhucʼ jom hoṛ bogekope ar bạṛicʼ jiuko oḍok giḍikope. Ape do begor damtepe ńamakada, begor damtege emakope.</verse>
				<verse number="9">Apeakʼ ḍanḍa totolakʼre sona, rupạ se tama reakʼ poesa hõ alope soṅge tora joṅa.</verse>
				<verse number="10">Horte lạgitʼ jãhã lekan thuli hõ alo, babar goṭen aṅgrop hõ alo, panahi se ṭheṅga hõ alo, ente okoeye kạmi uni do jojom ar ńũiyakʼ ńam lek kanae.</verse>
				<verse number="11">“Jãhãṭakʼ nagraha se atotepe bolokʼre onḍenicʼ mitʼṭen mukhiạ hoṛ ńamepe ar eṭakʼte ạuripe oḍokʼ calakʼ hạbicʼ uniakʼ oṛakʼrege tahenpe.</verse>
				<verse number="12">Ar ona oṛakʼtepe bolokʼre oṛakʼrenko joharakope.</verse>
				<verse number="13">Judi ona oṛakʼ lekgepe bujhạu enḍekhan apeakʼ suluk do ona oṛakʼre paṛaokʼma. Menkhan ona oṛakʼ lek leka bape bujhạu enḍekhan apeakʼ suluk do ape ṭhenge ruạṛ hijukʼma.</verse>
				<verse number="14">Jãhãe bako ataṅpe se apeakʼ kathako bako ańjom enḍekhan ona oṛakʼ se ato khonpe oḍokokʼre apeakʼ jaṅga reakʼ dhuṛi hõ koṭa giḍi oṭokakʼpe.</verse>
				<verse number="15">Sạrigeń metapekana, bicạr dinre ona nagraha reakʼ khon Sodom ar Gomora reakʼge boroṅ ḍher sahaokʼa.</verse>
				<verse number="16">“Ńelpe, iń do hunḍạrko talare bhiḍiko lekań koletʼpea. Onate biń leka husiạrokʼpe ar parwa leka soṛa hoyokʼpe.</verse>
				<verse number="17">Sontor akae tahenpe, ente maraṅ bạisiren hoṛkoakʼ tireko soprotpea ar onkoakʼ sunạgogkoreko dalpea.</verse>
				<verse number="18">Iń khạtirte disạm calaoko ar rapajko ṭhenko idipea, jemon onko ar boṅgan hoṛ jạtrenko ṭhen gohape em daṛeakʼ.</verse>
				<verse number="19">Hoṛkoko soprot lepere alope bhabnakʼa cetʼ leka se cetʼkope roṛa mente. Ente cetʼko roroṛ hoyokʼa ona do unregepe lại ocokʼa.</verse>
				<verse number="20">Ape do roroṛko dope baṅkana, menkhan aperen Baba Isorren Jiuge ape bhitrite kathae roṛa.</verse>
				<verse number="21">“Boeha do boehattetʼe soprotea gocʼ ocoye lạgitʼ ar apat do hopontetʼ, ar hoponko do go-baba upạrteko teṅgona arko gocʼ ocokoa.</verse>
				<verse number="22">Iń khạtirte sanam hoṛko hirkhạwapea, menkhan okoe mucạtʼ hạbicʼ ṭarhaoe tahen unigeye bańcaokʼa.</verse>
				<verse number="23">Mitʼ nagrahare santao arko khedlepere eṭakʼ nagrahate dạṛpe. Sạrigeń metapekana, Israel disạm reakʼ sanam nagraha ar atokore ạuripe kạmi purạurege Manwa Hopon doe hijukʼa.</verse>
				<verse number="24">“Guru khon cela do bae maraṅa, ar kisạ̃ṛ khon golam hõ baṅ.</verse>
				<verse number="25">Cela lạgitʼ do niạge ḍhera acʼren guru lekae hoyokʼ ar golam hõ acʼren kisạ̃ṛ leka. Oṛakʼren kisạ̃ṛge Beelsebulko metaekan khan gharońjrenko do tinạkʼ artetʼgeko metakoa.</verse>
				<verse number="26">“Onate alope botorakoa, ente danaṅ reakʼ sanamakʼ do sodorokʼa ar oko reakʼ joto do baḍaeokʼa.</verse>
				<verse number="27">Okaṭakʼ ńutreń lại apekan, ona do marsalre roṛpe. Ar luturte okaṭakʼpe ańjometʼkan ona do sạṛim cetan khon porcarpe.</verse>
				<verse number="28">Okoe eken hoṛmo motoko gocʼ daṛeakʼ menkhan jiwi do baṅ onko do alope botorakoa. Menkhan okoe hoṛmo ar jiwi banarge norokre marao lạgitʼ daṛe menakʼtae unige botoraepe.</verse>
				<verse number="29">Barea ghaṛwa cẽṛẽ do cetʼ thoṛa damte bạkin ạkhrińokʼ kana? Enre hõ aperen Baba Isorakʼ hukum chaḍa onko modre mitʼṭen hõ otre bae ńurokʼa;</verse>
				<verse number="30">Apeakʼ ma bohokʼ reakʼ upʼ hõ lekha akantape.</verse>
				<verse number="31">Onate alope botorokʼa. Ente aema aema ghaṛwa cẽṛẽko khon hõ apeakʼ dam do ḍher bạ̃ṛtigetapea.</verse>
				<verse number="32">“Jãhãege hoṛko samaṅre ińe aṅgociń iń hõ ińren sermare menae Baba samaṅre uniń aṅgocea.</verse>
				<verse number="33">Menkhan okoe hoṛko samaṅre ińe baṅeń iń hõ ińren sermare menae Baba samaṅre uniń baṅea.</verse>
				<verse number="34">“Dhạrtite suluk emokʼiń hecʼakana mente alope hudisa. Suluk emokʼ do bạń hecʼakana bickom tarwaṛege.</verse>
				<verse number="35">Hopon do apat birudre ar hoponera do eṅgat birudre ar bạhu kuṛi do hanhartetʼ birudre teṅgoko lạgitʼgeń hecʼakana.</verse>
				<verse number="36">Ar hoṛren bạiri do acʼ gharońjren hoṛgeko hoyokʼtaea.</verse>
				<verse number="37">“Jãhãege, gogo se baba iń khon bạ̃ṛtiye dulạṛkin uni do ińre lek doe baṅkana. Ar jãhãe acʼren gidrạko iń khon bạ̃ṛtiye dulạṛko uni hõ ińre lek doe baṅkana.</verse>
				<verse number="38">Okoe acʼakʼ krus gokʼkate bae pańjayiń uni hõ iń lek doe baṅkana.</verse>
				<verse number="39">Okoe acʼakʼ jiwi baṅcaoe menjoṅ uni do sạriakʼ reakʼ jione adtaea. Menkhan okoe iń lạgitʼ acʼakʼ jiwiye adtae uni do sạriakʼ reakʼ jione rukhiyạutaea.</verse>
				<verse number="40">“Okoe apeko ataṅpe onko do ińgeko ataṅediń kana; ar okoe ińe ataṅediń kan uni do kol akadińicʼgeye ataṅede kana.</verse>
				<verse number="41">Mitʼṭen nạbi jãhãege nạbi menteye ataṅe, enḍekhan nạbi okaṭakʼ kuṛạiye ńam, uni hõ ona kuṛạigeye ńama. Isor sewawae hoṛ jãhãege Isor sewawae hoṛ menteye ataṅe enḍekhan Isor sewawae hoṛ oka kuṛạiye ńam, uni hõ ona kuṛạigeye ńama.</verse>
				<verse number="42">Jãhãege noko kạṭicʼko modre mitʼ hoṛ ińren cela mente mitʼ bạṭi reaṛ dakʼe ńu ocoye; sạrigeń metapekana, uni do oka lekate hõ acʼakʼ kuṛại do ohoe atʼletaea.”</verse>
			</chapter>
			<chapter number="11">
				<verse number="1">Jisu do acʼren gelbar celako hukumakoe mucạtʼketʼ khan, uni do ato ato cetʼako ar porcar lạgitʼ onḍe khone oḍok calaoena.</verse>
				<verse number="2">Johan do hajotre tahenrege Mạsiakʼ kạmiko reaṅe ańjomketʼ khan acʼren celako kolketʼkoteye kulikedea,</verse>
				<verse number="3">“Okoeakʼ hijukʼ reakʼ katha menakʼtae uni dom am kangea, se eṭakʼgicʼle ńel horea?”</verse>
				<verse number="4">Jisui roṛ ruạṛatʼkoa, “Okakope ńeletʼ arpe ańjometʼ onako senkate Johan lạiaepe.</verse>
				<verse number="5">Kãṛã hoṛko ńeńelkana, leḍha hoṛko taṛameda, murhucʼ jom hoṛko bogekʼkana ar kala hoṛko ańjomeda; gocʼ hoṛko jiwetʼ beredokʼkana ar reṅgecʼ orecʼko ṭhen do bhage sombat reakʼ katha lạiạgokʼ kana.</verse>
				<verse number="6">Bhạgangeae uni do okoe ińre bae tạkijokʼkan.”</verse>
				<verse number="7">Ado Johanren celakoko ruạṛ calakʼkan tahẽkanre, Jisu do gadel hoṛko Johan reaṅ lạiakoe ehopʼena, “Hahaṅkarte do cetʼ ńeńelpe oḍok senlena? Hoete hilạukʼkan chuchi?</verse>
				<verse number="8">Se, cetʼ ńeńelpe oḍok calaolena? Mońj kicricʼe horokʼ akatʼ mitʼhoṛ ńeńel? Sạrige okoe mońj kicricʼko horokʼetʼkan onko do rajakʼ oṛakʼreko tahenkana.</verse>
				<verse number="9">Se cetʼ ńeńelpe oḍok senlena? Jãhãe nạbi? Hẽ, metapekạnạń, uni do nạbi khon hõe maraṅgea.</verse>
				<verse number="10">Johan doe uni kana one okoe reaṅ sostorre olakan: Ńelme, ińren goḍet do am lahateń kolekana, uni do am lahate senkate amakʼ hore teara.</verse>
				<verse number="11">Sạrigeń metapekana, maejiuko khon janam akan modre Johan bạbạptisicʼ khon maraṅ do okoe hõ bạnukʼkoa. Menkhan serma rajre okoe do joto khone huḍińge uni hõ Johan khon doe maraṅgea.</verse>
				<verse number="12">Johan bạbạptisicʼakʼ okte khon ńit hạbicʼ serma raj doko jormoṭetʼ kana, ar okoeko jormoṭetʼkan onkoge ona doko recʼjoṅ kana.</verse>
				<verse number="13">Ente joto nạbi ar ạn do Johan hạbicʼgeko nạbileda.</verse>
				<verse number="14">Noa kathape pạtiạuakʼkan khan enḍekhan ańjompe okoeakʼ hijukʼ reakʼ katha tahẽkan uni Eliạ doe nui Johan kangea.</verse>
				<verse number="15">Ańjom lạgitʼ lutur menakʼtaeicʼ doe ańjomma.”</verse>
				<verse number="16">“Niạ piṛhiren hoṛ do okoe tulucʼ iń jurikekoa? Onko do nonkan gidrạko lekanako okoe do bajarre duṛupʼkate eṭakʼ gidrạko hohoateko metakokan,</verse>
				<verse number="17">‘ale do ape lạgitʼ tiriole oroṅkeda, menkhan bape enecʼlena; homor halaṅ kedale, ar koṛam hõ bape ceṭakʼlena.’</verse>
				<verse number="18">Johan do hecʼkate jom hõ bae jometʼ tahẽkana ar ńũ hõ bae ńũyetʼ tahẽkana, onate hoṛko meneda unire do bhut menaea.</verse>
				<verse number="19">Ar Manwa Hopon do hecʼkateye jom-ńũyetʼte hoṛkoko meneda, ‘hạni ńelepe, mitʼṭen lebṛa ar darkha rasa hoṅgoricʼ, mạsul uṭhạuko ar bạṛicʼ hoṛkoren gate.’ Menkhan ạkil je khạṭige ona reakʼ porman do acʼakʼ kạmikorege menakʼa.”</verse>
				<verse number="20">Ado Jisu okako ato ar nagrahakore ḍher hahaṛa kạmikoe kạmiletʼ onako jaegaren hoṛko do mon bako ạcurletʼtakoa. Onate uni do onako jaega nisṛạue ehopʼena,</verse>
				<verse number="21">“Hae amre, E Khorashin, hae amre E Bethsaeda! Aben talare oka hahaṛa kạmiko hoeakan, ona do Tur ar Sidon reakʼ nagrahare hoelen khan ḍher din laharege onko do gõṛẽ kicricʼ horokʼkate ar torocʼre duṛupʼkate kại khon monko ạcurketakoa.</verse>
				<verse number="22">Sạrigeń metaben kana, bicạr dinre abenakʼ khon Tur ar Sidon reakʼge boroṅ sahaokʼa.</verse>
				<verse number="23">Ar E am Kaparnạhum! Baṅ do serma hạbicʼem usul ocokokʼ? Tishõ baṅa, am do patal puri hạbicʼem ńurhạ ocokʼa. Okako hahaṛa kạmi amre hoeakan, ona Sodomre hoelen khan enḍekhan teheń hạbicʼ tahẽkokʼa honaṅ.</verse>
				<verse number="24">Sạrigeń metaben kana, bicạr dinre abenakʼ khon boroṅ Sodom reakʼge ḍher sahaokʼa.”</verse>
				<verse number="25">Ona tayom Jisui menkeda, “E Baba, ot ar sermaren Probhu. Amiń sarhaoetʼmea, ente am do ạkilan ar budanko ṭhen khon noako reaṅ dom oko dohoakada, menkhan kạṭicʼ gidrạ lekanko ṭhen dom sodor akada.</verse>
				<verse number="26">Hẽ Baba, amakʼ sana lekage noa do hoeakana.</verse>
				<verse number="27">“Ińren Baba do sanamakʼge ińakʼ tireye jimạ akada. Baba chaḍa Hopon do okoe hõ bako baḍaeyede kana ar Hopon chaḍa Baba hõ okoege bako baḍaeyedea, Hopon okoe ṭhen Baba sodoreye menjoṅkan unige uni doe baḍaeyea.</verse>
				<verse number="28">“Ape okoe do laṅga ar bojhatepe ten akan, dela iń ṭhen hijukʼpe, ińgeń jirạu ocopea.</verse>
				<verse number="29">Ińakʼ ãrãṛ gogpe ar iń ṭhen khon cetʼ joṅpe, ente iń do mạ̃hir ariń nindhạngea.</verse>
				<verse number="30">Onate ontorre jirạupe ńama, ente ińakʼ ãrãṛ do algagea ar ińakʼ bojha do rawalgea.”</verse>
			</chapter>
			<chapter number="12">
				<verse number="1">Mitʼ din Jisu do phosol talateye calakʼkan tahẽkana. Ona din do jirạukʼ mãhã tahẽkana. Uniren celako do reṅgecʼetʼko tahẽkante gele hotʼkate jojomko ehopʼena.</verse>
				<verse number="2">Ona ńelte Phạrusiko do Jisuko metadea, “Ńelme, dhorom reakʼ niạm lekate jirạukʼ mãhãre okaṭakʼ lek baṅkan amren celako do onageko kạmiyeda.”</verse>
				<verse number="3">Jisui metatʼkoa, “Dạud ar uniren soṅgetenko tinre reṅgecʼletʼkoa unre onko do cetʼko cekaleda mente ona do cetʼ bape paṛhao akada? Uni ma Isorakʼ oṛakʼre bolokate samaṅ akatʼ piṭhạ coṅe jomletʼ.</verse>
				<verse number="4">Dạud ar uniren soṅgetenko do ona jojom lek baṅ tahẽkantakoa, eken naekekoge ona doko jometʼ tahẽkana.</verse>
				<verse number="5">Ona chaḍa Moseakʼ ạn-ạrikore cetʼ bape paṛhao akada, jirạukʼ mãhãre mundilren naeke do jirạukʼ mãhã reakʼ ạnko rạputʼlerehõ onkoakʼ do dos baṅ hoyokʼtakoa mente?</verse>
				<verse number="6">Ińiń metapekana, nonḍe do mundil khon hõ mitʼṭen maraṅicʼge menaea.</verse>
				<verse number="7">‘Iń do mãyãgeń kusiyakʼ kana, dãṛẽ do baṅ’ sostor reakʼ noa kathape baḍaele khan honaṅ begor dos akatʼ hoṛ do ohope doslekoa.</verse>
				<verse number="8">Baḍaekakʼpe, Manwa Hopon kangeae jirạukʼ mãhãren mạlik do.</verse>
				<verse number="9">Inạ tayom Jisu do ona jaega bạgikate onko Phạrusikoakʼ sunạgogteye boloyena.</verse>
				<verse number="10">Onḍe do mitʼṭen hoṛe tahẽkana one okoe do mitʼ ti borocʼge tahẽkantae. Phạrusiko do uniko kulikedea, “Dhorom reakʼ niạm lekate jirạukʼ mãhãre jãhãe bogeye do ganokʼgea?”</verse>
				<verse number="11">Jisui metatʼkoa, “Ape modre jãhãeren mitʼṭen bhiḍiye tahentae, ar jirạukʼ mãhãre khạ̃yũkʼreye ńurlenre uni do cetʼ bae tul rakabea?</verse>
				<verse number="12">Bhiḍi khon manwa do artetʼge cetʼ bae sorosa? Onate jirạukʼ mãhãre bhage kạmi do lek kangea.”</verse>
				<verse number="13">Ona tayom uni hoṛe metadea, “Amakʼ ti tiạrtam.” Ado tiye tiạrketʼ khan dosarakʼ lekage hoyentaea.</verse>
				<verse number="14">Unre Phạrusiko do barhete oḍok senkate Jisu goje lạgitʼ soṛojontroko dhurạuena.</verse>
				<verse number="15">Ado ona soṛojontroe baḍaeketʼ khan Jisu do onḍe khone oḍok calaoena. Unre gadel hoṛ do uniko pańja idikedea.</verse>
				<verse number="16">Ar onko modre okoe do rugiko tahẽkan onko sanamkoe bogeketʼkoa ar acʼ reaṅ alo lại baṛae lạgitʼe sontorkatʼkoa.</verse>
				<verse number="17">Noa do hoeyena Jesaea nạbi hotete roṛlenakʼ katha jemon purạukʼ:</verse>
				<verse number="18">Ńelpe, ińren guti one uniń bachao akade, unige ińren dulạṛiạ, one unireń kusi akan. Ińren Jiu do unireń dohoyea, uni do boṅgan hoṛ jạtrenko ṭhen hok reakʼ bicạre lại jạhira.</verse>
				<verse number="19">Uni do bae jhogṛakʼa ar bae kikiạukʼa; kulhikore acʼakʼ aṛaṅ bae ańjom ocoetaea.</verse>
				<verse number="20">Hok reakʼ bicạrko ạuriye jitạu ocoe hạbicʼ, uni do talga tạwạkʼ akan chuci bae rạpuda, ar ńuṛuṅ ńuṛuṅokʼkan diuhe hõ bae ĩṛĩja.</verse>
				<verse number="21">Ar porjạtrenko do uniakʼ ńutumreko bhorsakʼa.</verse>
				<verse number="22">Inạ tayom bhut capaṛ akawade mitʼṭen hoṛ do Jisu ṭhenko ạgukedea. Uni do guṅgạ ar kãṛãgeye tahẽkana. Ar Jisu do uniye bogekedea.</verse>
				<verse number="23">Onate uni hoṛ do roroṛe ehopʼena ar ńeńel daṛeye ńamkeda. Unre sanam hoṛ do hahaṛayenteko menkeda, “Nui do cetʼ Dạudren hopon kanae?”</verse>
				<verse number="24">Noa katha ańjomkate Phạrusikoko menkeda, “Nui do bhutkoren raj Beelsebul hotete bhutkoe oḍok giḍiyetʼkoa.”</verse>
				<verse number="25">Jisu do Phạrusikoakʼ mone joṅakʼkoe baḍaeketʼ khane metatʼkoa, “Okaṭakʼ rajosṭi apnar talare hạṭińokʼ ona rajosṭi do marao utạrokʼa. Ar okaṭakʼ nagraha se gharońj apnar talare hạṭińokʼ ona nagraha se gharońj hõ baṅ ṭikạukʼa.</verse>
				<verse number="26">Soetan do Soetane oḍok giḍiye khan uni do apnar bhitriregeye hạṭińokʼa. Enḍekhan uniakʼ rajosṭi do cekate ṭikạukʼtaea?</verse>
				<verse number="27">Iń do Beelsebul hotete bhutkoń oḍok giḍiyetʼko khan aperen hoṛko do okoe hoteteko oḍokketʼkoa? Onate ṭhikpe meneda se baṅ, ona do aperen hoṛgeko bicạra.</verse>
				<verse number="28">Menkhan Isorren Jiu hotete bhutkoń oḍok giḍiyetʼko khan enḍekhan Isorakʼ raj do apere hecʼakana.</verse>
				<verse number="29">“Daṛe menakʼtae hoṛ do pạhilre baṅ tol maṛaṅ lekhan uniakʼ oṛakʼre bolokate cetʼ jãhãe jiniskoe luṭ daṛeketaea? Menkhan uniye tol maṛaṅ lekhan doe daṛeakʼgea.</verse>
				<verse number="30">“Okoe iń secʼrene baṅkan uni do iń birudren kanae. Okoe iń sãote bae samṭao uni doe chiṭiạua.</verse>
				<verse number="31">Noa iạteń metapekana, manwakoakʼ joto lekan kại ar Isor birudre opoman katha do ikạkʼtaea, menkhan sonot Jiu birudre opoman katha do baṅ ikạkʼtakoa.</verse>
				<verse number="32">Manwa Hopon birudre jãhãege jãhãnakʼe roṛ ona do ikạkʼtaea, menkhan sonot Jiu birudre kathae roṛlekhan baṅ ikạkʼtaea, niạ jugre hõ baṅ ar darakan jugre hõ baṅ.</verse>
				<verse number="33">“Noa katha do aṅgocpe je, dare bhage ge khan jo hõ bhage hoyokʼa, ar dare bạṛicʼge khan jo hõ bạṛicʼge hoyokʼa; ente jotege dare do oromokʼa.</verse>
				<verse number="34">E bińren bõsko! Apepe bạṛicʼgere hõ cekate bhageakʼ kathakope roṛ daṛeakʼ kana? Ente ontorre oka sareṛokʼ, onage moca doe roṛa.</verse>
				<verse number="35">Bhage hoṛ do acʼakʼ bhageakʼ khon bhageakʼgeye oḍoka, ar bạṛicʼ hoṛ do acʼakʼ bạṛicʼ babaeakʼ khon bạṛicʼakʼgeye oḍoka.</verse>
				<verse number="36">Menkhan ińiń metapekana, okoe ạuṛi sạuṛi kathako roṛ, onko do bicạr dinre akoakʼ mimitʼ katha reakʼ lekha jokha emokʼ hoyokʼtakoa.</verse>
				<verse number="37">Amakʼ kathatege am do bin dusạnicʼ mentem ṭarhaokʼa ar amakʼ kathategem dusi ocokʼa.”</verse>
				<verse number="38">Inạ tayom adom sostor baḍaeko ar Phạrusiko do Jisuko metadea, “E Guru, ale do am ṭhen khon mitʼṭen cinhạle ńela.”</verse>
				<verse number="39">Jisui metatʼkoa, “Niạ bạṛicʼ ar laṭghaṭ piṛhirenko do cinhạko khojkana, menkhan Jona nạbiakʼ cinhạ chaḍa eṭakʼ ar cetʼ cinhạ hõ baṅ udukʼakoa.</verse>
				<verse number="40">Cetʼ leka Jona do maraṅ hako lacʼre pe siń ar pe ńindạye tahẽkan, onkage Manwa Hopon hõ pe siń ar pe ńindạ ot bhitrireye tahena.</verse>
				<verse number="41">Bicạr dinre Niniwe nagraharen hoṛko do beretʼkate noa piṛhiren hoṛkoakʼ doskoko uduga, ente Niniweren hoṛ do Jona nạbiakʼ porcarte akoakʼ kại khon monko ạcurletʼtakoa. Ar ńelpe, nonḍe do Jona khon hõ maraṅicʼge menaea.</verse>
				<verse number="42">Bicạr dinre dạkhin disạmren rạni do beretʼkate noa piṛhiren hoṛko doskoe udukʼakoa, ente Solomon rajakʼ ạkilanakʼ kathako ańjom lạgitʼ dhạrti reakʼ mucạtʼ khon uni doe hecʼlena. Ar ńelpe, nonḍe do Solomon khon hõ maraṅicʼge menaea.</verse>
				<verse number="43">“Bạṛicʼ jiu do jãhãe manwa khone oḍok calaolenre jirạu ńam lạgitʼ khaṅgoṭ jaegakoreye ạcur baṛaea.</verse>
				<verse number="44">Menkhan bae ńamle khan uni doe mena, ‘oka khoniń oḍok hecʼakan ińakʼ ona oṛakʼtegeń ruạṛ calakʼa.’ Ar ruạṛ hecʼkate ona oṛakʼ do ạjạuṛige, jokʼ cikạ̃ṛ ar sajaoakatʼe ńama.</verse>
				<verse number="45">Tayomte uni bạṛicʼ jiu do senkate acʼ khon artetʼ bạṛicʼ eae goṭen eṭakʼ jiue soṅge darajoṅa ar onḍe bolokateko mạnḍiạukʼa. Onate uni hoṛakʼ dosa do pạhil khon artetʼ bạṛicʼ hoyokʼtaea. Noa bạṛicʼ piṛhiren hoṛkoakʼ dosa hõ onkage hoyokʼtakoa.”</verse>
				<verse number="46">Jisu do tinre onko gadel hoṛe galmarao akokan tahẽkana unre ńelpe, eṅgat ar boehakotae do acʼ tulucʼ galmarao lạgitʼ bahrereko teṅgo akan tahẽkana.</verse>
				<verse number="47">Unre mitʼ hoṛ do hecʼkate uniye metadea. “Ńelme, eṅgam ar boehamteko do am tulucʼ galmarao lạgitʼ bahrereko teṅgo akana.”</verse>
				<verse number="48">Unre Jisu do uniye metadea, “Okoe kanae eṅgạń, ar okoe kanako boehań do?”</verse>
				<verse number="49">Uni do acʼren celako udukʼketʼkoteye menkeda, “Noko ńelkom, ińren eṅgạń ar boehańko do;</verse>
				<verse number="50">ente okoe sermare menae Babawakʼ mone lekako senokʼ, onkoge ińren boehań, miserań ar eṅgạń kanako.”</verse>
			</chapter>
			<chapter number="13">
				<verse number="1">Enhilokʼge Jisu do oṛakʼ khon oḍok senkate doreão aṛereye duṛupʼena.</verse>
				<verse number="2">Ar acʼ ṭhen ạḍi utạr hoṛko jarwayen khan, uni do mitʼṭen lạukạre decʼkateye duṛupʼena, ar sanam hoṛ do ḍhipreko teṅgo tahẽyena.</verse>
				<verse number="3">Unre uni do phenkote ạḍi lekan sikhnạt emakoe ehopʼena.</verse>
				<verse number="4">Uni doe metatʼkoa, “Mitʼṭen casa hoṛ do itạ erokʼe oḍok calaoena. Ar erokʼ jokhecʼ adomakʼ itạ do hor aṛere ńurena ar cẽṛẽko hecʼkate onako halaṅ jomkeda. Ar adomakʼ itạ do cạṭạni hasare ńurena.</verse>
				<verse number="5">Onḍe do dạriạ hasa baṅ tahẽkana. Ar dạriạ hasa baṅ tahẽkante itạ do usạrage janam rakapʼtʼena,</verse>
				<verse number="6">menkhan siń candoe rakapʼen khan ona do tolmocʼ cabayena ar mońjte rehetʼ baṅ bạisạulente rohoṛ kạrcupʼena.</verse>
				<verse number="7">Arhõ adomakʼ itạ do jạnum jhạwạ talare ńurena. Ar jạnumko hara rakapʼen khan onakoe jhurkeda.</verse>
				<verse number="8">Ar adomakʼ itạ do bhage hasare ńurente adom do mitʼ sae doboṛ, adom do turui gel doboṛ ar adom do pegel doboṛ gele beleyena.”</verse>
				<verse number="9">Ado golpoe lại mucạtʼketʼ khan Jisui menkeda, “Ańjom lạgitʼ lutur menakʼtaeicʼ doe ańjomma.”</verse>
				<verse number="10">Tayomte celako do Jisu ṭhen hecʼsorenteko metadea, “Am do golpoko hotete hoṛko cedakʼem cetʼako kana?”</verse>
				<verse number="11">Uniye roṛ ruạṛatʼkoa, “Ape do serma raj reakʼ okoakʼkope baḍae ocoakana, menkhan onko do baṅ emakatʼkoa.</verse>
				<verse number="12">Ente okoe menakʼtae uni do arhõe em ocokʼa, onate uniakʼ do aema hoyokʼtaea. Menkhan okoeakʼ bạnukʼ uni do oka menakʼtae ona hõe recʼocokʼa.</verse>
				<verse number="13">Noa iạte golpoko hoteteń cetʼako kana, ente onko do ńeńel tulucʼ bako ńeńelkana, ańjom tulucʼ bako ańjomeda ar bujhạu hõ bako bujhạueda.</verse>
				<verse number="14">Noko hotetege Jesaea nạbiakʼ katha do purạukʼ kana: Ańjom dope ańjomgea menkhan bape bujhạua; ńeńel dope ńeńelgea menkhan baṅgepe oroma.</verse>
				<verse number="15">Noko hoṛkoakʼ ontor do goṛdho akana ar lutur hõ tepetʼakan takoa, onko do mẽtʼko jạpitʼ akada, jemon mẽtʼte aloko ńeńel, luturte aloko ańjom ar ontorte aloko bujhạu, ar bogekʼ lạgitʼ iń ṭhen aloko ruạṛ hijukʼ.</verse>
				<verse number="16">“Menkhan ape dope bhạgangea, ente apeakʼ mẽtʼ doe ńeleda, ar apeakʼ lutur doe ańjomeda.</verse>
				<verse number="17">Sạrigeń metapekana, okakope ńeletʼ ona do ạḍi utạr nạbi ar dhorom hoṛko ńeńelko gagojlena menkhan bako ńelleda, ar okakope ańjometʼkan ona hõ ańjomko gagojlena menkhan bako ańjomleda.</verse>
				<verse number="18">“Nõkʼõe enḍekhan casa hoṛakʼ golpo reakʼ bhed ańjompe.</verse>
				<verse number="19">Jãhãege serma rajosṭi reakʼ katha ańjomkatehõ bae bujhạu khan unre Soetan doe hijukʼa ar uniakʼ monre oka katha er akan onae ạtkira. Ona hor aṛere ńurlen itạ reakʼte do nonkan hoṛ reaṅge roṛ akana.</verse>
				<verse number="20">Ar cạṭạni hasare ńuren itạ reakʼte do onko reaṅ roṛ akana okoe do serma raj reakʼ katha ańjomkate unrege rạskạteko ataṅetʼkan,</verse>
				<verse number="21">menkhan onkore mońjte baṅ rehedokʼ kante thoṛa ghuṛi lạgitʼko ṭarhao tahen kana. Ar ona katha khạtirte tinre santao ar khedreko paṛaokʼkana unre onko doko pạcokʼkana.</verse>
				<verse number="22">Jạnum jhạwạre eren itạ reakʼte do nonkanko lạgitʼge roṛ akana okoe do ona kathako ańjomketʼ, menkhan gharońj reakʼ dạndi ar dhon reakʼ mãyãte ona katha doko ten dohokakʼ kana. Onate onkore jãhãn jo do baṅ hoyokʼ kana.</verse>
				<verse number="23">Ar bhage hasare ńuren itạ reakʼte do nonkanko lạgitʼ roṛakana okoe do ona katha ańjomkateko bujhạuetʼkan ar joko emokʼkan. Adom do mitʼ sae doboṛ, adom do turui gel doboṛ, ar adom do pegel doboṛ.”</verse>
				<verse number="24">Uni do cetʼako lạgitʼ arhõ mitʼṭen golpoe lạiatʼkoa. “Serma raj do nonkan mitʼṭen hoṛ lekana, okoe do acʼakʼ goḍare bhage itạye erketʼ.</verse>
				<verse number="25">Menkhan hoṛko jạpitʼ akatʼ tahẽkanre uni hoṛren bạiri doe hecʼena ar guhum talare sama ghãs reakʼ itạ er oṭokateye calaoena.</verse>
				<verse number="26">Ado guhum omonkate geleyen khan ona talare sama ghãs hõ ńelena.</verse>
				<verse number="27">Ona ńelte gutiko do hecʼkate oṛakʼ kisạ̃ṛko metadea, ‘Amakʼ goḍare cetʼ bhage itạ do bam erleda? Enḍekhan sama ghãs do oka khon hecʼena?’</verse>
				<verse number="28">‘‘Uni doe metatʼkoa, ‘jãhãe bạiriye nonka akada.’ ‘‘Gutikoko metadea, ‘enḍekhan ale do cetʼ senkate onakole totʼ giḍikakʼa?’</verse>
				<verse number="29">“Uniye metatʼkoa, alo, ‘ente sama ghãspe jarwaere guhum hõpe totʼ boteja.</verse>
				<verse number="30">Phosol belekʼ hạbicʼ mitʼ dhaote hara ocoakʼpe. Unre samṭao jokhecʼ phosol samṭaokoń metakoa, pạhilre sama ghãs jarwa maṛaṅpe ar ạṭikate begarpe seṅgelre atar giḍi lạgitʼ, menkhan guhum do ińakʼ golare ạgu jarwaepe.’ ”</verse>
				<verse number="31">Jisu do arhõ mitʼṭen phene lạiatʼkoa. “Serma raj do mitʼṭen tuṛi jaṅ lekana, one okaṭakʼ do mitʼ hoṛ idikate acʼakʼ goḍareye erketʼ.</verse>
				<verse number="32">Ona itạ do sanam itạko khon kạṭicʼgere hõ, haralen khan joto aṛakʼ sakam khon lạṭuge hoyokʼa; ar nunạkʼ lạṭu harakʼa je, coṭren cẽṛẽko hõ hecʼkate ona reakʼ dạrkore tukạya.”</verse>
				<verse number="33">Uni do arhõ mitʼṭen golpoe lạiatʼkoa: “Serma raj do khạmi lekana. Mitʼṭen maejiu do ona idikate gel irạl keji holoṅreye sipi mesalkeda. Onate joto holoṅ do khạmianakʼ hoyena.”</verse>
				<verse number="34">Jisu do golpoko hotete hoṛko noa sikhnạte ematʼkoa. Ar golpo begor okaṭakʼ cecetʼakʼ hõ uni do bae emakokan tahẽkana.</verse>
				<verse number="35">Noa do hoyena nạbi hotete roṛlenakʼ katha jemon purạukʼ: Iń do ińakʼ mocate phenkoń lạia; dhạrti etohopʼ khon okako oko tahẽkan, onań lại sodora.</verse>
				<verse number="36">Ona tayom Jisu do onko gadel hoṛkoe bạgiatʼkote oṛakʼteye boloyena. Unre acʼren celako hecʼkateko metadea, “Goḍa reaṅ ona sama ghãs reakʼ bhed baṛe bhoṅaleme.”</verse>
				<verse number="37">Jisui roṛ ruạṛatʼkoa, “Okoe bhage itạye eretʼkan uni doe Manwa Hopon kana.</verse>
				<verse number="38">Goḍa do dhạrti kana ar bhage itạ do serma rajren hoṛ kanako. Ar Soetanren hoṛ doko sama ghãs kana.</verse>
				<verse number="39">Okoe bạiri onae er oṭoletʼ uni doe Soetan kana, ar phosol samṭao okte do jug reakʼ mucạtʼ kana, ar phosol samṭaoko do sermaren goḍetko kanako.</verse>
				<verse number="40">Sama ghãs jarwakate cetʼ leka seṅgelre atar giḍikʼ, onkage jug reakʼ mucạtʼre hõ hoyokʼa. Manwa Hopon do acʼren serma goḍetkoe kolkoa.</verse>
				<verse number="41">Onko do uniakʼ rajosṭi khon sanam tạkicʼakʼ ar sanam bedhorom kạmikan hoṛko jarwa mitʼkoa ar jolokʼkan seṅgelreko khadlekoa.</verse>
				<verse number="42">Onḍe do rakʼjoṅ ar togocʼ ḍaṭa hoyokʼa.</verse>
				<verse number="43">Unre dhorom hoṛ do akoren sermaren Babawakʼ rajre siń cando lekako jhak jhakaokʼa. Ańjom lạgitʼ lutur menakʼtaeicʼ hoṛ doe ańjomma.</verse>
				<verse number="44">“Serma raj do goḍare topa okoakatʼ dhon lekana. Mitʼ hoṛ do ona ńamkate arhõe oko dohokada. Inạ tayom uni do rạskạ monteye calaoena ar acʼakʼ oka tahẽkantae ona joto ạkhrińkate ona goḍae kirińkeda.</verse>
				<verse number="45">“Arhõ serma raj do mitʼṭen bepari hoṛ lekana one okoe do bhage mạnike ńam baṛayetʼ.</verse>
				<verse number="46">Ado mitʼṭecʼ damanakʼ mạnike ńamketʼ khan senkate acʼakʼ cetʼko tahẽkantae ona joto ạkhrińkate uni do mạnike kirińkeda.</verse>
				<verse number="47">“Arhõ serma raj do nonkan mitʼṭen lạtu jhạli lekana one okaṭakʼ do doreãoreko oḍaoketʼte onare joto lekan hakoko jhạliyen.</verse>
				<verse number="48">Ado jhạli perecʼen khan ghuṭuteko or rakapʼkeda. Ar duṛupʼkate bhage hakoko bachaoketʼkote jhuṛireko dohoketʼkoa ar bạṛicʼko doko giḍikatʼkoa.</verse>
				<verse number="49">Onkage jug mucạtʼre hõ hoyokʼa. Serma goḍetko do hecʼkate dhorom hoṛ tala khon bedhoromkoko begarkoa ar jolokʼkan seṅgelreko khadlekoa.</verse>
				<verse number="50">Onḍe do rakʼjoṅ ar togocʼ ḍaṭa hoyokʼa.”</verse>
				<verse number="51">Inạ tayom Jisu do celakoe kuliketʼkoa, “Ape do cetʼ noakope bujhạuetʼkangea?” Metadeako, “Hẽ, bujhạuetʼgeale.”</verse>
				<verse number="52">Unre Jisui metatʼkoa, “Serma raj reaṅko cetʼakawan mitʼke mitʼ sostor baḍaeko do mitʼṭen oṛakʼ kisạ̃ṛ lekan kanako one okoe do acʼakʼ gola khon nawanakʼ ar mareakʼkoe oḍokketʼ.”</verse>
				<verse number="53">Ado Jisu noako golpoe lại mucạtʼketʼ khan onḍe khone uṭhạu calaoena.</verse>
				<verse number="54">Ar inạ tayom do acʼakʼ atote senkate sunạgogre cetʼakoe ehopʼena. Ar uniakʼ katha ańjomkate hoṛko do hahaṛayenteko menkeda, “Noa akel ar hahaṛa kạmiko reakʼ daṛe do oka khone ńamakada?</verse>
				<verse number="55">Nui do cetʼ kaṭmistiriren hopon doe baṅkana? Uniren eṅgat do cetʼ Mạriạm doe baṅkana? Ar uniren boehako do cetʼ Jakob, Joseph, Simon ar Jihudạ, doko baṅkana?</verse>
				<verse number="56">Uniren miserako do cetʼ abo talare bạnukʼkoa? Enḍekhan oka khon noako doe ńamana?”</verse>
				<verse number="57">Nonkate Jisu iạte hoṛko do monre tạkijokʼko ehopʼena. Unre Jisui metatʼkoa, “Nij nagraha ar nij oṛakʼ chaḍa, nạbiko do sanam jaegarege manotko ńama.”</verse>
				<verse number="58">Ar onkoakʼ bepạtiạu iạte onḍe do ḍher hahaṛa kạmiko bae kạmileda.</verse>
			</chapter>
			<chapter number="14">
				<verse number="1">Onako oktere Herod do Jisu reaṅe ańjomketʼ khan acʼren kạmiạkoe metatʼkoa, “Nui doe Johan bạbạptisicʼ kana; unige gocʼko khone jiwetʼ beretʼ akana.</verse>
				<verse number="2">Ar onatege uni do noako hahaṛa kạmiye kạmikana.”</verse>
				<verse number="3">Herod do acʼren boeha Philipren bạhu Herodiạ iạte Johan tolkate hajotreye bhorao akade tahẽkana,</verse>
				<verse number="4">Ente Johan doe metade tahẽkana, “Herodiạ bạhu mentem dohoye do baṅ ganokʼtama.”</verse>
				<verse number="5">Herod do Johan gojeye menjoṅkan tahẽkana, menkhan uni do hoṛkoe botoratʼkoa, ente Johan do mitʼṭen nạbi menteko manaoede tahẽkana.</verse>
				<verse number="6">Herodakʼ janam din reakʼ rạskạre Herodiạren hoponera do jarwa akanko talareye enecʼente Herode kusi ocokedea.</verse>
				<verse number="7">Onate Herod do kuṛi jãhãnakʼgeye khoj ona emae lạgitʼe kiriạwadea.</verse>
				<verse number="8">Ar kuṛi do eṅgattetʼ ṭhene sikhạu maṛaṅ ocoyenteye menkeda, “Johan bạbạptisicʼakʼ bohokʼ nonḍe thạrire emạńme.”</verse>
				<verse number="9">Onate Herod doe bhabnayena, menkhan acʼ soṅgete jojom duṛupʼ akanko samaṅreye kiriạlen iạte ona emae lạgitʼe hukumkeda.</verse>
				<verse number="10">Uni do hoṛ kolkate hajotrege Johanakʼ bohokʼe makʼ ocoketʼtaea.</verse>
				<verse number="11">Ar thạrire uniakʼ bohokʼ ạgukate kuṛiko calade khan uni do eṅgattetʼe idiadea.</verse>
				<verse number="12">Inạ tayom Johanren celako do hecʼkate mạ̃ṛĩko idikeda arko topakatʼtaea ar senkate ona sombat do Jisuko lạiadea</verse>
				<verse number="13">Johanakʼ gujukʼ reakʼ sombate ańjomketʼ khan Jisu do eskarge onḍe khon lạukạte mitʼṭen nisun jaegateye calaoena. Ar gadel hoṛko onako ańjomketʼ khan eṭakʼ eṭakʼ atoko khon ot otte uniko pańjakedea.</verse>
				<verse number="14">Ar lạukạ khone pheḍen khan uni do gadel hoṛko ńelte mãyã hecʼadea ar onko modre tinạkʼ rugiko tahẽkan onkoe bogeketʼkoa.</verse>
				<verse number="15">Ado ạyubokʼ jokhecʼ celako do hecʼkateko metadea, “Noa jaega do nisungea ar bela hõ bạnuea. Onate hoṛko bidạkakome jemon onko do atokote senkate jomakʼko kiriń daṛeakʼ.”</verse>
				<verse number="16">Menkhan Jisui metatʼkoa, “Onkoakʼ calakʼ reakʼ jạruṛ do bạnukʼa, apege jomakʼ emakope.”</verse>
				<verse number="17">Celakoko metadea, “Abo ṭhen do eken mõṛẽ goṭen piṭhạ ar barea hako chaḍa ar cetʼge bạnukʼa.”</verse>
				<verse number="18">Uniye metatʼkoa, “Onako iń ṭhen ạguipe.”</verse>
				<verse number="19">Tayomte uni do gadel hoṛko ghãsre duṛupʼe hukumatʼkoa, ar ona mõṛẽ goṭen piṭhạ ar barea hako ataṅkate serma secʼ beṅgetʼkateye bhorada. Inạ tayom piṭhại kecakʼketʼte celakoe ematʼkoa ar celako do gadel hoṛkoko calatʼkoa. Ar sanamkoko jomkeda arko biyena.</verse>
				<verse number="20">Ado jom tayom okako kecakʼ hạricʼ pạsir ńur tahẽyen ona halaṅkate celako do gelbar phạtiạkʼko perecʼkeda.</verse>
				<verse number="21">Ar tinạkʼko jomketʼ onko modre maejiu ar kạṭicʼ gidrạ chaḍa mõṛẽ hajar herel hoponko tahẽkana.</verse>
				<verse number="22">Inạ tayom Jisu do celako lạukạre dejokʼte doreão hanasa parom lahakʼ lạgitʼe udgạu gotʼkatʼkoa, ar acʼ do hoṛko bidạkoe ehopʼena.</verse>
				<verse number="23">Ado gadel hoṛe bidạketʼko khan koejoṅ lạgitʼ acʼ eskarge buruteye rakapʼena. Ar ńuhumen khan eskarge onḍeye tahẽyena.</verse>
				<verse number="24">Unre celakoakʼ lạukạ do tala doreãore tahẽkana ar samaṅ secʼ khone hoeyetʼ tahẽkante ḍheokote lạukạ do botorge sokojokʼkan tahẽkana.</verse>
				<verse number="25">Ado maraṅ sim rakʼ okte Jisu do doreão cetan cetante taṛamate celako ṭhene hijukʼkan tahẽkana.</verse>
				<verse number="26">Ar dakʼ cetante mitʼ hoṛ taṛamate hijukʼkanko ńelkede khan celako do botorte, “Bhut, bhut” menkateko kikiạukeda.</verse>
				<verse number="27">Unre Jisui metatʼkoa,” Dil joṅpe, alope botorokʼa, ińkangeạń.”</verse>
				<verse number="28">Patrase roṛ ruạṛadea, “E Probhu, am kan khanem enḍekhan dakʼ cetante am ṭhen calakʼ hukumạńme.”</verse>
				<verse number="29">Jisui menkeda, “Dela hijukʼme.” Unre Patras do lạukạ khon pheḍkate dakʼ cetante Jisu ṭhen calakʼe ehopʼena.</verse>
				<verse number="30">Menkhan hoe ńelteye botoren khan unumokʼe ehopʼena ar kikiạuateye menkeda, “E Probhu, bańcaoiń me.”</verse>
				<verse number="31">Jisu do usạrate tiye tiạrketʼte uniye sapʼgotʼkedea are metadea, “E nase pạtiạukʼicʼ cedakʼem digdhạyena?”</verse>
				<verse number="32">Ado Jisu ar Patras lạukạrekin decʼen khan hoe do thirgotʼena.</verse>
				<verse number="33">Ar lạukạre okoeko tahẽkan onko do Jisu sewawadeteko menkeda, “Sạrige am dom Isorren Hopon kana.”</verse>
				<verse number="34">Tayomte doreão paromkate onko do Genesaret elakate hecʼkateko pheḍena.</verse>
				<verse number="35">Ar onḍenko hoṛ do Jisuko oromkede khan beṛhaeteakʼ jaegakore hoṛko kolketʼkoa.</verse>
				<verse number="36">Ar joto dukhạliạko uni ṭhen ạguketʼkoteko nehõradea jemon onko do uniakʼ kicricʼ ańcarko joṭetʼ daṛeatae; ar tinạkʼko joṭetʼketʼtae onko jotogeko bogeyena.</verse>
			</chapter>
			<chapter number="15">
				<verse number="1">Unre Jerusalem khon adom Phạrusiko ar sostor baḍaeko do Jisu ṭhen hecʼkateko menkeda,</verse>
				<verse number="2">“Amren celako do cedakʼ hapṛamko khon hecʼ ạguakʼ ạn bako manaoeda? Onko do jom lahare ti bako ạbukokʼkana.”</verse>
				<verse number="3">Jisui roṛ ruạṛatʼkoa, “Oka ạri-cạli calao hijukʼkan ona iạte ape do cedakʼ Isorakʼ hukumkope bemanoteda?</verse>
				<verse number="4">Isore menakada, ‘eṅgam ạpum ganaokinme’ ar ‘okoe eṅgat se apat bạṛicʼe metakin uni do gocʼte hõ goje hoyokʼa.’</verse>
				<verse number="5">Menkhan apepe meneda, jãhãe hoṛ acʼren eṅgat se apate metae, ‘ińakʼ okaṭakʼtem porhokokʼ, ona do Isor ṭhen emakana,’</verse>
				<verse number="6">enḍekhan uni do eṅgat se apat manotkin reakʼ jạruṛ bạnukʼtaea. Apeakʼ noako ạri-cạli iạtege ape do Isorakʼ kathape mạutạ akada.</verse>
				<verse number="7">E Phạsiạrako! Jesaea nạbi do ṭhikge ape reaṅe nạbileda,</verse>
				<verse number="8">noko do mocategeko ganaoedińa, menkhan onkoakʼ ontor do iń khon sạṅgińgetakoa.</verse>
				<verse number="9">Onko do ạuṛiakʼgeko sewawạń kana, ar manwakoakʼ hukumkoge onko do dhorom sikhnạt menteko cetʼakokana.</verse>
				<verse number="10">Jisu do gadel hoṛko acʼ ṭhen hoho sorketʼkoteye metatʼkoa, “Ińakʼ kathako ańjompe ar bujhạujoṅpe.</verse>
				<verse number="11">Moca secʼte oka bolokʼkan onate manwa do bae bhõnḍokʼa, menkhan moca khon oka oḍokokʼkan onatege manwa doe bhõnḍokʼ kana.”</verse>
				<verse number="12">Unre celako hecʼkateko metadea, “Amakʼ noa kathate Phạrusikoko tạkijokʼkan dom baḍae kangea?”</verse>
				<verse number="13">Uniye roṛ ruạṛatʼkoa, “Sermaren ạpuń bae rohoe akatʼ mitʼke mitʼ poha do totʼ giḍi ocokʼa. Onate onkoakʼ katha do bạgiyakʼpe.</verse>
				<verse number="14">Onko do apnartetʼko kãṛãgere hõ kãṛã ạyurko kanako. Ar kãṛã do kãṛãye ạyure khan banarge ghaḍlakʼrekin ńurokʼa.”</verse>
				<verse number="15">Unre Patras do Jisui metadea, “Okaṭakʼ phenem lạiketʼ ona baṛe bujhạu aleme.”</verse>
				<verse number="16">Jisui metatʼkoa, “Ńit hạbicʼ hõ bebujge menakʼpea?</verse>
				<verse number="17">Cekate bape bujhạueda, moca secʼte oka bolokʼkan ona do lacʼte bolokʼkana, ar mucạtʼre do ṭanḍite oḍok giḍikʼa?</verse>
				<verse number="18">Menkhan okaṭakʼ moca khon oḍok hijukʼkan ona do ontor khonge hijukʼ kana, ar onakotege hoṛ doe bhõnḍokʼkana.</verse>
				<verse number="19">Ente ontor khonge bạṛicʼ cintạ, khũn, laṭghaṭ, kombṛo, eṛe goha, ar opomanko do oḍok hijukʼa.</verse>
				<verse number="20">Ar noakotege hoṛ doe bhõnḍokʼa, menkhan ti begor ạbukte jom lekhan manwa do bae bhõnḍokʼa.”</verse>
				<verse number="21">Ado Jisu ona jaegae bạgiatʼte Tur ar Sidon elakateye calaoena.</verse>
				<verse number="22">Ar ńelpe, Kananren mitʼṭen maejiu do oḍok hecʼkate hohoateye menkeda, “E Probhu, Dạudren Hopon, mãyãwạńme baṛe, ente hoponerań do bạṛicʼ jiue capaṛ akawadete ạḍitetʼe sasetokʼ kana.”</verse>
				<verse number="23">Menkhan Jisu do cetʼge bae roṛ ruạṛadea. Unre celako hecʼkate nehõradeteko metadea, “Uni do bidạkaeme, ente abo tayomteye hoho ạguyeda.”</verse>
				<verse number="24">Jisui roṛ ruạṛatʼkoa, “Iń do eken Israel bõsren atʼ akan bhiḍiko ṭheniń kol ocoakana.”</verse>
				<verse number="25">Menkhan maejiu do Jisu ṭhene hecʼena ar ḍobokʼadeteye menkeda, “E Probhu goṛowạńme baṛe.”</verse>
				<verse number="26">Jisui menkeda, “Gidrạkoakʼ jomakʼ hataokate setako samaṅre lebda giḍikakʼ do baṅ bhagea.”</verse>
				<verse number="27">Maejiue roṛ ruạṛkeda, “Katha do sạrikangea Probhu, enrehõ kisạ̃ṛakʼ mej khon hiricʼ pạsirakʼ ganḍa gunḍạ do setakogeko jomeda.”</verse>
				<verse number="28">Unre Jisui menkeda, “E go, sạrige amakʼ pạtiạu do ḍhergea. Amem khojkan leka baṛe hoyokʼma.” Ar unrege uniren hoponera doe bogeyena.</verse>
				<verse number="29">Ado Jisu ona jaegae bạgiatʼe Gạlil doreão aṛe aṛeteye calaoena ar mitʼṭen burure rakapʼkateye duṛupʼena.</verse>
				<verse number="30">Unre gadel hoṛ do soṅgete, leḍhako, kãṛãko, ṭhunṭạko, guṅgạko ar eṭakʼkoko ạgu daraketʼkoa. Ar uniakʼ jaṅga ṭhenko dohoketʼko khan uni doe bogeketʼkoa.</verse>
				<verse number="31">Onate guṅgạko roroṛkan, leḍhako taṛamkan, ṭhunṭạko bogekʼkan, ar kãṛãkoko ńeńelkana menteko ńelketʼko khan gadel hoṛ doko hahaṛa cabayena, ar Israelren Isorko sarhaokedea.</verse>
				<verse number="32">Inạ tayom Jisu do celako hohoatʼkoteye metatʼkoa, “Noko gadel hoṛkoreń mãyãkʼ kana, ente teheń pe mãhã hoyokʼ kana onko do iń sãote menakʼkoa, ar noko ṭhen jãhãn jomakʼge bạnukʼa. Ar reṅgecʼte bidạkako hõ baṅ sanań kana; ente hoedaṛeakʼa onko do horkoreko lorao botecʼkokʼa.”</verse>
				<verse number="33">Ado celakoko metadea, “Noa nisun jaegare nunạkʼ hoṛ jom bi ocoko lạgitʼ piṭhạ do okare bon ńamkea?”</verse>
				<verse number="34">Jisui metatʼkoa, “Tinạkʼ piṭhạ menakʼtapea?” Celakoko roṛ ruạṛadea, “Eae goṭen piṭhạ ar thoṛagan kạṭicʼ hako.”</verse>
				<verse number="35">Jisu do gadel hoṛko otre duṛubokʼe hukumatʼkote onko hako ar ona eae goṭen piṭhại ataṅkeda.</verse>
				<verse number="36">Ar Isore gun manao joharadete onakoe kecakʼketʼte celakoe calatʼkoa ar onko do gadel hoṛkoko ematʼkoa.</verse>
				<verse number="37">Ar sanam hoṛko jomkeda arko biyena, ar tinạkʼ hiricʼ pạsir ńur tahẽyen celako do onakoko halaṅ jarwaketʼ khan eae khạclạkʼko perecʼkeda.</verse>
				<verse number="38">Okoeko jomketʼ onko modre maejiu ar kạṭicʼ gidrạ chaḍa pon hajar herel hoponko tahẽkana.</verse>
				<verse number="39">Inạ tayom Jisu do gadel hoṛko bidạkate lạukạreye decʼena ar Magadan elakateye calaoena.</verse>
			</chapter>
			<chapter number="16">
				<verse number="1">Phạrusiko ar Sạdukiko do Jisu bidạue lạgitʼ uni ṭhenko hecʼena ar serma khon mitʼṭen cinhạ udukʼako lạgitʼko metadea.</verse>
				<verse number="2">Jisui roṛ ruạṛatʼkoa, “Ạyupʼ jokhecʼ dope mena, ‘dhạrungeae ente serma do arakʼgea.’</verse>
				<verse number="3">Ar setakʼ jokhecʼ dope mena, ‘teheń doe hoe daga ente serma do arakʼ ar dhũndgea.’ Serma reakʼ muṭhạn papachnao dope baḍaekana, menkhan okte reakʼ cinhạko do bape bujhạu daṛeakʼ kana.</verse>
				<verse number="4">Niạ bạṛicʼ ar laṭghaṭ piṛhiren hoṛge cinhạ doko ńam baṛakana, menkhan Jona reakʼ chaḍa ar okaṭakʼ hõ onko do baṅ udukʼakoa.” Inạ tayom Jisu do onko bạgiatʼkoteye calaoena.</verse>
				<verse number="5">Doreão hanasako parom calakʼkan tahẽkanre celako do soṅgete piṭhạ iditorako hiṛińkeda.</verse>
				<verse number="6">Ado Jisui metatʼkoa, “Phạrusiko ar Sạdukikoakʼ khạmi khon sontor akan tahenpe.”</verse>
				<verse number="7">Noate celako do ako ako talare kheńjer-meńjer baṛayenteko menkeda, “Piṭhạ babon ạgutoraletʼte noa kathae metabon kana.”</verse>
				<verse number="8">Jisu onae baḍaeketʼ khan onkoe metatʼkoa, “E nase pạtiạukʼko, piṭhạ bạnukʼtapete cedakʼpe kheńjer meńjerokʼ kana?</verse>
				<verse number="9">Ape do cetʼ ńit hõ bape bujhạueda se bape disạyeda, onko mõṛẽ hajar hoṛ lạgitʼ mõṛẽ goṭen piṭhạ reakʼ katha, ar ona tayom ape do tinạkʼ khạclạkʼpe halaṅ jarwaleda?</verse>
				<verse number="10">Se pon hajar hoṛ lạgitʼ eae goṭen piṭhạ reakʼ katha, ar tinạkʼ khạclạkʼpe halaṅleda?</verse>
				<verse number="11">Piṭhạ reakʼ katha bạń metapekan do cetʼ bape bujhạueda? Menkhan Phạrusi ar Sạdukikoakʼ khạmi khon sontor akan tahenpe.”</verse>
				<verse number="12">Ado un utạrko bujhạukeda, piṭhạ reakʼ khạmi khon sontor akae do baṅ, menkhan Phạrusi ar Sạdukiko reakʼ cecetʼakʼ khon sontor tahene metako kana mente.</verse>
				<verse number="13">Jisu do Kạisạriạ Philipi reakʼ elakateye hecʼenre acʼren celakoe kuliketʼkoa, “Hoṛko do Manwa Hopon okoe kanae menteko meneda?”</verse>
				<verse number="14">Onkoko menkeda, “Adomko doko meneda am dom Johan bạbạptisicʼ kana; ar adomko doko meneda Eliạ kanam; arhõ adomko doko meneda Jirimiạ; ar baṅkhan nạbiko modren mitʼ hoṛ.”</verse>
				<verse number="15">Unre Jisui metatʼkoa, “Menkhan ape do okoe kạnạń mentepe meneda?”</verse>
				<verse number="16">Simon Patrase roṛ ruạṛkeda, “Am do Mạsi, jiwetʼ Isorren Hopon kanam.”</verse>
				<verse number="17">Jisui roṛ ruạṛadea, “Jona hopon Simon, am dom bhạgangea, ente okoe manwa hõ am ṭhen noa do bae sodorakada; menkhan ińren sermaren Babageye sodor akatʼmea.</verse>
				<verse number="18">Ińiń metam kana, am dom Patras kana, ar noa dhiri cetanrege ińakʼ manḍereń benao rakaba. Norok reakʼ oka daṛege onare bae jitạu daṛeakʼa.</verse>
				<verse number="19">Iń do serma raj reakʼ kạṭhikoń emama, ar jãhãnakʼge dhạrtirem tol ona do sermare hõ tolge tahena ar jãhãnakʼge dhạrtirem raṛae ona do sermare hõ raṛage tahena.”</verse>
				<verse number="20">Ona tayom uni do celakoe sontorkatʼkoa jemon okoe hõ aloko lại baṛaye, acʼ doe Mạsi kanae mente.</verse>
				<verse number="21">Un khonge Jisu do acʼren celako lạiakoe ehopʼena je, acʼ do Jerusalemte calakʼ hoyokʼtaea ar murubiko, maraṅ naekeko, ar sostor baḍaeko hotete ạḍi okocʼ duk jojom hoyokʼtaea. Are gocʼ ocokʼa ar pe mãhã hilokʼre gocʼko khon uni do jiwetʼ beredokʼ hoyokʼtaea.</verse>
				<verse number="22">Unre Patras do begar idikedete nisṛạueye ehopʼkeda, “E Probhu noa do am khon sahaṛokʼma. Am cetanre nonka do tisge oho hoedaṛelena.”</verse>
				<verse number="23">Jisu do ạcurente Patrase metadea, “Eya Soetan iń samaṅ khon pharakokʼme. Am do iń tạkʼkicʼicʼ kanam. Isor reakʼakʼko do bam moneakʼ kana menkhan manwa reakʼakʼkogem moneakʼ kana.”</verse>
				<verse number="24">Ona tayom Jisu do acʼren celakoe metatʼkoa, “Jãhãe ińakʼ horte hijukʼ sanayede khan uni do acʼakʼ kusi sanaleka aloe calakʼma; menkhan acʼakʼ kruse gogma ar ińe pańjańma.</verse>
				<verse number="25">Jãhãe acʼakʼ jiwi bańcao sanaye, uni doe khuạua; menkhan jãhãege iń lạgitʼ acʼakʼ jiwiye khuạu uni do onae ńama.</verse>
				<verse number="26">Jãhãege goṭa dhạrtiye hameṭte acʼakʼ jiwiye khuạutae enḍekhan cetʼ porho hoyokʼtaea? Se mitʼṭen hoṛ acʼakʼ jiwi bodolte cetʼe emkea?</verse>
				<verse number="27">Manwa Hopon do acʼren goḍetko soṅgekate apat reakʼ ṭhonokanteye hijukʼa. Ar mimitʼ hoṛ akoakʼ kạmi lekae halawakoa.</verse>
				<verse number="28">Sạrigeń metapekana, nonḍe teṅgo akanko modre adom hoṛ menakʼkoa onko do Manwa Hopon acʼakʼ rajre ạuriko ńele hạbicʼ bako gujukʼa.”</verse>
			</chapter>
			<chapter number="17">
				<verse number="1">Ado niạ turui din tayom Jisu do eken Patras, Jakob ar uniren boeha Johan soṅgekate mitʼṭecʼ usul buruteye rakapʼ calaoena.</verse>
				<verse number="4">Unre Patras do Jisui metadea, “E Probhu, bhagege hoeakana ale nonḍe menakʼle iạte do. Amem khoj khan nonḍe pea kumbạ oṛakʼ iń benaoa; mitʼṭen do am lạgitʼ, mitʼṭen do Mose lạgitʼ ar mitʼṭen do Eliạ lạgitʼ.”</verse>
				<verse number="5">Ado Patras kathae roroṛkan tahẽkanrege mitʼṭen jhalkaokʼkan rimil do onkoe umul esetʼketʼkoa. Ar ona rimil khon mitʼṭen aṛaṅ ańjomena, “Nuige ińren dulạṛiạ Hopon, iń do unireń kusi akana. Ape do uniakʼ ańjomtaepe.”</verse>
				<verse number="6">Noa katha ańjomkate celako do ạḍiko botorena ar otreko taber hapeyena.</verse>
				<verse number="7">Unre Jisu do hecʼkate joṭetʼketʼkoteye metatʼkoa, “Ma beretʼpe, alope botorokʼa.”</verse>
				<verse number="8">Adoko beṅgetʼ rakapʼketʼ khan Jisu chaḍa ar okoehõ bako ńel ńamletʼkoa.</verse>
				<verse number="9">Ado buru khonko pheḍ hijukʼkan tahẽkanre uni do noae hukumatʼkoa, “Okape ńelketʼ, ona do Manwa Hopon gocʼko khon ạuriye jiwetʼ beredokʼ hạbicʼ okoe hõ alope lạiakoa.”</verse>
				<verse number="10">Celakoko kulikedea, “Cedakʼ enḍekhan sostor baḍaeko doko meneda, pạhil do Eliạge hijukʼ reakʼ jạruṛ menakʼtaea mente?”</verse>
				<verse number="11">Jisui roṛ ruạṛatʼkoa, “Sạrige Eliại hijukʼa ar sanamakʼ do lahate lekae teṅgo aroea.</verse>
				<verse number="12">Menkhan ińiń metapekana, Eliạ doe hecʼlengea ar bako ńel oromledea. Ar hoṛko cetʼleka sanaletʼko onkage uni cetanreko kạmikeda. Manwa Hopon hõ onkage hoṛko hotete duk jojom hoyokʼtaea.”</verse>
				<verse number="13">Unre celakoko bujhạukeda je, uni do Johan bạbạptisicʼ reaṅe lạiatʼkoa mente.</verse>
				<verse number="14">Jisu ar uniren celako gadel hoṛ ṭhenko ruạṛ hecʼen khan mitʼṭen hoṛ do Jisu ṭhen hecʼkate ikhṛumenteye menkeda,</verse>
				<verse number="15">“E Probhu hoponiń baṛe mãyãwaeme. Uni do mirgi rogte ạḍiye sasetokʼkana. Ente ghane uni do seṅgelre ar ghane do dakʼreye bhindạṛokʼa.</verse>
				<verse number="16">Amren celako ṭheniń ạguledea menkhan onko do bako boge daṛeadea.”</verse>
				<verse number="17">Jisui roṛ ruạṛkeda, “E bepạtiạu ar peṛta piṛhirenko! Ar tinạkʼ din ape sãoreń tahena? Ar tinạkʼ diniń sahaokatapea? Dini iń ṭhen ạguyepe.”</verse>
				<verse number="18">Ado Jisu uniye dhomkaokede khan bạṛicʼ jiu do uni khone oḍok calaoena, ar koṛa do unregeye boge utạrena.</verse>
				<verse number="19">Inạ tayom celako do hape hapete hecʼkate Jisuko metadea, “Ale do cekate bale oḍok daṛeadea?”</verse>
				<verse number="20">Jisui metatʼkoa, “Apeakʼ nase pạtiạu iạte bape daṛeada. Sạrigeń metapekana, tuṛi jaṅ inạkʼ hõ biswạs tahentape ar noa burupe metakʼ, ‘nonḍe khon hanḍe ucạṛokʼme,’ enḍekhan ona do ucạṛokʼa.</verse>
				<verse number="21">Ape lạgitʼ bin daṛeanakʼ do cetʼge bạnukʼa. Menkhan nui jạtrenko do koejoṅ ar upạs begor ohogeko oḍoklena.</verse>
				<verse number="22">Ado Gạlil Prodesh talateye parom calakʼkan tahẽkan jokhecʼ Jisu do acʼren celakoe metatʼkoa, “Manwa Hopon do hoṛkoakʼ tireko soprotea.</verse>
				<verse number="23">Ar hoṛko do uniko gojea, ar pe mãhã hilokʼre uni do gocʼko khone jiwetʼ beredokʼa.” Onate celako do ạḍiko mon dukena.</verse>
				<verse number="24">Jisu ar acʼren celako Kapharnạhum nagarahateko hecʼen khan mundil reakʼ khajna uṭhạuko do Patras ṭhen hecʼkateko kulikedea, “Aperen Guru do cetʼ mundil reakʼ khajnae emetʼkangea?”</verse>
				<verse number="25">Patras do onkoe metatʼkoa, “Hẽ, emetʼgeae.” Inạ tayom Patras oṛakʼteye boloyen khan Jisu do roṛ daramkedeteye metadea, “E Simon, am do cetʼem hudiskea? Noa dhạrtiren rapajko do okoe ṭhen khon khajnako uṭhạueda? Nij disạmren hoṛko ṭhen khon, se bidesi hoṛko ṭhen khon?”</verse>
				<verse number="26">Patrase menkeda, “Bidesi hoṛko ṭhen khon.” Jisu do uniye metadea, “Enḍekhan nij disạmren hoṛko do rehaeko ńamakada.</verse>
				<verse number="27">Menkhan alaṅ iạte jemon khajna uṭhạuko aloko tạkijokʼ onate doreãote calakʼme ar bạ̃ṛsi caḍoeme, ar pạhilre okoeṭakʼ hakom rakabe unim or cahapʼle khan mitʼṭecʼ rupạ reakʼ ṭakam ńama. Ar ona hataokate iń ar am ńutumte khajna em oṭokakʼme.”</verse>
			</chapter>
			<chapter number="18">
				<verse number="1">Ona jokhecʼ celako do Jisu ṭhen hecʼkateko menkeda, “Serma rajre maraṅicʼ doe okoe kana?”</verse>
				<verse number="2">Unre Jisu do mitʼṭen kạṭicʼ gidrạ hoho sorkate onko talare teṅgo kedeteye metatʼkoa,</verse>
				<verse number="3">“Sạrigeń metapekana, mon ạcurkate kạṭicʼ gidrạko leka bape hoelen khan serma rajre ohogepe bolo daṛelena.</verse>
				<verse number="4">Onate jãhãege nui kạṭicʼ gidrạ leka acʼteye nindhạnokʼ unige serma rajre sanamko khone maraṅa.</verse>
				<verse number="5">Ar jãhãege iń ńutumte nonkan kạṭicʼ gidrại ataṅe uni do ińgeye ataṅińạ.</verse>
				<verse number="6">“Ińreko pạtiạu akan noko kạṭicʼko modren mitʼ goṭen jãhãege kại horteye idiye enḍekhan uni do hoṭokʼre jante dhiri akawaete jalapuri reakʼ khạndri dakʼre unum giḍikaege bhagekʼa.</verse>
				<verse number="7">Hae hae! Kại horte idiko lạgitʼ tinạkʼ uskạu baṅ amre menakʼ! Ente uskạu do hijukʼgea; enhõ hae uni hoṛ do, one okoe hotete uskạuko hijukʼkan!</verse>
				<verse number="8">“Amakʼ ti se jaṅga kại horteye idime khan ona do samakʼ giḍikakʼme. Banar ti ar banar jaṅga tahen tulucʼ jaejug seṅgelrem khadle ocokʼ khon ṭhunṭạ se leḍhage jionrem bolokʼge am lạgitʼ bogea.</verse>
				<verse number="9">Amak̕ mẽtʼ kại horteye idime khan ona do hoṭor totʼ giḍikakʼme. Banar mẽtʼ tahentam tulucʼ norok seṅgelrem khadle ocokʼ khon mitʼ mẽtʼante jionrem bolokʼge am lạgitʼ bogea.</verse>
				<verse number="10">“Ńelpe, noko kạṭicʼko modren mitʼ goṭen hõ alope nihạ̃tkoa; ińiń metapekana sermare onkoren goḍetko do sanam ghạṛicʼ ińren sermare menae Babawakʼ mẽtãhãko ńeleda.</verse>
				<verse number="11">“Ente Manwa Hopon do atʼakanko bańcaoko lạgitʼgeye hecʼakana. Ape do cetʼpe hudiskea?</verse>
				<verse number="12">Mitʼ hoṛren mitʼ sae bhiḍiko tahentae. Ar onko modren mitʼ goṭene chingạulen khan onko are gel are goṭen burure bạgi oṭoakote uni chingạu akanicʼ cetʼ bae ńam baṛayea?</verse>
				<verse number="13">Sạrigeń metapekana, uniye ńamlere onko bako chingạu akan are gel areko khon chingạuicʼ iạte uni do arhõ bạ̃ṛtiye rạskạkʼa.</verse>
				<verse number="14">Nonkage, aperen sermare menae Babawakʼ hõ mone bạnukʼtaea; noko kạṭicʼko mod khon mitʼ goṭene adokʼ.</verse>
				<verse number="15">‘‘Amren boeha am birudreye kại lekhan uni ṭhen senokʼme ar aben eskar tahenrege uniakʼ dosko lại bujhạuaeme. Ar amakʼ kathae ańjom khan enḍekhan amren boeham dom ńam ruạṛkedea.</verse>
				<verse number="16">Menkhan bae ańjomletam khan eṭakʼ mitʼ se bar hoṛ soṅge torajoṅme, jemon bar se pe hoṛakʼ goha do sạriakʼ mente sạbudokʼ.</verse>
				<verse number="17">Ar onkoakʼ katha hõ bae ańjomle khan enḍekhan manḍerrenko lạiakome. Ar manḍerrenkoakʼ katha hõ bae ańjom khan uni do boṅgan hoṛ jạtren se mạsul uṭhạu hoṛko leka bujhạuem.</verse>
				<verse number="18">‘‘Sạrigeń metapekana, dhạrtire okakope tola ona do sermare hõ tolge tahena, ar dhạrtire okape raṛae ona do sermare hõ raṛage tahena.</verse>
				<verse number="19">‘‘Arhõń metapekana, apeko modre bar hoṛ dhạrtire jãhãnakʼ reaṅ mitʼ montekin koe enḍekhan sermare menae Baba secʼ khon hoyokʼ getakinạ,</verse>
				<verse number="20">ente okare bar se pe hoṛ iń ńutumteko jarwakʼa, onḍege iń do onko talareń tahena.”</verse>
				<verse number="21">Unre Patras do hecʼkate Jisui metadea, “E Probhu, boehań iń birudreye kạilere tinạkʼ dhaoiń ikạitaea? Eae dhao hạbicʼ?’’</verse>
				<verse number="22">Jisui metadea, “Bạń metamkana eae dhao hạbicʼ do, menkhan eae gel doboṛ eae dhao hạbicʼ ikạyem.</verse>
				<verse number="23">“Ńelpe, serma raj do nonkan mitʼṭen raj lekana, okoe do acʼren gutiko ṭhen hisạb hataoe menwan.</verse>
				<verse number="24">Ado hisạb hataoe ehopʼen khan onko modren nonkan mitʼṭen gutiye ạgu ocoyena, one okoe do raj ṭhen lakh lakh ṭakae rin akatʼ tahẽkan.</verse>
				<verse number="25">Uniakʼ do halateakʼ cetʼ hõ baṅ tahẽkantaea. Onate kisạ̃ṛ doe hukumkeda uni ar uniren era hopon ar uniakʼ menakʼ jotowakʼko ạkhrińkate jemon paona ạdạyokʼtae.</verse>
				<verse number="26">Khange uni guti do kisạ̃ṛakʼ ti jaṅgare giḍiyenteye menkeda, ‘E Probhu, ma jiwi hataṛme, ado jotoń hala ruạṛkatama.’</verse>
				<verse number="27">Unre kisạ̃ṛ do mãyã hecʼadete uni gutiye aṛakʼkadea ar joto rin khone khalaskadea.</verse>
				<verse number="28">“Tayomte uni guti do bahrete oḍok senkate acʼ sãoten mitʼṭen gutiye ńamkedea. Uni guti do acʼ ṭhen mitʼ sae ṭakae dharao akatʼ tahẽkana. Ar uni guti limbạtʼkedeteye metadea, ‘dharaoakʼ halakạtińme.’</verse>
				<verse number="29">“Khange sãoten guti do ti jaṅgare giḍiyente nehõrenteye menkeda, ‘ma jiwi hataṛme, adoń hala ruạṛkatama.’</verse>
				<verse number="30">Menkhan uni do bae rebenlena bickom dharaoakʼ ạuriye hala cabae hạbicʼ hajotreye bhoraokadea.</verse>
				<verse number="31">“Noako ńelkate uni sãoten eṭakʼ gutiko do ạḍiko bhabnayena. Ar senkate akoren kisạ̃ṛko lạiadea</verse>
				<verse number="32">Unre kisạ̃ṛ do uni guti hoho ạgu ocokedeteye metadea, ‘Eya bạṛicʼ guti! Amem nehõradiń tahẽkante amakʼ sanam dharaoakʼ iń ikạletʼtama.</verse>
				<verse number="33">Iń cetʼlekań dayawatʼme tahẽkan onkage cetʼ uni hõ mãyãwae lek baṅ tahẽkantama?’</verse>
				<verse number="34">Khange kisạ̃ṛ doe raṅgaoente joto rin ạuriye hala ruạṛ cabae hạbicʼ hajotren hoṛko ṭhene jimạkadea.</verse>
				<verse number="35">“Onkage, ape mimitʼko aperen boehako apeakʼ ontorte bape ikạleko khan, sermare menae ińren Baba hõ apeye onkawapea.”</verse>
			</chapter>
			<chapter number="19">
				<verse number="1">Noako kathae roṛ mucạtʼketʼ khan Gạlil khon uṭhạuente Jisu do Jordan gaḍa paromkate Jihudạ reakʼ simạkoteye calaoena.</verse>
				<verse number="2">Ar ạḍi utạr hoṛ do uniko pańja idikedea ar onko do onḍeye bogeketʼkoa.</verse>
				<verse number="3">Unre adom Phạrusiko Jisu biḍạue lạgitʼ uni ṭhen hecʼkateko menkeda, “Moseakʼ ạn lekate jãhãe hoṛ acʼren bạhu jãhãn karonte bạgiye do ganokʼtaea se baṅ?</verse>
				<verse number="4">Jisui roṛ ruạṛatʼkoa, “Bape paṛhao akada, Sisirjạuicʼ do pạhilre herel ar maejiue sirjạuketʼkinạ are menkeda,</verse>
				<verse number="5">‘ona iạte herel do eṅgat-apat bạgikate acʼren bạhu tulucʼ mitʼ akane tahena ar unkin do mitʼ hoṛmokin hoyokʼa?’</verse>
				<verse number="6">Ar barea dokin baṅkana, menkhan mitʼ hoṛmo kanakin. Onate Isor okae joṛao mitʼ akatʼ manwa ona aloe topagma.”</verse>
				<verse number="7">Unre Phạrusikoko metadea, “Cedakʼ enḍekhan Mose do bapag dolel olaete bạhu bạgiye reakʼ hukume emakana?”</verse>
				<verse number="8">Jisui metatʼkoa, “Apeakʼ keṭecʼ mon iạte Mose do bạhu bạgiye reakʼe aṛakʼakawatʼpea Menkhan pạhil khon nonka do baṅ tahẽkana.</verse>
				<verse number="9">Ińiń metapekana, jãhãege laṭghaṭ chaḍa eṭakʼ karonte acʼren bạhui bạgiye ar eṭakʼgicʼe baplaye uni doe loṭghuṭiya.”</verse>
				<verse number="10">Unre celako do uniko metadea, “Jãwãe ar bạhu talare nonkage hoyokʼ khan, baplakʼge baṅ bhagea.”</verse>
				<verse number="11">Jisui metatʼkoa, “Sanam hoṛ noa katha do ohoko manao daṛelea; menkhan okoeko em ocoakan eken onkogeko daṛeakʼa.</verse>
				<verse number="12">Ente adom do eṅgat kukhi khon mạ̃yạ̃ṛigeko janam akana, onate onko do bako baplakʼ kana. Ar adom do hoṛgeko mạ̃yạ̃ṛi ocoyetʼkoa, onate onko hõ bako baplakʼkana, arhõ adomko do serma rajre bolokʼ iạte baṅ baplakʼko muruk akada. Onate okoeye manao daṛeakʼ uni doe manaoma.”</verse>
				<verse number="13">Unre kạṭicʼ gidrạ Jisu ṭhenko ạguketʼkoa jemon uni do onkoe capoko are koeako. Menkhan celako do onkoko dhomkaoketʼkoa.</verse>
				<verse number="14">Jisu do onkoe metatʼkoa, “Kạṭicʼ gidrạko iń ṭhen hecʼ ocoakope, alope manakoa, ente serma raj do nonkankoakʼ kangea.”</verse>
				<verse number="15">Ado kạṭicʼ gidrạko bohokʼre capokateye bhoratʼkoa, ar onḍe khone calaoena.</verse>
				<verse number="16">Ar ńelpe, mitʼṭen juạn koṛa do hecʼkate Jisui metadea, “E Guru, jaejug jion ńam lạgitʼ bhageakʼ cetʼko cekae hoyokʼtińạ?”</verse>
				<verse number="17">Jisu do uniye metadea, “Bhageakʼ reaṅ do cedakʼem kuliyediń kana? Ente mitʼ goṭengeae bhageicʼ do. Am do jaejug jionte bolokʼem menetʼ khan enḍekhan uniakʼ sanam hukumko dohoeme.”</verse>
				<verse number="18">Uni juạn koṛa doe menkeda, “Okako hukum?” Jisui menkeda, “Alom khũna, alom laṭghaṭa, alom kombṛoea, eṛe goha alom ema,</verse>
				<verse number="19">eṅgam-ạpum ganaokinme ar am aḍepaseren hoṛ apnar leka dulạṛem.”</verse>
				<verse number="20">Uni juạn koṛa doe menkeda, “Noako joto doń manao ạguakada, ado ar cetʼko cekae hoyokʼtińạ?</verse>
				<verse number="21">Jisui menkeda, “Am do khạṭi utạrokʼem menetʼ khan enḍekhan senkate amakʼ sanam sompotti ạkhrińkate reṅgecʼ orecʼko danakome. Onate sermaere dhon hoyokʼtama. Ar ona tayom do hecʼkate ińren cela hoyokʼme.”</verse>
				<verse number="22">Noa katha ańjomkate kisạ̃ṛ juạn do ạḍi bhabnakateye calaoena, ente uni do ạḍi utạr dhon tahẽkantaea.</verse>
				<verse number="23">Unre Jisu do acʼren celakoe metatʼkoa, “Sạrigeń metapekana, kisạ̃ṛ hoṛko lạgitʼ serma rajte bolokʼ do muskilgea.</verse>
				<verse number="24">Arhõń metapekana, kisạ̃ṛ hoṛ serma rajte bolokʼ khon sui bhugạkʼte ũṭe bolo tabokʼge algawa.”</verse>
				<verse number="25">Noa katha ańjomkate celako do hahaṛayenteko menkeda, “Enḍekhan kại khon bańcao do okoeye ńam daṛekea?”</verse>
				<verse number="26">Jisu do celako beṅgetʼatʼkoteye metatʼkoa, “Manwako hotete do baṅ hoedaṛeakʼa, menkhan Isor hotete do sanamakʼge hoedaṛeakʼa.”</verse>
				<verse number="27">Unre Patras do uniye metadea, “Ńelme, sanamakʼ bạgikate amren celale hoeakana; ale do cetʼle ńama?”</verse>
				<verse number="28">Jisui metatʼkoa, “Sạrigeń metapekana, okoe ińren celape hoeakan, nawa janamokʼre Manwa Hopon tinre acʼakʼ ṭhonok reakʼ siṅghạsonreye duṛupʼa unre ape hõ gelbar siṅghạsonre duṛupʼkate Israelren gelbar khũṭkope bicạrkoa.</verse>
				<verse number="29">Ar iń iạte okoe do acʼakʼ oṛakʼ-duạr, se eṅgat-apat, se boeha-miserako, se gidrạko se ot-baṛgekoe bạgi oṭoakatʼ, uni do mitʼ sae doboṛ bạ̃ṛtiye ńama ar jaejug jion hõe ạidạri joṅa.</verse>
				<verse number="30">Menkhan lahatenko aema doko tayomokʼa, ar tayomtenko doko lahakʼa.”</verse>
			</chapter>
			<chapter number="20">
				<verse number="1">“Serma raj do mitʼṭen oṛakʼ kisạ̃ṛ lekana, one okoe do acʼakʼ darkha bagwanre kạmiạko lagaoko lạgitʼ paha poho jokhecʼ bahreteye oḍok calaoen.</verse>
				<verse number="2">Uni do kạmiạko tulucʼ dinre mimitʼ Dinar kateye rikitketʼte acʼakʼ darkha bagwanteye kolkatʼkoa.</verse>
				<verse number="3">Ado baskeakʼ ber okte uni do arhõ bahreteye oḍok senena ar bajarre eṭakʼko ạuṛiakʼ teṅgo baṛa akane ńelketʼkoa.</verse>
				<verse number="4">Uni doe metatʼkoa, ‘ape hõ ińakʼ darkha bagwante kạmi calakʼpe. Iń do hok reakʼ iń emkatapea.’</verse>
				<verse number="5">Onate onko hoṛ hõ kạmi lạgitʼko calaoena. “Uni kisạ̃ṛ do arhõ tikin ar tarasiń jokhecʼ bahrete senkateye onkakeda.</verse>
				<verse number="6">Arhõ uni do huḍiń dakʼ lo ber okte oḍok senkate eṭakʼko teṅgo akane ńamketʼko khane metatʼkoa, ‘ạuṛiakʼ cedakʼpe teṅgo akana?’</verse>
				<verse number="7">“Onko doko metadea, ‘okoe hõ kạmire bako lagaoletʼlea.’ “Uni doe metatʼkoa, ‘Do, ape hõ ińakʼ darkha bagwante senkate kạmipe.’</verse>
				<verse number="8">“Ado ạyupʼen khan darkha bagwanren mạlik do acʼren gutiye metadea, ‘kạmiạko hoho ạgukom ar tayomtenko khon ehopʼkate lahatenko hạbicʼ mimitʼ mimitʼte kuṛại emakom.’</verse>
				<verse number="9">“Khan huḍiń dakʼ lo ber oktere okoe do kạmiko dhurạu ocolen onko do hecʼkate mimitʼ Dinarkateko idikeda.</verse>
				<verse number="10">Onate okoeko pạhilre kạmiko ehopʼlen onko do bạ̃ṛtigeko ńama menteko hudiskeda, menkhan onko hõ mimitʼ Dinar kategeko ńamkeda.</verse>
				<verse number="11">Onate onko do kisạ̃ṛ upạrte karacʼ kurucʼente memenko ehopʼena,</verse>
				<verse number="12">‘Ale do goṭa din jharla jhạrli setoṅrele kạmikeda. Menkhan mucạtʼre okoe kạmireko dhurạu ocolen onko do eken mitʼ ghạṛiko kạmikeda, ar ale somangem ematʼkoa.’</verse>
				<verse number="13">“Unre mạlik do onko modren mitʼ hoṛe metadea, ‘E ho, iń ma bacoń behok akatʼme. Iń do cetʼ am tulucʼ mitʼ Dinarte bạń rikitlakʼa?</verse>
				<verse number="14">Amakʼ paona hataokate calao joṅme. Iń do am cetʼ lekań emakatʼme, onkage nui tayomicʼ hõ emayiń menjoṅkana.</verse>
				<verse number="15">Ar okaṭakʼ ińakʼ kan, ona do cetʼ ińakʼ kusileka laṛcaṛ reakʼ ektiạri bạnukʼtińạ? Se ińiń dayakʼkante mẽtʼ jolokʼkan tama?’ ”</verse>
				<verse number="16">Golpo mucạtʼre Jisui menkeda, “Onkage okoe do tayomre menakʼko onko doko lahakʼa ar lahatenko doko tayomokʼa.”</verse>
				<verse number="17">Ado Jisu Jerusalemteye rakapʼ calakʼkan tahẽkanre acʼren gelbar celako hor mitʼ aṛere hohoatʼkoteye metatʼkoa,</verse>
				<verse number="18">“Ńelpe, Jerusalemte bon calakʼkana; onḍe Manwa Hopon do maraṅ naekeko ar sostor baḍaekoakʼ tireko soprotea;</verse>
				<verse number="19">onko doko bicạrea ar gujukʼ lek kanae menteko dusi ṭarhaoea. Arko siṛogaea, arko cạbukea ar kruskae lạgitʼ boṅgan hoṛ jạtrenkoakʼ tireko soprotea; ar pe mãhã hilokʼre uni do gocʼko khone jiwetʼ beredokʼa.”</verse>
				<verse number="20">Ado Sabdae hoponkinren eṅgattetʼ do acʼren hoponkine soṅgeketʼkinte Jisu ṭhene hecʼena ar jãhãnakʼ koyea mente uniye ḍobokʼadea.</verse>
				<verse number="21">Jisu do uniye metadea, “Cetʼem khojkana?” Uni doe menkeda, “Noa hukum emokʼme, amakʼ rajre jemon nukin modre mitʼ hoṛ do amakʼ jojom secʼre ar eṭagicʼ do amakʼ leṅga secʼre kin duṛupʼ ńam.”</verse>
				<verse number="22">Jisui menkeda, “Ape cetʼpe khojkan ona do bape baḍaea. Okaṭakʼ bạṭi reakʼ iń ńũi lạgidokʼkan, ona reakʼ do cetʼ ben ńu daṛeakʼgea?” Metadeakin, “Daṛeakʼ gealiń.”</verse>
				<verse number="23">Unre Jisui metatʼkinạ, “Ińakʼ bạti reakʼ ma ben ńũige, menkhan ińakʼ jojomsa ar ińakʼ leṅgasa aṛere duṛupʼko reakʼ ektiạri do bạnukʼtińạ. Ona do ińren Baba okoe lạgitʼe dohoakatʼ onkogeko ńama.”</verse>
				<verse number="24">Noa katha ańjomkate, gel celako do unkin banar boeha upạrteko edreyena.</verse>
				<verse number="25">Unre Jisu do celako hohoatʼkoteye metatʼkoa, “Noa kathape baḍaegea baṅma, boṅgan hoṛ jạtrenko do rapajkoge onkoren Probhu kanako ar onkoren mukhiạkoge ektiạriko calaoeda.</verse>
				<verse number="26">Menkhan ape talare onka hoyokʼ do baṅ ṭhika. Ape modre jãhãe maraṅ hoyokʼe menetʼ khan uni do aperen sapʼ dapʼicʼe hoyokʼma.</verse>
				<verse number="27">Ar jãhãege pạhilicʼ hoyokʼe menetʼ khan uni do aperen golame hoyokʼma.</verse>
				<verse number="28">Manwa Hopon do sapʼsor ocokʼ do bae hecʼakana, bickom sapʼsosor lạgitʼge, ar ạḍi uṭạr hoṛko bodolte chaḍao reakʼ dam menkate acʼakʼ jiwi emokʼgeye hecʼakana.”</verse>
				<verse number="29">Jisu ar uniren celako do Jerikho nagraha khonko oḍok calakʼkan tahẽkanre gadel hoṛ do uniko pańja idikedea.</verse>
				<verse number="30">Ar ńelpe, barea kãṛã hoṛ do hor aṛerekin duṛupʼakan tahẽkana. Ado Jisu ona horteye parom calakʼkan kin ańjomketʼ khan unkin do hohoatekin menkeda, “E Probhu, Dạudren Hopon, mãyãwạlińme.”</verse>
				<verse number="31">Khange gadel hoṛ do thir hapekʼa mente unkinko dhomkaoketʼkinạ. Menkhan unkin do artetʼge ãṭ aṛaṅte hohoatekin menkeda, “E Probhu Dạudren Hopon mãyãwạlińme baṛe.”</verse>
				<verse number="32">Unre Jisu doe teṅgoyena ar hohoatʼkinteye metatʼkinạ, “Iń do aben lạgitʼ cetʼ iń cekaea?</verse>
				<verse number="33">Metadeakin, “E Probhu, mẽtʼ jhicʼkataliń me.”</verse>
				<verse number="34">Unre Jisu do mãyã hecʼadea ar unkinakʼ mẽtʼe joṭetʼketʼtạkina, ar unrege unkin do ńeńelkin ehopʼena, ar unikin pańjakedea.</verse>
			</chapter>
			<chapter number="21">
				<verse number="1">Jisu ar uniren celako do Jerusalem sor Jạitun buru ṭhenakʼ Bethaphage ato ṭhenko seṭerena. Unre Jisu do barea cela noa menkateye kolketʼkinạ,</verse>
				<verse number="2">“Aben do samaṅ reakʼ atote calakʼ ben. Ar onḍe ben senlen khange hopon salakʼ mitʼṭen gadha eṅga tolakade ben ńamea. Ar unkin raṛakate iń ṭhen ben ạgukinạ.</verse>
				<verse number="3">Ar jãhãege jãhãnakʼe metaben enḍekhan metaeben, ‘Probhu do nukin reakʼ jạruṛ menakʼtaea.’ Ar unrege uni doe aṛakʼabena.”</verse>
				<verse number="4">Noa do hoyena nạbi hotete roṛlenakʼ katha jemon purạukʼ:</verse>
				<verse number="5">“Sionren hoponera metaepe, ńelme amren raj do am ṭhene darae kana; uni do mạ̃hir ar gadhare decʼakan; ar mitʼṭen gadha hopon, ladhna janwar hoponre.”</verse>
				<verse number="6">Ado Jisu cetʼlekae hukumatʼkin tahẽkan onkage unkin do senkatekin kạmikeda.</verse>
				<verse number="7">Unkin do gadha eṅga ar hoponkin ạguketʼkina ar ạkinakʼ kicricʼko unkin cetanrekin aṭetʼketʼ khan Jisu doe decʼena.</verse>
				<verse number="8">Ar gadel hoṛ do hor horte akoakʼ kicricʼkoko aṭetʼkeda. Ar eṭakʼko do dare ḍạrko hese ạguketʼte horteko aṭetʼ idikeda.</verse>
				<verse number="9">Ar Jisu laha lahate calakʼkan ar pańjayedekan gadel hoṛko do ãṭ aṛaṅte hohoate memenko ehopʼena, “Hosanna, Dạudren Hopon! Bhorangeae Probhu ńutumte hijukʼkạnicʼ do. Coṭ utạrre Hosanna!”</verse>
				<verse number="10">Ado Jisu Jerusalemteye boloyen khan goṭa nagraha do dal malaoena. Ar sanamkoge kulikʼko ehopʼena, “Okoe kanae nui do?”</verse>
				<verse number="11">Gadel hoṛko menkeda, “Nui do Gạlil reakʼ Nasaretren nạbi Jisu kanae.”</verse>
				<verse number="12">Ado Jisu mundilteye boloyen khan onḍeko kiriń-ạkhrińkan tahẽkan joto doe laga oḍokketʼkoa. Uni do ṭaka bodolkoakʼ mạciko ar parwa kiriń-ạkhirińkoakʼ duṛupʼakʼkoe ulṭạu giḍikatʼteye metatʼkoa,</verse>
				<verse number="13">“Sonot sostorte Isore menakada, ‘ińakʼ oṛakʼ do koejoṅ oṛakʼ ńumogokʼa,’ menkhan ape do ḍạkukoakʼ danderpe hoeocoakada.”</verse>
				<verse number="14">Inạ tayom kãṛã ar leḍhako mundilre Jisu ṭhenko hecʼen khan uni do onkoe bogeketʼkoa.</verse>
				<verse number="15">Ado uni okako hahaṛa kạmikoe kạmiketʼ ona do maraṅ naekeko ar sostor baḍaekoko ńelkeda. Onko do mundil bhitrire kạṭicʼ gidrạko, “Hosannawaema, Dạudren Hopon!” Hohokanko ańjomketʼkoa.</verse>
				<verse number="16">Ar noako ńelteko ạṛisente onko do Jisuko metadea, “Onko cetʼko menetʼ ona dom ańjometʼkangea?” Jisui metatʼkoa, “Hẽ, ańjometʼgeạń. Sostorre cetʼ tishõ bape paṛhaoakada: Bale gidrạko ar towa nunuko reakʼ moca khon, am do apnar lạgitʼ sarhaoem tear sạbitana?”</verse>
				<verse number="17">Inạ tayom Jisu do onkoe bạgiatʼkote nagraha bahre Bethaniạ atoteye calaoena ar onḍegeye tahẽ aṅgayena.</verse>
				<verse number="18">Dosar hilokʼ setakʼ okte Jisu do nagrahateye ruạṛokʼ tahẽkanre reṅgecʼkedea.</verse>
				<verse number="19">Uni do hor aṛere mitʼṭen loa dareye ńelketʼ khan dare ṭhene calaoena, menkhan onare sakam chaḍa ar cetʼge bae ńel ńamlakʼa. Unre uni do dareye metatʼa, “Amre ar tishõ alo jokʼma.” Ar unrege loa dare do rohoṛ gotʼena.</verse>
				<verse number="20">Ona ńelte celako doko hahaṛayente uniko metadea, “Cekate loa dare do rohoṛ gotʼena?”</verse>
				<verse number="21">Jisui roṛ ruạṛatʼkoa, “Sạrigeń metapekana, biswạs tahentape ar bape digdhạkʼ enḍekhan loa darere okań cekaketʼ ape hõ onape daṛeakʼa. Eken ona do baṅ, menkhan noa buru hõpe metakʼ, ‘uṭhạukʼte jalapurire khadlekʼme,’ enḍekhan ona hõ hoyokʼgea.</verse>
				<verse number="22">Ape do jãhãnakʼge pạtiạukatepe koe enḍekhan ona dope ńamgea.”</verse>
				<verse number="23">Jisu do arhõ mundilteye boloyena. Ar tinreye cetʼakokan tahẽkan unre maraṅ naekeko ar Jihudikoren murubiko do uni ṭhen hecʼkateko menkeda, “Cetʼ ektiạrite noako dom kạmi kana? Ar okoe noa ektiạri doe emakatʼmea?”</verse>
				<verse number="24">Jisui metatʼkoa, “Mitʼṭen kathań kulipea. Arpe lạiạń khan enḍekhan iń hõ apeń lạiapea oka ektiạrite noakoń kạmi kana mente.</verse>
				<verse number="25">Mase lạipe, Johan do bạptisma emokʼ reakʼ ektiạri oka khone ńamleda? Serma khon se manwako secʼ khon?” Unre onko do ako talare galmaraoketʼteko menkeda, “Menle khan bon ‘serma secʼ khon,’ adoe metabona, ‘cedakʼ enḍekhan Johan do bape pạtiạuadea?’</verse>
				<verse number="26">Ar bon menle khan ‘manwa secʼ khon,’ enḍekhan ma gadel hoṛ bon botorakokan, ente sanamkoge Johan do mitʼṭen nạbi menteko manaoedea.”</verse>
				<verse number="27">Onate onko do Jisuko roṛ ruạṛadea, “Ale do bale baḍaea.” Unre Jisui metatʼkoa, “Enḍekhan iń hõ bạń lạiapea oka ektiạrite noakoń kạmi kana.”</verse>
				<verse number="28">Ona tayom Jisui menkeda, cetʼlekape bujhạuekea? “Mitʼ hoṛren barea hoponkin tahẽkana. Uni do acʼren maraṅicʼ hopon ṭhen senkateye menkeda, ‘E beṭa teheń do darkha bagwante senkate kạmime.’</verse>
				<verse number="29">Hopontetʼe roṛ ruạṛkeda, ‘Iń do ohoń senlena.’ Menkhan tayomte uni do kastaoenteye calaoena.</verse>
				<verse number="30">Tayomte uni hoṛ do dosaricʼ hopon ṭhen senkate inạ kathageye menkeda. Dosaricʼ hopon doe roṛ ruạrkeda, ‘calakʼ kangeạń,’ menkhan bae senlena.</verse>
				<verse number="31">Ado nukin bar hoṛ modre okoeṭakʼ do apatakʼ sana lekakin kạmikeda?” Unre sostor baḍaekoko roṛ ruạṛadea, “Pạhilicʼge,” Jisui metatʼkoa, “Sạrigeń metapekana, mạsul uṭhạuko ar kusmbikoge ape khon lahare Isorakʼ rajreko bolokʼkana,</verse>
				<verse number="32">ente Johan do Isorakʼ sana leka calakʼ reakʼ hor udukʼape lạgitʼe hecʼlena, ar bape pạtiạuatʼtea. Menkhan mạsul uṭhạuko ar kusmbiko doko pạtiạuatʼtaea. Ona ńelte ape do mon hõ bape ạcurleda ar uniakʼ hõ bape pạtiạuatʼtaea.</verse>
				<verse number="33">“Mitʼṭen phen ańjompe. Mitʼṭen oṛakʼ kisạ̃ṛ do mitʼṭen darkha bagwane benaokeda ar ona beṛhaeteye eṭetʼ ạcurkada. Tayomte uni do ona bagwanre lelen kũnḍe la tearketʼte mitʼṭen usul pahra oṛakʼe benaokeda. Ar inạ tayom do casako ṭhen onae bạisạu oṭokatʼte acʼ do eṭakʼ disạmteye calaoena.</verse>
				<verse number="34">Ado tinre jo belekʼ reakʼ okte hoyena unre uni do acʼakʼ bhag hatao lạgitʼ casako ṭhen acʼren gutikoe kolketʼkoa.</verse>
				<verse number="35">Ar onko casako do uniren gutikoko sapʼketʼkote mitʼ doko dal urkedea, mitʼ doko gocʼkedea ar mitʼ do dhiriteko tińkedea.</verse>
				<verse number="36">Inạ tayom uni do pạhil khon arhõ saṅgeńokʼ gutikoe kolketʼkoa, menkhan casako do onko gutiko tulucʼ hõ onkageko beoharkeda.</verse>
				<verse number="37">Mucạtʼre darkha bagwanren kisạ̃ṛ do acʼren hoponge onko ṭhene kolkedea. Uni doe hudiskeda, acʼren hopon doko manotea.</verse>
				<verse number="38">Menkhan onko casa do hopontetʼko ńelkede khan akoreko menjoṅana, ‘nuige sompottiren mạlik doe hoyokʼa. Dela bon gojea,</verse>
				<verse number="39">inạ khan aboge mạlik bon hoyokʼa.’ Ar noa menkate hopontetʼko sapʼkedea ar darkha bagwan bahrete oḍok idikedeteko gocʼkedea.</verse>
				<verse number="40">Enḍekhan mase lạipe, darkha bagwanren kisạ̃ṛe hecʼlenre onko casa doe cekakoa?</verse>
				<verse number="41">Sostor baḍaekoko menkeda, “Uni do onko bạṛicʼ hoṛkoe maraokoa ar okoe casako okte nạpitre acʼakʼ jo reakʼ bhagko emae onko ṭhene bạisạu oṭokakʼa.”</verse>
				<verse number="42">Jisui metatʼkoa, “Sonot sostorkore tis hõ bape paṛhaoakada, ‘raj mistiriko okaṭakʼ dhiriko nihạ̃t giḍiletʼ, onage konac reakʼ asol dhiri hoyena; noa do Probhu khonge hoyena, ar aboakʼ mẽtʼ samaṅre do hahaṛawakʼge?’</verse>
				<verse number="43">Onateń metapekana, Isorakʼ raj do ape ṭhen khon rejogokʼa ar nonkan hoṛko ṭhen emogokʼa, one okoeakʼ jionre ona rajosṭi reakʼ jo ńelokʼkan.</verse>
				<verse number="44">Ar okoe ona dhirireye ńurokʼ uni doe gejerokʼa ar okoere ona ńurokʼ uni doe holoṅ ḍigir utạrokʼa.”</verse>
				<verse number="45">Maraṅ naekeko ar Phạrusiko do Jisuakʼ cecetʼakʼte perecʼ golpoko ańjomketʼ khan uni do ako reaṅgeye roṛeda menteko bujhạukeda.</verse>
				<verse number="46">Unre onko do Jisu sabeko menwana, menkhan gadel hoṛko botoratʼkote bako onkaleda, ente hoṛko do nạbi menteko bujhạuede kan tahẽkana.</verse>
			</chapter>
			<chapter number="22">
				<verse number="1">Jisu do sostor baḍaeko cetʼako lạgitʼ arhõ mitʼṭen phene lạiatʼkoa,</verse>
				<verse number="2">“Serma raj do nonkan mitʼṭen raj lekana, one okoe do acʼren hopon lạgitʼ bapla bhoje tearketʼ.</verse>
				<verse number="3">Ado ona bhojre neota akanko hoho ạguko lạgitʼ acʼren gutikoe kolketʼkoa, menkhan neota akanko do hijukʼ bako rebenlena.</verse>
				<verse number="4">Unre uni do arhõ eṭakʼ gutiko noa menkateye kolketʼkoa, ‘ńelpe bhojiń tear akada, ar ińren daṅgra ar posaokoń gur akatʼkoa. Ar ńitokʼ do sanamakʼ sạt akana, ado dela hijukʼ tabonpe.’</verse>
				<verse number="5">“Menkhan neota akan hoṛko do gutikoakʼ katha bako hetawada; calao baṛayenako, okoe do acʼakʼ khette, okoe do acʼakʼ bạnij beparte.</verse>
				<verse number="6">Ar sarecʼko do rajren guti sapʼkateko opomanketʼkoa arko gocʼketʼkoa.</verse>
				<verse number="7">Unre raj doe raṅgaoena ar acʼren palṭonkoe kolketʼkote khũniạhikoe maraoketʼkoa ar onkoakʼ nagrahakoe jeretʼ giḍikatʼtakoa.</verse>
				<verse number="8">Ado acʼren gutikoe metatʼkoa, ‘bhoj do tear ṭhikgea, menkhan neota ocolenko do noaren lek bako tahẽkana.</verse>
				<verse number="9">Onate dobạṭiạkore calakʼpe, ar tinạkʼpe ńamko jotoge bapla bhojte hoho ạgukope.’</verse>
				<verse number="10">Unre onko gutiko do horkore oḍok senkate boge bạṛicʼ tinạkʼko ńamketʼko, jotogeko hoho ạguketʼkoa. Ar nonkate bapla oṛakʼ do onko peṛakote perecʼena.</verse>
				<verse number="11">“Inạ tayom raj do peṛa ńelko lạgitʼ bhitriteye boloyena,</verse>
				<verse number="12">ar bapla bhoj kicricʼ baṅ horokʼ akatʼ mitʼ hoṛe ńel ńamkedea. Raj do uniye kulikedea, ‘henda ho, bapla bhoj kicricʼ begorte cekate nonḍe dom boloyena?’ Khange uni doe keklesetʼena ar cetʼge bae roṛ ruạṛ daṛeada.</verse>
				<verse number="13">Unre raj do acʼren gutikoe metatʼkoa, ‘ti jaṅga toltaete bahre ńutre giḍikaepe. Onḍe do rakʼjoṅ ar togocʼ ḍaṭa hoyokʼa.’ ”</verse>
				<verse number="14">Ado mucạtʼre Jisui menkeda, “Ḍherkogeko hoho ocoakana, menkhan bachao ocoakanko doko thoṛagea.”</verse>
				<verse number="15">Unre Phạrusiko doko calaoena ar Jisu acʼakʼ kathate cekateko jhạliyea ona reakʼ sopolhako dhurạuena.</verse>
				<verse number="16">Onko do Herod secʼrenko sãote akoren celako uni ṭhenko kolketʼkoa. Onko do Jisuko metadea, “E Guru, alele baḍaea am dom sạri hoṛ kana. Ar Isorakʼ hor reaṅ sạritegem cetʼako kana. Am do okoe hõ bam hetawako kana, ente hoṛkoakʼ mẽtãhã do bam beṅgetʼakʼ kana.</verse>
				<verse number="17">Ado mase lạialeme, Moseakʼ ạn lekate Romren maharaj do cetʼ khajna emae ganokʼgea? Am do cetʼem menkea?”</verse>
				<verse number="18">Jisu do onkoakʼ monsubại baḍaeketʼ khane metatʼkoa, “E phạsiạrako, cedakʼpe biḍạuedeń kana?</verse>
				<verse number="19">Oka ṭaka khajnape em ona udukʼạńpe.” Onko do mitʼṭen Dinarko ạguadea.</verse>
				<verse number="20">Unre Jisui metatʼkoa, “Noa muṭhạn ar noa ńutum do okoeakʼ kana?</verse>
				<verse number="21">Adoko menkeda, “Romren maharajakʼ.” Jisui metatʼkoa, “Enḍekhan okaṭakʼ maharajakʼkan ona do maharajge emaepe, ar okaṭakʼ Isorakʼkan ona do Isorge emaepe.”</verse>
				<verse number="22">Noa katha ańjomkate onko doko hahaṛayena ar bạgiyadeteko calaoena.</verse>
				<verse number="23">Enhilokʼge adom Sạdukiko do Jisu ṭhenko hecʼena. Sạdukiko ṭhen do gocʼkoakʼ jiwetʼ beredokʼ reakʼ cetʼge bạnukʼa.</verse>
				<verse number="24">Onate onko do Jisuko kulikedea, “E Guru, Moseye menakada, jãhãe hoṛ ạuri gidrạ joṅreye gocʼlen khan bokottetʼ do hilit erae baplayete dadattetʼ lạgitʼ bõse teṅgokoma.</verse>
				<verse number="25">Ale nonḍe do eae boehako tahẽkana. Ar pạhilicʼ do baplakateye gocʼena ar begor gidrạwanrege acʼren oṛakʼ hoṛ do bokottetʼ ṭhene bạgi oṭoadea.</verse>
				<verse number="26">Onkage dosaricʼ, tesaricʼ, ar eaeyicʼ boeha hạbicʼ uni maejiuko baplakedea.</verse>
				<verse number="27">Ar mucạtʼre uni maejiu hõe gocʼena.</verse>
				<verse number="28">Enḍekhan gocʼkoko jiwetʼ beretʼlenre onko eae boehako modre uni maejiu do okoeṭakʼren bạhui hoyokʼa? Onko ma jotogeko doholede.”</verse>
				<verse number="29">Jisui roṛ ruạṛatʼkoa, “Bhuletʼ kanape, ente ape do sostor hõ bape baḍaea, ar Isorakʼ daṛe reaṅ hõ bape baḍaekana.</verse>
				<verse number="30">Gocʼkoko jiwetʼ beredokʼ tayom do bạhu hõ bako bạhu joṅa ar jãwãe hõ bako jãwãeokʼa; onko do sermaren goḍet lekako hoyokʼa.</verse>
				<verse number="31">Gocʼkoko jiwetʼ beredokʼ reaṅ Isor okae menakatʼ, ona do cetʼ sostorre bape paṛhao akada?</verse>
				<verse number="32">Onare olakana, ‘Ińge Abrahamren Isor, Isạhakren Isor, ar Jakobren Isor.’ Menkhan Isor do gocʼkoren Isor doe baṅkana, uni do jiwetʼkoren Isor kanae.”</verse>
				<verse number="33">Noa katha ańjomkate hoṛko do uniakʼ cecetʼakʼteko hahaṛayena.</verse>
				<verse number="34">Jisu do Sạdukikoakʼ mocae bond akatʼtakoa mente Phạrusikoko ańjomketʼ khan onko do mitʼ ṭhenko jarwayena.</verse>
				<verse number="35">Onko modren mitʼṭen ạn guru do Jisu biḍạuea menteye kulikedea,</verse>
				<verse number="36">“E Guru, Moseakʼ ạn-ạriko modre joto khon maraṅ hukum do okaṭakʼ kana?”</verse>
				<verse number="37">Jisu do uniye metadea, “Sanam khon maraṅ ar jạruṛokʼakʼ hukum do hoyokʼ kana,</verse>
				<verse number="38">‘Probhu amren Isor do, amakʼ goṭa ontorte, goṭa jiwite ar goṭa monte dulạṛem.’</verse>
				<verse number="39">Ona tayom dosarakʼ do; ‘am aḍe paseren hoṛ apnar leka dulạṛem.’</verse>
				<verse number="40">Moseakʼ ạn ar nạbikoakʼ sanam cecetʼakʼ do noa barea hukumrege ṭehãḍ menakʼa.”</verse>
				<verse number="41">Phạrusiko mitʼ ṭhenko jarwa akan tahẽkanre Jisu do onkoe kuliketʼkoa,</verse>
				<verse number="42">“Ape do Mạsi reaṅ cetʼpe bujhạueda? Uni do okoe bõsren kanae? Onkoko menkeda, “Dạud bõsren.”</verse>
				<verse number="43">Unre Jisui metatʼkoa, “Enḍekhan Dạud do cekate Mạsi do sonot Jiu reakʼ ạyurte Probhu menteye hohoade tahẽkana? Uniye menleda,</verse>
				<verse number="44">‘Probhu do ińren Probhui metadea, tin hạbicʼ amren bạiriko amakʼ jaṅga latarre ạuriń dohoko, un hạbicʼ am do ińakʼ jojomsa aṛere duṛupʼme.’</verse>
				<verse number="45">Enḍekhan Dạud do Mạsige Probhu menteye hohoade tahẽkan khan enḍekhan Mạsi do cekate Dạudren hopone hoedaṛekokʼa?”</verse>
				<verse number="46">Onko do okoege mitʼṭen katha hõ bako roṛ ruạṛ daṛeadea ar enhilokʼ khon okoege jãhãnakʼ kuliye bako dillakʼa.</verse>
			</chapter>
			<chapter number="23">
				<verse number="1">Unre Jisu do gadel hoṛko ar acʼren celakoe metatʼkoae,</verse>
				<verse number="2">“Sostor baḍaeko ar Phạrusiko do ạn-ạriko cecetʼ babotre Moseakʼ jaegaregeko duṛupʼ akana.</verse>
				<verse number="3">Onate jãhãnakʼgeko metape ona kạmipe ar jãhãnakʼgeko hukumape ona senakʼpe. Menkhan onkoakʼ kạmi leka do alope kạmiya, ente onko do mocate okako roṛ kạmite ona do bako purạua.</verse>
				<verse number="4">Onko do hamal hamal bojha tolkate hoṛkoakʼ tarenreko ladea, menkhan ako do kạtupʼte hõ bako laṛao legaea.</verse>
				<verse number="5">Hoṛko ṭhen ńelocokʼ lạgitʼ onko do sanamakʼko kạmiyeda. Sonot sostor reakʼ olakʼ tạbijkoko lạṭuiya ar dhorom ńel ocokʼ lạgitʼ oyonakʼ reakʼ ańcarkore jeleń jeleńko dạsiya.</verse>
				<verse number="6">Ar bhojkore laha jaega ar sunạgogkore asol asol duṛupʼakʼre duṛupʼko kusiyakʼa.</verse>
				<verse number="7">Onko do hạṭiạ bajarkore johar ocokʼ ar hoṛko ṭhen guru men ocokʼgeko kusikʼkana.</verse>
				<verse number="8">“Ape do guru mente alope hoho ocokʼa, ente mitʼṭengeae aperen Guru do, ar ape do jotokogepe boeha kana.</verse>
				<verse number="9">Dhạrtire aperen baba mente okoe hõ alope metakoa, ente mitʼ goṭengeae aperen baba do, uni sermare menayicʼge.</verse>
				<verse number="10">Ạyurko hõ alope ńum ocokʼa, ente aperen ạyuricʼ doe mitʼ goṭengea, uni do Mạsige.</verse>
				<verse number="11">Ape modre maraṅicʼ do aperen sapʼdapʼicʼe hoyokʼma.</verse>
				<verse number="12">Okoe acʼteye usulokʼ, uni doe copotʼ ocokʼa ar okoe acʼteye copodokʼ uni doe usul ocokʼa.</verse>
				<verse number="13">“Hae, ape sostor baḍaeko, Phạrusiko ar phạsiạrako do! Ente ape do hoṛko samaṅre serma raj reakʼ duạrpe siń esetʼetʼ kana. Onare ape hõ bape bolokʼkana ar okoe bolokʼko kurumuṭukan onko hõ bape bolo ocoakokana.</verse>
				<verse number="14">“Hae, ape sostor baḍaeko, Phạrusiko ar phạsiarako do! Ape do hoṛko ṭhen ńel ocokʼ lạgitʼ jeleń jeleńpe koejoṅ kana, ar eṭakʼ secʼ do rạnḍi maejiukoakʼ oṛakʼ duạrkope jom ujạṛetʼtakoa. Onate ape do artetʼ bạ̃ṛti sạjại hoyokʼtapea.”</verse>
				<verse number="15">“Hae, ape sostor baḍaeko, Phạrusiko ar phạsiạrako do! Eken mitʼ hoṛ apeakʼ dhoromre ạguye lạgitʼ dhạrti reakʼ oka jaegare bape dãṛãn kana. Ar aperen celae hoelenre uni do ape khon hõ bạ̃ṛti norokre khadlekʼ lekpe hoeocoyede kana.</verse>
				<verse number="16">“Hae ape do! Apepe kãṛãgere hõ eṭakʼko horpe udukʼako kana. Arpe menetʼkana, jãhãe mundil ńutumteye kiriạlen khan cetʼ hõ baṅ hoyokʼtaea, menkhan mundil reakʼ sona ńutumteye kiriạlen khan uni doe dạyikokʼa.</verse>
				<verse number="17">E lelha ar kãṛãko, okaṭakʼ maraṅa? Sona, se ona mundil, one okaṭakʼ sona do Isor lạgitʼ begarge dohoakan?</verse>
				<verse number="18">Ape do arhõpe meneda, pinḍ ńutumte jãhãeye kiriạlen khan cetʼge baṅ hoyokʼa, menkhan jãhãe ona pinḍ cetanre samaṅ akan dãṛẽ ńutumteye kiriạkʼ uni do ona reakʼ dạyike hoyokʼa.</verse>
				<verse number="19">E kãṛãko, okaṭakʼ maraṅa? Ona dãṛẽ se pinḍ, one okaṭakʼ dãṛẽ do Isor lạgitʼ begar dohokʼkan?</verse>
				<verse number="20">Onate pinḍ ńutumte okoeye kiriạkʼkan uni do pinḍ ar ona cetan reakʼ jotowakʼ ńutumtegeye kiriạkʼ kana.</verse>
				<verse number="21">Okoe mundil ńutumteye kiriạkʼkan uni do mundil ar ona bhitrire tahenkạnicʼ ńutumtegeye kiriạkʼ kana.</verse>
				<verse number="22">Okoe serma ńutumteye kiriạkʼkan uni do Isorakʼ siṅghạson ar onare tahenkạnicʼ ńutumtegeye kiriạkʼkana.</verse>
				<verse number="23">“Hae, ape sostor baḍaeko, Phạrusiko ar phạsiạrako do! Ape do ṭhik lekage pudina, muhri ar jirạ reakʼ bhag do gel hạṭiń reakʼ mitʼ hạṭińge Isorpe emaekana; menkhan bicạr, mãyã, ar pạtiạr, okaṭakʼ do Moseakʼ ạn-ạriko reakʼ arhõ jạruṛanakʼ kan ona dope bạgi oṭoakada. Onate lahateakʼko são sãote tayomakʼko hõ manao lektapea.</verse>
				<verse number="24">E kãṛã ạyurko; mitʼṭen sĩkṛĩcʼ dope chakao giḍiyedea, menkhan ũṭ dope utʼgotʼkae kana.</verse>
				<verse number="25">“Hae, ape sostor baḍaeko, Phạrusiko ar phạsiạrako do! Ape do thạri bạṭi reakʼ bahretetʼgepe saphayeda, menkhan bhitritetʼ do luluṭ ar bin sambṛaoakʼte perecʼgea.</verse>
				<verse number="26">E kãṛã Phạrusiko, lahare ona reakʼ bhitritetʼ sapha maṛaṅpe, inạ khan bahre secʼ hõ saphakʼa.</verse>
				<verse number="27">“Hae, ape sostor baḍaeko, Phạrusiko ar phạsiarako do! Ape do cunte potao akatʼ topa lekanko kanape, one oka do bahre ma mońjge ńelokʼkan, menkhan bhitri do gocʼ hoṛakʼ jaṅ ar joto lekan mạilạte perecʼgea.</verse>
				<verse number="28">Onkage, ape hõ bahre do hoṛko ṭhen dhorompe ńel ocokʼkana, menkhan bhitri do bạṛicʼ ar kạite perecʼgetapea.</verse>
				<verse number="29">“Hae, ape sostor baḍaeko, Phạrusiko ar phạsiạrako do! Ape do nạbikoakʼ topa nawatepe tol aroyeda ar dhorom hoṛkoakʼ topakope sajaoeda.</verse>
				<verse number="30">Arpe meneda, ‘aboren hapṛamko bidạlrele tahẽlen khan nạbikoakʼ mãyãm joroyre onko são do ohole seletʼkokʼa.’</verse>
				<verse number="31">Onate apnar birudre gohape emeda je, ape do nạbikoko khũnletʼkoren hoponko kanape mente.</verse>
				<verse number="32">Enḍekhan aperen hapṛamko okaṭakʼko ehopʼ oṭoletʼ ona reakʼ sarecʼakʼ do apege mucạtʼ gotʼkakʼpe baṛe.</verse>
				<verse number="33">“E bińko ar bińkoren hoponko! Cekate norok reakʼ sạjại khonpe bańcaokʼa?</verse>
				<verse number="34">Onate iń do nạbiko, ạkilanko, ar sostor baḍaeko ape ṭheniń koletʼkoa. Ar ape do onko modren adomko dope gocʼkoa ar adomko dope kruskoa. Ar adomko do apeakʼ sunạgogkorepe cạbukkoa ar mitʼ nagraha khon eṭakʼ nagrahatepe laga baṛakoa.</verse>
				<verse number="35">Onate Habel reakʼ mãyãm khon Borkhiạren hopon Sakariạ reakʼ mãyãm hạbicʼ one sonot jaega ar pinḍ talarepe khũnlede, uni Sakariạ khũn hạbicʼ dhạrtiren tinạkʼ bin dusạnkoko khũn ocoakan onko sanamkoakʼ mãyãm reakʼ dạyipe hoyokʼa.</verse>
				<verse number="36">Sạrigeń metapekana, niạ bidạlren hoṛkoge ona mãyãm reakʼ dạyiko hoyokʼa.</verse>
				<verse number="37">“E Jerusalem! E Jerusalem! Am do nạbikom khũnetʼkoa ar am ṭhen kol ocokʼkanko do dhiritem tińetʼkoa. Sim eṅga cetʼleka acʼren hoponko acʼakʼ phạ̃kṛạ̃kʼ latarreye guṅgutʼko onkage iń hõ amren hoṛko hạr samṭaokoń menleda, menkhan onko do bako rebenlena.</verse>
				<verse number="38">E Jerusalemren hoṛko, apeakʼ oṛakʼ do ujạṛokʼa.</verse>
				<verse number="39">Ińiń metapekana, tin hạbicʼ ạuripe men ‘Bhorangeae Probhu ńutumte darae kanicʼ do’ un hạbicʼ ape do ar bape ńeleńa.”</verse>
			</chapter>
			<chapter number="24">
				<verse number="1">Jisu mundil khone oḍok calakʼkan tahẽkanre celako do mundil reakʼ bhitko udukʼae lạgitʼ uni ṭhenko hecʼ sorena.</verse>
				<verse number="2">Unre Jisui metatʼkoa, “Ape ma noakope ńeletʼ, menkhan ińiń metapekana, nonḍe do mitʼṭen dhiri hõ eṭakʼ dhiri cetanre baṅ tahena, joto do rạputʼ giḍikʼa”</verse>
				<verse number="3">Jisu Joitun burureye duṛupʼ akan tahẽkanre celako uni ṭhen hape hapete hecʼkateko metadea, “Lạialeme, noako do tis hoyokʼa ar oka lekan cinhạko hotetele bujhạu daṛeakʼa amakʼ hijukʼ ar jug mucạdokʼ reakʼ okte do seṭer akana mente?”</verse>
				<verse number="4">Jisui roṛ ruạṛatʼkoa, “Men sontorokʼpe, okoe hõ jemon aloko bulạupe,</verse>
				<verse number="5">ente ạḍi hoṛ in ńutumte hecʼkateko mena, ‘Iń doń Mạsi kana,’ ar ạḍi hoṛko bulạukoa.</verse>
				<verse number="6">Ape do lạṛhại reakʼ saḍekope ańjomma. Menkhan sontorokʼpe! Noate alope botorokʼa, ente noako do hoyokʼgea; menkhan unre hõ mucạtʼtetʼ do ạuriakʼa.</verse>
				<verse number="7">Mitʼ jạt eṭakʼ jạt upạrte ar mitʼ rajosṭi eṭakʼ rajosṭi upạrteko lạṛhạiya. Jaega jaegakore akal hoyokʼa ar dhạrti laṛaokʼa.</verse>
				<verse number="8">Menkhan noako do eken bedon reakʼ ehopʼkana.</verse>
				<verse number="9">“Unre santaope lạgitʼko soprotʼpea arko gocʼpea. Iń iạte sanam hoṛko hirkhạwapea.</verse>
				<verse number="10">Unre ạḍi hoṛko tạkijokʼa ar mitʼ hoṛ do eṭakʼ hoṛe soprotea are hirkhạwaea.</verse>
				<verse number="11">Ạḍi utạr eṛe nạbikoko hijukʼa ar aema hoṛko bulạukoa.</verse>
				<verse number="12">Ar bedhoromge ḍherokʼte ḍher hoṛkoakʼ dulạṛ do reaṛokʼa.</verse>
				<verse number="13">Menkhan mucạtʼ hạbicʼ okoeye ṭarhao tahen uni do bańcaoe ńama.</verse>
				<verse number="14">Sanam jạtko ṭhen goha emokʼ lạgitʼ serma raj reakʼ bhage sombat do goṭa dhạrtire porcarokʼa ar ona tayom do mucạtʼ hoyokʼa.</verse>
				<verse number="15">“Daniel nạbi hotete ujạṛ reakʼ hirkhạwakʼ reaṅ oka roṛ akan ona sonot jaegare teṅgo akanpe ńellere (okoeye paṛhaoetʼkan uni doe bujhạuma),</verse>
				<verse number="16">Unre Jihudạre tahenko do buruteko dạṛma.</verse>
				<verse number="17">Ar sạṛimre menaeicʼ do oṛakʼ khon jãhãnakʼ hatao lạgitʼ latarte aloe pheḍokʼma.</verse>
				<verse number="18">Okoe khetreye tahen uni hõ acʼakʼ oyonakʼ ạgui lạgitʼ aloe ruạṛma.</verse>
				<verse number="19">Unre bhạrti hoṛmoko ar gidrạ nunuako kankore do hae hae!</verse>
				<verse number="20">Koejoṅpe jemon rabaṅ din se jirạukʼ mãhãre dạdạṛ alo hoyokʼtape.</verse>
				<verse number="21">Unre nunạkʼ bạṛicʼ kosṭo hoyokʼa one oka do dhạrti etohopʼ khon ńit hạbicʼ baṅ hoeakan ar tisge baṅ hoyokʼa.</verse>
				<verse number="22">Ona saset reakʼ dinko Isor bae khaṭo lekhan okoe hõ ohoko bańcaolena. Menkhan acʼren bachao hoṛko lạgitʼ Isor do onako dine khaṭoea.</verse>
				<verse number="23">“Unre jãhãegeko metape, ‘ńelpe, Mạsi do nonḍe menaea,’ se ‘hanḍe menaea,’ alope pạtiạuakʼa;</verse>
				<verse number="24">ente aema eṛe Mạsi ar eṛe nạbikoko hijukʼa ar maraṅ maraṅ hahaṛa kạmi ar cinhạkoko uduga jemon Isorren bachao akan hoṛkoko bulạu daṛeako.</verse>
				<verse number="25">Ńelpe, iń do laharege noakoń lại dohowatʼpea.</verse>
				<verse number="26">“Onate hoṛko metape khan, ‘ńelpe, uni do hahaṅkarre menaea,’ alope oḍok calakʼa. Se ‘uni do bhitri oṛakʼre menaea,’ alope pạtiạukʼa.</verse>
				<verse number="27">Cetʼleka bijli do purub khon oḍokokʼte pạchim hạbicʼ malkao calakʼ, onkage Manwa Hopon reakʼ seṭerokʼ hõ hoyokʼa.</verse>
				<verse number="28">Jãhãrege mạ̃ṛĩ tahen onḍege gidi hõko jarwakʼa.</verse>
				<verse number="29">“Onako din reakʼ santao tayomge siń cando doe ńutokʼa, ar ńindạ cando do bae terdeja, ipilko hõ coṭ khonko ńurokʼa ar siń cando, ńindạ cando, ar ipilko do bako ṭarhao tahena.</verse>
				<verse number="30">Unre Manwa Hopon reakʼ cinhạ do sermare ńelokʼa. Ar dhạrtiren sanam gusṭirenko dukte koṛamko ceṭagokʼa. Onko do Manwa Hopon daṛe ar ṭhonokante rimilte hijukʼkanko ńelea.</verse>
				<verse number="31">Ar murukte siṅgạ saḍekʼa ar ona são sãote Manwa Hopon do acʼren goḍetkoe kolkoa. Onko do dhạrti reakʼ mitʼ mucạtʼ khon eṭakʼ mucạtʼ hạbicʼ ar ponon secʼ khon acʼren bachao akan hoṛkoko jarwakoa.</verse>
				<verse number="32">“Loa dare ńelte cetʼjoṅpe. Ona reakʼ ḍạrko bale ruạṛkate sakam sagen len khangepe baḍae daṛeakʼ kana je setoṅ din do seṭerakana.</verse>
				<verse number="33">Onkage ape hõ noako sanamakʼpe ńellere baḍaepe, Manwa Hopon doe seṭer akana, hẽ duạr ṭhenge menaea.</verse>
				<verse number="34">Sạrigeń metapekana, tinre noako joto hoyokʼa unre niạ bidạlren thoṛa hoṛ do bańcaoko tahena.</verse>
				<verse number="35">Serma ar dhạrti do cabakʼa, menkhan ińakʼ katha do jaejug hạbicʼ tahena.</verse>
				<verse number="36">“Menkhan okoe hõ ona din ar ona okte reakʼ do bako baḍaea, sermaren goḍetko hõ baṅ, Hopon hõ baṅ, eken Babageye baḍaea.</verse>
				<verse number="37">“Noah oktere cetʼleka hoelen onkage Manwa Hopone seṭerokʼre hõ hoyokʼa.</verse>
				<verse number="38">Ente ḍubạ laha dinkore Noah do jahajre ạuriye bolokʼ hạbicʼ hoṛko doko jom ńũyetʼ tahẽkana, bạhu joṅkan tahẽkana ko arko jãwãyokʼkan tahẽkana.</verse>
				<verse number="39">Ar ḍubạ dakʼ hecʼkate sanamko ạuriye ạtu idiko hạbicʼ onko do cetʼge bako bujhạu daṛeada. Manwa Hoponakʼ hijukʼ hõ ṭhik onkage hoyokʼa.</verse>
				<verse number="40">Unre bar hoṛ do goḍarekin tahena; mitʼ hoṛ doe idiocokʼa, ar eṭagicʼ doe bạgi oṭokʼa.</verse>
				<verse number="41">Barea maejiu do jantekin riritʼa; mitʼṭen doe idi ocokʼa, ar eṭagicʼ doe bạgi oṭokʼa.</verse>
				<verse number="42">“Onate ape do jagwar akae tahenpe, ente bape baḍae hilokʼrege aperen Probhu doe hijukʼa.</verse>
				<verse number="43">Menkhan noa baḍaepe, oṛakʼ kisạ̃ṛe baḍaele khan oka pohor kombṛoe hijukʼa, enḍekhan uni do ebhengeye tahẽkokʼa, ar acʼakʼ oṛakʼ do ohogeye bhugạkʼ ocolea.</verse>
				<verse number="44">Onate ape hõ sapṛao akan tahenpe, ente bape hudisetʼkan ghuṛirege Manwa Hopon doe hijukʼa.</verse>
				<verse number="45">“Uni pạtiạricʼ ar budanicʼ guti doe okoe kana, one okoe acʼren kisạ̃ṛ do guti ar kạ̃ṛmĩko okte oktere jomakʼ emakoa mente acʼ gharońjrenko cetanreye dohokede?</verse>
				<verse number="46">Bhạgangeae uni guti do, one uni kisạ̃ṛtetʼ onkayetʼkane hecʼ ńame.</verse>
				<verse number="47">Sạrigeń metapekana, unige acʼakʼ menakʼtaeakʼ sanamakʼko cetanreye dohoyea.</verse>
				<verse number="48">Menkhan, uni bạṛicʼ golam do acʼakʼ monreye menle khan, ‘ińren kisạ̃ṛ do hijukʼe bilomeda.’</verse>
				<verse number="49">Ar acʼ sãoten gutiko dadale ehob, ar bulokʼko tulucʼe jom ńũi;</verse>
				<verse number="50">Enḍekhan guti bae ńel horakatʼ dinre ar bae baḍae akatʼ ghuṛire uni kisạ̃ṛ doe hijukʼa.</verse>
				<verse number="51">Ar unre uni doe makʼ paṛagea ar phạsiạrako tulucʼ bakhrae niṭaea. Onḍe do rakʼjoṅ ar togocʼ ḍaṭa hoyokʼa.</verse>
			</chapter>
			<chapter number="25">
				<verse number="1">“Unre serma raj do nonkan gel tetre kuṛiko leka hoyokʼa one okoe do gate kuṛiren Jãwãe daram ạguye lạgitʼ diuhewante bahreteko oḍok calaoen.</verse>
				<verse number="2">Onko modre mõṛẽ goṭen do lilhi ar mõṛẽ goṭen do budanko tahẽkana.</verse>
				<verse number="3">Lilhi kuṛiko do diuheko idiletʼgea menkhan soṅgete sunum do bako idi toraleda.</verse>
				<verse number="4">Ar budan kuṛiko do akoakʼ diuhe sãote cukạkʼre sunum hõko iditorawana.</verse>
				<verse number="5">Ado Jãwãe beṭa hijukʼe bilomokʼkante onko do dudṛum sapketʼkoa ar jotogeko jạpitʼkeda.</verse>
				<verse number="6">“Khan tala ńindạ jokhecʼ hoho ańjomena, ‘hạni ńelepe, Jãwãe beṭa doe hijukʼ kana! Ma oḍokokʼpe ar ataṅ daramepe.’</verse>
				<verse number="7">Unre onko tetre kuṛi do beretʼkate diuheko jutketʼtakoa.</verse>
				<verse number="8">Ar lilhi kuṛiko do budan kuṛikoko metatʼkoa, ‘apeakʼ sunum khon den thoṛa emalepe, ente diuhe do ĩṛĩjokʼ kantalea.’</verse>
				<verse number="9">Unre budan kuṛikoko roṛ ruạṛkeda, ‘bale emokʼa, ente oka menakʼtale onate ape ar ale lạgitʼ do ohoge kulạulena. Ape do boroṅ ạkhrińko ṭhen senkate kiriń ạgujoṅpe.’</verse>
				<verse number="10">Ado onko lilhi kuṛi sunum kirińko sen akan tahẽkanrege Jãwãe beṭa doe hecʼena. Ar unre sapṛao akan tahẽkan kuṛiko do Jãwãe beṭa sãote bapla oṛakʼteko boloyena. Ar sanamkoko boloyen khan silpiń do sińena.</verse>
				<verse number="11">“Tayomte onko lilhi kuṛiko do hecʼkateko menkeda, E Probhu, E Probhu, ‘duạr jhicʼaleme.’</verse>
				<verse number="12">Unre Jãwãe beṭa doe roṛ ruạṛatʼkoa, ‘sạrigeń metapekana, iń do bạń orom akatʼpea.’”</verse>
				<verse number="13">“Onate jagwar akae tahenpe, ente ona din se ona okte reakʼ katha do bape baḍaea.”</verse>
				<verse number="14">“Serma raj do nonkan mitʼṭen hoṛ lekana, one okoe do eṭakʼ disạmte calakʼ lahare acʼren gutiko hoho jarwakate acʼakʼ sanam sompotti reakʼ bhar onkoakʼ tireye jimạ oṭokatʼ.</verse>
				<verse number="15">Uni do gutikoakʼ daṛe leka mitʼ hoṛ do mõṛẽ hajar, ar mitʼ hoṛ do bar hajar ar eṭakʼicʼ do mitʼ hajar ṭakae emadea.</verse>
				<verse number="16">Ado okoe mõṛẽ hajar ṭakae ńamletʼ uni do onateye bạnij beparketʼte arhõ mõṛẽ hajar ṭakae labkeda.</verse>
				<verse number="17">Ar okoe bar hajar ṭakae ńamletʼ uni hõ onkakate arhõ bar hajar ṭakae labkeda.</verse>
				<verse number="18">Menkhan okoe mitʼ hajar ṭaka ńamletʼ uni do senkate ote lakeda ar acʼren kisạ̃ṛakʼ ṭakae topa okokada.</verse>
				<verse number="19">“Ado ḍher din tayom kisạ̃ṛ do hecʼkate onko gutiko ṭhen khon hisạbe khojkeda.</verse>
				<verse number="20">Khange okoe mõṛẽ hajar ṭakae ńamletʼ uni do arhõ mõṛẽ hajar ṭaka ạgu darakateye menkeda, ‘E Probhu, am do mõṛẽ hajar ṭakam jimạwạdiń tahẽkana.</verse>
				<verse number="21">Ńelme, iń do arhõ mõṛẽ hajar ṭakań lab akada.’ Unre acʼren kisạ̃ṛe menkeda, ‘bes akadam. E bhage ar pạtiạr golam. Am do thoṛawakʼre pạtiạrem tahẽkante ḍher okocʼakʼko cetanreń dohokama. Ar dela hijukʼte iń sãote rạskạ seledokʼme.’</verse>
				<verse number="22">“Ar okoe bar hajar ṭakae ńamletʼ uni hõ hecʼkateye menkeda, ‘E Probhu, am do bar hajar ṭakam jimạwạdiń tahẽkana. Ar nõkʼõe ńelme, ona khon arhõ bar hajar ṭakań lab akada.’</verse>
				<verse number="23">Unre uniren kisạ̃ṛ doe menkeda, ‘bes akadam, E bhage ar pạtiạr golam. Am do thoṛawakʼre pạtiạrem tahẽkante ạḍi okocʼakʼko cetanreń dohokama. Ar dela hijukʼte, iń sãote rạskạ seledokʼme.’</verse>
				<verse number="24">“Menkhan okoe mitʼ hajar ṭakae ńamletʼ uni do hecʼkateye menkeda, ‘E Probhu, baḍae akatʼme tahẽkạnạń am dom kuṭhin hoṛ kana. Ente am do okare itạ bam erakatʼ onḍe khonem ireda ar okare bam chiṭạu akatʼ onḍe khon dom halaṅeda.</verse>
				<verse number="25">Onate iń do botorte amakʼ ṭaka otreń topa dohoakatʼ tahẽkana. Ar ńelme, amakʼ jinis do amakʼge menakʼa.’</verse>
				<verse number="26">Khange acʼren kisạ̃ṛ doe roṛ ruạṛadea, ‘E bạṛicʼ ar asaṅpoḍa golam! Baḍaekan tahẽkange com okare bạń er akatʼ onḍe khoniń ireda ar okare bạń chiṭạu akatʼ onḍe khoniń halaṅeda.</verse>
				<verse number="27">Enḍekhan ińakʼ ṭaka do cedakʼ mahajon ṭhen bam doholeda? Inạ khan hecʼkate iń do ṭaka ar ona reakʼ sud hoń ńamkea.’</verse>
				<verse number="28">Ona tayom uni do eṭakʼkoe metatʼkoa, ‘uni ṭhen khon ṭaka hataope ar okoeakʼ gel hajar ṭaka menakʼtae uni emaepe.</verse>
				<verse number="29">Ente okoeakʼ menakʼtae uni do arhõe emocokʼa ar onate uniakʼ do aema hoyokʼtaea. Menkhan okoeakʼ bạnukʼ uni do oka menakʼtae ona hõe recʼ ocokʼa.</verse>
				<verse number="30">Uni okoḍa guti do bahre ńutre gidikaepe; onḍe do rakʼjoṅ ar togocʼ ḍaṭa hoyokʼa.’</verse>
				<verse number="31">“Manwa Hopon do acʼren serma goḍetko sãote acʼakʼ ṭhonokanteye hecʼlenre uni do ṭhonok reakʼ siṅghạsonreye duṛupʼa.</verse>
				<verse number="32">Ar sanam jạtren hoṛko do uni samaṅreko jarwa ocokʼa. Cetʼleka gupiyicʼ do bhiḍi ar meromkoe begarko onkage uni do sanam hoṛkoe begarkoa.</verse>
				<verse number="33">Uni do acʼakʼ jojom secʼre bhiḍiko ar leṅga secʼre meromkoe dohokoa.</verse>
				<verse number="34">“Inạ tayom raj do acʼakʼ jojom secʼrenkoe metakoa, ‘Okoe ińren Babawakʼ bhorpe ńamakatʼ, dela hijukʼpe. Dhạrti reakʼ rehetʼ khon okaṭakʼ rajosṭiye tear akatʼpe ona baṛe ạidạrijoṅpe.</verse>
				<verse number="35">Ente reṅgecʼiń tahẽkanre jomakʼpe emadiń tahẽkana; tetaṅ ledińa arpe ńũ ocoledińa; upriạń tahẽkana arpe ataṅ sãohãledińa;</verse>
				<verse number="36">laṅgaṭiń tahẽkana arpe kicricʼledińa; ruạreń paṛaolena arpe jotonledińa; ar hajotreń tahẽkana arpe hiriledińa.’</verse>
				<verse number="37">“Unre dhoromkoko roṛ ruạṛaea, ‘E Probhu, tis baṅ reṅgecʼletʼme ńeltele jom ocoletʼme se tetaṅeletʼme ńeltele ńũ ocoletʼme?</verse>
				<verse number="38">Tis baṅ upriạm tahẽkantele ataṅ sãohãletʼme, se laṅgaṭem tahẽkantele kicricʼletʼme?</verse>
				<verse number="39">Ar tis baṅ ruạkʼ se hajotrem tahẽkanrele hiriletʼme?’</verse>
				<verse number="40">“Ado raje roṛ ruạṛakoa, ‘sạrigeń metapekana, ińren noko huḍiń utạr boehako modre jãhãe mitʼ hoṛpe nonkawade enḍekhan unre ińgepe onkawạdiń tahẽkana.’</verse>
				<verse number="41">“Tayomte uni do acʼakʼ leṅga secʼren hoṛkoe metakoa, ‘E sarapanko, iń ṭhen khon sạṅgińokʼpe. Soetan ar uniren celako lạgitʼ tearakan jaejug seṅgelre calakʼpe.</verse>
				<verse number="42">Tinre reṅgecʼledińa unre ape do jomakʼ bape emadińạ; tetaṅ ledińa ar bape ńũ ocoledińa;</verse>
				<verse number="43">Upriạń tahẽkana ar bape ataṅ sãohãledińạ; laṅgaṭiń tahẽkana ar bape kicricʼledińa; ruạ haso ar hajotreń tahẽkana ar bape hiriledińa.’</verse>
				<verse number="44">“Unreko metaea, ‘E Probhu, tis baṅ reṅgecʼletʼme, se tetaṅletʼme, se upriạ, se laṅgaṭ, se ruạ, se hajotre ńelkate bale sapʼ soratʼme?’</verse>
				<verse number="45">“Uni do roṛ ruạṛ akoteye metakoa, ‘sạrigeń metapekana, noko ińren huḍiń utạrko modre jãhãe mitʼ hoṛ tinạkʼ bape nonkawade, unạkʼge iń hõ bape onkawạdińa.’ ”</verse>
				<verse number="46">Ona tayom Jisui menkeda, “Noko hoṛ do jaejug sạjạiteko calakʼa, menkhan dhoromko do jaejug jionko ńama.”</verse>
			</chapter>
			<chapter number="26">
				<verse number="1">Ado noako kathae mucạtʼketʼ khan Jisu do acʼren celakoe metatʼkoa,</verse>
				<verse number="2">“Baḍaegeape bar din tayom khange sen-parom porob do hoyokʼa, ar Manwa Hopon do kruse lạgitʼko soprotea.”</verse>
				<verse number="5">Menkhanko menkeda, “Porobre do babo onkaea; baṅkhan disạm hoṛko talare gulmal ehopʼ botejokʼa.”</verse>
				<verse number="6">Jisu do Bethaniạre murhucʼ jom rugi Simonakʼ oṛakʼreye tahẽkanre mitʼṭen maejiu do uni ṭhene hecʼena.</verse>
				<verse number="7">Ar mitʼṭen ponḍ dhiri reakʼ cukạkʼre ạḍi damanakʼ mahkaokʼ sunume ạgu darakeda. Ar Jisu tinre jojome duṛupʼ akan tahẽkan unre uni do ona mahkaokʼ sunum bohokʼreye duladea.</verse>
				<verse number="8">Ona ńelte celako do edreyenteko menkeda, “Nunạkʼ damanakʼ jinis do cedakʼ nosṭo giḍikakʼ hoyokʼ kana?</verse>
				<verse number="9">Noa ma damtege coṅ ạkhrińkokʼ ar reṅgecʼ orecʼko emkeko.”</verse>
				<verse number="10">Jisu onae baḍaeketʼ khan onkoe metatʼkoa, “Nui do cedakʼpe mon duk ocoyede kana? Uni do iń lạgitʼ bhageakʼgeye kạmi akada.</verse>
				<verse number="11">Ente reṅgecʼ orecʼkoma jaoge ape tulucʼ menakʼko, menkhan iń do jao okte bape ńameńa.</verse>
				<verse number="12">Uni do hoṛmore mahkaokʼ sunume dulạdińte topayiń lạgitʼe sapṛaoe edeńkana.</verse>
				<verse number="13">Sạrigeń metapekana, dhạrti reakʼ jãhã jaegarege bhage sombat porcarokʼ, onḍege nui maejiue kạmiakatʼ reakʼ katha hõ disại lạgitʼ lại torakʼa.”</verse>
				<verse number="14">Unre gelbar celako modren Jihudạ Iskạriotko metae cela do maraṅ naekeko ṭhen senkateye metatʼkoa,</verse>
				<verse number="15">“Apeakʼ tire Jisuń soprot lekhan cetʼpe emạńa?” Unre maraṅ naekeko do pegel rupạ ṭaka lekhawadeteko emadea.</verse>
				<verse number="16">Ona tayom khon Jihudạ do Jisu soprote lạgitʼ ạte ńam baṛayetʼ tahẽkana.</verse>
				<verse number="17">Ado bin khạmianakʼ piṭhạ porob reakʼ pạhil dinre celako do Jisu ṭhen hecʼkateko menkeda, “Sen-parom porob reakʼ bhoj do okarele tearama mentem menjoṅ kana?”</verse>
				<verse number="18">Jisui metatʼkoa, “Naṅgrahate calaokate uni hoṛ metaepe, Gurui meneda, ‘ińakʼ okte do sorakana. Iń do ińren celako tulucʼ amakʼ oṛakʼre sen-parom porobiń porobokʼa.’ ”</verse>
				<verse number="19">Onate celako do Jisui hukumatʼko tahẽkan leka sen-parom porob reakʼ bhojko tearkeda.</verse>
				<verse number="20">Ado ạyupʼen khan Jisu do onko gelbar celako tulucʼ jojome duṛupʼena.</verse>
				<verse number="21">Arko jojomkan tahẽkanre uni doe metatʼkoa, “Sạrigeń metapekana, ape modre mitʼ hoṛ bạirikoakʼ tireye soprotińạ.”</verse>
				<verse number="22">Unre celako do ạḍiko bhabnayente mimitʼ hoṛ Jisu kuliyeko ehopʼena, “Probhu uni do cetʼ iń kạnạń?”</verse>
				<verse number="23">Uniye roṛ ruạratʼkoa, “Iń tulucʼ bạṭire okoe tiye topoyetʼkan unige iń doe soprotińạ.</verse>
				<verse number="24">Manwa Hopon reaṅ sonot sostorre okaleka olakan onkage uni doe gujukʼa, menkhan uni hoṛre do hae hae, okoe bạirikoakʼ tire Manwa Hopone soprot ocoye! Uni do aloe janamlen khange honaṅ boge hoekokʼtaea.”</verse>
				<verse number="25">Ado okoe bạirikoakʼ tire Jisui soprot ocoye lạgidokʼkan tahẽkan uni Jihudại menkeda, “Guru, uni do cetʼ iń kạnạń?” Jisu do uniye metadea, “Am do ṭhikgem meneda.”</verse>
				<verse number="26">Arko jojomkan tahẽkanre, Jisu do piṭhạ halaṅkateye bhorada. Ar kecakʼkate celako ematʼkoteye menkeda, “Ne ataṅpe ar jompe, noa do ińakʼ hoṛmo kana.”</verse>
				<verse number="27">Inạ tayom bạṭi halaṅkate gun manao joharkate ematʼkoteye, metatʼkoa, “Ne, noa reakʼ ńũiype sanamko,</verse>
				<verse number="28">ente noa do bondobos reakʼ ińakʼ mãyãm kana, oka do ạḍi hoṛko ńutumte jorokʼkan kại ikạkʼ lạgitʼ.</verse>
				<verse number="29">Ińiń metapekana, ińren Babawakʼ rajosṭire ape tulucʼ nawanakʼ darkha rasa ạuriń ńũi hạbicʼ ńit khon noa do ar bạń ńũiya.”</verse>
				<verse number="30">Ado mitʼṭen sarhao sereńate onko doko oḍokente Jạitun buruteko rakapʼena.</verse>
				<verse number="31">Unre Jisui metatʼkoa, “Niạ ńindạ ape jotoge ińrepe tạkijokʼa. Sonot sostorre olakana, ‘gupiyicʼ iń gojea, enḍekhan palren bhiḍikoko chir chạturokʼa.’</verse>
				<verse number="32">Menkhan ińiń jiwetʼ beredokʼ tayom iń do ape lahate Gạlilteń calakʼa.”</verse>
				<verse number="33">Unre Patras doe roṛ ruạṛadea, “Amre jotokogeko tạkicʼlenre hõ iń do ohogeń tạkicʼlena.”</verse>
				<verse number="34">Jisu do uniye metadea, “Sạrigeń metamkana, niạ ńindạge sim sạnḍi ạuriye ragre am do pe dhaoem baṅeńa.”</verse>
				<verse number="35">Patrase menkeda, “Am saõte gujukʼ hoyokʼtińre hõ iń do ohogeń baṅlema.” Ar eṭakʼ celako hõ onka lekako menkeda.</verse>
				<verse number="36">Unre Jisu do onko tulucʼ Gethsemaneko metakʼ mitʼṭen jaegate senkate celakoe metatʼkoa, “Iń do onḍe senkate tin hạbicʼ iń koejoṅ un hạbicʼ ape do nonḍe duṛupʼ hataṛokʼpe.”</verse>
				<verse number="37">Noa menkate uni do Patras ar Sabdaeren banar hopon soṅge toraketʼkinteye calaoena. Ar bhabnate uniakʼ mon do dhak dhakaokʼ ehopʼentaea.</verse>
				<verse number="38">Uniye metatʼkoa, “Gujukʼ dạkhil jiwi lokʼkantińa. Ape do onḍege tahẽ hataṛokʼpe ar iń tulucʼ jagwar akae tahenpe.”</verse>
				<verse number="39">Khan laha ńokʼ senkate uni doe taberena ar koeketʼteye menkeda, “E Baba, hoedaṛeakʼ khan noa duk reakʼ bạṭi do iń khon pharakokʼma. Enhõ ińiń menjoṅkan leka do baṅ, bickom amakʼ sanalekage baṛe hoyokʼma.”</verse>
				<verse number="40">Inạ tayom acʼren celako ṭhene hecʼen khan jạpitʼ akatʼe ńelketʼkoa. Uni do Patrase metadea, “Iń tulucʼ cetʼ mitʼ ghonṭa hõ jagwar bape tahẽ daṛeada?</verse>
				<verse number="41">Jagwar tahenpe ar koejoṅpe jemon biḍạure alope paṛaokʼ. Jiure sana menakʼgea, menkhan hoṛmo do nijorgea.”</verse>
				<verse number="42">Uni do ruạṛ senkate dosar dhao koeketʼteye menkeda, “E Baba, noa bạṭi iń ṭhen khon baṅ pharakokʼ khan begor onań ńũite, enḍekhan amakʼ sanaleka baṛe hoyokʼma.”</verse>
				<verse number="43">Adoe ruạr hecʼen khan arhõ jạpitʼ akatʼe ńamketʼkoa, ente onko do dudṛumte ạḍiko laṅga akan tahẽkana.</verse>
				<verse number="44">Uni do arhõe bạgi oṭoatʼkote tesar dhao senkate inạ kathageye koekeda.</verse>
				<verse number="45">Ar celako ṭhen hecʼkateye metatʼkoa, “Ape do ńit hõpe jạpitʼ jirạu joṅkana? Ńelpe, okte do seṭerena; Manwa Hopon do kại hoṛkoakʼ tireko soprotea.</verse>
				<verse number="46">Ma beretʼpe, dela bon calakʼa. Ńelpe, bạirikoakʼ tire okoeye soprotiń uni doe seṭerena.”</verse>
				<verse number="47">Jisui roroṛkan tahẽkanrege, ńelpe, Jihudạ do onḍeye hecʼena. Uni do gelbar celako modren mitʼ hoṛe tahẽkana. Uni sãote ạḍi utạr hoṛ do tarwaṛe ar ṭhengawanteko hecʼena. Onko do maraṅ naekeko ar murubikoko kolakatʼko tahẽkana.</verse>
				<verse number="48">Jisu bạirikoakʼ tire okoeye sapʼ ocoye uni do onko tulucʼ mitʼṭecʼ cinhại ṭhik dohoakatʼ tahẽkana; uni doe metatʼko tahẽkana, “Jãhãeṭakʼgeń cokʼae, uni kangea, ape do unigepe sabeya.”</verse>
				<verse number="49">Onate Jihudạ do Jisu ṭhen hecʼkateye menkeda, “Johar Guru,” Ar noa menkateye cokʼadea.</verse>
				<verse number="50">Jisu do uniye metadea, “E gate, okaṭakʼ lạgitʼem hecʼakan, ma onkaeme.” Ar soṅge soṅgete onko hoṛ do hecʼkate Jisuko sapʼkedea.</verse>
				<verse number="51">Jisu soṅgete tahẽkanko modren mitʼ hoṛ do acʼakʼ tarwaṛeye oḍokkeda ar maraṅ naekeren gutiyakʼ mitʼṭen luture heseketʼtaea.</verse>
				<verse number="52">Unre Jisui metadea, “Amakʼ tarwaṛe do khapre bhoraokakʼme. Ente tarwaṛe sasapʼko jotoge tarwaṛeteko gujukʼa.</verse>
				<verse number="53">Am do cetʼ bam moneakʼ kana, ińren Babań hohoae khan ńitge hajar hajar serma goḍetko cetʼ bae kolạńạ? Enḍekhan cekate sostorko reakʼ katha do purạukʼa?</verse>
				<verse number="54">Sostorre ma coṅ olge menakʼ, noako hoyokʼ do jạruṛgea.”</verse>
				<verse number="55">Uni do gadel hoṛkoe metatʼkoa, “Iń do cetʼ ḍạku kạnạń, onate tarwaṛe ar ṭheṅgawante iń sasapʼpe hecʼakana? Iń ma coṅ jaoge mundilre duṛupʼkateń cetʼakokan tahẽkan, ar unrema bacope sapʼlediń.</verse>
				<verse number="56">Menkhan noa joto do hoyena jemon nạbiko reakʼ olakʼko purạukʼ.” Unre celako do Jisuko ńir bạgiadea.</verse>
				<verse number="57">Ado okoeko Jisuko sapʼlede onko do maraṅ naeke Kaeapha ṭhenko idikedea. Onḍe do sostor baḍaeko ar murubikoko jarwa akan tahẽkana.</verse>
				<verse number="58">Patras do pharak pharakte maraṅ naekeakʼ raca hạbicʼ Jisui pańja idikedea ar mucạtʼ hạbicʼe ńela mente bhitrite bolokate sipạhiko sãoteye duṛupʼ panteyena.</verse>
				<verse number="59">Maraṅ naekeko ar maraṅ bạisiren sanam hoṛko do Jisu goje lạgitʼ eṛe gohakoko ńam baṛayetʼko tahẽkana.</verse>
				<verse number="60">Ar aema eṛe gohako hõko hecʼlengea, menkhan onko do ṭhik leka goha bako ńamleda. Ado mucạtʼre bar hoṛ hecʼkate kin menkeda,</verse>
				<verse number="61">“Nui hoṛe menakada, Isorakʼ mundil iń dhaṅ dhasera ar pe mãhãte arhõń benao ruạṛa.”</verse>
				<verse number="62">Unre maraṅ naeke do teṅgoyente Jisui metadea, “Am do cetʼ jãhãnakʼ bam roṛ ruạṛa? Am upạrte nukin do cetʼ gohakin emeda?”</verse>
				<verse number="63">Menkhan Jisu do hapegeye tahẽyena. Maraṅ naeke do arhõe metadea, “Jiwetʼ Isorreń kiriạ ocoyetʼme kana, lại aleme, am do Mạsi, Isorren Hopon kanam se baṅ?”</verse>
				<verse number="64">Jisu do uniye metadea, “Hẽ am do ṭhikgem menakada; enḍekhan arhõń metapekana, ńit khon Manwa Hopon do sanam daṛean Isorakʼ jojomsa aṛere duṛupʼakan ar rimilte hijukʼ kanpe ńelea.”</verse>
				<verse number="65">Khange maraṅ naeke do acʼakʼ kicricʼ oṛecʼketʼteye menkeda “Nui do Isore opoman akadea. Gohako reakʼ ar cetʼ jạruṛabona? Ńitge coṅ ape hõpe ańjomketʼ, uni do Isore opomane kana.</verse>
				<verse number="66">Cetʼpe bujhạueda?” Onkoko roṛ ruạṛkeda, “Nui do gocʼ ocokʼ lek kanae.”</verse>
				<verse number="67">Unre mẽtʼãhãreko thoadea, arko kilạukedea arko thapakedea.</verse>
				<verse number="68">Adoko metadea, “E Mạsi, mase lạime, okoeye dalketʼmea?”</verse>
				<verse number="69">Unre Patras do bahre racareye duṛupʼ akan tahẽkana. Ar mitʼṭen kạ̃ṛmĩ kuṛi do hecʼkateye metadea, “Am hõ coṅ Gạlilren Jisu tulucʼem tahẽkan.”</verse>
				<verse number="70">Menkhan Patras do jotoko samaṅre baṅketʼteye menkeda, “Am cetʼem menetʼkan ona do bạń baḍaea.”</verse>
				<verse number="71">Inạ tayom Patras do duạr ṭhene oḍok senena. Uni ńelte eṭagicʼ kạ̃ṛmĩ do onḍenko hoṛkoe metatʼkoa, “Nui hoṛ hõ Nasaretren Jisu sãoteye tahẽkana.”</verse>
				<verse number="72">Unre Patras doe kiriạyena ar baṅketʼteye menkeda, “Uni hoṛ do baḍae hõ bạń baḍae akadea.”</verse>
				<verse number="73">Mitʼ ghạṛi tayom onḍe teṅgo akan tahẽkanko hõ Patras ṭhen hecʼkateko menkeda, “Khạṭige am hõ onko modren kangeam; ente amakʼ kathategem sapʼocokʼ kana.”</verse>
				<verse number="74">Unre Patras doe sarapana ar kiriạente memene ehopʼena, “Uni hoṛ do baḍae hõ bạń baḍae akadea.” Ar unrege saṭmente sim sạnḍiye rakʼgotʼkeda.</verse>
				<verse number="75">Unre Patras do Jisui metade tahẽkan kathae disạkeda, “Sim sạnḍi ạuriye ragre pe dhaoem baṅeńa.” Ar bahrete oḍok senkate uni do hũk hũke rakʼkeda.</verse>
			</chapter>
			<chapter number="27">
				<verse number="1">Ado setakʼen khan maraṅ naekeko ar murubiko do Jisu goje reakʼko goṭakeda.</verse>
				<verse number="2">Onko do Jisu tolkateko idikedete disạm cakʼlaoicʼ Pilạt ṭhenko soprotkedea.</verse>
				<verse number="3">Ar bạirikoakʼ tireye soprotlede Jihudạ do Jisuko bicạr dusikede khan ạḍi ãṭe kastaoena. Uni do maraṅ naeke ar murubiko ona pegel rupạ ṭaka ruạṛatʼkoteye metatʼkoa,</verse>
				<verse number="4">“Kại akadạń, ente bin dusạnicʼ gocʼ ocoye lạgitʼ iń soprot akadea.” Onkoko metadea, “Onate aleakʼ do cetʼ? Amge ńeljoṅme.”</verse>
				<verse number="5">Unre Jihudạ do ona ṭaka mundilre capatʼ giḍi oṭokateye calaoena are pạsi gocʼena.</verse>
				<verse number="6">Ar maraṅ naekeko do ona ṭaka halaṅkateko menkeda, “Mundil reakʼ sundukre noa do doho baṅ ṭhikokʼa, ente noa do mãyãm reakʼ dam kana”</verse>
				<verse number="7">Ado solha mitʼkate ona ṭakate upriạ hoṛ topako lạgitʼ kuṅkạlakʼ mitʼṭen goḍako kirińkeda.</verse>
				<verse number="8">Onate teheń hạbicʼ ona goḍa do mãyãm reakʼ goḍako metakʼkana.</verse>
				<verse number="9">Noate Jirimiạ nạbi hotete roṛlenakʼ katha purạuena: “Onko do pegel rupạ ṭakako hataokeda. Noa ṭaka do uniakʼ dam kana. Israelko do uni lạgitʼ noa damko ṭhik dohoakatʼ tahẽkana.</verse>
				<verse number="10">Probhu cetʼlekae hukum ạdiń tahẽkan onkage onko do kuṅkạl reakʼ goḍa lạgitʼ ona ṭakako emkeda.”</verse>
				<verse number="11">Jisu do disạm cakʼlaoicʼ Pilạt samaṅreko teṅgokedea. Unre Pilạt do Jisui kulikedea, “Am do cetʼ Jihudikoren raj kanam?” Jisui roṛ ruạṛkeda, “Am do ṭhikgem meneda.”</verse>
				<verse number="12">Maraṅ naekeko ar murubiko aemako dusikedea menkhan Jisu do cetʼ hõ bae roṛ ruạṛleda.</verse>
				<verse number="13">Unre Pilạt do uniye metadea, “Tinạkʼko dusiyetʼmekan do cetʼ bam ańjomeda? Menkhan Jisu do mitʼṭen katha hõ bae roṛ ruạṛleda.</verse>
				<verse number="14">Onate disạm cakʼlaoicʼ do ạḍiye hahaṛayena.</verse>
				<verse number="15">Disạm cakʼlaoicʼ do sen-parom porobre hoṛkoakʼ kusileka jaoge mitʼṭen kạidiye aṛakʼedekan tahẽkana. Ar noage uniakʼ cạli do tahẽkana.</verse>
				<verse number="16">Ona jokhecʼ Barabbako metae mitʼṭen kạidiye tahẽkana.</verse>
				<verse number="17">Ado hoṛkoko jarwayen khan Pilạt do onkoe kuliketʼkoa, “Cetʼpe khojkana? Ape ṭhen okoeṭakʼ iń aṛagea, Barabba, se Mạsiko metae Jisu?”</verse>
				<verse number="18">Ente Pilạt doe baḍaekan tahẽkana, onko do hiskạ iạte Jisuko soprotakadea.</verse>
				<verse number="19">Ado Pilạt tinre bicạr duṛupʼakʼreye duṛupʼ akan tahẽkana unre uniren oṛakʼ hoṛ do kathae roṛgotʼkada, “Uni dhoromicʼ do jãhãnakʼ alom cekaea, ente uni iạte teheń kukmũte ạḍi duk iń ńamakada.”</verse>
				<verse number="20">Menkhan maraṅ naekeko ar murubiko do hoṛkoko rạmjạuketʼkoa jemon Barabbako khoje ar Jisu do goje reakʼ kathako roṛ.</verse>
				<verse number="21">Tayomte disạm cakʼlaoicʼ do hoṛkoe kuliketʼkoa, “Nukin bar hoṛ modre okoeṭakʼiń aṛakʼapepe khojkana? Onkoko menkeda, “Barabbage.”</verse>
				<verse number="22">Unre Pilạte metatʼkoa, “Enḍekhan Mạsiko metae Jisu doń cekaea?” Onkoko menkeda, “Kruskae me.”</verse>
				<verse number="23">Pilạte metatʼkoa, “Cedakʼ, cetʼe dos akatʼte?” Menkhan onko do arhõ ãṭ aṛaṅte hohoate memenko ehopʼena, “Uni do kruskae me.”</verse>
				<verse number="24">Pilạt do cetʼ hõ bae dhejeda bickom arhõ gulmal hoyokʼ kane ńelketʼ khan dakʼ hataokate hoṛko samaṅre ti ạbukenteye menkeda, “Nui hoṛakʼ mãyãm lạgitʼ iń do bạń dạyikokʼa; apege ńeljoṅpe.”</verse>
				<verse number="25">Sanamkoko roṛ ruạṛadea, “Ale ar aleren gidrạkoge uniakʼ mãyãm reakʼ dạyikle hoyokʼa.”</verse>
				<verse number="26">Unre Pilạt do Barabbageye aṛakʼatʼkoa, menkhan Jisu do cạbuk baṛakate kruskae lạgitʼe soprotkedea.</verse>
				<verse number="27">Unre disạm cakʼlaoicʼ Pilạtren palṭonko do oṛakʼ bhitrite Jisuko aderkedea ar goṭa palṭon dolrenko Jisu beṛhaeteko jarwaketʼkoa.</verse>
				<verse number="28">Onko do Jisuakʼ kicricʼko totʼkeda ar jeṅgetʼ arakʼ aṅgropko horokʼadea.</verse>
				<verse number="29">Ar jạnum nạ̃ṛĩ reakʼ mukuṭ galaṅkate bohokʼreko horokʼadea, ar jojom tire mitʼṭen ṭheṅgako sapʼadea. Ona tayom ikhṛumkate siṛogateko metadea, “Johar Jihudikoren raj.”</verse>
				<verse number="30">Onko do hoṛmoreko thoadea ar ona ṭheṅga hatao ruạṛkate bohokʼreko dal daladea.</verse>
				<verse number="31">Adoko siṛog baṛawade khan horokʼakʼko totʼketʼtaea ar acʼakʼ kicricʼ horokʼadete kruskae lạgitʼko idikedea.</verse>
				<verse number="32">Ado onḍe khonko oḍok hijukʼkan tahẽkanre palṭonko do Kurini nagraharen Simon ńutuman mitʼṭen hoṛko ńamkedea. Ar Jisuakʼ krus gokʼ iditae lạgitʼko sapʼ paṭetʼkedea.</verse>
				<verse number="35">Ado Jisuko kruskede khan palṭonko do gulibãṭkate uniakʼ kicricʼko hạṭińana.</verse>
				<verse number="36">Ar duṛupʼkate onḍe horhoyeko ehopʼena.</verse>
				<verse number="37">Onko do Jisuakʼ bohokʼ cetanre noa dos olakʼko bạisạukeda, “Nui do Jisu, Jihudikoren raj.”</verse>
				<verse number="38">Ar barea dạku hõ Jisu sãoteko krusketʼkinạ, mitʼ do uni jojomsa aṛere ar eṭagicʼ do leṅgasare.</verse>
				<verse number="39">Ar ona horte parom calakʼkanko do bohokʼ ruku rukute Jisu siṛogadeteko metadea,</verse>
				<verse number="40">“Eya mundil dhaṅ dhasericʼ ar pe mãhãte benaoicʼ! Enḍekhan ńitokʼ apnarte bańcaokʼme. Isorren Hopon kan khanem enḍekhan krus khon pheḍ hijukʼme.”</verse>
				<verse number="41">Maraṅ naekeko ar sostor baḍaeko ar murubiko hõ siṛogadeteko menkeda,</verse>
				<verse number="42">“Uni do eṭakʼkoe bańcaoetʼko tahẽkana; acʼ do bae bańcao daṛeakʼkana; Israelkoren raj kanae men khan, ńitokʼ krus khone pheḍ hijukʼma. Enḍekhan ale hõ unirele pạtiạukʼa.</verse>
				<verse number="43">Uni do Isorreye bhorsa akana; ńitokʼ Isor unire kusiye tahen khan enḍekhane bańcaoema. Uni ma apnarte Isorren Hopone ńumugokʼkan tahẽkana.”</verse>
				<verse number="44">Ar uni sãoteko krusletʼkin dạku hõ onkagekin siṛogadea.</verse>
				<verse number="45">Enhilokʼ tikin gelbar baja khon pe baja hạbicʼ goṭa disạm do ńutge tahẽyena.</verse>
				<verse number="46">Khan pe baja okte Jisu do ãṭ aṛaṅte hohoateye menkeda, “Eli Eli Lama Sabakthani,” metakʼme, “E ińren Isor, E ińren Isor, cedakʼem bạgi giḍiạdińa?”</verse>
				<verse number="47">Onḍe teṅgo akan tahẽkanko modren adom hoṛ do noa katha ańjomteko menkeda, “Uni do Eliại hohoae kana.”</verse>
				<verse number="48">Onko modren mitʼ hoṛ do ńir senente mitʼṭecʼ spońj hataokate sirkạreye topokeda ar ṭheṅgare gutukateye cepecʼadea.</verse>
				<verse number="49">Eṭakʼko doko menkeda, “Hape se ńellege bon, uni bańcaoe lạgitʼ Eliại hijukʼ kana se baṅ.” (Mitʼ hoṛ do borlome hataokeda ar kokhareye sobokʼkede khan dakʼ ar mãyãm oḍokena.)</verse>
				<verse number="50">Jisu do arhõ ãṭ aṛaṅteye hohokeda ar jiwi oḍokentaea.</verse>
				<verse number="51">Unre mundil reakʼ orwal do coṭ khon pheḍ hạbicʼ oṛecʼente bar hạṭińena; ar dhạrti do dal dalaoena ar lạṭu lạṭu dhiriko paṛakʼena.</verse>
				<verse number="52">Ar adomakʼ topako jhicʼenate ạḍi utạr jạpitʼ akatʼ sonot hoṛkoakʼ hoṛmo do beretʼena.</verse>
				<verse number="53">Jisu gocʼko khone jiwetʼ beretʼen khan onko do topa khon oḍokkate sonot nagrahateko boloyena. Ar ạḍi hoṛko ṭhenko ńel ocoyena.</verse>
				<verse number="54">Subedar ar uni tulucʼ Jisu horhoyedeko do dhạrti laṛao ar eṭakʼ ghoṭnako ńelkate ạḍi bạṛicʼko botorena arko menkeda, “Sạrige uni do Isorren Hopone tahẽkana.”</verse>
				<verse number="55">Onḍe do aema maejiuko hõ pharakre teṅgokate jotowakʼko ńeńelkan tahẽkana. Onko do Jisu sapʼsorae lạgitʼ Gạlil khon soṅgeteko hecʼlena.</verse>
				<verse number="56">Onko modre Magdalaren Mạriạm, Jakob ar Josephren eṅgat Mạriạm ar Sabdaeren hopon Jakob ar Johantekinren eṅgat hõe tahẽkana.</verse>
				<verse number="57">Ado ạyupʼen khan Arimạthiạren Josephko metae mitṭen kisạ̃ṛ hoṛ do onḍeye hecʼena. Uni hõ Jisuren celae hoeakan tahẽkana.</verse>
				<verse number="58">Uni do Pilạt ṭhen senkate Jisuakʼ mạ̃ṛĩye koekeda. Ar Pilạt do mạ̃ṛĩ emae lạgitʼe hukumkeda.</verse>
				<verse number="59">Joseph do Jisuakʼ mạ̃ṛĩ hataokate sapha musnạ kicricʼteye poṭomkeda,</verse>
				<verse number="60">ar cạṭạnireye kholao dohoakatʼ acʼakʼ nawa topareye baekada. Ar topa duạrre mitʼṭen maraṅ okocʼ dhiri guṛgạu idikateye esetʼ oṭokada.</verse>
				<verse number="61">Menkhan Magdalaren Mạriạm ar uni eṭagicʼ Mạriạm do ona topa samaṅregekin duṛupʼ tahẽyena.</verse>
				<verse number="62">Ado dosar hilokʼ, metakʼme sapṛaokʼ din tayom hilokʼ maraṅ naeke ar Phạrusiko do Pilạt ṭhen senkateko menkeda,</verse>
				<verse number="63">“Hujur, disạkedale, uni bulạuicʼ do jiwetʼ tahẽkanreye menleda, ‘pe mãhã khangeń jiwetʼ ruạṛokʼa.’</verse>
				<verse number="64">Onate hukum emokʼme pe mãhã hạbicʼ jemon topa do kajakte horhokʼ. Ar baṅkhan uniren celako hecʼkate uniakʼ mạ̃ṛĩko kombṛo iditaea ar hoṛkoko lạiakoa ‘Uni do gocʼko khone jiwetʼ beretʼ akana.’ Ar onka hoelen khan pạhilakʼ bulạu khon tayomakʼ bulạu do artetʼge bạṛicʼ hoyokʼa.”</verse>
				<verse number="65">Unre Pilạt do onkoe metatʼkoa, “Parhadarko idikope ar daṛeakʼ bhor horho reakʼ bebostaepe.”</verse>
				<verse number="66">Adoko calaoente dhiri cetanreko mohor chap oṭoada ar kajakte horhoe lạgitʼ pahradarkoko dohoketʼkoa.</verse>
			</chapter>
			<chapter number="28">
				<verse number="1">Ado Jirạukʼ mãhã tayom, hapta reakʼ pạhil din paha poho jokhecʼ Magdalaren Mạriạm ar uni eṭakʼ Mạriạm do topa ńeńelkin calaoena.</verse>
				<verse number="2">Unre ackage dhạrti laṛaoena, ente Probhuren mitʼṭen goḍet do serma khone pheḍ hecʼena ar topa duạr khon dhiri ocokʼkate ona cetanreye duṛupʼena.</verse>
				<verse number="3">Uniakʼ muṭhạn do bijli leka ar uniakʼ kicricʼko do him leka pĩṛĩtʼ pĩṛĩtʼ ponḍ tahẽkana.</verse>
				<verse number="4">Uni botorte pahradarko do thar tharaokʼko ehopʼena ar gocʼ hoṛ baragenako.</verse>
				<verse number="5">Serma goḍet do maejiue metatʼkinạ, “Aloben botorokʼa, ente ińiń baḍaea, aben do krus ocolen Jisu ben ńam baṛayede kana.</verse>
				<verse number="6">Nonḍe do bạnuea. Uni do cetʼlekae menletʼ onkageye jiwetʼ beretʼ akana. Dela, hijukʼte oneye giticʼlen jaega ńelben.</verse>
				<verse number="7">Ar usạra senkate uniren celako lạiako ben uni do gocʼko khone jiwetʼ beretʼ akana ar onko lahate Gạlilteye calakʼ kana. Onko do onḍegeko ńelea. Ar ńelben, iń doń lại lahawatʼbena.”</verse>
				<verse number="8">Unkin do botor ar rạskạ salakʼ usạrate topa khon oḍokkate Jisuren celako noa khobor lạiako lạgitʼkin ńir calaoena.</verse>
				<verse number="9">Ar ackage unkin samaṅre Jisui hecʼenteye joharatʼkinạ. Unkin do sen sorkate jaṅgakin hạṛupʼkedea arkin sewawadea.</verse>
				<verse number="10">Jisui metatʼkinạ, “Aloben botorokʼa; aben do calaokate ińren boehako Gạlilte senokʼ metakoben. Onko do onḍegeko ńeleńa.”</verse>
				<verse number="11">Adokin calakʼkan tahẽkan jokhecʼ, ńelpe, pahradarko mod khon adomko do nagrahate senkate one hoyenakʼ joto do maraṅ naekekoko lạiatʼkoa.</verse>
				<verse number="12">Unre naekeko ar murubiko do jarwa mitʼkateko sopolhawana ar palṭonko aema ṭaka ematʼkoteko metatʼkoa,</verse>
				<verse number="13">“Ape do menpe, ‘ńindạle jạpitʼakatʼ tahẽkanre uniren celako hecʼkateko kombṛo idikedea.’</verse>
				<verse number="14">Ar noa katha disạm cakʼlaoicʼe baḍae lekhan unrele bujhạuaea ar sạjại khonle bańcaopea.”</verse>
				<verse number="15">Unre pahradarko do ṭaka hataokate cetʼlekako men ocolen onkageko lại baṛakeda. Onate teheń hạbicʼ ona katha do Jihudiko talare pasnao akana.</verse>
				<verse number="16">Ado Jisu Gạlil reakʼ okaṭakʼ burute calakʼe metatʼko tahẽkan onko gel mitʼ celako do ona buruteko calaoena.</verse>
				<verse number="17">Ar onḍe Jisuko ńelkede khan uniko sewawadea, menkhan adomko do digdhạ hecʼatʼkoa.</verse>
				<verse number="18">Unre Jisu do hecʼsorkateye metatʼkoa “Serma ar dhạrti reakʼ sanam ektiạri iń ṭhen emakana.</verse>
				<verse number="19">Onate sanam jạtren hoṛko ṭhen calakʼpe ar ińren celakope. Ar Baba, Hopon, Sonot Jiu ńutumte bạptiskope.</verse>
				<verse number="20">Ar okakoń hukum akatʼpe onako doho cetʼakope. Ńelpe, jug mucạtʼ hạbicʼ iń do ape tulucʼ minạńa.</verse>
			</chapter>
		</book>
		<book number="41">
			<chapter number="1">
				<verse number="1">Isorren Hopon Jisu Mạsiakʼ bisoetege bhage sombat reakʼ etohopʼ do hoeakana.</verse>
				<verse number="2">Jesaea nạbiakʼ puthire noa katha ol akana; Ńelme, ińren goḍet do am lahateń kolekana. Uni do amakʼ hore teara.</verse>
				<verse number="3">Hahaṅkarre mitʼṭen hohokạnicʼ reaṅ aṛaṅ, Probhuakʼ hor tearkataepe, Uniakʼ suṛucʼ horko sojhekataepe.</verse>
				<verse number="4">Ona katha lekage Johan bạbạptisicʼ do hahaṅkarre senkate hoṛkoe bạptisetʼko tahẽkana ar kại khon ikạ ńam lạgitʼe porcaretʼ tahẽkana jemon hoṛko do mon ạcurkate bạptismako ataṅ.</verse>
				<verse number="5">Onate Jihudạ disạm ar Jerusalem nagraharen sanamkoko oḍok hecʼente Johan ṭhen hijukʼko ehopʼena. Ar tinre akoakʼ kạikoko aṅgocketʼa unre Johan do Jordan gaḍare onkoe bạptisketʼkoa.</verse>
				<verse number="6">Johan do ũṭ upʼ reakʼ aṅgrop ar ḍanḍare harta reakʼ paṭheakʼ tahẽkantaea. Uni do pohoko ar bir dumur rasae jometʼ tahẽkana.</verse>
				<verse number="7">Ar nonka menkateye porcaretʼ tahẽkana, “Iń tayomte mitʼ hoṛe darae kana. Uni do iń khone daṛeangea. Uniakʼ panahi reakʼ phitạ eṅgotʼkate raṛaetae lek hõń baṅkana.</verse>
				<verse number="8">Iń do dakʼteń bạptisetʼpea menkhan uni do sonot Jiuteye bạptispea.”</verse>
				<verse number="9">Onako oktere Jisu do Gạlil Prodesh reakʼ Nasaret ato khone hecʼena, ar Johan do Jordan gaḍare uniye bạptiskedea.</verse>
				<verse number="10">Ar dakʼ khone rakapʼtʼen são sãote Jisu do serma oṛejokʼkan ar sonot Jiu parwa leka acʼ cetanre pheḍ hijukʼkane ńelkedea.</verse>
				<verse number="11">Unre serma khon mitʼṭen aṛaṅ ańjomena, “Amge ińren dulạṛiạ Hopon, iń do amreń kusi akana.”</verse>
				<verse number="12">Noa tayom Jisu do sonot Jiu hotete hahaṅkarteye idiocoyena.</verse>
				<verse number="13">Ar pongel din hạbicʼ Soetan do Jisu laloce udukʼadete kạire ńurhạye lạgitʼe kurumuṭukeda. Onḍe do aema bir janwarko tahẽkana, ar serma goḍetko hõ uniko sapʼsorae kan tahẽkana.</verse>
				<verse number="14">Johan hajotreye bhorao ocoyen khan Jisu do Gạlil Prodeshteye calaoena. Ar noa katha menkate uni do Isorakʼ bhage sombat porcare ehopʼena,</verse>
				<verse number="15">“Okte purạu akana, Isorakʼ raj do sorakana. Kại khon mon ạcurtape ar bhage sombatre pạtiạukʼpe.”</verse>
				<verse number="16">Mitʼ din Jisu do Gạlil doreão aṛeteye parom calakʼkan tahẽkana. Unre Simon ar uniren boeha Andreas do doreãore jhạlikin oḍaokan tahẽkana. Ente unkin do jạilạkin tahẽkana.</verse>
				<verse number="17">Jisui metatʼkinạ, “Dela iń sãote hijukʼben. Iń do hoṛ sasapʼ hoṛiń benao bena.”</verse>
				<verse number="18">Unkin do unrege jhạlikin bạgi oṭowatʼte Jisukin pańjakedea.</verse>
				<verse number="19">Ado onḍe khon laha ńokʼe sen idiyen khan Sabdaeren hopon Jakob ar Johan tạkine ńel ńamketʼkinạ. Unkin do lạukạre duṛupʼkate jhạlikin jujutkan tahẽkana.</verse>
				<verse number="20">Jisu do unkin hõe hohoatʼkinạ, ar unrege ạkinren apat Sabdae do kạmiạko sãote lạukạrekin bạgi oṭoadete Jisukin pańjakedea.</verse>
				<verse number="21">Jisu ar acʼren cela do Kapharnạhum nagrahateko calaoena. Ar jirạukʼ mãhãre uni do sunạgogre bolokate cetʼakoe ehopʼena.</verse>
				<verse number="22">Ar uniakʼ cecetʼakʼte hoṛko do ạḍiko hahaṛayena, ente sostor baḍaeko leka do baṅ, bickom ạidạri menakʼtae hoṛ lekae cetʼakokan tahẽkana.</verse>
				<verse number="23">Ona jokhecʼ sunạgogre bạṛicʼ jiu capaṛ akawade mitʼ hoṛe tahẽkana.</verse>
				<verse number="24">Uni do ãṭ aṛaṅte hohoateye menkeda, “E Nasaretren Jisu, ale tulucʼ amakʼ do cetʼ? Nosṭole lạgitʼem hecʼ akana? Baḍaegeạń am dom okoe kana; am do Isorren uni sonoticʼ kanam.”</verse>
				<verse number="25">Unre Jisu do bạṛicʼ jiu dhomkao kedeteye metadea, “Thirokʼme ar uni khon oḍok calakʼme.”</verse>
				<verse number="26">Khange bạṛicʼ jiu do uni hoṛe mocṛa mucṛikedea ar kikiạuate uni khone oḍok calaoena.</verse>
				<verse number="27">Noa ńelte hoṛko do hahaṛayente ako akore menjoṅko ehopʼena. “Noako do cetʼ kana? Ar noa ạidạrite perecʼ nawa cecetʼakʼ baṅ cetʼkan? Ente uni do bạṛicʼ jiukoe hukumako kana ar onko do uniakʼ kathako bataoetʼtaea.”</verse>
				<verse number="28">Ar noa iạte Gạlil Prodesh reakʼ joto jaegakore Jisuakʼ katha do ạḍi usạra pasnao idiyena.</verse>
				<verse number="29">Ado sunạgog khonko oḍoken khan onko do Simon ar Andreas tạkinakʼ oṛakʼteko calaoena. Onko sãote Jakob ar Johan hõkin tahẽkana.</verse>
				<verse number="30">Unre Simon hanhartetʼ do ruạ iạteye giticʼ akan tahẽkana. Ar Jisui hecʼen khan uni reaṅko lạiadea</verse>
				<verse number="31">Jisu do uni ṭhen senkate ti sapʼkedeteye beretʼkedea. Ar inạtege uniakʼ ruạ do chuṭạuentaea ar jom ocoko lạgitʼe sapʼ soratʼkoa.</verse>
				<verse number="32">Ado enhilokʼ candoe hạsuren khan ạyupʼ jokhecʼ hoṛko do joto lekan rugi ar bhut capaṛ hoṛko Jisu ṭhenko ạguketʼkoa.</verse>
				<verse number="33">Unre nagraharen hoṛ do ona oṛakʼ reakʼ duạr ṭhen hecʼkateko jarwayena.</verse>
				<verse number="34">Ar Jisu do ạḍi lekan rogte jạbun akan hoṛkoe bogeketʼkoa ar aema bhut capaṛ akatʼko hõe oḍok giḍiketʼkoa. Uni do bhutko bae roṛ ocoatʼkoa, ente onko doko baḍae akade tahẽkana acʼ doe okoe kana mente.</verse>
				<verse number="35">Dosar hilokʼ setakʼ ńut tahẽkanre Jisu doe beretʼena ar oṛakʼ bạgikate mitʼṭen nisun jaegare senkate koejoṅe ehopʼena.</verse>
				<verse number="36">Unre Simon ar uniren sãotenko do Jisu sendra baṛayeko ehopʼena.</verse>
				<verse number="37">Arko ńamkede khan uniko metadea, “Sanamkoge amko ńam baṛayetʼmea.”</verse>
				<verse number="40">Mitʼṭen murhucʼ jom rugi do Jisu ṭhen hecʼkate ikhṛumenteye menkeda, “Sanalem khanem boge daṛeạńạ.”</verse>
				<verse number="41">Jisu do uni hoṛre mãyã hecʼadea. Onate ti tiạrkate joṭetʼkedeteye metadea, “Iń hõ onkageń khojkana, ma saphakokʼme.”</verse>
				<verse number="42">Ar inạtege uniakʼ murhucʼ jom rog do boge utạrena.</verse>
				<verse number="43">Unre Jisu do uniye bidạkadea, menkhan ona lahare sontorkedeteye metadea,</verse>
				<verse number="44">“Ńelme, noa katha do okoe ṭhen hõ alom lại baṛaea. Bickom naeke ṭhen senkate ńel ocokʼme ar saphakʼ lạgitʼ Mose okaṭakʼ samaṅ reakʼ kathae menakatʼ ona samaṅme. Ar nonkate naekeko ṭhenem sạbudokʼa, am dom boge akana mente.”</verse>
				<verse number="45">Menkhan uni hoṛ do bahrete oḍok senkate sanam jaegare noa khobor lại pasnaoe ehopʼena. Onate Jisu do okaṭakʼ nagrahate hõ sodorte bae bolo daṛeada. Uni do nisun jaegakore tahen hoyentaea; ar enrehõ hoṛko do sanam jaega khon uni ṭhen hijukʼko ehopʼena.</verse>
			</chapter>
			<chapter number="2">
				<verse number="1">Thoṛa din tayom Jisu do arhõ Kapharnạhum nagrahateye calaoena. Ar hoṛko do mitʼṭen oṛakʼre menaea menteko ańjomkeda.</verse>
				<verse number="2">Unre nunạkʼ hoṛko jarwayena je, duạr bahrere hõ jaega do ar baṅ tahẽlena. Ar Jisu do hoṛko ṭhen Isorakʼ kathae porcaretʼkan tahẽkana.</verse>
				<verse number="3">Ona jokhecʼ mitʼṭen mitʼkaṛ gocʼ rog hoṛ do pon hoṛte gokʼkate uni ṭhenko ạgukedea.</verse>
				<verse number="4">Menkhan bhiṛ iạte Jisu ṭhen bako idi seṭer daṛeadea. Onate onko do Jisu okareye tahẽkan ṭhik ona coṭ reakʼ calko ocokʼkeda. Ar ona phãkte parkom sudhạ uni rugi hoṛ do latarteko pheḍgotʼkadea.</verse>
				<verse number="5">Jisu do onkoakʼ pạtiạu ńelte uni hoṛe metadea, “Amakʼ kại do ikạyen tama.”</verse>
				<verse number="6">Onḍe do adom sostor baḍaekoko duṛupʼ akan tahẽkana. Onko do mone moneteko gunạnokʼkan tahẽkana,</verse>
				<verse number="7">“Nui hoṛ cedakʼ nonkan katha doe roṛeda? Nui do Isore opomane kana. Isor chaḍa ar okoe hale kại doe ikạ daṛekea?</verse>
				<verse number="8">Jisu do onkoakʼ mon reakʼ nạndi gundikʼakʼe baḍaeketʼ khane metatʼkoa, “Mone monete ona katha reakʼ do cedakʼpe hudisokʼ kana?</verse>
				<verse number="9">Nui rugi hoṛ do okaṭakʼ metae algawa, ‘amakʼ kại ikạyen tama’ se, ‘beretʼkate, amakʼ parkom kuṭuṅtam ar taṛamme?’</verse>
				<verse number="10">Menkhan ape jemonpe baḍae daṛeakʼ Manwa Hopon do dhạrtire kại ikạ reakʼ ektiạri menakʼtaea.” Ar ninạkʼ hạbicʼ roṛkate uni rugi hoṛe metadea,</verse>
				<verse number="11">“Ińiń metamkana, ma beretʼme, amakʼ parkom kuṭuṅtam ar oṛakʼte calakʼme.”</verse>
				<verse number="12">Unre uni hoṛ doe beretʼena ar acʼakʼ parkom kuṭuṅkate jotoko samaṅre bahreteye oḍok calaoena. Ar noa iạte sanamkoko hahaṛayena ar Isor sarhaokedeteko menkeda, “Nonkanakʼ do tishõ babon ńelakada.”</verse>
				<verse number="13">Jisu do arhõ Gạlil doreão aṛeteye oḍok calaoena. Unre ạḍi utạr hoṛ do uni ṭhenko hecʼena ar onko cetʼakoe ehopʼena.</verse>
				<verse number="14">Inạ tayom horteye parom calakʼkan tahẽkanre Alphaeren hopon Lewi do mạsul uṭhạu oṛakʼre duṛupʼ akane ńelkedea. Jisu do uniye metadea, “Dela hijukʼte, ińren cela hoyokʼme.” Unre Liwi doe beretʼente Jisui pańjakedea.</verse>
				<verse number="15">Tayomte Jisu do Lewi oṛakʼre jojome duṛupʼena. Unre aema mạsul uṭhạuko ar bạṛicʼ hoṛko hõ Jisu ar uniren celako sãote jom lạgitʼko duṛupʼena, ente ạḍi utạr hoṛ do Jisu sãoteko calakʼkan tahẽkana.</verse>
				<verse number="16">Ado Phạrusiko dolren sostor baḍaeko do Jisu mạsul uṭhạuko ar bạṛicʼ hoṛko tulucʼ jojomkanko ńelkede khan uniren celakoko metatʼkoa, “Uni do mạsul uṭhạuko ar bạṛicʼ hoṛko tulucʼ cedakʼe jom ńũiyeda?”</verse>
				<verse number="17">Noa katha ańjomkate Jisu do sostor baḍaekoe metatʼkoa, “Boge hoṛko lạgitʼ raranicʼ reakʼ jạruṛ do bạnukʼa, menkhan ruạkʼko lạgitʼ do jạruṛgea. Dhorom hoṛ hohoako lạgitʼ do bạń hecʼakana menkhan kại hoṛko lạgitʼgeń hecʼakana.”</verse>
				<verse number="18">Mitʼ dhao Johan bạbạptisicʼren celako ar Phạrusiko doko upạsetʼ tahẽkana. Ona ńelte adom hoṛ do hecʼkate Jisuko metadea, “Johanren cela ar Phạrusiko doko upạseda, menkhan amren cela do cedakʼ bako upạsetʼ kana?”</verse>
				<verse number="19">Jisui metatʼkoa, “Jãwãe beṭa soṅgere tahen tulucʼ cetʼ bạriạtko doko upạs daṛekea? Tinạkʼ din soṅgere Jãwãe beṭae tahen unạkʼ din onko do bako upạsa.</verse>
				<verse number="20">Menkhan okte hijukʼ kana Jãwãe beṭa tinre onko khone idiocokʼa, unre onko doko upạsa.</verse>
				<verse number="21">“Okoe hõ mare kicricʼre nawa kicricʼ do bako tạli jalada. Arko onkae khan mare kicricʼ khon nawa rokʼakʼ do oṛecʼ hijukʼa. Onate oṛecʼ do artetʼge lạṭu idikʼa.</verse>
				<verse number="22">Okoe hõ mare kumre nawa darkha rasa do bako dohoea. Arko dohoe khan nawa rasate kumko oṛejokʼa ar darkha rasa hõ nosṭokʼa. Onate nawa darkha rasa do nawa kumregeko dul dohoea.”</verse>
				<verse number="23">Mitʼ jirạukʼ mãhãre Jisu do phosol talateye parom calakʼkan tahẽkana. Ar uniren celako do calakʼ tulucʼ geleko hotʼetʼkan tahẽkana.</verse>
				<verse number="24">Ona ńelte Phạrusiko do Jisuko metadea, “Dhorom reakʼ niạm lekate jirạukʼ mãhãre oka baṅ ganokʼ ona do cedakʼko kạmi kana?”</verse>
				<verse number="25">Jisui metatʼkoa, “Abiạthar do tinre maraṅ naekeye tahẽkana unre Dạud ar uni soṅgetenko reṅgecʼletʼkore, Dạud okae cekaletʼ ona do cetʼ tishõ bape paṛhao akada?</verse>
				<verse number="26">Uni do Isorakʼ oṛakʼre bolokate samaṅ akan piṭhạ reakʼe jomkeda ar acʼ sãotenko hõe ematʼkoa. Menkhan ona jom reakʼ ạn do maraṅ naekeko chaḍa ar okoeakʼ hõ baṅ tahẽkana.”</verse>
				<verse number="27">Jisu do arhõe metatʼkoa, “Manwa lạgitʼge jirạukʼ mãhã do hoeakana, menkhan jirạukʼ mãhã lạgitʼ manwa do baṅa.</verse>
				<verse number="28">Onate Manwa Hopon do jirạukʼ mãhãren hõ mạlik kanae.”</verse>
			</chapter>
			<chapter number="3">
				<verse number="1">Ona tayom Jisu do arhõ sunạgogteye boloyena. Ar onḍe do nonkan mitʼṭen hoṛe tahẽkana okoe do mitʼ ti borocʼge tahẽkantae.</verse>
				<verse number="2">Ar Phạrusiko modren adom hoṛ do Jisu dusire paṛaoe lạgitʼ ạtko ńam baṛayetʼkan tahẽkana. Ar jirạukʼ mãhãre Jisu jãhãeye bogekoa se baṅ onate bhageteko tạnkhiyede tahẽkana.</verse>
				<verse number="3">Jisu do uni borocʼ ti hoṛe metadea, “Beretʼme ar talare teṅgokʼme.”</verse>
				<verse number="4">Ona tayom Phạrusikoe kuliketʼkoa, “Jirạukʼ mãhãre bhage kạmi ganokʼa se bạṛicʼ kạmi? Jiwi bańcao se bạṛicʼ giḍikakʼ ganokʼa?” Menkhan Phạrusiko do cetʼge bako roṛ ruạṛadea.</verse>
				<verse number="5">Unre Jisu do edrete onkoe beṅgetʼatʼkoa ar onkoakʼ keṭecʼ mon iạte bhabna salakʼ uni hoṛe metadea, “Amakʼ ti tiạrtam.” Adoe tiạrketʼ khan ti do boge utạrentaea.</verse>
				<verse number="6">Unre Phạrusiko do bahrete oḍok hecʼkate Jisu cetʼlekateko gojea ona reaṅ Herod secʼrenko sãote sopolhako dhurạuena.</verse>
				<verse number="7">Inạ tayom Jisu do acʼren celako sãote doreão aṛeteye calaoena. Ar Gạlil Prodesren ạḍi utạr hoṛ do uniko pańja idikedea.</verse>
				<verse number="8">Jisu okakoe kạmi akatʼ ona reakʼ katha ańjomkate Jihudạ, Jerusalem, Edom, Jordan gaḍa hanasaren, Tur ar Sidon nagraha beṛhae secʼ khon gadel hoṛko do uni ṭhenko hecʼena.</verse>
				<verse number="9">Jisu do acʼren celako mitʼṭen huḍiń lạukạ ṭhik dohokakʼe metatʼkoa jemon bhiṛ iạte hoṛko aloko riḍạtʼ ciride.</verse>
				<verse number="10">Ar ḍher hoṛe boge akatʼko tahẽkante rugiko do uni joṭede lạgitʼko ṭhela ṭhilikʼkan tahẽkana.</verse>
				<verse number="11">Ar bạṛicʼ jiuko do uniko ńelle khange uni samaṅreko bhindạṛokʼkan tahẽkana ar kikiạuateko metaekan tahẽkana, “Am dom Isorren Hopon kana.”</verse>
				<verse number="12">Menkhan uni doe sontoretʼko tahẽkana okoe hõ jemon aloko sodore acʼ doe okoe kana mente.</verse>
				<verse number="13">Ona tayom Jisu do buruteye rakapʼena ar acʼakʼ kusileka uni do thoṛa hoṛ acʼ ṭhene hohoatʼkoa.</verse>
				<verse number="14">Arko hecʼen khan uni do gelbar hoṛko apostol hudạreye bahalketʼkoa, jemon onko do acʼ são sãoteko tahente,</verse>
				<verse number="15">bạṛicʼ jiuko oḍok giḍiko reakʼ daṛeye danakote porcar lạgitʼe kol daṛeako.</verse>
				<verse number="16">Ar okoe gelbar hoṛe bahalketʼko onko doko hoyokʼ kana, Simon, uni do Patrase bahnakedea;</verse>
				<verse number="17">Sabdaeren hopon Jakob ar Johan, (nukinakʼ ńutum do Boanergise dohoketʼ tạkina metakʼme huḍurren hoponkin);</verse>
				<verse number="18">Andreas, Philip, Bartholomae, Mathae, Thoma, Alphaeren hopon Jakob, Thaddae, ar moullobadi Simon,</verse>
				<verse number="19">ar Jihudạ Iskariot, okoe do Jisu bạiriko thene soprot ocolede.</verse>
				<verse number="20">Jisu oṛakʼteye hecʼen khan uni ṭhen arhõ nunạkʼ hoṛko jarwayena je, acʼ ar acʼren celako do cetʼge bako jom daṛeada.</verse>
				<verse number="21">Ado Jisuren peṛako noa khoborko ańjomketʼ khan oḍok ạguye lạgitʼko hecʼena. Onkoko menkeda, “Uni doe koṅka akana.”</verse>
				<verse number="22">Ar Jerusalem khonko hecʼakan tahẽkan sostor baḍaeko doko menkeda, “Unire do Beelsebul menaea. Uni do bạṛicʼ jiuren raj hotete bạṛicʼ jiukoe oḍok giḍiyetʼkoa.”</verse>
				<verse number="23">Jisu do sostor baḍaekoe hohoatʼkoa ar cetʼako lạgitʼe metatʼkoa, “Soetan do cetʼ Soetane oḍok giḍi daṛeaea?”</verse>
				<verse number="24">Jãhãṭakʼ rajosṭige apnar talare hạṭińlen khan ona rajosṭi do ohoge ṭikạu tahẽlena.</verse>
				<verse number="25">Mitʼṭen gharońj hõ hạṭińlen khan ona gharońj do baṅ ṭikạukʼa.</verse>
				<verse number="26">Onkage Soetan hõ apnar birudre teṅgokate acʼakʼ daṛeye rạpud khan uni hõ ohoe ṭikạu daṛelena ar onḍege uni doe caba utạrokʼa.</verse>
				<verse number="27">Noa katha do sạri kana je, mitʼṭen daṛean hoṛ bako tol maṛaṅ lekhan okoe hõ uniakʼ oṛakʼre bolokate jinisko ohoe luṭ daṛeletaea. Menkhane tol maṛaṅle khan doe luṭ daṛeakʼgea.</verse>
				<verse number="28">Sạrigeń metapekana, manwakoakʼ sanam kại ar Isor birudre opoman katha do ikạkʼtaea,</verse>
				<verse number="29">menkhan sonot Jiu birudre opoman katha do tisge baṅ ikạkʼtaea. Uni hoṛakʼ kại do jaejug hạbicʼ tahentaea.”</verse>
				<verse number="30">Sostor baḍaeko oneko menletʼ tahẽkan, “Unire do bạṛicʼ jiu menaea,” Onkoakʼ ona katha iạtege Jisu do noa kathae menkeda.</verse>
				<verse number="31">Inạ tayom Jisuren eṅgat ar boehako do onḍeko hecʼena ar bahrere teṅgokate Jisu hohoae lạgitʼ khoborko kolkeda.</verse>
				<verse number="32">Unre Jisu beṛhaete ạḍi utạr hoṛko duṛupʼ akan tahẽkana. Adoko metadea, “Amren eṅgam ar boeham ar misramteko bahrereko khojetʼmea.”</verse>
				<verse number="33">Jisui metatʼkoa, “Okoe kanae eṅgạń ar okoe kanako ińren boehańko do?”</verse>
				<verse number="34">Ado acʼ beṛhaete duṛupʼ akanko secʼ beṅgetʼ ạcurkateye menkeda, “Noko kangeako ińren eṅgạń ar boehańko do!</verse>
				<verse number="35">Okoe Isorakʼ sana lekako senokʼkan onkoge ińren, boeha, misera ar eṅgạń kanako.”</verse>
			</chapter>
			<chapter number="4">
				<verse number="1">Jisu do arhõ Gạlil doreão aṛere hoṛko cetʼakoe ehopʼena. Ar acʼ beṛhaete ạḍi utạr hoṛko bhiṛkeda; onate uni do doreãore mitʼṭen lạukạre decʼenteye duṛupʼena ar gadel hoṛ do ghuṭureko teṅgo tahẽyena.</verse>
				<verse number="2">Uni do golpokote ạḍi okocʼakʼko reaṅ cetʼatʼkoe ehopʼena. Uni doe metatʼkoa,</verse>
				<verse number="3">“Mitʼṭen casa hoṛ do itạ erokʼ lạgitʼe oḍok calaoena.</verse>
				<verse number="4">Ado erokʼ jokhecʼ adomakʼ itạ do hor aṛere ńurena, ar cẽṛẽko hecʼkate onako halaṅ jomkeda.</verse>
				<verse number="5">Ar adomakʼ itạ do dhiri hasare ńurena. Menkhan onḍe dạriạ hasa baṅ tahẽkana. Ar dạriạ hasa baṅ tahẽkante itạ do usạrate janam rakapʼena.</verse>
				<verse number="6">Ado siń candoe rakapʼen khan onako do tolmocʼ cabayena ar mońjte baṅ rehetʼlente rohoṛ kạrcupʼena.</verse>
				<verse number="7">Adomakʼ itạ do jạnumko talare ńurena. Ar jạnumko hara idiyen khan onae jhurkeda, ar onate baṅ gele belelena.</verse>
				<verse number="8">Menkhan thoṛa itạ do bhage hasare ńurente janamkate harayena ar gele beleyena, adom do pegel doboṛ, adom do turui gel doboṛ, ar adom do mitʼ sae doboṛ phosole hoeocokeda.”</verse>
				<verse number="9">Ado mucạtʼreye menkeda, “Ańjom lạgitʼ lutur menakʼtae hoṛ doe ańjom ma.”</verse>
				<verse number="10">Ado bhiṛ komaoen khan acʼren gelbar celako ar beṛhaeten hoṛko do ona golpo reakʼ bhedko kulikedea.</verse>
				<verse number="11">Jisui metatʼkoa, “Ape do Isorakʼ raj reakʼ sạri okoakʼkope baḍae ocoakana, menkhan eṭakʼko ṭhen do golpo talate lạiạgokʼ kana,</verse>
				<verse number="12">sonot sostor reakʼ katha leka, ‘ńeńel doko ńeńelgea menkhan bako oroma, ańjom doko ańjomgea, menkhan bako bujhạua. Jemon aloko ạcurokʼ ar alo ikạkʼtako.’ ”</verse>
				<verse number="13">Ona tayom Jisui metatʼkoa, “Noa golpo reakʼ mane do cetʼ bape bujhạuleda? Enḍekhan eṭakʼ golpoko reakʼ mane do cekatepe bujhạua?</verse>
				<verse number="14">Casa hoṛ oka itại erketʼ ona itạ do Isorakʼ katha kana.</verse>
				<verse number="15">Ar hor aṛere ńuren itạte do nonkanko reaṅge roṛ akana okoe do ona kathako ańjomketʼ, menkhan Soetan hecʼkate unrege onkoakʼ ontorre erakan kathakoe halaṅ ạtkira.</verse>
				<verse number="16">Ar dhiri hasare ńuren itạte do onko reaṅge roṛ akana okoe do ona katha ańjomkate, unrege rạskạ kateko ataṅetʼkan,</verse>
				<verse number="17">menkhan onkore mońjte rehetʼ baṅ bạisạukʼ kante eken thoṛa din lạgitʼko ṭarhao tahen kana. Ente ona katha khạtirte tinre santao ar khedreko paṛaokʼ kana unre onko doko pạcokʼ kana.</verse>
				<verse number="18">Jạnumko talare erlen itạte do onko reaṅge roṛ akana okoe do ona kathako ańjomketʼ,</verse>
				<verse number="19">menkhan gharońj reakʼ dạndi, ar dhon reakʼ mãyã ar emanteakʼ laloc hecʼakokante onko do onako ten loṭomkakʼ kana;</verse>
				<verse number="20">ar onate onkore jãhãn jo do baṅ jokʼ kana. Ar bhage hasare ńuren itạte do onko reaṅge roṛ akana okoe do ona katha ańjomkateko ataṅetʼkan arko jokʼ kan. Okoe do pegel doboṛ, okoe do turui gel doboṛ, ar okoe do mitʼ sae doboṛ.”</verse>
				<verse number="21">Jisu do arhõe metatʼkoa, “Jãhãege diuhe jeretʼkate cetʼ khạclạkʼ se cạuki latarreko dohoegea? Ona do cetʼ diuhe dohowakʼ cetanre bako dohoea?</verse>
				<verse number="22">Jãhãnakʼge danaṅ tahen ona do sodorokʼ lạgitʼge danaṅ tahena; arhõ jãhãnakʼge poṭom tahen ona do oṭag lạgitʼge poṭom tahena.</verse>
				<verse number="23">Ańjom lạgitʼ lutur menakʼtae hoṛ doe ańjom ma.”</verse>
				<verse number="24">Ona tayom Jisui metatʼkoa, “Okaṭakʼpe ańjometʼkan ona reaṅ luturakʼpe. Oka sosoṅakʼtepe soṅa, inạtege ape hõ soṅapea; arko em juṭucʼapea.</verse>
				<verse number="25">Okoeakʼ menakʼtae uni do arhõe emocokʼa, menkhan okoeakʼ oka menakʼtae ona hõe recʼ ocokʼa.”</verse>
				<verse number="26">Jisu do arhõe metatʼkoa, “Isorakʼ raj do nonka lekana: one mitʼṭen hoṛ do otre itạye erketʼ.</verse>
				<verse number="27">Uni do siń ar ńindạ gitijokʼ ar beredotʼte okteye khemaokeda. Ar inạ oktere itạ do janamkate harayena, menkhan cekate hoyena uni do bae baḍaelakʼa.</verse>
				<verse number="28">Hasa do acʼtege phosole janam ocokeda, pạhil do gạchi, ona tayom gele ar gelere do danage.</verse>
				<verse number="29">Ado phosol beleyen khan uni do datrome calaokeda, ente phosol samṭao okte do hoyena.”</verse>
				<verse number="30">Ona tayom Jisui metatʼkoa, “Isorakʼ raj do cetʼ sãote bon jurikea? Oka lekan phen hotete ona doń bujhạu ocoea?</verse>
				<verse number="31">Ona raj do mitʼṭen tuṛi jaṅ lekana. One oka do joto itạko khon huḍiń utạrge.</verse>
				<verse number="32">Menkhan haralen khan do joto aṛakʼ sakamko khon napṛakʼge hoyokʼa, ar nunạkʼ maraṅ maraṅ ḍạrko hoyokʼa je, coṭren cẽṛẽko hõ ona reakʼ ḍạrkore tukạko benao joṅa.”</verse>
				<verse number="33">Nonkage Jisu do arhõ ạḍi utạr golpokote Isorakʼ kathakoe galmarao akokan tahẽkana. Ar tinạkʼ ganko bujhạu daṛeakʼkan tahẽkan inạkʼgeye lại akokan tahẽkana.</verse>
				<verse number="34">Golpo chaḍa uni do bae cetʼakokan tahẽkana, menkhan tinre celako do acʼ sãote eskarko tahena unre jotowakʼe bhoṅako kan tahẽkana.</verse>
				<verse number="35">Enhilokʼ ạyupʼen khan Jisu do acʼren celakoe metatʼkoa, “Dela, doreão hanasate bon parom calakʼa.”</verse>
				<verse number="36">Unre celako do gadel hoṛko bạgiatʼkote Jisu okaṭakʼ lạukạreye tahẽkan ona lạukạtege uniko idi torakedea. Menkhan onḍe do arhõ eṭakʼ lạukạko tahẽkana.</verse>
				<verse number="37">Ado lạukạ calakʼkan tahẽkanre mitʼṭen maraṅ birbão hecʼgotʼena ar ḍheoko nunạkʼ ãṭ chilkạu bolokʼkan tahẽkana je, lạukạ do dakʼte perejokʼ ehopʼena.</verse>
				<verse number="38">Unre Jisu do lạukạ reakʼ tayom secʼre bạlisre bohokʼateye jạpitʼ akatʼ tahẽkana. Khange celako do beretʼ kedeteko metadea, “E Guru, abo bon gujukʼkan do cetʼ bam hetawakʼ kana?”</verse>
				<verse number="39">Jisu doe beretʼena ar birbãoe dhomkaoketʼte doreãoe metatʼa, “Thirokʼme, hapekʼme,” Onate hoe do thirena ar jotowakʼ ḍel ḍel nijhumena.</verse>
				<verse number="40">Ado celakoe metatʼkoa, “Cedakʼpe botorokʼ kana? Cekate biswạs do bạnukʼtapea?”</verse>
				<verse number="41">Noate celako do ạḍi bạṛicʼko botorena ar ako ako talare memenko ehopʼena, “Nui doe okoe kante hoe hõ hoe ar doreão hõ doreãokin bataoetʼtaea?”</verse>
			</chapter>
			<chapter number="5">
				<verse number="1">Inạ tayom Jisu ar acʼren celako do Gạlil doreão paromkate Gerasenikoakʼ elakateko calaoena.</verse>
				<verse number="2">Ado Jisu lạukạ khone pheḍ gotʼen khan bạṛicʼ jiu capaṛ akawade mitʼṭen hoṛ do mạ̃ṛĩ poḍa khon uni samaṅreye oḍok hecʼena.</verse>
				<verse number="3">Uni hoṛ do mạ̃ṛĩ poḍakoregeye tahẽnkan tahẽkana ar sikṛikote hõ bako tol ṭarhao daṛeaekan tahẽkana.</verse>
				<verse number="4">Ạḍi dhao biṛikote ar sikṛikoteko tolkaekan tahẽkana, menkhan uni do onae topakʼetʼ tahẽkana ar jaṅga reakʼ biṛiko hõe rạputʼetʼ tahẽkana. Ar okoege bako sambṛao daṛeaekan tahẽkana.</verse>
				<verse number="5">Uni do siń ńindạ topa danderkore ar burukoreye kikiạu baṛayetʼ tahẽkana ar dhirite acʼakʼ hoṛmoe koṭecʼ sirạ soroyetʼ tahẽkana.</verse>
				<verse number="8">Noa iạteye menkeda ente Jisu do uniye metade tahẽkana, “Bạṛicʼ jiu, nui hoṛ khon oḍok calakʼme.”</verse>
				<verse number="9">Jisu do uniye kulikedea, “Celeama ńutum do?” Uniye menkeda, “Ińakʼ ńutum do phạdạńạ, ente aema menakʼlea.”</verse>
				<verse number="10">Uni do Jisu nehõradeteye metadea ona elaka khon jemon aloe oḍok giḍikako.</verse>
				<verse number="11">Un jokhecʼ ona sor reakʼ buru dhasnare maraṅ mitʼ khạṛ sukriko ạtińkan tahẽkana.</verse>
				<verse number="12">Bạṛicʼ jiuko do Jisu nehõradeteko metadea, “Onko khạṛ sukrikore kolkaleme; ar onko bhitrire bolo ocoaleme.”</verse>
				<verse number="13">Ado Jisui hukumatʼko khan bạṛicʼ jiuko do oḍokente sukrikoreko boloyena. Onate onko sukri do daṛaṅ secʼteko ńir senente doreãoreko ńurhạyena arko unum gocʼena. Ona khạṛre bar hajar gan sukriko tahẽkana.</verse>
				<verse number="14">Ar okoe sukriko gupikan tahẽkan onko do atoteko ńir calaoena ar sanam jaegakoreko lại pasnaokeda. Unre hoṛko do cetʼ hoeakana mente ńel lạgitʼko oḍok hecʼena.</verse>
				<verse number="15">Ar Jisu ṭhenko hecʼen khan bạṛicʼ jiu capaṛ akawade tahẽkan hoṛ do kicricʼ horokʼkate duṛupʼ akan ar boge akanko ńelkedea. Noa ńelte hoṛko do botor caṛhaoatʼkoa.</verse>
				<verse number="16">Noa ghoṭna okoeko ńelletʼ onko do bạṛcʼ jiu capaṛ akawade hoṛ ar khạṛ sukriko reaṅko lại baṛakeda.</verse>
				<verse number="17">Onate hoṛko do Jisuko nehõradea jemon akoakʼ simạ khone calao joṅ.</verse>
				<verse number="18">Ado Jisu lạukạreye dejokʼkan tahẽkanre bạṛicʼ jiu capaṛ akawade tahẽkan hoṛ do uni sãote calakʼ lạgitʼe nehõradea.</verse>
				<verse number="19">Menkhan Jisu do noa menkateye bidạkadea, “Amakʼ oṛakʼte ruạṛ calakʼme ar Probhui daya akatʼme ar am lạgitʼ tinạkʼ maraṅe kạmi akatʼ ona lạiakome.”</verse>
				<verse number="20">Unre uni hoṛ doe calaoena ar Jisu acʼ lạgitʼ tinạkʼ maraṅe kạmi akatʼ ona do Dekapoli elakakore lại baṛaye ehopʼena, ar onate jotokoko hahaṛayena.</verse>
				<verse number="21">Ado Jisu lạukạte arhõ doreão hanasae paromen khan ạḍi utạr hoṛ do uni ṭhen hecʼkateko jarwayena. Menkhan uni do unhõ doreão aṛereye tahẽkana.</verse>
				<verse number="22">Unre Jihudikoakʼ sunạgogren Jaerus ńutuman mitʼṭen mukhiạ hoṛ do onḍeye hecʼena ar Jisui ńelkede khan uniakʼ jaṅgareye giḍiyena.</verse>
				<verse number="23">Uni do Jisu nehõradeteye metadea, “Ińren kuṛi do gujukʼ dạkhilre menaea. Ado senkate dela capoyem, ar inạtegeye boge utạrokʼa.”</verse>
				<verse number="24">Unre Jisu do soṅgeteye calaoena. Ar gadel hoṛ do uniko pańja idikedea ar beṛhaeteko riḍetʼ ciritʼedekan tahẽkana.</verse>
				<verse number="25">Ona bhiṛ bhitrire mitʼṭen maejiue tahẽkana okoe do gelbar bochor khon pordhol rogteye jạbun akan tahẽkan.</verse>
				<verse number="26">Uni do raranko ṭhen khon ạḍi duke ńamakatʼ tahẽkana, ar acʼakʼ oka tahekan ona saname khoroc caba akatʼ tahẽkana, menkhan boge baṅkate dinke din uni doe kạhil idikʼkan tahẽkana.</verse>
				<verse number="27">Ado Jisu reaṅe ańjomketʼ khan bhiṛ bhitrirege uni do tayom secʼte senkate Jisuakʼ oyonakʼe joṭetʼketʼtaea,</verse>
				<verse number="28">enteye monejoṅkan tahẽkana eken uniakʼ kicricʼe joṭetʼ daṛeatae khangeye bogekʼa.</verse>
				<verse number="29">Ar Jisuakʼ oyonakʼe joṭetʼketʼ são sãote mãyãm oḍokokʼ do thirentaea ar hoṛmoreye bujhạukeda rog do boge utạrena.</verse>
				<verse number="30">Unre Jisu do acʼ khon daṛe oḍokena menteye bujhạukeda. Onate beṛhaete beṅgetʼ ạcurkateye kuliyana, “Okoeye joṭetʼkedeńa?”</verse>
				<verse number="31">Unre uniren celakoko metadea, “Ńeletʼkoge com gadel hoṛko riḍạtʼ ciritʼetʼmea, ar enhõm meneda, okoeye joṭetʼ kedeńạ?”</verse>
				<verse number="32">Ado okoeṭakʼe kạmi akatʼ uni ńele lạgitʼ Jisu do beṛhaete beṅgetʼ ạcure ehopʼena.</verse>
				<verse number="33">Uni maejiu do hoeakanakʼe bujhạuketʼ khan thar tharaoate hecʼkate Jisuakʼ jaṅgareye giḍiyena ar jotowakʼe lạiadea</verse>
				<verse number="34">Jisu do uniye metadea, “E mạ̃i, amakʼ pạtiạugeye boge akatʼmea. Sulukte calao joṅme, ar amakʼ duk khon boge akae tahenme.”</verse>
				<verse number="35">Jisui roroṛkan tahẽkanrege sunạgogren mukhiạ hoṛakʼ oṛakʼ khon thoṛa hoṛ hecʼkate Jaerusko metadea, “Amren kuṛi doe gocʼena; Guru do ar alom haronea.”</verse>
				<verse number="36">Onko hoṛkoakʼ katha ańjomkate Jisu do Jaeruse metadea, “Alom botorokʼa, eken pạtiạukʼme.”</verse>
				<verse number="37">Ado Patras, Jakob, ar Johan chaḍa okoe hõ acʼ soṅgete bae sen ocoatʼkoa.</verse>
				<verse number="38">Uni do Jaerusakʼ oṛakʼteye hecʼen khan gulmal hoyokʼkane ńelkeda. Ar hoṛko do kạuạ rạuạko rakʼ homoreda.</verse>
				<verse number="39">Jisu do bhitrite bolokate hoṛkoe metatʼkoa, “Cedakʼpe rakʼreda? Kuṛi do bacoe gocʼakan, ekene jạpitʼ akada.”</verse>
				<verse number="40">Noa katha ańjomkate hoṛko do Jisuko landa dhutʼadea. Unre Jisu do oṛakʼ khon sanam hoṛ oḍokokʼe metatʼkoa. Ona tayom kuṛiren eṅgat-apat ar acʼren celako soṅgekate kuṛiye tahẽkan oṛakʼe boloyena.</verse>
				<verse number="41">Kuṛiwakʼ umer do gelbar bochor tahẽkana. Jisu do ti sapʼkedeteye menkeda; “Talitha kum.” Metakʼme “E mạ̃i metam kạnạń ma beretʼme.”</verse>
				<verse number="42">Ar inạtege kuṛi doe beretʼena ar taṛam baṛaye ehopʼena. Noa iạte onko do ạḍitetʼko hahaṛayena.</verse>
				<verse number="43">Jisu do noa ghoṭna okoe ṭhen hõ baṅ lại baṛae lạgitʼe sontorkatʼkoa; ar kuṛi do thoṛa jomakʼ emae lạgitʼe metatʼkoa.</verse>
			</chapter>
			<chapter number="6">
				<verse number="1">Ona tayom Jisu do ona jaegae bạgi oṭoatʼte acʼakʼ atoteye calaoena,</verse>
				<verse number="2">ar uniren celako hõ acʼ soṅgeteko sen torayena. Ado Jirạukʼ mãhã seṭeren khan uni do sunạgogre bolokate cetʼakoe ehopʼena. Ar ḍher hoṛ uniakʼ katha ańjomkate hahaṛayente memenko ehopʼena, “Nui do oka khon noakoe ńamakada? Ar noa akele em ocoakan, noa baṅ cetʼkan? Ar hahaṛa kạmiko hõe kạmi kana.</verse>
				<verse number="3">Nui do cetʼ uni kaṭmistiri doe baṅkana? Nui do cetʼ Mạriạmren hopon doe baṅkana? Jakob, Joses, Jihudạ ar Simon takoren boeha doe baṅkana? Uniren miserako cetʼ nonḍe abo talare bạnukʼkoa?” Nonkage hoṛko do Jisu iạte monre tạkijokʼko ehopʼena.</verse>
				<verse number="4">Unre Jisui metatʼkoa, “Nij ato, nij peṛa ar nij gharońj chaḍa sanam jaegarege nạbiko do manotko ńama.”</verse>
				<verse number="5">Ona tayom thoṛagan rugikoe capoketʼkote onkoe bogeketʼkoa, menkhan onḍe do jãhãn hahaṛa kạmi bae kạmileda.</verse>
				<verse number="6">Ar hoṛko bako pạtiạuadete uni do ạḍiye hahaṛayena. Ona tayom Jisu do ato ato senkate hoṛko cetʼakoe ehopʼena.</verse>
				<verse number="7">Uni do acʼren gelbar celako acʼ ṭhene hoho sorketʼkoa ar babar hoṛkate porcar lạgitʼe kolkatʼkoa. Ar bạricʼ jiuko cetanre hõ ektiạriye ematʼkoa.</verse>
				<verse number="8">Uni do horte lạgitʼ mitʼṭen ṭheṅga chaḍa cetʼge bae idiocowatʼkoa. Piṭhạ, khuti, gạńjiạre poesa hõ iditorae baronketʼkoa.</verse>
				<verse number="9">Panahi horokʼ doe metatʼkogea, menkhan aṅgrop do mitʼṭen khon bạ̃ṛti idiye manakatʼkoa.</verse>
				<verse number="10">Uni do arhõe metatʼkoa, “Jãhãṭakʼ oṛakʼregepe bolokʼ ona ato ạuripe bạgiyakʼ hạbicʼ ona oṛakʼrege tahenpe.</verse>
				<verse number="11">Ar jãhã jaegaren hoṛ bako ataṅpe se kathako bako ańjom enḍekhan, ona jaegape bạgi oṭowakʼre apeakʼ jaṅga talka reakʼ dhuṛi hõ koṭa oṭokakʼpe jemon onage onko birudre goha hoyokʼ.”</verse>
				<verse number="12">Unre celako do senkate porcarko ehopʼena jemon hoṛko kại khon monko ạcurtako.</verse>
				<verse number="13">Onko do aema bạṛicʼ jiukoko oḍok giḍikatʼkoa ar ạḍi utạr rugikohõ bohokʼre sunumko ojokʼatʼkoteko bogeketʼkoa.</verse>
				<verse number="14">Jisuakʼ ńutum goṭa ṭạnḍi pasnao akan tahẽkante Herod raj hõ Jisuakʼ kathae ańjom tiyokʼkeda. Unre adom adom hoṛko menetʼ tahẽkana, “Nui doe Johan bạbạptisicʼ kana. Unige gocʼko khone jiwetʼ beretʼ akante hahaṛawakʼkoe kạmi kana.”</verse>
				<verse number="15">Ar adomko doko menetʼ tahẽkana, “Uni doe Eliạ kana” Arhõ adomko doko menetʼ tahẽkana, “Sedaeren nạbiko leka uni hõ mitʼgoṭen nạbi kanae.”</verse>
				<verse number="16">Noako katha ańjomkate Herode menkeda, “Uni doe Johan kana, one okoeakʼ bohokʼ iń makʼ ńur ocoletʼtae. Uni do arhõe jiwetʼ ruạṛ akana.”</verse>
				<verse number="19">Ona iạte Herodiạ do Johan cetanre ạḍi raṅgao tahẽkantaea. Ar uni do Johan gojeye menetʼ tahẽkana,</verse>
				<verse number="20">menkhan Herod do Johane botoraekan tahẽkana. Ente Johan do mitʼṭen dhorom ar sonot hoṛ menteye baḍae akade tahẽkana, ar onate uni do muskilakʼko khone rukhiạyede tahẽkana. Herod do Johanakʼ kathako ańjomkate monre jut bae ạikạuetʼ tahẽkanre hõ uniakʼ kathako ańjome kusikʼkan tahẽkana.</verse>
				<verse number="21">Mucạtʼre Herodiạ do mitʼṭen ạte ńamkeda. Herod do acʼakʼ janam dinre acʼren napṛakʼ napṛakʼ kạmiạko, subedarko, ar Gạlil Prodeshren mukhiạko lạgitʼ mitʼṭene bhojkeda.</verse>
				<verse number="22">Ar ona bhoj reakʼ rạskạre Herodiạren hoponera doe enecʼente Herod ar bhojre neota akankoe kusi ocoketʼkoa. Unre raj do kuṛiye metadea, “Jãhãnakʼgem koyeń onageń emama.”</verse>
				<verse number="23">Herod do kuṛi ṭhen kiriạenteye menkeda, “Jãhãnakʼgem koeyeń onageń emama, emon ki ińakʼ adha rajosṭi hõ.”</verse>
				<verse number="24">Kuṛi do senkate eṅgattetʼe kulikedea, “Iń do cetʼiń khoja? Uniren eṅgattetʼe menkeda, “Johan bạbạptisicʼakʼ bohokʼ koeyeme.”</verse>
				<verse number="25">Ar kuṛi do senkate raje metadea, “Johan bạbạptisicʼakʼ bohokʼ ńitge mitʼṭen thạrire imạńme.”</verse>
				<verse number="26">Noa katha ańjomkate Herod do ạḍiye bhabnayena, menkhan bhojre neota akanko samaṅreye kiriạlente kuṛi ruạṛkae bae menwana.</verse>
				<verse number="29">Ado Johanren celako noa khoborko ańjomketʼ khan hecʼkate uniakʼ mạ̃ṛĩ idikateko topakada.</verse>
				<verse number="30">Ado Jisu okoe gelbar celakoe kolletʼko onkoko ruạṛ hecʼen khan onko okakoko kạmiletʼ arko cetʼatʼko tahẽkan ona joto do uniko baḍae ocokedea.</verse>
				<verse number="31">Unre onḍe ḍher hoṛko calakʼ hijukʼkan tahẽkante celako do jom reakʼ ạtge bako ńamleda. Onate Jisui metatʼkoa, “Dela, iń tulucʼ mitʼṭen nisun jaegare hecʼkate thoṛa ghạṛicʼ jirạukʼpe.”</verse>
				<verse number="32">Ar lạukạre decʼkate onko do mitʼṭen nisun jaegateko senena.</verse>
				<verse number="33">Ado calakʼko ńelketʼko khan ḍher hoṛge onkoko oromketʼkoa ar aḍepase ato khonko ńir oḍokente onko laharege onḍeko seṭerena.</verse>
				<verse number="34">Jisu lạukạ khone pheḍen khan gadel hoṛe ńelketʼkoa. Ar hoṛkore mãyã hecʼadea, ente onko do gupiyicʼ begor bhiḍi lekako tahẽkana. Ar Jisu do ạḍi okocʼakʼko reaṅ cetʼakoe ehopʼena.</verse>
				<verse number="35">Ado ạyupʼ hijukʼkan tahẽkanre celako do hecʼkate Jisuko metadea, “Noa jaega do nisungea, ar bela hõe hạsurena.</verse>
				<verse number="36">Onate ma bidạkakome, jemon aḍe pase atote senkate jomakʼko kiriń daṛeakʼ.”</verse>
				<verse number="37">Jisui metatʼkoa, “Apege jomakʼ emakope.” Celakoko metadea, “Ale do cetʼ senkate barsae Dinarte piṭhạ kiriń ạgukate onkole jomocokoa?”</verse>
				<verse number="38">Jisui metatʼkoa, “Senkate ńelpe, tinạkʼ piṭhạ menakʼtapea?” Adoko lạiadea, “Mõṛẽ goṭen piṭhạ ar barea hako menakʼkinạ.”</verse>
				<verse number="39">Unre celakoe hukumatʼkoa jemon onko do gadel hoṛko hạriạ̃ṛ ghãsreko duṛupʼ ocoko.</verse>
				<verse number="40">Khan gadel hoṛ do sae sae, ar mõṛẽgel, mõṛẽgelkate sạr sạrteko duṛupʼena.</verse>
				<verse number="41">Jisu do mõṛẽ goṭen piṭhạ ar barea hako hataokate serma secʼ beṅgetʼ rakapʼkate Isor gun manao joharadete piṭhại kecakʼkeda ar hoṛko emako lạgitʼ celakoe calatʼkoa, ar nonkage hako hõe hạṭińatʼkoa.</verse>
				<verse number="42">Ar sanamkoko jomkeda arko biyena.</verse>
				<verse number="43">Ona tayom celako do sarecʼakʼ kaṭra kuṭrạ piṭhạ halaṅkate gelbar phạtiạkʼko perecʼkeda.</verse>
				<verse number="44">Ar tinạkʼko jomketʼ onko modre mõṛẽ hajar herel hoponko tahẽkana.</verse>
				<verse number="45">Ona tayom Jisu do celako usạrae lạgitʼe metatʼkoa, jemon onko do lạukạre decʼkate doreão hanasako paromokʼte Bethsaeda atoteko calao hataṛokʼ, ar acʼ do gadel hoṛ bidạkoe ehopʼena.</verse>
				<verse number="46">Ar gadel hoṛkoe bidạ baṛaketʼko khan koejoṅ lạgitʼ buruteye rakapʼena.</verse>
				<verse number="47">Ado ńindạyen khan celakoakʼ lạukạ do tala doreãore tahẽkana ar Jisu do eskarge ghuṭureye tahẽyena.</verse>
				<verse number="48">Jisu do celako ạḍi haronte lạukạ calaoetʼkane ńelketʼkoa, ente onko samaṅ secʼ khone hoyetʼkan tahẽkana. Ado maraṅ simrakʼ jokhecʼ Jisu do doreão cetante taṛamate celako ṭhene hecʼena ar onko paromkoe menjoṅkan tahẽkana.</verse>
				<verse number="49">Menkhan celako do doreão cetante taṛam ạguyetʼko ńelkede khan bhut hudiskedeteko kikiạukeda,</verse>
				<verse number="50">ente uni ńelte jotoge botor caṛhaoatʼkoa. Unre Jisu do celako sãoteye roṛ gotʼkeda. Metatʼkoae, “Dil joṅpe, ińkangeạń, alope botorokʼa.”</verse>
				<verse number="51">Ado Jisu lạukạreye decʼen khan hoe do thirgotʼena. Ar celako doko ṭhak utạrena,</verse>
				<verse number="52">ente niạ lahare piṭhại jom ocoletʼko reakʼ do bako bujhạu akatʼ tahẽkana; ente onkoakʼ mon do goṛdho akan tahẽkantakoa.</verse>
				<verse number="53">Jisu ar acʼren celako do doreão paromkate Genesaret elakate hecʼkate lạukạko tolkeda.</verse>
				<verse number="54">Ar lạukạ khonko pheḍen khan hoṛko do Jisuko ńel oromkedete ona elaka reakʼ sanam jaegakore ńir baṛaeko ehopʼena.</verse>
				<verse number="55">Inạ tayom jãhãrege menaea menteko baḍaeketʼ onḍege parkomkote uni ṭhen rugikoko gokʼ ạguketʼkoa.</verse>
				<verse number="56">Ar jãhã nagraha, se atoteye calakʼkan tahẽkan onḍege hoṛko do bajarkore rugikoko jarwayetʼko tahẽkana. Ar uniakʼ kicricʼ ańcar joṭetʼtae lạgitʼko nehõrae kan tahẽkana, ar tinạkʼ do uniko joṭetʼede tahẽkan onko doko bogekʼkan tahẽkana.</verse>
			</chapter>
			<chapter number="7">
				<verse number="1">Ado okoeko Jerusalem khonko hecʼakan tahẽkan onko modren adom Phạrusi ar sostor baḍaeko do Jisu ṭhenko hecʼ jarwayena.</verse>
				<verse number="2">Onkoko ńelkeda, Jisuren celako modren adomko do ti begor ạbukte bhonḍ hoṛko leka jojomko duṛupʼ akana.</verse>
				<verse number="3">Phạrusiko ar sanam Jihudiko do sedaeren dhorom guruko okaṭakʼ niạmko emakan ona niạm lekate ti begor ạbukte do jom hõ bako jometʼ tahẽkana.</verse>
				<verse number="4">Ar hạṭiạ bajar khon hecʼkate hõ begor umte cetʼge bako jometʼ tahẽkana. Ona chaḍa onko do arhõ aema lekan ạri-cạliko pańjayetʼ tahẽkana, jemon loṭa, bạṭi, thạri gasao mańjao emanteakʼko reaṅ.</verse>
				<verse number="5">Onate Phạrusiko ar sostor baḍaeko do Jisuko kulikedea, “Hapṛamko khon hecʼạgu akan ạri-cạli do amren celako cedakʼ bako manaoeda? Onko do begor ti ạbukteko jom ńuiyeda.”</verse>
				<verse number="6">Jisui roṛ ruạṛatʼkoa, “Ape dope phạsiạrako kana! Jesaea nạbi do ṭhikge ape reaṅe nạbi akada. Uniakʼ puthire olakana: noko hoṛ do mocategeko ganaoedeńa, menkhan onkoakʼ ontor do iń khon sạṅgińgetakoa.</verse>
				<verse number="7">Onko do ạuṛiakʼgeko sewawạń kana, ar manwakoakʼ hukumkoge dhorom reakʼ sikhnạt menteko cetʼako kana.</verse>
				<verse number="8">Ape do Isor emakʼ hukumko bạgikate, manwa benaoakʼ ạri-cạlikope pańjayeda.’’</verse>
				<verse number="9">Arhõe metatʼkoa, “Isorakʼ hukumko bạgikate manwakoakʼ cạliko pańja do bhagegepe baḍae kana.</verse>
				<verse number="10">Moseye menakada, ‘eṅgam ạpum ganaokinme,’ ar eṅgat se apat bạṛicʼ memenicʼ do gocʼte hõ goje hoyokʼa.</verse>
				<verse number="11">Menkhan apepe meneda, jãhãege eṅgat se apattetʼe metae iń hotete okaṭakʼem porhokokʼ ona do ‘Korban,’ metakʼme Isor ṭhen samaṅ akana.</verse>
				<verse number="12">Enḍekhan uni do eṅgat ar apat lạgitʼ cetʼge bape ceka ocoaekana.</verse>
				<verse number="13">Nonkate hecʼ ạgu akan ạri-cạlikope cetʼako kante Isorakʼ kathape ạuṛiakʼeda. Ona chaḍa noa lekanakʼ arhõ ạḍi utạrpe kạmiyeda.”</verse>
				<verse number="14">Noa tayom Jisu do hoṛko arhõ acʼ ṭhen hoho sorkateye metatʼkoa, “Jotoko ińakʼ katha ańjompe ar bujhạupe.</verse>
				<verse number="17">Inạ tayom gadel hoṛko bạgikate oṛakʼe boloyen khan celako do ona katha reakʼ bhedtetʼko kulikedea.</verse>
				<verse number="18">Jisui metatʼkoa, “Cekate nunạkʼ dope bebujgea? Ape do cetʼ bape bujhạueda, bahre khon okaṭakʼ manwa bhitrite bolokʼkan onate manwa do bae bhõnḍ daṛeaea mente?</verse>
				<verse number="19">Ente uniakʼ ontorre ona do baṅ bolokʼ kana menkhan lacʼre bolokʼkana, ar tayomte ona do hoṛmo khon oḍok giḍikʼ kana.” Ona kathate uni do joto jomakʼge saphagea menteye bujhạu ocoyeda.</verse>
				<verse number="20">Jisu do arhõe metatʼkoa, “Manwa bhitri khon okaṭakʼ oḍok hijukʼkan onatege manwa doe bhõnḍ ocokʼ kana,</verse>
				<verse number="21">ente manwa bhitri khon, metakʼme ontor khonge joto lekan bạṛicʼ hudis, laṭghaṭ, kombṛo, khũn,</verse>
				<verse number="22">laloc, dusṭạmi, eṛe, umtạ umti, mẽtʼ jolokʼ, opoman, bạḍại ar bebujko do oḍok hijukʼa.</verse>
				<verse number="23">Noako sanam bạṛicʼakʼ do manwa bhitri khonge oḍokʼ hijukʼ kana ar noatege manwa doe bhõnḍokʼa.”</verse>
				<verse number="24">Inạ tayom Jisu do ona jaega bạgikate Tur ar Sidon elakateye calaoena. Uni do mitʼṭen oṛakʼteye boloyena ar okoe hõ aloko baḍaeyea menteye menwana, menkhan bae oko tahẽ daṛeada.</verse>
				<verse number="25">Onḍe mitʼṭen maejiue tahẽkana ar uniren kuṛi do bạṛicʼ jiue capaṛ akawade tahẽkana. Ado Jisu reaṅe ańjomketʼ khan hecʼkate uniakʼ jaṅgareye giḍiyena.</verse>
				<verse number="26">Uni do Junạni maejiue tahẽkana ar Surophoenikireye janamlena. Uni do Jisui nehõradea jemon acʼren kuṛi khon bạṛicʼ jiue oḍok giḍikae.</verse>
				<verse number="27">Jisu do uniye metadea, “Gidrạkoge lacʼ bikʼ jom maṛaṅ ocoakome, ente gidrạkoakʼ jomakʼ hataokate setako samaṅre giḍikakʼ do baṅ bhagea.”</verse>
				<verse number="28">Maejiue roṛ ruạṛkeda, “E Probhu, am do ṭhikgem menakada, menkhan gidrạkoakʼ jomakʼ reakʼ ganḍa gunḍạ oka do mej latarre ńurokʼkan setako do onakogeko jomeda.”</verse>
				<verse number="29">Jisui menkeda, “Katha do bhagegem menakada, Do calakʼme; ar ńelme, bạṛicʼ jiu do hoponeram khone oḍok calao akana.’’</verse>
				<verse number="30">Ado oṛakʼe ruạṛen khan, acʼren kuṛi aṭetʼreye giticʼ akan ar bạṛicʼ jiu uni khon oḍok akane ńamkedea.</verse>
				<verse number="31">Noa tayom Jisu do Tur elakae bạgiatʼe Sidon nagraha talate Gạlil doreão sor Dekapoli elaka reakʼ atokoteye calaoena.</verse>
				<verse number="32">Onḍe do mitʼṭen kala ar guṅgạ hoṛ Jisu ṭhenko ạgukedea ar capoye lạgitʼko nehõraedea.</verse>
				<verse number="33">Jisu do bhiṛ tala khon mitʼ aṛereye idikedete uniakʼ banar luturre acʼakʼ kạṭupʼe gutukeda; ar thokate uni hoṛakʼ alaṅe joṭetʼketʼtaea.</verse>
				<verse number="34">Ona tayom serma secʼ beṅgetʼ rakapʼkate kũhrạuateye menkeda, “Ephata” mane do “Jhijokʼme.”</verse>
				<verse number="35">Ar inạtege uniakʼ lutur do jhicʼgotʼentaea, ar alaṅ reakʼ gitạtʼ hõ chaḍaoente pusṭạute katha roroṛe ehopʼena.</verse>
				<verse number="36">Unre Jisu do noa reaṅ hoṛko lại baṛaeye manakatʼkoa. Menkhan tinạkʼe manakatʼko, unạkʼge onko do ona reaṅ artetʼge lại baṛaeko ehopʼena.</verse>
				<verse number="37">Onate hoṛko do hahaṛayenteko menkeda, “Jotowakʼ tinạkʼ bhageye kạmiyeda. Uni do kalakoe ańjom ocoyetʼkoa ar guṅgạko hõ katha roṛ reakʼ daṛeye emako kana.”</verse>
			</chapter>
			<chapter number="8">
				<verse number="1">Mitʼ din arhõ ạḍi utạr hoṛko jarwayena. Ar onko hoṛ ṭhen jãhãn jomakʼ baṅ tahẽkante Jisu do acʼren celako hohoatʼkoteye metatʼkoa,</verse>
				<verse number="2">“Noko hoṛkoreń mãyãkʼ kana, ente teheń pe din hoyokʼ kana iń sãote menakʼkoa; onko ṭhen do jãhãn jomakʼge bạnukʼa.</verse>
				<verse number="3">Ar niạ halotre oṛakʼiń kolkako khan horkoreko lorao botejokʼa, ente onko modren ḍherkoge ạḍi sạṅgiń khonko hecʼakana.”</verse>
				<verse number="4">Celakoko metadea, “Menkhan noa nisun jaegare noko jom ocoko lạgitʼ piṭhạ do okarele ńamkea?”</verse>
				<verse number="5">Jisui kuliketʼkoa, “Tinạkʼ piṭhạ menakʼtapea?” Menkedako, “Eae goṭen”</verse>
				<verse number="6">Uni do gadel hoṛko otre duṛubokʼe hukumatʼkoa. Ar ona eae goṭen piṭhạ hataokate Isore gun manao joharadeteye kecakʼkeda ar hoṛko emako lạgitʼ celakoakʼ tireye calatʼkoa, ar celako do gadel hoṛkoko ematʼkoa.</verse>
				<verse number="7">Celako ṭhen thoṛa thuṛi kạṭicʼ hako hõko tahẽkana. Jisu do hako hõe bhoratʼkote gadel hoṛko emako lạgitʼe metatʼkoa.</verse>
				<verse number="8">Adoko jomkeda arko biyena. Ar okako kecakʼ kaṭra kuṭrạ ńur tahẽyen celako do onakoko halaṅ jarwaketʼte eae phạtiạkʼko perecʼkeda.</verse>
				<verse number="9">Onḍe do pon hajargan herel hoponko tahẽkana.</verse>
				<verse number="10">Ona tayom gadel hoṛe bidạkatʼkote uni do celako sãote mitʼṭen lạukạre decʼkate Dalmanuthạ elakateye calaoena.</verse>
				<verse number="11">Ado onḍe Phạrusikoko oḍok hecʼen khan Jisu sãote reṭe peṭekʼko ehopʼena, ar biḍạue lạgitʼ serma khon mitʼṭen cinhạko khojkeda.</verse>
				<verse number="12">Noa iạte Jisu do kũhrạuateye menkeda, “Niạ piṛhiren hoṛko do cinhạ reakʼ cedakʼko khojkana? Ińiń metapekana, cetʼ cinhạge noko do baṅ udukʼakoa.”</verse>
				<verse number="13">Ona tayom uni do onkoe bạgiatʼkote arhõ lạukạreye decʼena ar doreão hanasae parom calaoena.</verse>
				<verse number="14">Celako soṅgete piṭhạ iditora joṅko hiṛińakatʼ tahẽkana. Ar onkoakʼ do lạukạre eken mitʼṭen piṭhạ tahẽkantakoa.</verse>
				<verse number="15">Unre Jisui metatʼkoa, “Phạrusiko ar Herodrenkoakʼ khạmi khon sontor akae tahenpe.”</verse>
				<verse number="16">Onate celako do ako akoreko menjoṅana, “Piṭhạ bạnukʼ tabonte noae metabon kana.”</verse>
				<verse number="17">Ado celakoko galmaraokan reaṅe baḍaeketʼtako khan Jisui metatʼkoa, “Cedakʼpe meneda piṭhạ bạnukʼtapea? Ape do cetʼ ńit hõ bape baḍae kana se bape bujhạueda? Apeakʼ ontor do cetʼ goṛdho akantapea?</verse>
				<verse number="18">Mẽtʼ menakʼ tulucʼ cetʼ bape ńeńelkana? Lutur tahen tulucʼ cetʼ bape ańjomeda? Disạ hõ cetʼ bape disạyeda,</verse>
				<verse number="19">mõṛẽ hajar hoṛko lạgitʼ mõṛẽ goṭen piṭhạń kecakʼletʼre ape do tinạkʼ phạtiạkʼpe halaṅ jarwaleda?” Celakoko roṛ ruạṛadea, “Gelbar phạtiạkʼ.”</verse>
				<verse number="20">Jisu do arhõe metatʼkoa, “Pon hajar hoṛko lạgitʼ eae goṭen piṭhạń kecakʼletʼre tinạkʼ phạtiạkʼpe halaṅ jarwaleda?” Adoko lạiadea, “Eae phạtiạkʼ.”</verse>
				<verse number="21">Unreye metatʼkoa, “Enḍekhan ńitokʼ hõ cetʼ bape bujhạueda?”</verse>
				<verse number="22">Jisu ar acʼren celako do Bethsaeda atoteko calaoena. Ar onḍe mitʼṭen kãṛã hoṛ Jisu ṭhenko ạgukedea ar joṭedea menteko nehõradea.</verse>
				<verse number="23">Jisu do uni kãṛã hoṛ tire sapʼkate ato bahreteye oḍok idikedea. Ona tayom mẽtʼreye thoadea ar capokedeteye kulikedea, “Jãhãnakʼem ńel ńameda?”</verse>
				<verse number="24">Uni hoṛ do beṅgetʼ rakapʼkateye menkeda, “Iń do hoṛkoń ńel ńametʼkoa; onko do ńelokʼte dare leka, arko taṛam baṛayeda.”</verse>
				<verse number="25">Jisu do arhõ uni hoṛakʼ mẽtʼe joṭetʼketʼtaea. Onate uni hoṛakʼ mẽtʼ do jhicʼentaea ar ńeńel daṛeye ńamkeda. Ar pusṭạute jotowakʼ ńeńele ehopʼena.</verse>
				<verse number="26">Ar noa menkateye kolkadea, “Bethsaeda atote do bolo hõ alom bolokʼa.”</verse>
				<verse number="27">Ona tayom Jisu ar acʼren celako do Kạisạriạ Philipi reakʼ atoteko oḍok calaoena. Uni do calakʼ jokhecʼ celakoe kuliketʼkoa, “Hoṛko do okoe kạnạń menteko meneda?”</verse>
				<verse number="28">Celakoko metadea, “Adomko doko meneda Johan bạbạptisicʼ kanam; ar adomko doko meneda Eliạ kanam arhõ adomko doko meneda nạbiko modren mitʼ hoṛ kanam.</verse>
				<verse number="29">Unre Jisui kuliketʼkoa, “Menkhan ape do okoe kạnạń mentepe meneda?” Patrase roṛ ruạradea, “Am do uni Mạsi kanam.”</verse>
				<verse number="30">Unre Jisu do onkoe sontorkatʼkoa jemon acʼ reaṅ okoe ṭhen hõ aloko lại baṛae.</verse>
				<verse number="31">Jisu do acʼren celako noa menkate cetʼakoe ehopʼena, Manwa Hopon do ạḍi okocʼ duk jojom hoyokʼtaea. Uni do murubiko, maraṅ naekeko ar sostor baḍaekoko nihạtea. Are gocʼ ocokʼa, ar pe mãhã hilokʼre uni do arhõ gocʼko khon jiwetʼ beredokʼ hoyokʼtaea.</verse>
				<verse number="32">Uni do pusṭạute noako kathae lạiatʼkoa. Unre Patras do Jisu mitʼ secʼe begar idikedete nisṛạueye ehopʼkeda.</verse>
				<verse number="33">Jisu do ạcurente celako secʼe beṅgetʼkeda ar Patras dhomkaokedeteye metadea, “Eya Soetan, iń khon pharakokʼme. Ente Isor reakʼakʼko do bam moneakʼ kana, menkhan manwa reakʼakʼkogem moneakʼ kana.”</verse>
				<verse number="34">Noa tayom celako ar gadel hoṛko acʼ ṭhen hoho sorkateye metatʼkoa, “Jãhãege ińakʼ horte hijukʼe monejoṅ uni do acʼakʼ sana leka aloe calakʼma; bickom acʼakʼ krus gokʼkateye pańjayiń ma.</verse>
				<verse number="35">Okoe acʼ lạgitʼ jiwetʼ tahene menjoṅkan uni do jiwiye khuạutaea; menkhan okoe iń ar Isorakʼ bhage sombat iạte acʼakʼ jiwiye khuạutae, uni do onae rukhiyạitaea.</verse>
				<verse number="36">Jãhãege goṭa dhạrtiye labte acʼakʼ jiwiye khuạutae enḍekhan cetʼ porho hoyokʼtaea?</verse>
				<verse number="37">Ente jiwi ńam ruạṛ lạgitʼ uniakʼ do emokʼteakʼ ar cetʼ menakʼtaea?</verse>
				<verse number="38">Niạ piṛhiren bepạtiạu ar kại hoṛko talare iń ar ińakʼ kathako iạte jãhãegeye lajaokʼ, enḍekhan Manwa Hopon hõ sonot goḍetko soṅgekate acʼren Apatakʼ ṭhonokanteye hijukʼre uni hoṛ iạteye lajaokʼa.”</verse>
			</chapter>
			<chapter number="9">
				<verse number="1">Ona tayom Jisu do celakoe metatʼkoa, “Sạrigeń metapekana, nonḍe teṅgo akanko modre nonkan hoṛ menakʼkoa one onko do Isorakʼ raj daṛe salakʼ hijukʼ ạuriko ńel hạbicʼ okalekate hõ bako gujukʼa.”</verse>
				<verse number="2">Noa turui din tayom Jisu do Patras, Jakob ar Johan soṅgekate mitʼṭen usul buruteye rakapʼ calaoena. Ar onko samaṅreye eṭakʼ boronena.</verse>
				<verse number="3">Uniakʼ kicricʼko do nonka pĩṛĩtʼ pĩṛĩtʼ ponḍ hoyena je, dhạrtiren okoe dhubi hõ onka do ohoe ponḍ oco daṛekea.</verse>
				<verse number="4">Onko do Eliạ ar Mose onḍeko ńelketʼkinạ. Unkin do Jisu sãotekin galmaraokan tahẽkana.</verse>
				<verse number="5">Unre Patras do Jisui metadea, “E Guru, ale nonḍe menakʼle do, bhagege hoeakana. Nonḍe pea kumbạ oṛakʼle benaoa, mitʼṭen do am lạgitʼ, mitʼṭen do Mose lạgitʼ ar mitʼṭen do Eliạ lạgitʼ.”</verse>
				<verse number="6">Patras do cetʼe mena mente bae bujhạulakʼa, ente onko do ạḍi botor caṛhaoatʼko tahẽkana.</verse>
				<verse number="7">Ar ona jokhecʼ mitʼṭen rimil do rakapʼ hecʼente onkoe umul esetʼketʼkoa, ar ona rimil khon noa katha ańjomena, “Nuige ińren dulạṛiạ Hopon, nuiakʼ ańjomtaepe.”</verse>
				<verse number="8">Celako do beṛhaeteko beṅgetʼ ạcurketʼ khan eken Jisu eskargeko ńel ńamkedea.</verse>
				<verse number="9">Ado buru khonko pheḍ hijukʼkan tahẽkanre Jisu do onkoe hukumatʼkoa, “Okape ńelketʼ, ona do Manwa Hopon gocʼko khon ạuriye jiwetʼ beredokʼ hạbicʼ okoe hõ alope lại akoa.”</verse>
				<verse number="10">Celako do Jisuakʼ hukumko bataoketʼtaea, menkhan gocʼko khon jiwetʼ beredokʼ reakʼ mane cetʼ kana mente ona do ako akore galmaraoko ehopʼena.</verse>
				<verse number="11">Onko do Jisuko kulikedea, “Sostor baḍaeko do cekateko meneda, pạhilre Eliạ hijukʼ reakʼ jạruṛ menakʼtaea mente?</verse>
				<verse number="12">Jisui roṛ ruạṛatʼkoa, “Noa katha do sạrikangea je, pạhilre Eliại hijukʼa ar sanamakʼ do lahate lekae teṅgo aroea. Menkhan Manwa Hopon reaṅ sonot sostorre cekate baṅ olakan, uni do ạḍi okocʼ duk jojom hoyokʼtaea ar hoṛko do uniko nihạtea?</verse>
				<verse number="13">Menkhan ińiń metapekana, Eliạ reaṅ sonot sostorre okaleka olakan onkage uni doe hecʼlena, ar hoṛko do unire akoakʼ sana lekako kạmikeda.”</verse>
				<verse number="14">Jisu ar onko pea cela do eṭakʼ celako ṭhenko ruạṛ hecʼen khan, beṛhaete gadel hoṛ jarwa akan ar adom sostor baḍaeko do onko tulucʼ reṭe peṭekʼ kanko ńelketʼkoa.</verse>
				<verse number="15">Ar hoṛko do Jisuko ńelkede khan ạḍitetʼko hahaṛayena ar ńir senkateko joharadea.</verse>
				<verse number="16">Jisu do sostor baḍaekoe kuliketʼkoa, “Onko tulucʼ cetʼ reaṅpe reṭepeṭekʼ kana?”</verse>
				<verse number="17">Gadel hoṛ bhitri khon mitʼ hoṛe roṛ ruạṛkeda, “E Guru, ińren koṛa am ṭheniń ạgu akadea. Unire do mitʼṭen guṅgạ jiu menaea.</verse>
				<verse number="18">Tinreye sabea unre uni do otreye tawakʼ bhindạṛea. Ar moca do photo photokʼtaea are togocʼ ḍaṭaea. Iń do amren celako uni jiu oḍok giḍiye lạgitʼ iń metatʼkoa, menkhan bako daṛeada.”</verse>
				<verse number="19">Unre Jisui metatʼkoa, “E bepạtiạuko! Ar tinạkʼ din ape sãoteń tahena? Ar tinạkʼ iń sahaokatapea? Dini iń ṭhen ạguyepe.”</verse>
				<verse number="20">Ado uni ṭhenko ạgukedea. Unre bạṛicʼ jiu do Jisui ńelkede khan koṛaye mocṛa mucṛikedea. Ar otreye bhindạṛkedete moca do photo photoyentaea ar guṛdạukʼe ehopʼena.</verse>
				<verse number="21">Jisu do uniren apattetʼe kulikedea, “Tinạkʼ din khone nonka akana?” Uni doe menkeda, “Gidrạ khonge.</verse>
				<verse number="22">Bạṛicʼ jiu do goje lạgitʼ jaoge seṅgel ar dakʼreye khadle akadea. Ado jãhãnakʼem daṛeakʼ khan dayakate onkaeme.”</verse>
				<verse number="23">Jisui menkeda, “ ‘Daṛeakʼ khan,’ noa katha reakʼ mane do cetʼkana? Okoeye pạtiạukʼ uni lạgitʼ do jotoge hoedaṛeakʼa.”</verse>
				<verse number="24">Unre gidrạren apat do ãṭ aṛaṅateye menkeda, “Iń doń pạtiạukʼ kangea; ar ńit hõ ińre oka bepạtiạu menakʼ ona baṛe ocokʼ kạtińme.”</verse>
				<verse number="25">Ado gadel hoṛ ńir hijukʼkane ńelketʼko khan Jisu do bạṛicʼ jiu dhomkao kedeteye metadea, “E kala ar guṅgạ jiu, hukumam kạnạń uni khon oḍok calakʼme; ar tis hõ unire alom bolo ruạṛokʼa.”</verse>
				<verse number="26">Unre bạṛicʼ jiu do kikiạuate koṛae mocṛa mucṛikedea ar uni khone oḍok calaoena. Onate koṛa do gocʼicʼ lekae ńelente ḍher hoṛgeko menkeda, “Uni doe gocʼena.”</verse>
				<verse number="27">Menkhan Jisu do ti sapʼkateye beretʼkede khane teṅgoyena.</verse>
				<verse number="28">Inạ tayom Jisu do oṛakʼ bhitriteye boloyena. Unre celako do hape hapete hecʼkateko kulikedea, “Cekate ale do bale oḍok daṛeadea?”</verse>
				<verse number="29">Jisui metatʼkoa, “Nui jạtrenko do koejoṅ begor ar cetʼte hõ ohoko oḍoklena.”</verse>
				<verse number="30">Tayomte onko do ona jaegako bạgiatʼe Gạlil Prodesh talateko parom calaoena. Uni doe menjoṅkan tahẽkana okoe hõ jemon aloko baḍaeye okateye calakʼkana mente,</verse>
				<verse number="31">ente unre uni do acʼren celakoe cetʼakokan tahẽkana, are lại akokan tahẽkana, “Manwa Hopon do hoṛkoakʼ tireko soprotea. Arko gojea ar pe din hilokʼre uni do arhõe jiwetʼ beredokʼa.”</verse>
				<verse number="32">Menkhan celako do Jisuakʼ katha reakʼ mane bako bujhạu daṛeada ar kuliye hõko botorena.</verse>
				<verse number="33">Ona tayom Jisu ar acʼren celako do Kapharnạhumteko calaoena. Ar Jisu oṛakʼ bhitriteye boloyen khan celakoe kuliketʼkoa, “Horre cetʼ iạtepe reṭe peṭekʼkan tahẽkana?”</verse>
				<verse number="34">Celako do thirgeko tahẽyena, ente joto khon maraṅicʼ doe okoe kana menteko reṭe peṭekʼkan tahẽkana.</verse>
				<verse number="35">Jisu doe duṛupʼena ar onko gelbar celako acʼ ṭhen hohoatʼkoteye metatʼkoa, “Jãhãe pạhilicʼ hoyokʼe menetʼ khan uni do jotoko khon tayomre tahen hoyokʼtaea ar jotokoren sapʼdapʼicʼ hoyokʼ jạruṛtaea.”</verse>
				<verse number="36">Uni do mitʼṭen gidrạ onko samaṅreye teṅgokedea. Ar hoborkedeteye metatʼkoa,</verse>
				<verse number="37">“Jãhãege nonkan kạṭicʼ gidrạ iń ńutumteye ataṅe uni do ińgeye ataṅińạ, ar okoe ińe ataṅiń uni do eken iń do baṅ, menkhan kol akadińicʼgeye ataṅede kana.”</verse>
				<verse number="38">Johan do Jisui metadea, “E Guru, mitʼṭen hoṛ do am ńutumte bạṛicʼ jiukoe oḍok giḍikakole ńelkede khan uni dole manakadea, ente uni do abo dolrene baṅkana.”</verse>
				<verse number="39">Jisui menkeda, “Alope manayea. Jãhãege iń ńutumte hahaṛawakʼko kạmi tayom iń upạrte bạṛicʼ do ohoe roṛ daṛelea,</verse>
				<verse number="40">ente okoe abo birudrene baṅkan, uni do abo secʼren kangeae.</verse>
				<verse number="41">Sạrigeń metapekana, Mạsiren hoṛpe hoeakante jãhãege iń ńutumte mitʼ bạṭi dakʼe ńu ocope, uni do okalekate hõ acʼakʼ kuṛại ohoe atʼletaea.</verse>
				<verse number="42">“Ińreko pạtiạu akan noko kạṭicʼko modre mitʼ goṭen jãhãege kại horteye idiye enḍekhan uni do hoṭokʼre jante dhiri tolaete doreãore khadle giḍikaege uni lạgitʼ bhage hoyokʼa.</verse>
				<verse number="43">Amakʼ ti kại horteye or idime khan ona do samakʼ giḍikakʼme.</verse>
				<verse number="44">Ente banar ti tahentam tulucʼ noroktem calakʼ khon boroṅ ṭhunṭạge jionte bolokʼ do am lạgitʼ bhagea.</verse>
				<verse number="45">Ona norok reakʼ seṅgel do tishõ baṅ ĩṛĩjokʼa.</verse>
				<verse number="46">Amakʼ jaṅga kại horteye ạyur idime khan ona do samakʼ giḍikakʼme. Ente banar jaṅga tahentam tulucʼ noroktem calakʼ khon leḍhage jiontem bolokʼ do am lạgitʼ bhagea.</verse>
				<verse number="47">Amakʼ mẽtʼ kại horteye ạyur idime khan ona hõ hoṭor totʼ giḍikakʼme. Ente banar mẽtʼ tahentam tulucʼ norokte bolokʼ khon mitʼ mẽtʼante Isorakʼ rajre bolokʼge am lạgitʼ bhagea.</verse>
				<verse number="48">Ona norokre gocʼ hoṛkoakʼ jel jojom tejo do tishõ bako gujukʼa, ar onḍenakʼ seṅgel hõ baṅge ĩṛĩjokʼa.</verse>
				<verse number="49">“Ar buluṅ emakʼ leka sanamko cetanre seṅgel emocokʼa.</verse>
				<verse number="50">“Buluṅ ma bogege, menkhan sabakʼlen khan cekate ona do arhõ rahamkokʼa? Apeakʼ ontorre buluṅ tahentapema ar sanamko tulucʼ sulukte tahenpe.”</verse>
			</chapter>
			<chapter number="10">
				<verse number="1">Jisu do ona jaega khon uṭhạukate Jihudạ Prodesh ar Jordan gaḍa hanasakoteye parom calaoena. Ar gadel hoṛ do arhõ uni ṭhen hecʼkateko jarwayena. Unre uni do acʼakʼ cạli leka cetʼakoe ehopʼena.</verse>
				<verse number="2">Un jokhecʼ adom Phạrusiko do hecʼkate Jisu biḍạue lạgitʼko kulikedea, “Moseakʼ ạn lekate jãhãe hoṛ rinicʼtetʼe bạgiye do ganokʼtaea se baṅ?”</verse>
				<verse number="3">Jisui metatʼkoa, “Mose do cetʼ hukume em akawatʼpea?”</verse>
				<verse number="4">Onkoko menkeda, “Bapag dolel olaete bạgiye reakʼe hukum akada.”</verse>
				<verse number="5">Jisui metatʼkoa, “Apeakʼ keṭecʼ mon iạte Mose do noa hukume olatʼpe tahẽkana.</verse>
				<verse number="6">Menkhan noa hõ ol menakʼa, sirjon reakʼ etohopʼre ‘Isor do herel ar maejiue benaoketʼkinạ.</verse>
				<verse number="7">Onate manwa do eṅgat-apat bạgikate acʼren bạhu tulucʼ mitʼakane tahena,</verse>
				<verse number="8">ar unkin do mitʼ hoṛmokin hoyokʼa.’ Onate ar barea dokin baṅkana menkhan mitʼ hoṛmo kanakin.</verse>
				<verse number="9">Onate Isor okaṭakʼe joṛao mitʼ akatʼ manwa do ona aloe topagma.”</verse>
				<verse number="10">Ona tayom oṛakʼteko boloyen khan celako do arhõ ona reaṅko kulikedea.</verse>
				<verse number="11">Unreye metatʼkoa, “Jãhãege acʼren bạhu bạgikate eṭakʼ maejiue baplaye uni do acʼren bạhuttetʼ birudreye laṭghaṭeda.</verse>
				<verse number="12">Ar bạhu hõ hereltetʼ bạgikate eṭakʼ hoṛ ṭhene jãwãelen khan enḍekhan uni hõe laṭghaṭa.”</verse>
				<verse number="13">Ado kạṭicʼ gidrạko Jisu ṭhenko ạguketʼkoa jemon uni do capokateye bhorako. Menkhan celako do onkoko dhomkaoketʼkoa.</verse>
				<verse number="14">Jisu do ona ńelkate bae kusilente celakoe metatʼkoa, “Kạṭicʼ gidrạko iń ṭhen hecʼ ocoakope, alope manakoa; ente Isorakʼ raj do nonkankoakʼ kangea.</verse>
				<verse number="15">Sạrigeń metapekana, okoe kạticʼ gidrạko leka Isorakʼ raj bae ataṅ, uni do okalekate hõ, Isorakʼ rajre bae bolo daṛeakʼa.”</verse>
				<verse number="16">Ona tayom Jisu do onko kạṭicʼ gidrạkoe hoborketʼkoa ar bohokʼre capokateye bhoratʼkoa.</verse>
				<verse number="17">Jisu do arhõ horteye oḍok calakʼ kan tahẽkanre mitʼṭen hoṛ do uni ṭhene ńir hecʼena ar ikhuṛumenteye menkeda, “E Guru, am do mitʼṭen bhage hoṛ kanam. Lạiạńme, jaejug jion ńam lạgitʼ cetʼiń cekaea?”</verse>
				<verse number="18">Jisu do uniye metadea, “Cedakʼ bhage dom mitạńkana? Isor chaḍa ar okoe hõ bhage do bạnukʼkoa.</verse>
				<verse number="19">Hukumko mam baḍaege, ‘alom khũna, alom loṭghuṭia, alom kombṛoea, eṛe goha alom ema, alom ṭhokakoa, ar gogo-babam manotkinạ.’ ”</verse>
				<verse number="20">Uni hoṛe menkeda, “E Guru, gidrạ khonge noako joto doń manao ạguyeda.”</verse>
				<verse number="21">Jisu do uniye beṅgetʼadea ar dulạṛ salakʼe metadea, “Mitʼṭen jinis dom bạki akada. Do calakʼme, ar oka menakʼtam ona ạkhrińkate reṅgecʼ orecʼko dan akome. Onate sermare dhonem ńama. Ar inạ tayom do hecʼkate ińren cela hoyokʼme.”</verse>
				<verse number="22">Noa katha ańjomkate uni hoṛ doe mirluṅena. Uni do ạḍi utạr dhon tahẽkantaete bhabnakateye ruạṛ calaoena.</verse>
				<verse number="23">Unre Jisu do beṛhaete beṅgetʼ ạcurkate acʼren celakoe metatʼkoa, “Kisạ̃ṛko lạgitʼ serma rajte bolokʼ do muskilgea!”</verse>
				<verse number="24">Khan celako do Jisuakʼ noa katha ańjomteko hahaṛayena. Jisu do arhõe metatʼkoa, “E bachako, okoe dhon-duribreko bhorsakʼkan onko lạgitʼ Isorakʼ rajte bolokʼ do muskilgea.</verse>
				<verse number="25">Kisạ̃ṛ hoṛ Isorakʼ rajte bolokʼ khon sũi bhugạkʼte ũṭe bolo tabokʼ do algagea.”</verse>
				<verse number="26">Noa iạte celako do arhõko bhaṛoyente ako talare memenko ehopʼena, “Enḍekhan kại khon do okoeye bańcao daṛekokʼa?”</verse>
				<verse number="27">Jisu do beṅgetʼatʼkoteye metatʼkoa, “Manwa hotete baṅ hoe daṛeakʼre hõ, Isor ṭhen bin leṭejokʼakʼ do bạnukʼa; uni ṭhen do sanamakʼge hoedaṛeakʼa.”</verse>
				<verse number="28">Patras do uniye metadea, “Ńelme, ale do jotowakʼ bạgikate amren celale hoeakana,”</verse>
				<verse number="29">Jisui roṛ ruạṛatʼkoa, “Sạrigeń metapekana, jãhãege iń ar Isorakʼ bhage sombat iạte oṛakʼ duạr se boehako se miserako se eṅgat se apat se gidrạko se ot baṛgekoe bạgi oṭoakatʼ,</verse>
				<verse number="30">uni do niạ purire mitʼ sae doboṛ ḍher oṛakʼ-duạr, boeha-misera, eṅgat-apat, gidrạko ar ot-baṛgekoe ńama ar ona são sãote uni doe santao ocokʼa; ar hana purire jaejug jione ạidạri joṅa.</verse>
				<verse number="31">Menkhan okoe lahare menakʼko onko modren ḍherkogeko tayomokʼa ar okoe tayomre menakʼko onko modren ḍherkogeko lahakʼa.</verse>
				<verse number="32">Inạ tayom Jisu ar acʼren celako do Jerusalem horteko rakapʼ calaoena. Ar Jisu do onko laha lahateye calakʼkan tahẽkana; ar celako do hahaṛakʼ tulucʼ uni sãoteko calakʼkan tahẽkana ar okoeko hoṛ uniko pańja idiyede tahẽkan onko doko botorokʼkan tahẽkana. Jisu do acʼren gelbar celako mitʼ secʼe hoho begarketʼkote acʼre hoyokʼ lạgidokʼ reakʼ katha lại akoe ehopʼkeda.</verse>
				<verse number="33">Uni doe metatʼkoa, “Ńelpe, Jerusalemte bon calakʼ kana. Onḍe Manwa Hopon do maraṅ naekeko ar sostor baḍaeko ṭhenko soprotea. Onko do gujukʼ lek kanae menteko bicạr dusiyea ar boṅgan hoṛ jạtrenkoakʼ tireko soprotea.</verse>
				<verse number="34">Ar boṅgan hoṛ jạtrenko do uniko nisṛạuea ar hoṛmoreko thoaea ar cạbuk baṛakateko gojea. Ar pe mãhã hilokʼre uni do arhõe jiwetʼ beredokʼa.”</verse>
				<verse number="35">Ado Sabdaeren hopon Jakob ar Johan do Jisu ṭhen hecʼkatekin menkeda, “E Guru, ạlińakʼ menjoṅakʼ do noage, ạliń okaliń koeme am do onagem onkawạlińa.”</verse>
				<verse number="36">Jisui metatʼkinạ, “Iń do aben lạgitʼ cetʼiń cekaea? Ar cetʼben khojkana?”</verse>
				<verse number="37">Unkinkin menkeda, “Am do tinre ṭhonokantem rajokʼa unre ạliń modre mitʼ hoṛ do amakʼ jojomsa aṛere ar mitʼ hoṛ do amakʼ leṅgasa aṛere jemon liń duṛupʼ daṛeakʼ.”</verse>
				<verse number="38">Jisui metatʼkinạ, “Okaṭakʼ ben khojkan, ona do baben baḍaea. Oka duk reakʼ bạṭireń ńũi lạgidokʼ kan ona do cetʼ ben ńũ daṛeakʼgea? Se oka bạptismateń bạptis lạgidokʼkan ona do cetʼ ben ataṅ daṛeakʼgea?</verse>
				<verse number="39">Metadeakin, “Hẽ daṛeakʼgea liń.” Unre Jisui metatʼkinạ, “Iń oka duk reakʼ bạṭireń ńũi aben hõ ona reaṅ ben ńũiya, ar oka bạptismań ataṅ, aben hõ ona ben ataṅa,</verse>
				<verse number="40">menkhan ińakʼ jojomsa ar leṅgasare duṛupʼ ben reakʼ ektiạri do bạnukʼtińa. Onako jaega do okoe lạgitʼ tear akan eken onkogeko ńama.”</verse>
				<verse number="41">Ar onko gel goṭen cela do noa katha ańjomkate Jakob ar Johan upạrteko edreyena.</verse>
				<verse number="42">Unre Jisu do sanamko mitʼ sãote hohoatʼkoteye metatʼkoa, “Baḍaegeape, boṅgan hoṛ jạtkoren do disạm cakʼlaokoge onkoren Probhuko hoyokʼ kana ar onkoren mukhiyạkoge onko cetanre ektiạriko calaoeda.</verse>
				<verse number="43">Menkhan apeko talare onka hoyokʼ do lek baṅkana, bickom ape modre jãhãege maraṅ hoyokʼe menjoṅkan khan uni do aperen sapʼdapʼicʼe hoyokʼma,</verse>
				<verse number="44">Ar jãhãe pạhilicʼ hoyokʼe menetʼ khan uni do jotokoren golame hoyokʼma.</verse>
				<verse number="45">Disạipe, Manwa Hopon do sapʼsor ocokʼ lạgitʼ do baṅ bickom sapʼ sosorgeye hecʼakana ar ạḍi utạr hoṛkoakʼ chaḍaokʼ reakʼ dam lekate onkoakʼ jiwi bodolte acʼakʼ jiwi emokʼgeye hecʼakana.”</verse>
				<verse number="46">Ado Jisu ar uniren celako Jerikho nagrahateko calaoena. Ar celako ar gadel hoṛko sãote nagraha khone oḍok calakʼkan tahẽkanre Timạiren hopon Bạrtimại ńutuman mitʼṭen kãṛã kokoe hoṛ do hor aṛereye duṛupʼ akan tahẽkana.</verse>
				<verse number="47">“Ar Nasaretren Jisu,” kanae menteye ańjomketʼ khan ãṭ aṛaṅte hohoye ehopʼena, “E Dạudren hopon Jisu, dayawạńme.”</verse>
				<verse number="48">Noate ḍher hoṛge uniko dhomkaokedete thir hapekokʼko metadea, menkhan uni do artetʼge ãṭ aṛaṅte hohoateye menkeda, “E Dạudren hopon Jisu mãyãwạńme baṛe.”</verse>
				<verse number="49">Jisu do teṅgoyenteye metatʼkoa, “Uni hohowaepe.” Khan uni kãṛã hoṛ hohoadeteko metadea, “Alom botorokʼa ma beretʼme. Uni do ame hohowam kana.”</verse>
				<verse number="50">Unre uni do acʼakʼ oyon kicricʼ capatʼ giḍikatʼteye don beretʼena ar Jisu ṭhene hecʼena.</verse>
				<verse number="51">Jisu do uniye kulikedea, “Am lạgitʼ cetʼ iń cekaea? Ar cetʼem khojkana?” Kãṛã hoṛe menkeda, “E Guru, jemoniń ńeńel.”</verse>
				<verse number="52">Jisui menkeda, “Do calakʼme, am do pạtiạu akantem bogeyena.” Uni hoṛ do unrege ńeńele ehopʼena ar horteye pańja idikedea.</verse>
			</chapter>
			<chapter number="11">
				<verse number="1">Ado Jerusalem sorko seṭeren khan onko do Jạitun buru ṭhenakʼ Bethaphage ar Bethaniạ ato ṭhenko hecʼena. Onḍe seṭerkate Jisu do acʼren barea cela noa menkateye kolkatʼkina,</verse>
				<verse number="2">“Aben do samaṅ senakʼ atote calakʼben. Ar atote bolokʼ jokhecʼ mitʼṭen gadha hopon onḍe tol akadeben ńamea. Unire do okoege tishõ bako decʼakana.</verse>
				<verse number="3">Aben do raṛakate nonḍe ạguye ben. Ar jãhãegeye kuli ben, ‘cedakʼ ben nonkayeda?’ Enḍekhan metaeben, ‘Probhu do nui reakʼ jạruṛ menakʼtaea; ar uni do usạrateye aṛakʼ abena.’ ”</verse>
				<verse number="4">Unre unkin dokin senena ar gadha hopon chaṭka duạrre tolakade kin ńamkedea. Ar tinre kin raṛayedekan tahẽkana,</verse>
				<verse number="5">unre onḍe okoeko teṅgo akan tahẽkan onko doko metatʼkinạ, “Cetʼ ben cekayeda? Gadha hopon do cedakʼ ben raṛayedea?’’</verse>
				<verse number="6">Unkin cela do Jisu okaleka roroṛe metatʼkin tahẽkan onkagekin metatʼkoa. Unre onko do gadha hoponko idiocowatʼkinạ.</verse>
				<verse number="7">Ado Jisu ṭhenkin ạgukede khan uni cetanre ạkinakʼ oyonakʼkin aṭetʼkeda. Ar Jisu do unireye decʼena.</verse>
				<verse number="8">Ar ạḍi utạr hoṛ do akoakʼ oyonakʼko hor horteko aṭetʼkeda ar eṭakʼko do goḍa khon ḍạrko hese ạguketʼte horteko aṭetʼ idikeda.</verse>
				<verse number="9">Ar Jisu laha lahate calakʼkanko ar uni pańjayekanko do ãṭ aṛaṅteko hoho idiyetʼkan tahẽkana, “Hosanna! Bhorangeae Probhu ńutumte darae kanicʼ do.</verse>
				<verse number="10">Bhorangea aboren baba Dạudakʼ darakan raj do. Coṭ utạrre Hosanna!”</verse>
				<verse number="11">Jisu do Jerusalemre senkate mundilteye boloyena ar beṛhaete jotowakʼe ạri bạndhiketʼa, menkhan bela khaṭogeye tahẽkante acʼren gelbar celakoante Bethaniạteye calaoena.</verse>
				<verse number="12">Ado dosar hilokʼ onko do Bethaniạ ato khonko oḍokʼ hijukʼkan tahẽkanre Jisu do reṅgecʼ kedea.</verse>
				<verse number="13">Unre loa belekʼ okte do baṅ tahẽkana, menkhan enrehõ uni do sạṅgiń khon mitʼṭen loa dareye ńel ńamketʼte onare jo ńam lạgitʼe sen sorena. Ar ona dare sore senen khan onare sakam chaḍa ar cetʼge bae ńel ńamleda.</verse>
				<verse number="14">Onate dareye metatʼa, “Okoege tishõ amakʼ jo aloko jom ńamma.” Celako do Jisuakʼ noa kathako ańjom tiyokʼkeda.</verse>
				<verse number="15">Ado Jerusalemteko seṭeren khan Jisu do mundilteye boloyena ar onḍe kiriń-ạkhrińkoe laga oḍokketʼkoa. Uni do ṭaka-poesa bodoletʼkan hoṛkoakʼ ṭebilko ar parwa kiriń-ạkhrińkoakʼ mạcikoe ulṭạu giḍikatʼtakoa.</verse>
				<verse number="16">Uni do mundil talate kiriń ạkhirińkoakʼ oka jinis hõ bae parom idiocoatʼkoa.</verse>
				<verse number="17">Ado cetʼako jokhecʼ onko hoṛkoe metatʼkoa, “Sostorre cetʼ nonka baṅ olakana, ‘ińakʼ oṛakʼ do sanam jạtko lạgitʼ koejoṅ oṛakʼ ńumogokʼa mente?’ Menkhan ape do ḍạkukoakʼ danderpe benao akada!”</verse>
				<verse number="18">Maraṅ naekeko ar sostor baḍaeko do noa katha ańjomkate Jisu goje lạgitʼ ạt ńam baṛaeko ehopʼena. Onko do Jisuko botoraekan tahẽkana, ente hoṛko do Jisuakʼ cecetʼakʼteko bhaṛo caba akan tahẽkana.</verse>
				<verse number="19">Ar ạyupʼen khan uni do celakowante nagraha bahreteye oḍok calaoena.</verse>
				<verse number="20">Ado setakʼ jokhecʼ ona horteko parom calakʼkan tahẽkanre celako do rehetʼ sudhạ loa dare rohoṛ akanko ńelkeda.</verse>
				<verse number="21">Patras do Jisuakʼ katha disạketʼteye menkeda, “E Guru, ńelme okaṭakʼ darem sarapatʼ tahẽkan ona do rohoṛ akana.”</verse>
				<verse number="22">Unre Jisui metatʼkoa, “Isorre biswạs tahentapema.</verse>
				<verse number="23">Sạrigeń metapekana, jãhãege begor digdhạte noa burui metakʼ, ‘nonḍe khon uṭhạukʼte jalapurire khadlekʼme,’ are pạtiạukʼ baṅma, okae menetʼ ona do hoyokʼa mente, enḍekhan uni lạgitʼ do hoyokʼgea.</verse>
				<verse number="24">Onateń metapekana, jãhãnakʼgepe koe arpe khoj, pạtiạukʼpe ape do onape ńam akada, ar ape lạgitʼ ona do hoyokʼtapea.</verse>
				<verse number="25">Apepe koejoṅre jãhãe birudre jãhãnakʼ tahentape khan uni do ikạyepe,</verse>
				<verse number="26">jemon aperen sermaren Baba hõ apeakʼ kạikoe ikạitape.”</verse>
				<verse number="27">Ona tayom Jisu ar acʼren celako do arhõ Jerusalemteko hecʼena, ar mundilreye dãṛã bãṛãkan tahẽkanre maraṅ naekeko, sostor baḍaeko ar murubiko uni ṭhen hecʼenteko kulikedea,</verse>
				<verse number="28">“Oka ektiạrite noakom kạmi kana? Ar okoe noa ektiạriạ doe emakatʼmea?”</verse>
				<verse number="29">Jisui roṛ ruạṛatʼkoa, “Iń do mitʼṭen kathań kulipea. Adope roṛ ruạṛ daṛeạń khan iń hõń lạiapea oka ektiạrite noakoń kạmi kana mente.</verse>
				<verse number="30">Johan do bạptisma emokʼ reakʼ ektiạri oka khone ńamleda, Isor khon se manwako secʼ khon?”</verse>
				<verse number="31">Unre onko do ako talare noako galmaraoana, “Menle khan bon ‘Isor ṭhen khon,’ enḍekhane metabona, ‘cedakʼ tobe bape pạtiạuadea?’</verse>
				<verse number="32">Arhõ bon men lekhan, ‘manwa secʼ khon,’ enḍekhan?” Onko do hoṛkoko botorakokan tahẽkana, ente sanamkoge Johan do mitʼṭen nạbi menteko manaoede tahẽkana.</verse>
				<verse number="33">Onateko menkeda, “Ale do bale baḍaea.” Unre Jisui metatʼkoa, “Enḍekhan iń hõ bạń lạiapea oka ektiạrite noakoń kạmi kana.”</verse>
			</chapter>
			<chapter number="12">
				<verse number="1">Ona tayom Jisu do golpoko hotete cetʼakoe ehopʼena. Uni doe metatʼkoa, “Mitʼ hoṛ do mitʼṭen darkha bagwane benaoketʼte ona beṛhaeteye eṭetʼ ạcurkada. Ar darkha rasa benao lạgitʼ lelen kunḍe laketʼte mitʼṭen usul oṛakʼe benaokeda. Ona tayom casako ṭhen bạisạu oṭokate uni do eṭakʼ disạmteye calaoena.</verse>
				<verse number="2">Ado jo belekʼ okte hoyen khan ona jo reakʼ bhag hatao lạgitʼ casako ṭhen mitʼṭen gutiye kolkedea.</verse>
				<verse number="3">Menkhan casako do uni guti hõ sapʼkedeteko dalkedea ar eken tiko kolgotʼkadea.</verse>
				<verse number="4">Unre kisạ̃ṛ do eṭakʼ ar mitʼṭen gutiye kolkedea. Khan casako do uni guti hõ bohokʼreko dalkedea ar uni tulucʼ ạḍi bạṛicʼko beoharkeda.</verse>
				<verse number="5">Enrehõ uni do eṭakʼ ar mitʼṭene kolkedea. Ar casako do uniko gocʼkedea. Tayomte uni kisạ̃ṛ do arhõ eṭakʼkoe kolketʼkoa, menkhan onko modre adom doko dalketʼkoa ar eṭakʼko doko gocʼketʼkoa.</verse>
				<verse number="6">“Ado onḍe kole lạgitʼ kisạ̃ṛren do eken mitʼ goṭengeye sarecʼena. Uni do acʼren dulạṛiạ hoponge. Ar mucạtʼre acʼren hopongeye kolkedea; are hudisana; ‘onko do nahakʼ ińren hoponko manotea.’</verse>
				<verse number="7">Menkhan onko casako do ako akoreko menana, ‘nuige owaris doe hoyokʼa. Dela bon gojea, enḍekhan aboge onaren mạlik bon hoyokʼa.’</verse>
				<verse number="8">Onko do hopontetʼ sapʼkedeteko gocʼkedea ar darkha bagwan bahrereko giḍikadea.</verse>
				<verse number="9">“Enḍekhan mase lạipe, darkha bagwanren mạlik do cetʼe cekaea? Uni doe hijukʼa ar casakoe gocʼkoa ar darkha bagwan do eṭakʼkoe jimạ oṭoakoa.</verse>
				<verse number="10">Ape do cetʼ sonot sostorre bape paṛhao akada? ‘Raj mistiriko okaṭakʼ dhiriko bad giḍi oṭoletʼ onage konac reakʼ asol dhiri hoyena;</verse>
				<verse number="11">noa do Probhu khonakʼge hoyena, ar aboakʼ mẽtʼ samaṅre do ạḍi hahaṛawakʼge?’ ”</verse>
				<verse number="12">Unre sostor baḍaeko do Jisu sabeko menana, enteko bujhạukeda, ako birudrege ona golpo doe lạiyeda. Menkhan onko do hoṛko botoratʼkote Jisu bạgiadeteko calaoena.</verse>
				<verse number="13">Onko sostor baḍaeko do Jisu acʼakʼ kathate jhạliye lạgitʼ Phạrusiko ar Herod secʼrenkoko kolketʼkoa.</verse>
				<verse number="14">Onko do Jisu ṭhen hecʼkateko menkeda, “E Guru, alele baḍaea, mitʼṭen sạri hoṛ kanam. Ar hoṛ cetʼko hudisme ar bako hudisme, ona do bam moneakʼ kana, ente am do okoeakʼ mẽtʼãhã hõ bam beṅgetʼakʼ kana. Ar sạri sạrige Isorakʼ hor reaṅem cetʼako kana. Ado lạialeme, Moseakʼ ạn lekate Romren maharaj khajna emae do ganokʼa se baṅ?</verse>
				<verse number="15">Ar uni do khajnale emaea se baṅ?” Jisu do onkoakʼ phạsiạratetʼ baḍaeketʼteye metatʼkoa, “Cedakʼpe biḍạuedeń kana? Den mitʼṭen Dinar ạguạńpe.”</verse>
				<verse number="16">Ado mitʼṭen Dinarko aguade khan Jisu do onkoe kuliketʼkoa, “Noare chap akan muṭhạn ar ńutum do okoeakʼ kana?” Metadeako, “Romren maharajakʼ kana”</verse>
				<verse number="17">Jisui metatʼkoa, “Okaṭakʼ maharajakʼ kan ona do maharajge emaepe, ar okaṭakʼ Isorakʼkan ona do Isorge emaepe.” Jisuakʼ noa katha ańjomkateko hahaṛayena.</verse>
				<verse number="18">Ado Sạdukiko modren adomko do Jisu ṭhenko hecʼena. Sạdukiko ṭhen do gocʼkoakʼ jiwetʼ beredokʼ reakʼ do cetʼge bạnukʼa.</verse>
				<verse number="19">Onate onko do Jisuko kulikedea, “E Guru, Mose do abo lạgitʼ noae ol oṭoakada, ‘jãhãe hoṛ begor gidrạwante bạhuttetʼe gocʼ bạgi oṭoae khan enḍekhan bokottetʼ do uniye baplayete dadattetʼren bõse teṅgokoma.’</verse>
				<verse number="20">Eae boehako tahẽkana, ar pạhilicʼ do baplakate begor gidrạwantegeye gocʼena.</verse>
				<verse number="21">Khan dosaricʼ do hilit erae baplakedea, menkhan uni hõ begor gidrạwantegeye gocʼena, ar tesaricʼ hõ onka lekageye gocʼena.</verse>
				<verse number="22">Ar nonkage eae boehako modre, okoeren hõ gidrạ do bako hoelena. Ado mucạtʼre uni maejiu hõe gocʼena.</verse>
				<verse number="23">Enḍekhan gocʼkoko jiwetʼ beredokʼre uni do okoeṭakʼren bạhui hoyokʼa? Ente eae hoṛge coṅ uni mako baplalede.”</verse>
				<verse number="24">Jisui roṛ ruạṛatʼkoa, “Bhuledape, ente ape do sostor hõ bape baḍaea ar Isorakʼ daṛe reakʼakʼko hõ baṅ.</verse>
				<verse number="25">Gocʼkoko jiwetʼ beredokʼre bạhu hõ bako bạhu joṅa ar jãwãe hõ bako jãwãeyokʼa; onko do serma goḍet lekako hoyokʼa.</verse>
				<verse number="26">Menkhan gocʼko jiwetʼ beredokʼ reaṅ Moseakʼ puthire ol akan jolokʼkan jhạwạ reakʼ katha do cetʼ bape paṛhao akada, Isor do Moseye metadea, ‘ińge Abrahamren Isor,</verse>
				<verse number="27">Isạhakren Isor ar Jakobren Isor?’ Isor do gocʼkoren Isor doe baṅkana, menkhan jiwetʼkoren Isorge. Ape do ạḍipe bhuleda.”</verse>
				<verse number="28">Ado sostor baḍaeko modren mitʼ hoṛ do onḍe hecʼkate reṭe peṭekʼ kane ańjomketʼkoa. Ar Jisu bes okocʼteye roṛ ruạṛetʼkan ńelkedeteye kulikedea, “Sanam khon pạhilakʼ hukum do okaṭakʼ kana?”</verse>
				<verse number="29">Jisui roṛ ruạṛkeda, “Sanam khon pạhilakʼ hukum do hoyokʼ kana, ‘E Israelko, ańjompe, aboren Probhu Isor doe mitʼ goṭengea.</verse>
				<verse number="30">Onate apeakʼ goṭa ontorte, goṭa jiwite, goṭa monte ar goṭa daṛete aperen Probhu Isor dulạṛepe.’</verse>
				<verse number="31">Ar dosarakʼ hukum do noa kana, ‘am aḍe paseren hoṛ apnar leka dulạṛem.’ Noakin banar hukum khon maraṅ hukum do ar cetʼge bạnukʼa.”</verse>
				<verse number="32">Unre sostor baḍayicʼ doe menkeda, “E Guru, bhage katha kangea. Am do sạrigem menakada, Isor doe mitʼ goṭengea ar uni chaḍa eṭakʼ Isor do bạnukʼkoa.</verse>
				<verse number="33">Ar goṭa ontorte, goṭa bujte ar goṭa daṛete uni dulạṛe ar am aḍe paseren hoṛ apnar leka dulạṛe do janwar ar eṭakʼ joto lekan dãṛẽko khon hõ sorosgea.”</verse>
				<verse number="34">Jisu do sostor baḍaeyicʼ bes budan hoṛ leka roṛ ruạṛetʼkanteye metadea, “Am do Isorakʼ raj khon pharakre do bạnukʼmea.” Ar un khon Jisu jãhãnakʼ kuliye do okoe hõ bako dilleda.</verse>
				<verse number="37">Dạud acʼge coṅ uni ma Probhui metaekan enḍekhan cekate Mạsi do uniren hopone hoedaṛekokʼa?” Ar aema hoṛ do kusi monte Jisuakʼ kathako ańjometʼ tahẽkana.</verse>
				<verse number="38">Jisu do cetʼako tulucʼe metatʼkoa, “Sostor baḍaeko khon sontor akae tahenpe. Onko do tilpạṅ talpaṅ aṅgropko horoga ar hạṭiạ bajarkore johar ocokʼko kusiyakʼa.</verse>
				<verse number="39">Onko do sunạgogre laha duṛupʼakʼko ar bhojkore asol asol jaegageko kusiyakʼa.</verse>
				<verse number="40">Ar hoṛko ṭhen ńelocokʼ lạgitʼ jeleń jeleńko koejoṅa, menkhan eṭakʼ secʼ do rạnḍi maejiukoakʼ oṛakʼ-duạrko jom ujạṛetʼtakoa. Nonkan hoṛ do bạ̃ṛti sạjạiko ńama.”</verse>
				<verse number="41">Ona tayom Jisu do mundil reakʼ dan sunduk pheḍre duṛupʼkate ṭaka-poesa emokʼkoe ạri bạndhiyetʼko tahẽkana. Ar kisạ̃ṛ hoṛko do ḍher ṭaka-poesako dankeda.</verse>
				<verse number="42">Ar mitʼṭen reṅgecʼ rạnḍi maejiu do hecʼkate eken barea huḍiń poesae dohokeda.</verse>
				<verse number="43">Unre Jisu do acʼren celako hohoatʼkoteye metatʼkoa, “Sạrigeń metapekana, nui reṅgecʼ rạnḍi maejiu do sundukre sanam hoṛko khon ḍhere danakada.</verse>
				<verse number="44">Ente onko hoṛ do akoakʼ asecʼ tasecʼ dhon khonko dohoakada, menkhan nui maejiu do acʼakʼ okulạnakʼ khon jauḍicʼ bańcao tahen lạgitʼ tahẽkantae, ona jotogeye dohokeda.”</verse>
			</chapter>
			<chapter number="13">
				<verse number="1">Ado Jisu mundil khone oḍok calakʼkan tahẽkanre acʼren mitʼṭen cela do uniye metadea, “E Guru, ńelme, tinạkʼ lạṭu lạṭu dhiri ar tinạkʼ mońj mońj dolanko!”</verse>
				<verse number="2">Jisu do uniye metadea, “Am ma noako lạṭu lạṭu dolanem ńeletʼkan, menkhan noa reakʼ mitʼṭen dhiri hõ ar mitʼ dhiri cetanre baṅ tahena; joto do rạputʼ giḍi ocokʼa.”</verse>
				<verse number="3">Jisu do mundil samaṅ senakʼ Joitun burureye duṛupʼ akan tahẽkanre Patras, Jakob, Johan ar Andreasteko do hape hapete hecʼkate uniko kulikedea,</verse>
				<verse number="4">“Lạialeme, noako do tis hoyokʼa? Ar okalekan cinhạko ńeltele bujhạu daṛeakʼa noako purạukʼ lạgidokʼ ghuṛi do seṭer akana.”</verse>
				<verse number="5">Jisui metatʼkoa, “Ńelpe, okoe hõ jemon aloko bulạupe.</verse>
				<verse number="6">Aema hoṛ do iń ńutumte hecʼkateko mena, ‘iń kangeạń uni do,’ ar aema doko bulạu ocokʼa.</verse>
				<verse number="7">Ape do lạṛhại reakʼ saḍekope ańjomlere alope bilbilạukʼa. Noako do hoyokʼgea, menkhan unrehõ mucạdokʼ do baṅkana.</verse>
				<verse number="8">Mitʼ jạt eṭakʼ jạt birudre, ar mitʼ rajosṭi do eṭakʼ rajosṭi upạrteko lạṛhạiya; ar aema jaegare dhạrti laṛaokʼa ar akal hoyokʼa. Menkhan noako do eken saset reakʼ etohopʼ kana.</verse>
				<verse number="9">“Sontor akan tahenpe. Maraṅ bạisiren hoṛko ṭhenko soprotpea ar sunạgogkoreko dalpea. Iń iạte disạm cakʼlaoko ar rapajko samaṅre teṅgokʼ hoyokʼtapea; ar onko samaṅre iń reaṅ goha emokʼ hoyokʼtapea.</verse>
				<verse number="10">Sanam jạt jạtko ṭhen Isorakʼ bhage sombat do porcar maṛaṅ hoyokʼa.</verse>
				<verse number="11">Ar bicạr lạgitʼko sapʼ idilepere laha khon alope bhabnakʼa cetʼko roroṛ hoyokʼtapea mente. Ona jokhecʼ oka kathape lại ocokʼ, onage roṛpe, ente apege roroṛ hoyokʼtapea ona do baṅ bickom sonot Jiugeye roṛa.</verse>
				<verse number="12">“Boeha do boehatetʼe soprotea, apat do hopontetʼ gocʼ ocoye lạgitʼe sapʼocoyea. Gidrạko do go-baba birudreko teṅgona arko khũn ocokoa.</verse>
				<verse number="13">Iń iạte sanamkogeko hirkhạwapea, menkhan mucạtʼ hạbicʼ okoeye ṭarhao tahen uni do bańcaoe ńama.</verse>
				<verse number="14">“Ar ujạṛ reakʼ hirkhạwakʼ okare tahen baṅ ganokʼ, ona onḍe tahẽakanpe ńela (Paṛhaoicʼ doe moneakʼma) unre Jihudạre tahenko do buruteko ńir joṅma.</verse>
				<verse number="15">Chatre menaeicʼ do jãhãnakʼ oḍok idi lạgitʼ aloe pheḍokʼma ar oṛakʼte aloe bolokʼma.</verse>
				<verse number="16">Baṛgere menaeicʼ hõ oyonakʼ ạgui lạgitʼ aloe ruạṛma.</verse>
				<verse number="17">Unre bhạrti hoṛmoanko ar okoe do gidrạko nunuako onkore do hae hae!</verse>
				<verse number="18">Koejoṅpe, jemon rabaṅ dinre noako alo hoyokʼ,</verse>
				<verse number="19">ente unre nonkan santaoko hoyokʼa one oka do dhạrti sirjạu khon ńit hạbicʼ baṅ hoeakan ar ona tayom do ar baṅ hoyokʼa.</verse>
				<verse number="20">Probhu onako din bae khaṭole khan okoe hõ ohoko bańcao daṛekokʼa. Menkhan Isor do acʼren bachao akan hoṛko lạgitʼ ona dinkoe khaṭo akada.</verse>
				<verse number="21">“Unre jãhãegeye metape, ‘ńelpe, Mạsi do nonḍe,’ se ‘hanḍe menaea,’ alope pạtiạukʼa;</verse>
				<verse number="22">ente eṛe Mạsi ar eṛe nạbikoko upelokʼa ar aema lekan hahaṛa kạmikoko uduga, hoedaṛeakʼ khan Isorren bachaoko hõko bulạu daṛeakoa.</verse>
				<verse number="23">Menkhan ape do sontorakae tahenpe. Ńelpe, laharege jotowakʼ iń lại dohoatʼpea.</verse>
				<verse number="24">“Ona okte reakʼ santao tayomge siń cando doe ńutokʼa, ar ńindạ cando do bae terdeja,</verse>
				<verse number="25">Ipilko serma khonko ńurokʼa, siń cando, ńindạ cando ar ipilko do bako ṭarhaokʼa.</verse>
				<verse number="26">Unre hoṛko do Manwa Hopon maraṅ daṛe ar ṭhonokante rimilte hijukʼko ńelea.</verse>
				<verse number="27">Uni do acʼren serma goḍetkoe kolkote dhạrti reakʼ mitʼ mucạtʼ khon eṭakʼ mucạtʼ hạbicʼ ponon secʼ khon Isorren sanam bachao akan hoṛkoe jarwa mitʼkoa.</verse>
				<verse number="28">“Loa dare ńelte cetʼ joṅpe. Ente ona reakʼ dạrko balekate sakam sagenlen khanpe baḍae daṛeakʼkana, lolo din do seṭer akana.</verse>
				<verse number="29">Onkage noako hoyokʼ kanpe ńellere bujhạupe, Manwa Hopon doe hecʼ sorakana, hẽ; duạr ṭhengeye teṅgo akana.</verse>
				<verse number="30">Sạrigeń metapekana, noako hoelenre hõ noa piṛhiren thoṛa hoṛ do bańcaoko tahena.</verse>
				<verse number="31">Serma ar dhạrti do cabakʼa menkhan ińakʼ kathako do jaejug hạbicʼ tahena.</verse>
				<verse number="32">“Ona din ar ona okte reakʼ katha do okoe hõ bako baḍaea, sermaren goḍetko hõ baṅ, ar Hopon hõ baṅ, eken Babageye baḍaea.</verse>
				<verse number="33">Ape do sontor akan tahenpe, jagwar tahenpe ar koejoṅpe, ente bape baḍaea oktetetʼ do tiskan coṅ.</verse>
				<verse number="34">Ona din do nonkan mitʼṭen hoṛ lekana okoe do eṭakʼ disạmteye calao lạgidokʼkan. Ar oṛakʼe bạgiyakʼ jokhecʼ acʼren gutiko joto lekan dạyike ematʼkoa. Ar apan ạpin kạmikoe batlao baṛawatʼkote horhoicʼ do jagwar akae tahene men oṭoadea.</verse>
				<verse number="35">“Ape hõ onkage jagwar akae tahenpe, ente oṛakʼren mạlik baṅ do ạyupʼ, baṅ do tala ńindạ, baṅ do simrakʼ okte, baṅ do setakʼ jokhecʼe hijukʼ ona do bape baḍaea.</verse>
				<verse number="36">Uni do ackage hecʼkate jạpitʼ akatʼ jemon bae ńampe.</verse>
				<verse number="37">Okaṭakʼ iń metapekan ona do sanamkoń metakokana, jagwar akae tahenpe.”</verse>
			</chapter>
			<chapter number="14">
				<verse number="1">Unre sen parom porob ar bin khạmianakʼ piṭhạ porob do ar bar din bạki tahẽkana. Ar maraṅ naekeko ar sostor baḍaeko do Jisu hape hapete sapʼkate goje reakʼ ạtko ńam baṛayetʼ tahẽkana.</verse>
				<verse number="2">Onkoko menkeda, “Porobre do baṅ; baṅkhan disạm hoṛko talare gulmal hoe botejokʼa.”</verse>
				<verse number="3">Unre Jisu do Bethaniạren murhucʼ jom rugi Simonakʼ oṛakʼreye tahẽkana. Ado jojome duṛupʼ akan tahẽkanre mitʼṭen maejiu do ponḍ dhiri cukạkʼre ạḍi daman jaṭamaṅsi sunumanteye hecʼena. Ar cukạkʼ rạputʼkate uni do Jisuakʼ bohokʼre ona sunume dulkeda.</verse>
				<verse number="4">Menkhan onḍe okoeko tahẽkan onko modre adom hoṛ do edreyente ako akore menjoṅana, “Cedakʼ noa mahkaokʼ sunum do nosṭo giḍikakʼ hoyokʼ kana?</verse>
				<verse number="5">Noa ạkhriń lekhan pe sae Dinar khon hõ bạ̃ṛti damkokʼa ar ona do reṅgecʼ orecʼko emdaṛekekoa.” Onko do noa menkate maejiu upạrte karacʼ kurujokʼko ehopʼena.</verse>
				<verse number="6">Unre Jisui metatʼkoa, “Thirokʼpe, cedakʼpe duk ocoyedea? Uni do iń lạgitʼ bhageakʼgeye kạmiakada.</verse>
				<verse number="7">Reṅgecʼ orecʼko ma jaoge ape sãore menakʼko, ar tinrepe monejoṅ unregepe goṛo daṛeakoa, menkhan iń do jao ghuṛi bape ńameńa.</verse>
				<verse number="8">Uni do okae daṛeakatʼ onageye kạmi akada. Uni do topayiń lạgitʼe sapṛaoedeńte laharege sunume ojokʼ ạdińa.</verse>
				<verse number="9">Sạrigeń metapekana, dhạrti reakʼ jãhã jaegarege Isorakʼ bhage sombat porcarokʼ, onḍege nui maejiue kạmiakatʼakʼ hõ uni disạye lạgitʼ lại torakʼa.”</verse>
				<verse number="10">Ona tayom Jihudạ Iskariotko metae mitʼ hoṛ do Jisu soprot ocoye lạgitʼ maraṅ naekeko ṭhene calaoena.</verse>
				<verse number="11">Naekeko do Jihudạwakʼ katha ańjomkateko rạskạyena ar ṭaka emae lạgitʼ kathako emadea. Ar Jisu soprote lạgitʼ ạt ńam baṛaye ehopʼena.</verse>
				<verse number="12">Bin khạmianakʼ piṭhạ porob reakʼ pạhil hilokʼ do sen parom porob bhojre lạgitʼ bheḍa hoponko dãṛẽyetʼko tahẽkana. Onate celako do Jisuko kulikedea, “Sen-parom porob reakʼ bhoj do okarele tearama mentem menjoṅ kana?”</verse>
				<verse number="13">Unre Jisu do acʼren barea cela noa menkateye kolketʼkinạ, “Aben do nagrahate calakʼben. Ar onḍe mitʼṭen herel hoṛ kanḍate dakʼe idikan ben ńamea. Aben do uni ben pańja idiyea.</verse>
				<verse number="14">Ar uni okaṭakʼ oṛakʼteye bolokʼa, ona oṛakʼren kisạ̃ṛ ben metaea, ‘Gurui menakada, celako sãote sen-parom porob reakʼ bhoj okareń jom daṛeakʼ ona ińakʼ peṛa kandha do okare?’</verse>
				<verse number="15">Khange uni do cetan kandhare mitʼṭen sajao akatʼ oṛakʼe udukʼ abena. Ar onḍege jotowakʼ ben sapṛaoa.”</verse>
				<verse number="16">Unre unkin cela do senkate nagrahatekin boloyena, ar Jisui metatʼkin tahẽkan lekage jotowakʼkin ńamketʼte sen parom porob reakʼ bhojkin sapṛaokeda.</verse>
				<verse number="17">Ar ạyupʼen khan Jisu do gelbar celako sãote onḍeye calaoena.</verse>
				<verse number="18">Ado jojomko duṛupʼ akan tahẽkanre Jisui metatʼkoa, “Sạrigeń metapekana, ape modre mitʼ hoṛe soprotińa, uni do iń tulucʼ jojomkanicʼge.”</verse>
				<verse number="19">Unre celako doko bhabnayente mimitʼ hoṛkate memenko ehopʼena, “Probhu, uni do cetʼ iń kạnạń?</verse>
				<verse number="20">Jisui metatʼkoa, “Uni do gelbarko modren mitʼ hoṛge, okoe do iń tulucʼ bạṭire piṭhại topoyetʼkan.</verse>
				<verse number="21">Manwa Hoponakʼ gujukʼ reaṅ sonot sostorre okaleka olakan onkage uni do gujukʼ hoyokʼtaea; menkhan hae uni hoṛ do, one okoe uniye sapʼ ocoyede! Uni hoṛakʼ janam do alo hoelen khange boge hoekokʼa.”</verse>
				<verse number="22">Adoko jojomkan tahẽkanre Jisu do piṭhạ halaṅkate Isore gun manao joharadea ar onae kecakʼketʼte celako ematʼkoteye metatʼkoa, “Ne ataṅpe, noa do ińakʼ hoṛmo kana.”</verse>
				<verse number="23">Ona tayom bạṭi halaṅkate Isore gun manao joharadea are ematʼkoa. Ar sanamkoge ona bạṭi reakʼko ńũkeda.</verse>
				<verse number="24">Unre Jisui metatʼkoa, “Noa do ińakʼ mãyãm kana, one okaṭakʼ do ạḍi hoṛko lạgitʼ emogokʼkan. Manwako lạgitʼ Isorakʼ nawa bondobos do ińakʼ mãyãm hotetege bahal tahena.</verse>
				<verse number="25">Sạrigeń metapekana, Isorakʼ rajre darkha rasa nawate ạuriń ńũi hạbicʼ noa do ar bạń ńũiya.”</verse>
				<verse number="26">Ona tayom onko do mitʼṭen sarhao sereńateko oḍokena ar jạitun buruteko rakapʼ calaoena.</verse>
				<verse number="27">Ado Jisu acʼren celakoe metatʼkoa, “Jotokoge iń iạte monrepe tạkijokʼa. Sonot sostorre olakana, ‘gupiyicʼ iń gojea, onate bhiḍiko doko chir chạturokʼa.’</verse>
				<verse number="28">Menkhan gocʼko khoniń jiwetʼ beredokʼ tayom iń do ape lahate Gạlilteń calakʼa.”</verse>
				<verse number="29">Unre Patrase menkeda, “Sanamkoko tạkicʼlenre hõ iń do ohogeń tạkicʼlena.”</verse>
				<verse number="30">Jisu do uniye metadea, “Sạrigeń metamkana, teheń ńindạ sim sạnḍi bar dhao ạuriye ragre am do pe dhaoem baṅeńa.”</verse>
				<verse number="31">Menkhan Patras do artetʼ murukteye menkeda, “Am sãote gujukʼ hoyokʼtińre hõ iń do ohogeń baṅlema.” Ar eṭakʼ celako hõ ona mitʼ kathageko roṛkeda.</verse>
				<verse number="32">Ona tayom Jisu ar acʼren celako do Gethsimạniko metakʼ mitʼṭen jaegateko oḍok calaoena. Jisu do celakoe metatʼkoa, “Tin hạbicʼ iń koejoṅ unhạbicʼ nonḍe duṛupʼ hataṛokʼpe.”</verse>
				<verse number="33">Noa menkate uni do Patras, Jakob ar Johane soṅge toraketʼkoa ar monre ạḍi duk ar dhak dhakaokʼe ehopʼena.</verse>
				<verse number="34">Uni do onkoe metatʼkoa, “Dukte ińakʼ jiwi do oḍokokʼ kantińạ. Ape do nonḍe jagwar akae tahenpe.”</verse>
				<verse number="35">Ona tayom uni do lahańokʼ senkate otre taberenteye koekeda jemon ona ghuṛi hoedaṛeakʼ khan acʼ ṭhen khon pharakokʼ.</verse>
				<verse number="36">Uni doe menkeda, “Abba, E Baba, am ṭhen do sanamakʼge hoedaṛeakʼa. Noa duk reakʼ bạṭi iń khon pharakme baṛe. Enhõ ińakʼ sanaleka do baṅ menkhan amakʼ sanalekage hoyokʼma.”</verse>
				<verse number="37">Ona tayom celako ṭhene ruạṛ hecʼen khan jạpitʼ akatʼe ńelketʼkoa. Uni do Patrase metadea, “E Simon, am dom jạpitʼ joṅkana? Mitʼ ghonṭa hõ cetʼ jagwar bam tahẽ daṛeada?</verse>
				<verse number="38">Jagwar tahenpe ar koejoṅpe jemon biḍạure alope paṛaokʼ. Ontorre sana menakʼgea, menkhan hoṛmo do nijorgea.</verse>
				<verse number="39">Jisu do arhõ senkate onkageye koekeda.</verse>
				<verse number="40">Ar inạ tayome ruạṛ hecʼen khan arhõ jạpitʼakatʼe ńamketʼkoa, ente dudṛumte onkoakʼ mẽtʼ do hạrubokʼ kan tahẽkana. Ar Jisu cetʼko roṛ ruạṛaea mente onko do bako bujhạuleda.</verse>
				<verse number="41">Ado tesar dhao ruạṛ hecʼkateye metatʼkoa, “Ńitokʼ hõpe jạpitʼ akatʼgea? Ḍher hoeakana. Ńelpe, okte do seṭerena. Ńitge Manwa Hopon do kại hoṛkoakʼ tireye soprotʼ ocokʼa.</verse>
				<verse number="42">Ma beretʼpe, dela bon calakʼa, okoe bạirikoakʼ tireye soprotiń uni doe seṭerena.”</verse>
				<verse number="43">Jisui roroṛkan tahẽkanrege Jihudạ do onḍeye hecʼena. Uni do gelbar celako modren mitʼ hoṛe tahẽkana. Ar uni sãote ạḍi utạr hoṛ do tarwaṛe ar ṭheṅgawanteko hecʼena. Onko do maraṅ naekeko ar sostor baḍaeko ar murubikoko kolakatʼko tahẽkana.</verse>
				<verse number="44">Ar okoe Jisui soprotlede uni do onko tulucʼ mitʼṭecʼ cinhại ṭhik dohoakatʼ tahẽkana. Uni doe metatʼko tahẽkana, “Okoeṭakʼ iń cokʼae, uni kangeae. Ape do unigepe sabea arpe pahra idiyea.”</verse>
				<verse number="45">Onate Jihudạ do mitʼ mohnḍa Jisu ṭhen senkateye menkeda, “E Guru!” Ar noa menkateye cokʼadea.</verse>
				<verse number="46">Unre onko hoṛ do Jisuko sapʼkedea.</verse>
				<verse number="47">Menkhan sorre teṅgo akanko modren mitʼ hoṛ do acʼakʼ tarwaṛe bocʼkate maraṅ naekeren gutiyakʼ luture hese ńurketʼtaea.</verse>
				<verse number="48">Jisu do onkoe metatʼkoa, “Iń do cetʼ ḍạku kạnạń, onate tarwaṛe ar ṭheṅgawante iń sasapʼpe hecʼakana?</verse>
				<verse number="49">Iń ma jaoge ape talare tahẽkate mundilreń cetʼape kan tahẽkan, ar unre ma bacope sapʼlediń. Menkhan sostor reakʼ katha do purạukʼtege hoyokʼa.”</verse>
				<verse number="50">Unre celako do uniko ńir bạgiadea.</verse>
				<verse number="51">Ar mitʼ juạn koṛa do eken oyonakʼte paṭhekate Jisu tayom tayomteye calakʼkan tahẽkana.</verse>
				<verse number="52">Hoṛko do uniko jhuṭiạukede khan oyonakʼ giḍikate eken hoṛmogeye ńir paskaoena.</verse>
				<verse number="53">Onko hoṛ do maraṅ naeke ṭhen Jisuko idikedea. Ar onḍe do maraṅ naekeko, murubiko ar sostor baḍaeko mitʼ ṭhenko jarwayena.</verse>
				<verse number="54">Ar Patras do pharak pharakʼre tahẽkate Jisu tayomte senkate maraṅ naekeakʼ raca hạbicʼe boloyena. Ar onḍe palṭonko sãoteye duṛupʼ panteyente seṅgel ṭhen jorogokʼe ehopʼena.</verse>
				<verse number="55">Ar maraṅ naekeko ar maraṅ bạisiren hoṛko do Jisu goje lạgitʼ gohako ńam baṛakan tahẽkana, menkhan onko do okaṭakʼ gohage bako ńamleda.</verse>
				<verse number="56">Jisu birudre aema hoṛge eṛe gohako emkeda, menkhan onkoakʼ goha hõ baṅ jurilentakoa.</verse>
				<verse number="57">Unre adom hoṛ do teṅgoyente uni birudre noa eṛe gohako emkeda,</verse>
				<verse number="58">“Ale do roroṛle ańjomakadea, ‘Iń do manwa benaoakʼ noa mundil iń dhaṅ dhasera ar pe dinte nonkan mitʼṭen mundil iń benaoa okaṭakʼ do manwa tite benaoakʼ baṅkan.’ ”</verse>
				<verse number="59">Menkhan enrehõ onkoakʼ goha do baṅ jurilentakoa.</verse>
				<verse number="60">Unre maraṅ naeke doe teṅgoyena ar Jisui kulikedea, “Am do cetʼ bam roṛ ruạṛa? Am birudre noko do cetʼ gohako emeda?”</verse>
				<verse number="61">Jisu do thirgeye tahẽyena, cetʼge bae roṛ ruạṛleda. Maraṅ naeke do arhõe kulikedea, “Am do cetʼ sarhaoanicʼ Isorren Hopon Mạsi kanam?”</verse>
				<verse number="62">Jisui menkeda, “Uni kangeạń. Ar ape do Manwa Hopon sanam daṛeanicʼ Isorakʼ jojomsa aṛere duṛupʼ akan ar rimilte hijukʼkanpe ńelea.”</verse>
				<verse number="63">Khange maraṅ naeke do acʼakʼ kicricʼ oṛecʼketʼteye menkeda, “Goha reakʼ do ar cetʼ jạruṛabona?</verse>
				<verse number="64">Ape hõ coṅpe ańjomketʼ uni do Isore opomane kana. Ado cetʼpe bujhạukea?” Onko jotoge Jisu do gujukʼ sạjại lek kanae menteko bicạr dusikedea.</verse>
				<verse number="65">Unre adomko do hoṛmoreko thoadea ar uniakʼ mẽtʼko betʼketʼtaea ar kilạukedeteko metadea, “Am do cetʼ nạbi kanam? Mase lạialeme okoeye dalketʼmea!” Ona tayom palṭonko do idikateko thapa baṛakedea.</verse>
				<verse number="66">Patras tinre bhitri racareye tahẽkana unre maraṅ naekeren mitʼṭen kạ̃ṛmĩ do onḍeye hecʼena.</verse>
				<verse number="67">Ar Patras jorogokʼkane ńelkede khan beṅgetʼ uricʼadeteye metadea, “Am hõ coṅ uni Nasaretren Jisu sãotem tahẽkan.”</verse>
				<verse number="68">Menkhan Patras doe baṅketʼteye menkeda, “Cetʼem meneda ona do baḍae hõ bạń baḍaea ar bujhạu hõ bạń bujhạueda.” Noa menkate Patras do bahre duạr ṭhene calaoen khan mitʼṭen sim sạnḍi doe rakʼgotʼkeda.</verse>
				<verse number="69">Uni kạ̃ṛmĩ do Patras arhõe ńelkede khan onḍe teṅgo akankoe metatʼkoa, “Nui hoṛ do onko modren kanae.</verse>
				<verse number="70">Patras do arhõe baṅkeda. Ado thoṛa ghạṛicʼ tayom sorre okoeko teṅgo akan tahẽkan onko hõ Patrasko metadea, “Khạṭige am do onko modren mitʼ hoṛ kanam, ente am dom Gạlilren kana.”</verse>
				<verse number="71">Unre Patras doe sarapana ar kiriạyenteye menkeda, “Okoe reakʼpe menetʼkan uni do bạń oromakadea.”</verse>
				<verse number="72">Ar unrege sim sạnḍi do dosar dhaoe rakʼgotʼkeda. Ar unre Patras do ona katha disạ hecʼadea one Jisui metade tahẽkan, “Sim sạnḍi bar dhao ạuriye ragre am do pe dhaoem baṅeńa.” Onate uni do hũk hũke rakʼkeda.</verse>
			</chapter>
			<chapter number="15">
				<verse number="1">Maraṅ naekeko do ạḍi setakʼre, murubiko, sostor baḍaeko ar maraṅ bạisiren hoṛko soṅgekate mitʼṭenko solhakeda. Ona tayom Jisuko tol idikedete Romren disạm cakʼlaoicʼ Pilạt ṭhenko jimạkadea.</verse>
				<verse number="2">Pilạt do Jisui kulikedea, “Am do cetʼ Jihudikoren raj kanam?” Jisui roṛ ruạṛkeda, “Am do ṭhikgem menakada.”</verse>
				<verse number="3">Maraṅ naekeko do Jisu aemako dusikedea.</verse>
				<verse number="4">Onate Pilạt do arhõ Jisui kulikedea, “Am do cetʼ bam roṛ ruạṛa? Ńelme, tinạkʼko dusiyetʼmea.”</verse>
				<verse number="5">Menkhan Jisu do cetʼge bae roṛ ruạṛleda. Onate Pilạt doe hahaṛayena.</verse>
				<verse number="6">Sen-parom porobre Pilạt do hoṛkoakʼ khoj leka mitʼṭen kạidiye aṛakʼedekan tahẽkana.</verse>
				<verse number="7">Unre Barabbako metae mitʼṭen hoṛ do hajotreye tahẽkana. Uni do hul jokhecʼ hulletʼkan hoṛko soṅgete tahẽkateye khũnletʼ tahẽkana.</verse>
				<verse number="8">Ar gadel hoṛ do Pilạt ṭhen hecʼkateko metadea, “Am do jaoge okam ceka ạguakatʼ ńit hõ onkaeme baṛe.”</verse>
				<verse number="9">Pilạte metatʼkoa, “Jihudikoren rajiń aṛakʼapepe khojkana?”</verse>
				<verse number="10">Enteye baḍaekan tahẽkana, maraṅ naekeko do hiskạte acʼakʼ tire Jisuko soprot akadea.</verse>
				<verse number="11">Menkhan maraṅ naekeko do disạm hoṛko uskạuketʼkoa jemon onko do Jisu bodolte Barabbako khoje.</verse>
				<verse number="12">Pilạt do arhõe kuliketʼkoa, “Enḍekhan Jihudikoren rajpe metaekan uni doń cekaea?”</verse>
				<verse number="13">Onko do ãṭ aṛaṅte hohoateko menkeda, “Uni do krus kaeme.”</verse>
				<verse number="14">Pilạte metatʼkoa, “Cedakʼ, cetʼe dosakatʼte?” Menkhan hoṛko do artetʼ ãṭ aṛaṅte hohoate memenko ehopʼena, “Uni do krus kaeme.”</verse>
				<verse number="15">Ar Pilạt do hoṛko kusi ocoko lạgitʼ Barabbageye aṛakʼatʼkoa, ar Jisu do cạbuke reakʼe hukumketʼte kruskae lạgitʼe aṛakʼatʼkoa.</verse>
				<verse number="16">Ona tayom palṭonko do disạm cakʼlaoicʼakʼ dolan bhitrite Jisuko idikedea. Onḍe do eṭakʼ palṭonko hõko jarwa mitʼketʼkoa.</verse>
				<verse number="17">Onko do beguni roṅakʼ kicricʼteko oyokedea, ar jạnumanakʼ nạ̃ṛĩ reakʼ mukuṭ galaṅkate bohokʼreko horokʼadea.</verse>
				<verse number="18">Ona tayom metaeko ehopʼena, “Johar, Jihudikoren raj, jitạu hoyokʼtam ma!”</verse>
				<verse number="19">Onko do mitʼṭen ṭheṅgate bohokʼreko dal dalaekan arko thoaekan tahẽkana, ar ikhṛumkateko ḍobokʼaekan tahẽkana.</verse>
				<verse number="20">Adoko siṛog baṛawade khan beguni roṅakʼ kicricʼko totʼketʼtaete acʼakʼ kicricʼko horokʼadea ar kruskae lạgitʼko idikedea.</verse>
				<verse number="21">Ado ona jokhecʼ Kurene nagraharen Simon ńutuman mitʼṭen hoṛ do ato secʼ khon ona horteye calakʼkan tahẽkana. Uni do Aleksander ar Ruphustekinren apate tahẽkana. Palṭonko do Jisuakʼ krus gokʼiditae lạgitʼko sapʼ paṭetʼkedea.</verse>
				<verse number="22">Onko do Golgatha, torjomate do khạpriko metakʼ mitʼṭen jaegateko idikedea.</verse>
				<verse number="23">Ar gondhoros mesalakatʼ sirkạ ńũae lạgitʼko emadea, menkhan uni do bae ńũleda.</verse>
				<verse number="24">Inạ tayom onko do Jisuko kruskedea. Ar palṭonko do uniakʼ kicricʼ hạṭińjoṅa menteko gulibãṭkeda.</verse>
				<verse number="25">Onko do setakʼ are baja okte Jisuko kruskedea.</verse>
				<verse number="26">Ar uni birudre dusi reakʼ (dos-nama) re ol tahẽkana, “Jihudikoren raj.”</verse>
				<verse number="27">Onko do Jisu sãote barea ḍạku hõko krusketʼkina, mitʼṭen do uniakʼ leṅga secʼre ar eṭagicʼ do uniakʼ jojomti secʼre.</verse>
				<verse number="28">Onate sonot sostor reakʼ katha noa katha purạuena: “Uni do beạiniko tulucʼe lekhayena.”</verse>
				<verse number="29">Ar horte parom calakʼkanko do bohokʼ ruku rukuate Jisu siṛogaeteko metadea, “Eya mundil dhaṅ dhasericʼ ar pe dinte benao ruạṛicʼ!</verse>
				<verse number="30">Ma ńitokʼ krus khon pheḍ hijukʼte bańcaokʼme!”</verse>
				<verse number="31">Onkage maraṅ naekeko ar sostor baḍaeko hõ siṛogaete ako ako talare memenko ehopʼena, “Uni do eṭakʼkoe bańcaoketʼkoa, menkhan acʼ do bae bańcao daṛeakʼ kana.</verse>
				<verse number="32">Uni do Mạsi, Israelkoren raj! Ńitokʼ krus khone pheḍ hijukʼma; jemon ona ńelte ale hõle pạtiạukʼ.” Jisu sãote krus akankin hõ onkage kin siṛogadea.</verse>
				<verse number="33">Ado gelbar baja khon pe baja hạbicʼ goṭa disạm do ńũtena.</verse>
				<verse number="34">Ar pe baja okte Jisu do ãṭ aṛaṅte hohoateye menkeda, “Eloi, Eloi Lama Sabakhthani,” metakʼme “E ińren Isor, E ińren Isor, cedakʼem bạgi giḍiạdińa?”</verse>
				<verse number="35">Ar sorre teṅgoakanko modren adom hoṛ do noa ańjomkateko menkeda, “Ańjompe, uni do Eliại hohoae kana.”</verse>
				<verse number="36">Unre mitʼ hoṛ do ńir senkate sirkạre mitʼṭen spońje topokeda ar ṭheṅgare gutukate Jisu ńũae lạgitʼe cepecʼadea. Uni doe menkeda, “Hape ńellege bon Eliạ do uni bańcaoe hijukʼa se baṅ.”</verse>
				<verse number="37">Ona tayom Jisu do ãṭ aṛaṅteye hohoketʼ khan jiwi oḍokentaea.</verse>
				<verse number="38">Unre mundil reakʼ orwal do coṭ khon pheḍ hạbicʼ oṛecʼente bar hạṭińena.</verse>
				<verse number="39">Ar samaṅreye teṅgo akan tahẽkan palṭon do Jisu nonka gujukʼkane ńelkedeteye menkeda, “Sạrige uni do Isorren Hopone tahẽkana.”</verse>
				<verse number="40">Ar maejiuko hõ sạṅgińre teṅgokateko ạri bạndhiyetʼ tahẽkana. Onko modre Magdalaren Mạriạm, huḍiń Jakob ar Josestekinren eṅgat Mạriạm ar Salomitekoko tahẽkana.</verse>
				<verse number="41">Jisu Gạlilreye tahẽkanre noko maejiu do uni sãoteko calakʼkan tahẽkana arko sapʼsoraekan tahẽkana. Ar Jerusalem khonko hecʼlen tahẽkan maejiuko hõ onḍeko tahẽkana.</verse>
				<verse number="42">Enhilokʼ do sapṛaokʼ din, metakʼme jirạukʼ mãhã laha din tahẽkana.</verse>
				<verse number="43">Ado ạyupʼ hijukʼkan tahẽkan jokhecʼ Arimạthiạren Joseph do Pilạt ṭhen senkate Jisuakʼ mạ̃ṛĩye koekeda. Uni do maraṅ bạisiren mitʼṭen manotan hoṛe tahẽkana ar acʼhõ Isorakʼ raj reakʼe ńel hohorkan tahẽkana.</verse>
				<verse number="44">Pilạt do Jisu usạreteye gocʼente aḍiye hahaṛayena. Ar sạrigeye gocʼ akana se baṅ, onate subedar hohoadeteye kulikedea.</verse>
				<verse number="45">Ado subedar ṭhene baḍaeketʼ khan mạ̃ṛĩ do Josephe emadea.</verse>
				<verse number="46">Joseph do kicricʼe kiriń ạguketʼte Jisuakʼ mạ̃ṛĩye pheḍkeda ar kicricʼteye bedhaokeda, ar cạṭạinire kholao akatʼ mitʼṭen topareye dohokada. Ona tayom mitʼṭen dhiri guḍrạu ạgukate topa duạre esetʼ oṭokada.</verse>
				<verse number="47">Jisuakʼ mạ̃ṛĩ okare dohoyen, ona do Magdaloniren Mạriạm ar Joses eṅgat Mạriạmtekin hõkin ńelkeda.</verse>
			</chapter>
			<chapter number="16">
				<verse number="1">Ado Jirạukʼ mãhã paromen khan Magdalaren Mạriạm, Jokob eṅgat Mạriạm, ar Salomiteko do mạ̃ṛĩre ojokʼakʼ lạgitʼ mońj so mosolako kiriń ạgukeda.</verse>
				<verse number="2">Ar hapta reakʼ pạhil din setakʼ jokhecʼ, cando rakabokʼ sãote onko do topa ṭhenko calaoena.</verse>
				<verse number="3">Unre ako akoreko menjoṅkan tahẽkana, “Topa duạr khon dhiri do okoeye ocokʼ abona?”</verse>
				<verse number="4">Menkhan onko do beṅgetʼ rakapʼkateko ńelkeda, dhiri do maraṅge tahẽkanre hõ, ona do ocokʼ akana.</verse>
				<verse number="5">Ado topa bhitriteko boloyen khan jojomsa aṛere ponḍ kicricʼ horokʼ akatʼ mitʼṭen juạn hoṛ duṛupʼ akanko ńelkedea, ar onate ạḍitetʼko tharbasaoena.</verse>
				<verse number="6">Uni juạn hoṛe metatʼkoa, “Alope tharbasaokʼa. Ape do Nasaretren Jisu, okoe doko kruslede, unipe sendra baṛayede kana? Nonḍe do bạnuea, uni doe jiwetʼ beretʼ akana. Ar nõkʼõe ńelpe ona jaega, one okareko doholede.</verse>
				<verse number="7">Ape do senkate uniren celako ar Patras hõ noa katha lạiaepe je, onko lahate uni do Gạlilteye calakʼkana. Ar cetʼlekae menletʼ onkage onko do onḍeko ńamea.”</verse>
				<verse number="8">Onko maejiu do cetʼhõ bako bujhạu daṛeakʼte thar tharaokʼ tulucʼ topa dander khon oḍokkateko dạṛkeda. Onko do nunạkʼko botorena je, botorte okoe hõ cetʼge bako lạiatʼkoa.</verse>
				<verse number="9">Ado hapta reakʼ pạhil hilokʼ ạḍire Jisu do gocʼko khone jiwetʼ beretʼen khan pạhilre Magdalaren Mạriạm ṭhene ńel ocoyena. Uni Mạriạm khonge eae goṭen bạṛicʼ jiue oḍokʼ giḍiletʼko tahẽkana.</verse>
				<verse number="10">Mạriạm do Jisui ńelkede khan senkate uni sãotenkoe khoboratʼkoa. Unre onko do bhabnateko rakʼ homor joṅkan tahẽkana.</verse>
				<verse number="11">Jisui jiwetʼ beretʼ akan ar Mạriạm ṭhene ńel ocoakan reakʼ katha ańjomkate onko do bako pạtiạulena.</verse>
				<verse number="12">Ona tayom uniren barea cela do ato secʼkin taṛam idiyetʼkan tahẽkanre Jisu do eṭakʼ rupte unkin ṭhene ńel ocoyena.</verse>
				<verse number="13">Unkin do ruạr senkate sarecʼko ona khobor kin lạiatʼkoa, menkhan unkinakʼ katha hõ eṭakʼ celako do bako pạtiạuada.</verse>
				<verse number="14">Inạ tayom Jisu do acʼren gelmitʼ celako ṭhene ńel ocoyena. Unre onko doko jojomkan tahẽkana. Ar onkoakʼ bepạtiạu ar keṭecʼ mon iạte uni doe nisrạuketʼkoa, ente gocʼko khone jiwetʼ beretʼen tayom okoeko ńellede onkoakʼ katha bako pạtiạuatʼ tahẽkana.</verse>
				<verse number="15">Jisui metatʼkoa, “Ape do dhạrti reakʼ sanam jaegate calakʼpe ar sanam hoṛko ṭhen Isorakʼ bhage sombat porcarpe.</verse>
				<verse number="16">Ar jãhãegeye pạtiạukʼ are bạptis ocokʼ unige kại khon bańcaoe ńama; menkhan okoe bae pạtiạukʼ uni do sạjạiyokʼ lạgitʼe bicạr ocokʼa.</verse>
				<verse number="17">Okoeko pạtiạukʼ onkore do noako cinhạ ńelogokʼa, onko do iń ńutumte bạṛicʼ jiukoko oḍok giḍikoa, ar nawa nawa pạrsite kathako roṛa,</verse>
				<verse number="18">onko do tite bińko sapʼkoa, ar gujukʼakʼ jãhãnakʼgeko jom ńulere hõ ohoko hạnlena, ar rugikoko capokoa arko bogekʼa.”</verse>
				<verse number="19">Ado joto kathae galmaraoatʼko tayom, Probhu Jisu do sermateye rakapʼ ocoyena. Ar uni do onḍe Isorakʼ jojomsa aṛereye duṛupʼena.</verse>
				<verse number="20">Ar celako do senkate sanam jaegare porcarko ehopʼena. Ar Probhu do onko talate kạmiye ehopʼena ar hahaṛa kạmi reakʼ daṛeteye pormankeda, onko okako porcaretʼkan ona do sạrikana mente.</verse>
			</chapter>
		</book>
		<book number="42">
			<chapter number="1">
				<verse number="3">Ar iń do onako reaṅ pạhil khonge mońj okocʼte suṭhik hataokate, mitʼṭen mitʼṭenkate olam do besiń hudiskeda.</verse>
				<verse number="4">Onate am okaṭakʼem ańjomakatʼ ona sạrikana se baṅa, onam baḍae daṛeakʼa.</verse>
				<verse number="5">Herod do tinre Jihudạ Prodesren raje tahẽkana unre Abiạ thokren Sakariạ ńutuman mitʼṭen hoṛ do Jihudikoren naekeye tahẽkana. Uniren bạhutetʼakʼ ńutum do Elisabet. Uni hõ naeke Aron bõsrene tahẽkana.</verse>
				<verse number="6">Isor samaṅre unkin bana hoṛge dhorom kin tahẽkana. Ar Probhuakʼ sanam hukum ar niạmko ṭhik lekakin manaoetʼ tahẽkana.</verse>
				<verse number="7">Unkinren do cele gidrạge bako hoeakan tạkin tahẽkana ente Elisabet do bạńjhigeye tahẽkana. Inạ chaḍa unkinakʼ umer hõ ạḍi aema hoeakan tahẽkana.</verse>
				<verse number="8">Mitʼ dhao Sakariạ do acʼakʼ dol reakʼ pạrire Isor samaṅre naeke reakʼe kạmikan tahẽkana.</verse>
				<verse number="9">Naeke kạmi reakʼ cạli leka gulibãṭ hotete unirege paṛaoena jemon uni do Probhuakʼ mundil reakʼ sonot jaegare dhupe jeretʼ daṛeakʼ.</verse>
				<verse number="10">Ar uni dhupe jered oktere bahrere do ạḍi utạr hoṛko koejoṅkan tahẽkana.</verse>
				<verse number="11">Unre Probhuren mitʼṭen goḍet do ackage hecʼkate dhup pinḍ reakʼ jojomsa aṛere Sakariạ ṭhene ńel ocoyena.</verse>
				<verse number="12">Ar Sakariạ do serma goḍete ńelkede khane torasena ar botor caṛhaoadea.</verse>
				<verse number="13">Serma goḍet do uniye metadea, “Alom botorokʼa, Sakariạ, ente Isor do amakʼ koejoṅe ańjomakada. Amren bạhu Elisabetren do mitʼṭen koṛa gidrại hoyokʼtaea. Ar uniakʼ ńutum do Johanem dohoetaea.</verse>
				<verse number="14">Uni do amakʼ jionre maraṅ rạskạwạnicʼe hoyokʼa ar uniakʼ janam khạtirte arhõ ạḍi utạr hoṛko rạskạkʼa.</verse>
				<verse number="15">Ente Probhuakʼ mẽtʼãhã samaṅre uni do maraṅe hoyokʼa. Uni do tishõ darkha rasa se eṭakʼ jãhãn bubulakʼko bae ńũiya ar eṅgatakʼ kukhire tahen khonge sonot Jiuteye perejokʼa.</verse>
				<verse number="16">Israelko modren ḍherkoge akoren Probhu Isor secʼe ruạṛ ạgukoa.</verse>
				<verse number="17">Uni do Eliạ nạbi reakʼ Jiu ar daṛete Probhu lahateye hijukʼa. Ar apatkoakʼ mon hoponko secʼe ruạṛtakoa ar bebatao hoṛkoakʼ mon reakʼ buje pheraotakote Isor sewa hoṛkoakʼ buj lekae hoe ocoetakoa. Nonkate uni do Probhu lạgitʼ mitʼṭen sapṛao akan jạte tearkoa.”</verse>
				<verse number="18">Unre Sakariạ do serma goḍete metadea, “Cekateń bujhạu daṛekea? Iń ma coń haṛamge ar ińren bạhuakʼ umer hõ ạḍi ḍher hoe akantaea.”</verse>
				<verse number="19">Serma goḍete menkeda, “Iń doń Gabriel kana; iń do Isor samaṅre teṅgo akaniń tahenkana. Am saõte galmarao ar noa bhage sombat emam lạgitʼge Isor doe kolakadińạ.</verse>
				<verse number="20">Ńelme, ińakʼ katha do okterege purạukʼa, menkhan ińakʼ katha bam pạtiạuatʼte am do guṅgạm tahena. Ar noako ạuri hoyokʼ hạbicʼ katha bam roṛ daṛeakʼa.”</verse>
				<verse number="21">Hoṛko do Sakariạ lạgitʼko koyokʼ horakatʼ tahẽkana. Ar mundil reakʼ sonot jaegareye bilomokʼkan ńelte onko do hahaṛakʼko ehopʼena.</verse>
				<verse number="22">Ado Sakariại oḍok hecʼen khan hoṛko sãote katha bae roṛ daṛeada. Ar noateko bujhạukeda, uni do sonot jaegare jãhãn dorsone ńelakada. Uni do hoṛko sãote isạrawate kathae roṛkeda ar guṅgạgeye tahẽyena.</verse>
				<verse number="23">Ado naeke kạmi reakʼ pạri mucạtʼentae khan uni do oṛakʼteye calaoena.</verse>
				<verse number="24">Ar inạ tayom acʼren bạhu Elisabet doe bhạrti hoṛmoyena ar mõṛẽ cando hạbicʼ oṛakʼ khon bahrete bae oḍok baṛalena. Uniye menkeda,</verse>
				<verse number="25">“Noa do Probhuakʼ kạmi kana. Manwako ṭhen khon ińakʼ lajaoe cabaetiń lạgitʼ uni doe beṅgetʼ akawạdińa.”</verse>
				<verse number="26">Elisabet turui cando bhạrti hoṛmoe tahẽkanre Gabriel ńutuman mitʼṭen serma goḍet do Isor ṭhen khon Gạlil reakʼ Nasaret atoren Mạriạm ńutuman mitʼṭen kũạ̃ri kuṛi ṭhene kol ocoyena.</verse>
				<verse number="27">Uni do Dạud bõsren Joseph ńutuman mitʼṭen hoṛ sãote baplakʼ lạgitʼe horokʼ cikhnạ akan tahẽkana.</verse>
				<verse number="28">Serma goḍet do Mạriạm ṭhen hecʼkate joharadeteye metadea, “Probhu am soṅgere menaea are bhor akatʼmea.”</verse>
				<verse number="29">Noa katha ańjomkate Mạriạm do monreye ạndukʼ mạndukʼena. Uni do hudisokʼe ehopʼena, noa baṅ cetʼlekan joharkan.</verse>
				<verse number="30">Serma goḍet do uniye metadea, “Mạriạm, alom botorokʼa, ente Isor do ạḍiye daya akatʼmea.</verse>
				<verse number="31">Ńelme, am dom bhạrti hoṛmokʼa ar mitʼṭen koṛa gidrại hoyokʼtama. Uniakʼ ńutum do Jisum dohoetaea.</verse>
				<verse number="32">Uni do maraṅe hoyokʼa. Ar maraṅ Isorren Hopone ńumogokʼa. Probhu Isor do uniren hapṛam Dạudakʼ siṅghạsone emaea.</verse>
				<verse number="33">Uni do Jakob bõsrenko cetanre jaejug hạbicʼe rajokʼa. Ar uniakʼ raj do tishõ baṅ mucạdokʼtaea.”</verse>
				<verse number="34">Mạriạm do serma goḍete metadea, “Noa do cekate hoedaṛekokʼa? Ińakʼ ma baplage coṅ baṅ hoeakan tiń.”</verse>
				<verse number="35">Serma goḍete menkeda, “Sonot Jiu do am cetanreye hijukʼa ar maraṅ Isorakʼ daṛegeye umulkama. Noa iạte okoeṭakʼ sonot Hopone janamokʼ uni do Isorren Hopone ńumogokʼa.</verse>
				<verse number="36">Ar ńelme, niạ buḍhi umerre amren peṛa Elisabet hõ hoṛmore koṛa gidrại ńam akawana. Hoṛko menetʼ tahẽkana uniren do gidrạge bako hoyokʼtaea, menkhan ńitokʼ do turui candoreye paṛao akana.</verse>
				<verse number="37">Isor ṭhen do bin daṛeanakʼ mente cetʼge bạnukʼa.”</verse>
				<verse number="38">Mạriạme menkeda, “Iń doń Probhuren kạ̃ṛmĩ kana, amakʼ katha lekage ińre jotowakʼ baṛe hoyokʼma.” Ona tayom serma goḍet do Mạriạm ṭhen khone calaoena.</verse>
				<verse number="39">Inạko din tayom Mạriạm do usạrage Jihudi Prodes reakʼ mitʼṭen atoteye calaoena. Ona ato do buru ṭoṭhare tahẽkana.</verse>
				<verse number="40">Mạriạm do onḍe Sakariạwakʼ oṛakʼre bolokate Elisabete joharadea.</verse>
				<verse number="41">Elisabet do Mạriạmakʼ johare ańjomketʼ khan acʼakʼ kukhiren bale gidrạ doe keṭel gotʼena.</verse>
				<verse number="42">Uni do sonot Jiuteye perecʼente ãṭ aṛaṅteye menkeda, “Sanam maejiuko modre am dom bhạgangea ar amren okoeṭakʼ gidrại hoyokʼ, uni hõe bhạgangea.</verse>
				<verse number="43">Ińren Probhuren eṅgat iń ṭhene hecʼakana, noa do cekate hoyena?</verse>
				<verse number="44">Ente amakʼ johar kathań ańjomketʼ sãote, ińakʼ kukhiren gidrạ do rạskạteye keṭel gotʼena.</verse>
				<verse number="45">Bhạgan geam am do, ente am dom pạtiạu akana, Probhu okae menakawatʼme ona purạukʼa mente.”</verse>
				<verse number="46">Unre Mạriạme menkeda, “Ińakʼ jiwi do Probhui sarhaoede kana;</verse>
				<verse number="47">ińren babańcaoicʼ Isor iạte, ińakʼ jiwi do rạskạte perecʼ akana,</verse>
				<verse number="48">ente acʼren kạ̃ṛmĩ secʼ uni doe beṅgetʼ akada. Ńitokʼ khon sanam hoṛ do bhạganko mitạńa,</verse>
				<verse number="49">ente daṛeanicʼ Isor do iń lạgitʼ tinạkʼ maraṅakʼkoe kạmi akada. Uni doe sonotgea.</verse>
				<verse number="50">Ar okoe uniko sewawaekan uni do onkoreye dayakʼ kana, piṛhi cetan piṛhige.</verse>
				<verse number="51">Uni do ti tiạrkate maraṅ daṛeakʼkoe kạmi akada; ar okoeakʼ mon hiskạte perecʼge onko doe chir chạturakatʼkoa.</verse>
				<verse number="52">Uni do siṅghạson khon rajkoe ńurhạketʼkoa, menkhan nindhạnko doe tul rakapʼ ketʼkoa.</verse>
				<verse number="53">Ar okoekoko reṅgecʼge, bhage, bhage jiniskote uni do onkoakʼ reṅgecʼe purun akatʼtakoa, menkhan kisạ̃ṛko do eken tiye bidạkatʼkoa.</verse>
				<verse number="56">Mạriạm do Elisabet ṭhen pe cando tahẽkate acʼakʼ oṛakʼteye ruạṛ calaoena.</verse>
				<verse number="57">Okte purạuen khan Elisabet do mitʼṭen koṛa gidrại janamkedea.</verse>
				<verse number="58">Ar uni cetanre Probhuakʼ aema mãyã reakʼ katha ańjomkate aḍepaserenko ar peṛako do uni sãote rạskạkʼko ehopʼena.</verse>
				<verse number="59">Ado Jihudikoakʼ niạm leka irạl din hilokʼ onko do gidrạ khatnaye lạgitʼko hecʼena. Ar acʼ babawakʼ ńutum leka Sakariạ ńumeko menetʼ tahẽkana,</verse>
				<verse number="60">menkhan uniren eṅgattetʼ doe menkeda, “Ona do baṅ, nuiakʼ ńutum do Johan dohoe hoyokʼa.</verse>
				<verse number="61">Onko do Elisabetko metadea, “Amren peṛako modre okoeakʼ hõ coṅ onkan ńutum ma bạnukʼ.”</verse>
				<verse number="62">Ado gidrạren apattetʼ ṭhen baḍae sanaketʼko khan, onko do isạrawateko kulikedea cetʼ ńutum dohoeyem khojkana.</verse>
				<verse number="63">Sakariạ do mitʼṭen olokʼ paṭa koekateye olkeda, “Nuiakʼ ńutum do Johan.” Ar ona iạte sanamkoko hahaṛayena,</verse>
				<verse number="64">Ar unrege Sakariạwakʼ moca do jhicʼgotʼena ar alaṅ do ulṭạuentaea ar Isor sarhaoate katha roroṛe ehopʼena.</verse>
				<verse number="65">Noa ńelte aḍepaseren hoṛko do botor caṛhaoatʼkoa, ar Jihudạ reakʼ goṭa buru ṭoṭharen hoṛko noa reaṅ galmaraoko ehopʼena.</verse>
				<verse number="66">Okoe noa kathako ańjomketʼ onko do mone monte hudisokʼko ehopʼena arko menkeda, “Nui gidrạ do enḍekhan cele bhalae hoyokʼa?” Noa kathako menkeda ente Probhuakʼ daṛe do gidrạ sãote tahẽkana.</verse>
				<verse number="67">Tayomte gidrạren apat Sakariạ do sonot Jiuteye perecʼen khan, nạbi lekate noa katha roroṛe ehopʼena,</verse>
				<verse number="68">“Israelkoren Probhu Isorakʼ sarhao hoyokʼtaema, ente uni do acʼren hoṛko secʼe beṅgetʼ akada are chaḍao akatʼkoa.</verse>
				<verse number="69">Uni do abo lạgitʼ acʼren guti Dạudakʼ bõs khon mitʼṭen daṛeanicʼ babańcaoicʼe omonkedea.</verse>
				<verse number="70">Noa katha do acʼren sonot nạbikoakʼ moca hotete uni do ḍher din laharegeye menletʼ tahẽkana.</verse>
				<verse number="71">Uni do bạirikoakʼ ti khon ar hirkhạkʼ kankoakʼ ti khon aboe bańcao akatʼ bona.</verse>
				<verse number="72">Uni do aboren hapṛamko mãyãwako lạgitʼ acʼakʼ sonot bondobos, metakʼme acʼakʼ gokʼakʼ purạu lạgitʼ, aboe rukhiyạ akatʼ bona.</verse>
				<verse number="73">Ona gokʼakʼ do aboren mare hapṛam Abraham ṭhene kiriyạlena.</verse>
				<verse number="76">E bachatiń, am do coṭ utạricʼ Isorren nạbim ńumogokʼa, ente am do uniakʼ hor tear lạgitʼ uni laha lahatem calakʼa.</verse>
				<verse number="79">jemon ńut ar gujukʼ umulreko duṛupʼ akan Onko do marsale emako, ar suluk reakʼ horteye ạyur idi bon.”</verse>
				<verse number="80">Ar Johan doe hara idiyente Jiureye daṛe idiyena. Ar Israelko samaṅre ạuriye bahalokʼ hạbicʼ uni do hahaṅkarregeye tahẽyena.</verse>
			</chapter>
			<chapter number="2">
				<verse number="1">Ona jokhecʼ maharaj Agustus Kạisạr do acʼakʼ rajosṭiren sanam hoṛko ńutum ol ocoetako lạgitʼe hukumkeda.</verse>
				<verse number="2">Siriạren disạm cakʼlaoicʼ Kurinio oktere niạge pạhil dhao ńutum ol ocoe hoelena.</verse>
				<verse number="3">Ar joto hoṛ ńutum ol ocoetako lạgitʼ apan ạpin atote calakʼko ehopʼena.</verse>
				<verse number="4">Joseph do Dạud bõsren hoṛe tahẽkana. Ar Jihudạ reakʼ Betlehem do Dạud rajakʼ janam ato tahẽkana.</verse>
				<verse number="5">Onate Joseph hõ ńutum ol ocoetae lạgitʼ Gạlil reakʼ Nasaret khon Betlehem atoteye calaoena. Ar Mạriạm hõ uni sãote onḍeye senena.</verse>
				<verse number="6">Uni do Joseph tulucʼ baplakʼ reakʼ ṭhik akantae tahẽkana. Ar ona oktere Mạriạm do bhạrti hoṛmoe tahẽkana ar Betlehemre tahenrege gidrạ janame reakʼ okte hoyentaea.</verse>
				<verse number="7">Ar onḍege uni do acʼren pạhil koṛa gidrại janamkedea, ar gendrecʼteye bedhaokedete nandwarreye giticʼkadea, ente unkin lạgitʼ okarehõ tahen jaega baṅ tahẽkana.</verse>
				<verse number="8">Ona ṭoṭhare ńindạ jokhecʼ bhiḍi gupiko do bathan ṭạnḍire akoren pal bhiḍikoko horhoyetʼkokan tahẽkana.</verse>
				<verse number="9">Unre ackage Probhuren mitʼṭen serma goḍet do onko samaṅreye teṅgoyena. Ar uniakʼ ṭhonok do onko beṛhaete bamberena. Onate gupiko do ạḍiko botorena.</verse>
				<verse number="10">Serma goḍet do onkoe metatʼkoa, “Alope botorokʼa, ente ape ṭhen ạḍi rạskạ reakʼ sombat iń ạguakada. Noa rạskạ do sanam hoṛko lạgitʼ kana.</verse>
				<verse number="11">Teheń Dạud nagrahare aperen babańcaoicʼe janamakana. Uni doe Probhu Mạsi kana.</verse>
				<verse number="12">Ape lạgitʼ cinhạ do nõkʼõe, ape do kicricʼte bedhao akade ar nandwarre giticʼ akan mitʼṭen bale gidrạpe ńamea.”</verse>
				<verse number="13">Ar ackage uni serma goḍet soṅgete arhõ aema goḍetko ńelena. Onko do Isor sarhaoate memenko ehopʼena,</verse>
				<verse number="14">“Sermare Isorakʼ ṭhonok dhạrtire suluk, manwakore kusi.”</verse>
				<verse number="15">Ado serma goḍetko onko ṭhen khonko calaoen khan gupiko do ako akoreko menjoṅana, “Delabon, Betlehemte bon calakʼ ar Probhu okaṭakʼe baḍae ocoketʼ bon ona reakʼ bon ńel ạguya.”</verse>
				<verse number="16">Ar onko do usạrateko calaoen khan Mạriạm, Joseph ar nandwarre giticʼ akan uni bale gidrạko sendra ńamkedea.</verse>
				<verse number="17">Ar gidrạ reaṅ okalekako baḍae ocolen, onkage onko do bale gidrạ ńelkateko lại baṛakeda.</verse>
				<verse number="18">Gupikoakʼ katha ańjomkate sanamkogeko hahaṛayena;</verse>
				<verse number="19">menkhan Mạriạm do jotowakʼ monreye rebetʼ dohokeda, okoe hõ bae lạiatʼkoa; uni do ona reaṅ monre hudisokʼe ehopʼena.</verse>
				<verse number="20">Serma goḍetko gupiko ṭhen okako lạiletʼ onkage bhiḍi gupiko do jotowakʼko ńelketʼ khan Isor sarhaoe ar sabasiae tulucʼko ruạṛ calaoena.</verse>
				<verse number="21">Ado irạl mãhã purạuen khan Jihudikoakʼ niạm lekate uniakʼ ńutum do Jisuko dohoketʼtaea. Noa ńutum do eṅgatakʼ kukhire ạuriye hijukʼre serma goḍete emlen tahẽkana.</verse>
				<verse number="22">Ado Moseakʼ ạn lekate onkoakʼ chut meṭaokʼ reakʼ okte seṭeren khan, Joseph ar Mạriạm do Probhu samaṅre hạjiri lạgitʼ Jerusalemtekin idikedea,</verse>
				<verse number="23">ente Probhuakʼ ạnre ol menakʼa, “Pạhil janamicʼ koṛa gidrạ do Probhuren menteye ńumogokʼa.”</verse>
				<verse number="24">Ona chaḍa “Mitʼ joṛ potam se barea parwa hopon” dãṛẽkin reakʼ katha cetʼleka Probhuakʼ ạnre ol menakʼ onkage unkin do dãṛẽ emokʼkin calaoena.</verse>
				<verse number="25">Unre Jerusalemre Simon ńutuman mitʼṭen dhorom ar Isor bhokti hoṛe tahẽkana. Uni do Israelkoakʼ jiwi raṛecʼe ńel hohorkan tahẽkana.</verse>
				<verse number="26">Sonot Jiu unireye tahẽkana are sodorade tahẽkana, gujukʼ lahare uni do Probhuren Mạsiye ńelea.</verse>
				<verse number="27">Simon do sonot Jiu reakʼ uskurte enhilokʼ Jihudikoakʼ mundilteye hecʼena. Ar Moseakʼ ạn lekate cetʼko cekae jạruṛ ona lạgitʼge Jisuren eṅgat-apat do bale Jisu onḍekin ạgukedea.</verse>
				<verse number="28">Unre Simon do uniye hoborkedea ar Isor gunmanao joharaeteye menkeda.</verse>
				<verse number="29">“E Probhu, amakʼ katha leka amren guti do ńitokʼ suluktem bidạkạń kana,</verse>
				<verse number="32">Eṭakʼ jạtko ṭhen noa do hor udukʼako reakʼ marsal kana, ar amren Israel jạtko ṭhen noa do ṭhonokanakʼ kangea.”</verse>
				<verse number="33">Simon gidrạ reakʼakʼ okakoe roṛketʼ onate gidrạren eṅgat-apat dokin hahaṛayena.</verse>
				<verse number="34">Inạ tayom Simon do onkoe bhoratʼkote Jisuren eṅgat Mạriạme metadea, “Isor do noae teṅgo akada, nui bale gidrạ iạte Israelko modre aema hoṛ doko ńurokʼa, arhõ aema doko rakapʼ ocokʼa. Nui do nonkan mitʼṭen cinhại hoyokʼa, uni birudre ḍher hoṛge kathako roṛa.</verse>
				<verse number="35">Onate onkoakʼ mon reakʼ hudis bundisko sodorokʼa. Ona chaḍa tarwaṛete amakʼ ontor do sobokʼ tabokʼ tama.”</verse>
				<verse number="36">Un jokhecʼ Hanna ńutuman mitʼṭen maejiu hõ nạbiye tahẽkana. Uni do Aser bõsren Phạnuel hoponerae tahẽkana. Ar uni hõ aema umer hoeakantae tahẽkana.</verse>
				<verse number="37">Uni do eae bochor jãwãetetʼ sãote tahẽkate irạlgel pon bochor hạbicʼ rạnḍigeye tahẽkana. Uni do mundil bạgikate okate hõ bae senokʼkan tahẽkana bickom upạs ar koejoṅ tulucʼ siń ńindạ Isore sewawaekan tahẽkana.</verse>
				<verse number="38">Uni hõ unre hecʼkate Isore gun manao joharadea, ar Jerusalem reakʼ chaḍaokʼko ńel hohorkan sanam hoṛko uni gidrạ reaṅ lạiakoe ehopʼena.</verse>
				<verse number="39">Probhuakʼ ạn lekate sanamakʼkin purạuketʼ khan Joseph ar Mạriạm do ạkinakʼ ato Gạlil reakʼ Nasaret tekin ruạṛ calaoena.</verse>
				<verse number="40">Ar bale Jisu doe hara idiyena are daṛe idiyena akelte perejokʼ tulucʼ. Ar uni cetanre do Isorakʼ daya tahẽkana.</verse>
				<verse number="41">Sen-parom porob jokhecʼ Jisuren eṅgat ar apat do jao bochor Jerusalemtekin calakʼkan tahẽkana.</verse>
				<verse number="42">Jisuakʼ umạr gelbar bochor hoentae khan niạm lekage onko do porobteko calaoena.</verse>
				<verse number="43">Porob mucạtʼen khan oṛakʼko ruạṛkan tahẽkanre Jisu do Jerusalemregeye tahẽyena. Menkhan uniren eṅgat-apat do bạkin baḍaeletʼa.</verse>
				<verse number="44">Uni do sãoten hoṛko tulucʼ menaea mente hudiskate mitʼ din horkin calaoena. Tayomte ạkinren peṛako ar ńepel oprom hoṛko talare Jisu sendrayekin ehopʼena.</verse>
				<verse number="45">Menkhan baṅkin ńamledete arhõ sendra sendrate Jerusalemtekin ruạṛ calaoena.</verse>
				<verse number="46">Ado pe din tayom unkin do mundilrekin ńamkedea. Uni do guruko talare duṛupʼkate onkoakʼ kathae ańjomkan ar onkoe kuliyetʼko tahẽkana.</verse>
				<verse number="47">Ar okoeko Jisuakʼ kathako ańjometʼkan tahẽkan, onko sanamko uniakʼ akel ńelte ar uniakʼ roṛ ruạṛ ańjomteko ṭhak utạrokʼkan tahẽkana.</verse>
				<verse number="48">Ar uniren eṅgat-apat do uni ńelkatekin hahaṛayena. Eṅgattetʼ do uniye metadea, “E Beṭa, cedakʼem nonkaketʼ bona? Am baba ar iń do ạndukʼ mạndukʼliń sendra baṛayetʼmea.”</verse>
				<verse number="49">Jisui metatʼkinạ, “Cedakʼ ben sendra baṛayediń kana? Aben do cetʼ baben baḍaea, ạpuńakʼ oṛakʼre tahen hoyokʼtińa mente?”</verse>
				<verse number="50">Jisu okae menketʼ ona do acʼren eṅgat-apat bạkin bujhạu daṛeada.</verse>
				<verse number="51">Inạ tayom uni do unkin sãote Nasaret atoteye ruạṛ calaoena ar unkinakʼ tabereye tahẽyena. Menkhan eṅgattetʼ do noako reaṅ monreye rebetʼ dohokada.</verse>
				<verse number="52">Ar Jisu do akelte, umerte ar Isor ar manwakoakʼ dulạṛteye hara idiyena.</verse>
			</chapter>
			<chapter number="3">
				<verse number="1">Romren moharaj Tiberius Kạisạre rajokʼkan gel mõṛẽakʼ bochorre Pontus Pilạt do Jihudạren disạm cakʼlaoicʼe tahẽkana. Unre Herod do Gạlilre ar uniren boeha Philip do Jituriạ ar Trakhonitis disạme calaoetʼ tahẽkana. Ar Lusanius do Abileneren disạm cakʼlaoicʼe tahẽkana,</verse>
				<verse number="2">ar Hannas ar Kaeapha do Jihudikoren maraṅ naekekin tahẽkana. Ona oktere Isor do hahaṅkar jaegare Sakariạ hopon Johan ṭhen acʼakʼ kathae sodorkeda.</verse>
				<verse number="3">Unre Johan do Jordan gaḍa beṛhaeteakʼ sanam jaegakore senkate porcare ehopʼena jemon hoṛko kại khon monko ạcurte ikạko ńam, ar ona reakʼ cinhạ lekate bạptismako ataṅ.</verse>
				<verse number="4">Jesaea nạbi reakʼ puthire olakan leka, “Hahaṅkarre mitʼṭen hohokạnicʼ reakʼ aṛaṅ, ‘Probhuakʼ hor tear kataepe, uniakʼ suṛucʼ horko sojhe kataepe.</verse>
				<verse number="5">Sanam buru nala bhataokʼa ḍuṅgriko copodokʼa. Konḍeawakʼko sojhekʼa, ar khõedakʼ lopakʼakʼ hor do somanokʼa.</verse>
				<verse number="6">Manwako kại khon bańcaoko lạgitʼ Isor okae ceka akatʼ, ona do sanam hoṛko ńel ńama.’ ”</verse>
				<verse number="7">Unre bạptisokʼ lạgitʼ ạḍi utạr hoṛ do Johan ṭhen hijukʼko ehopʼena. Uniye metatʼkoa, “E biń bõsrenko! Isorakʼ sạjại khon ńir pharakokʼ lạgitʼ do okoeye cetaoketʼpea?</verse>
				<verse number="8">Ar mon jepe ạcurakatʼ ona reakʼ lek leka jo apeakʼ jionre udugtape. Ar Abrahamren bõs kanape mente alope hudisa. Sạrigeń metapekana, Isor do noako dhiri khon Abrahamren bõskoe tear daṛeakoa.</verse>
				<verse number="9">Dare gonḍarege ṭeṅgocʼ do ṭenḍar dohoakana. Oka dare bhage baṅ jokʼ ona do makʼ giḍikʼte seṅgelre khadle ocokʼa.”</verse>
				<verse number="10">Unre hoṛko do Johanko kulikedea, “Enḍe khan ale do cetʼle cekaea?”</verse>
				<verse number="11">Metatʼkoae, “Jãhãeakʼ barea aṅgrop menakʼtae khan, uni do bạnukʼtaeicʼe hạṭińaema. Ar jomakʼ menakʼtaeicʼ hõe onkaema.”</verse>
				<verse number="12">Ado mạsul uṭhạuko bạptisokʼ lạgitʼko hecʼen khan Johanko metadea, “Guru, ale do cetʼle cekaea?”</verse>
				<verse number="13">Uni doe metatʼkoa, “Ạnre oka menakʼ ona khon bạ̃ṛti alope uṭhạua.”</verse>
				<verse number="14">Ar palṭonko hõko kulikedea, “Ale do cetʼle cekaea?” Uni doe metatʼkoa, “Jor julumkate se behok lekate dusikate okoe ṭhen khon hõ cetʼge alope hataoa ar apeakʼ kuṛạirege kusi tahenpe.”</verse>
				<verse number="15">Hoṛko do ạḍi askate mone monete Johange Jisu kanae menteko hudisedekan tahẽkana.</verse>
				<verse number="16">Unre Johan do sanamkoe metatʼkoa, “Iń do dakʼteń bạptisetʼpea, menkhan okoe iń khone daṛegea uni doe darae kana. Iń do uniakʼ panahi reakʼ phitạ raṛaetae lek geń baṅkana. Uni do sonot Jiu ar seṅgelteye bạptispea.</verse>
				<verse number="17">Uniakʼ haṭakʼ do tirege menakʼtaea; onate khạrạiye saphaea ar phosol do golareye doho jarwaea, menkhan peṭecʼ do baṅ iṛijokʼ seṅgelreye atar giḍikakʼa.”</verse>
				<verse number="18">Johan do arhõ ạḍi utạr sikhạunakote hoṛkoakʼ monre udgạue emakote Isorakʼ bhage sombate porcar akokan tahẽkana.</verse>
				<verse number="19">Disạm cakʼlaoicʼ Herod ar bokottetʼren bạhu Herodiạwakʼ bin ganokʼ dulạṛ ar bạṛicʼ kạmiko iạte Johan do uniakʼ doskoe udukʼade tahẽkana.</verse>
				<verse number="20">Onate uni do hajotre Johane bhorao akade tahẽkana. Ar noate uniakʼ eṭakʼ bạṛicʼ kạmiko sãote noa bạṛicʼ kạmi hõ juṭicʼentaea.</verse>
				<verse number="21">Ado okoeko hoṛ Johan ṭhenko hecʼakan tahẽkan onko bạptismako ataṅetʼ tahẽkanre Jisu hõe bạptis ocoyena. Bạptisma tayom Jisu do tinreye koejoṅkan tahẽkana unre serma do jhicʼena.</verse>
				<verse number="22">Ar sonot Jiu do parwa leka uni cetanreye pheḍ hecʼena, ar serma khon noa katha ańjomena, “Amge ińren dulạṛiạ Hopon, iń do amreń kusi akana.”</verse>
				<verse number="23">Jisu do pegel serma gan umer tahẽkanre acʼakʼ kạmiye ehopʼkeda. Hoṛko bujhạure uni do Josephren hopone tahẽkana. Joseph do Eliren hopone tahẽkana;</verse>
				<verse number="24">Eli do Mathatren hopon, Mathat do Lewiren hopon, Lewi do Melkiren hopon, Melki do Jannaeren hopon, Jannae do Josephren hopon;</verse>
				<verse number="25">Joseph do Matathiạren hopon, Matathiạ do Amosren hopon, Amos do Nạhumren hopon, Nạhum do Esliren hopon, Esli do Nạggạiren hopon;</verse>
				<verse number="26">Nạggại do Mahatren hopon, Mahat do Matathiạren hopon, Matathiạ do Simạiren hopon, Simại do Josekren hopon, Josek do Jodaren hopon;</verse>
				<verse number="27">Joda do Johananren hopon, Johanan do Resaren hopon, Resa do Serubabelren hopon, Serubabel do Sealtielren hopon, Sealtiel do Neriren hopon;</verse>
				<verse number="28">Neri do Melkiren hopon, Melki do Addiren hopon, Addi do Kosamren hopon, Kosam do Elmadamren hopon, Elmadam do Erren hopon;</verse>
				<verse number="29">Err do Jisuren hopon, Jisu do Elieserren hopon, Elieser do Jorimren hopon, Jorim do Mathatren hopon, Mathat do Lewiren hopon;</verse>
				<verse number="30">Lewi do Simeonren hopon, Simeon do Jihudạren hopon, Jihudạ do Josephren hopon, Joseph do Jonamren hopon, Jonam do Eliạkimren hopon;</verse>
				<verse number="31">Eliạkim do Melearen hopon, Melea do Mennaren hopon, Menna do Mathatharen hopon, Mathatha do Nathanren hopon, Nathan do Dạudren hopon;</verse>
				<verse number="32">Dạud do Jisạiren hopon, Jisại do Obedren hopon, Obed do Boasren hopon, Boas do Solmonren hopon, Solmon do Nahasonren hopon;</verse>
				<verse number="33">Nahason do Aminadabren hopon, Aminadab do Adminren hopon, Admin do Arniren hopon, Arnido Hesromren hopon, Hesrom do Pharesren hopon, Phares do Jihudạren hopon;</verse>
				<verse number="34">Jihudạ do Jakobren hopon, Jakob do Isahakren hopon, Isahak do Abrahamren hopon, Abraham do Thararen hopon, Thara do Nahorren hopon;</verse>
				<verse number="35">Nahor do Serugren hopon, Serug do Rạgạuren hopon, Rạgạu do Phalegren hopon, Phaleg do Eberren hopon, Eber do Sạlaren hopon;</verse>
				<verse number="36">Sạla do Kenanren hopon, Kenan do Arpaksadren hopon, Arpaksad do Semren hopon, Sem do Noahren hopon, Noah do Lamekren hopon;</verse>
				<verse number="37">Lamek do Mạthusalaren hopon, Mạthusala do Enokren hopon, Enok do Jaredren hopon, Jared do Mahalalelren hopon, Mahalalel do Kenanren hopon;</verse>
				<verse number="38">Kenan do Enosren hopon, Enos do Sethren hopon, Seth do Adamren hopon, Ar Adam do Isorren hopon.</verse>
			</chapter>
			<chapter number="4">
				<verse number="1">Jisu do sonot Jiuteye perecʼen khan, Jordan gaḍa khone calaoena. Ar sonot Jiu reakʼ ạyurte pongel din hạbicʼ hahaṅkar jaegakoreye tahẽyena.</verse>
				<verse number="2">Unre Soetan do Jisu laloce udukʼaete kạire ńurhạye reakʼe kurumuṭukeda. Ar niạ pongel din Jisu do cetʼge bae jomleda; ar onako din purạuen khan uni do reṅgecʼkedea.</verse>
				<verse number="3">Unre Soetan do Jisui metadea, “Isorren Hopon kan khanem, enḍekhan noa dhiri piṭhạ hoe ocoeme.”</verse>
				<verse number="4">Jisu do uniye roṛ ruạṛadea, “Sonot sostorre ol akana, ‘piṭhạ motote manwa do jiwetʼ bako tahena.’ ”</verse>
				<verse number="5">Ona tayom Soetan do Jisu mitʼṭen usul jaegateye idikedea ar mitʼ ripitʼte dhạrti reakʼ sanam rajosṭi udukʼ adeteye metadea,</verse>
				<verse number="6">“Noako joto reakʼ ektiạri ar ṭhonokiń emama, ente noako joto do ińre jimạ akana. Ar jãhãege sanań unige onań em daṛeaea.</verse>
				<verse number="7">Ńitokʼ judi ińem ḍobokʼạń ar Probhu mentem aṅgociń, enḍekhan noako joto do amakʼge hoyokʼa.”</verse>
				<verse number="8">Jisu do uniye roṛ ruạṛadea, “Sonot sostorre ol menakʼa, ‘am do amren Isor ḍobokʼae me, ar eken uni eskarge sewawaeme.’ ”</verse>
				<verse number="9">Unre Soetan do Jisu Jerusalemteye idikedea ar mundil reakʼ coṭ cuṛạre teṅgokedeteye metadea, “Isorren Hoponkan khanem nonḍe khon latarte donme,</verse>
				<verse number="10">ente sonot sostorre olakana, uni do acʼren goḍetko am reaṅe hukumakoa ar onko do amko rukhiyạmea.</verse>
				<verse number="11">Onko do titeko sepeńmea jemon dhirire jaṅga alo bajaokʼtam.”</verse>
				<verse number="12">Jisu do uniye metadea, “Sonot sostorre roṛ akana, ‘Probhu amren Isor do alom biḍạuea.’ ”</verse>
				<verse number="13">Ado joto lekan laloce udukʼ mucạtʼketʼ khan Soetan do thoṛa okte lạgitʼ Jisu bạgiyadeteye calaoena.</verse>
				<verse number="14">Jisu do sonot Jiu reakʼ daṛeteye perecʼen khan Gạlil Prodesteye ruạṛ calaoena. Ar uniakʼ sombat do ona ṭoṭha reakʼ goṭa ṭạnḍire pasnao idiyena.</verse>
				<verse number="15">Uni do onḍenakʼ sunạgogkore cetʼakoe ehopʼena. Ar sanamkoge uni sabasiaeko ehopʼena.</verse>
				<verse number="16">Inạ tayom Jisu do Nasaretteye hecʼena. Ar nonḍege uni doe haralena. Uni do acʼakʼ niạm leka jirạukʼ mãhãre sunạgogreye boloyena, ar sostor paṛhao lạgitʼe teṅgoyena.</verse>
				<verse number="17">Ado Jesaea nạbiakʼ puthiko caladea. Ar guṛhạ akan puthiye oṭakʼketʼ khan ona jaegae ńamkeda one olakan,</verse>
				<verse number="18">“Probhuren Jiu doe decʼ akawạdińa, ente uni do ińe ojokʼ akadińạ jemon reṅgecʼ orecʼko bhage sombat iń porcarako. Ar bondi akanko ṭhen chaḍaoko reakʼ katha, kãṛã hoṛko ṭhen ńeńel reakʼ katha baḍae ocoko lạgitʼ uni doe kolakadińạ. Ar khed ocokʼkanko hõ, chaḍaoko lạgitʼe kolkedeńa.</verse>
				<verse number="19">Ona chaḍa Probhui kusiyakʼ bochor lại saḍe lạgitʼe kolakadińa,.”</verse>
				<verse number="20">Ona tayom uni do puthi guṛhạ ruạṛkate sapʼdapʼicʼ cal ruạṛadeteye duṛupʼena. Ar sunạgogren sanam hoṛkoakʼ nońjor do unire paṛaoena.</verse>
				<verse number="21">Unre Jisui metatʼkoa, “Sonot sostor reakʼ katha teheńpe ańjomketʼ são sãote ona do purạuena.”</verse>
				<verse number="22">Ar sanam hoṛ do uniko sabasiadea ar uniakʼ moca khon oḍokokʼkan mońj mońj katha ańjomteko hahaṛayena. Onkoko menkeda, “Nui do cetʼ Josephren hopon doe baṅkana?”</verse>
				<verse number="23">Jisui metatʼkoa, “Ape do noa hõpe mitạńa, ‘E raranicʼ amge baṛe bogekokʼme.’ Arhõpe mitạńa, ‘Kapharnạhumre okako kạmi reakʼ kathakole ańjomakatʼ, ńitokʼ nijakʼ atorehõ udugme.’ ”</verse>
				<verse number="24">Uni do arhõe menkeda, “Sạrigeń metapekana, okoe nạbi hõ acʼakʼ nij atoren hoṛ do bako monewaea.</verse>
				<verse number="25">Eliại tahẽkan oktere pe bochor turui cando bae dakʼleda ar goṭa disạmre maraṅ akal hoelena, unre Israel disạmre ạḍi utạr rạnḍi maejiuko tahẽkana.</verse>
				<verse number="26">Menkhan onko okoe ṭhen hõ Eliạ do bae kol ocolena, eken Sidon ṭoṭha reakʼ Sareptaren rạnḍi maejiu ṭhene kol ocolena.</verse>
				<verse number="27">Elisa nạbi oktere Israel disạmre aema murhucʼ jom rog hoṛko tahẽkana, menkhan onko okoehõ bako boge ocolena, Eken Siriạ disạmren Naman motogeye boge ocoyena.”</verse>
				<verse number="28">Noako katha ańjomkate sunạgogren sanam hoṛko do edrete pit caṛhaoatʼkoa.</verse>
				<verse number="29">Onko do beretʼente ato bahrete Jisuko oḍok ạgukedea ar buru latarte ṭhelao ńurhạye lạgitʼ coṭ cuṛateko idikedea.</verse>
				<verse number="30">Menkhan uni do hoṛko talateye sen tapʼ calaoena.</verse>
				<verse number="31">Ado Gạlil Prodes reakʼ Kapharnạhum nagrahateye calaoena ar jirạukʼ mãhãre hoṛkoe cetʼ atʼakoa.</verse>
				<verse number="32">Ar hoṛko do uniakʼ cecetʼakʼteko hahaṛa cabayena, ente uni do ektiạri menakʼtae hoṛ lekae cetʼakokan tahẽkana.</verse>
				<verse number="33">Ona sunạgogre bhut capaṛ akawade mitʼṭen hoṛe tahẽkana. Uni do kikiạuateye menkeda,</verse>
				<verse number="34">“E Nasaretren Jisu, ale tulucʼ amakʼ do cetʼ? Nosṭole lạgitʼem hecʼakana? Baḍaegeạń okoe kanam; am do Isorren uni sonoticʼ kanam.”</verse>
				<verse number="35">Jisu do bạṛjicʼ jiu dhomkao kedeteye metadea, “Thirkokʼme, ar uni khon oḍok calakʼme.” Unre bạṛicʼ jiu do onko talare uniye bhindạṛkedea ar jãhãnakʼ begor hạnete uni khone oḍok calaoena.</verse>
				<verse number="36">Noa iạte jotoge hahaṛayente ako akore menjoṅko ehopʼena, “Noa baṅ oka lekan katha kan! Ektiạri ar daṛe salakʼ bạṛicʼ jiukoe hukumako kanre onko doko oḍok calakʼkana!”</verse>
				<verse number="37">Ar ona ṭoṭha reakʼ joto jaegare Jisuakʼ katha do pasnao idiyena.</verse>
				<verse number="38">Inạ tayom Jisu do sunạgog bạgikate Simonakʼ oṛakʼteye calaoena. Unre Simonren hanhartetʼ do ruạteye jạbun akan tahẽkan. Ar uni bogeye lạgitʼ Jisuko nehõradea.</verse>
				<verse number="39">Unre Jisu do Simon hanhartetʼ pheḍre teṅgoyente ruạe dhomkaoketʼtaea. Ar inạtege ruạ do chuṭạuentaea, ar beretʼkate uni do jomakʼ sapʼsorakoe ehopʼena.</verse>
				<verse number="40">Ado bere hạsurokʼkan tahẽkanre aema lekan rugiko Jisu ṭhenko ạguketʼkoa. Onko do ạḍi lekan rogteko jạbun akan tahẽkana. Ar Jisu do onko mitʼke mitʼ capoketʼkoteye bogeketʼkoa.</verse>
				<verse number="41">Unre ạḍi utạr hoṛko khon bạṛicʼ jiuko hõko oḍok calaoena. Onko bạṛicʼ jiuko do kikiạuate memenko ehopʼena, “Am dom Isorren Hopon kana.” Onko do Mạsi kanae menteko baḍae akade tahẽkana. Ona iạte uni do onkoakʼ mocae bondketʼtakoa.</verse>
				<verse number="42">Ado ạḍi setakʼre oḍok senkate Jisu do mitʼṭen nisun jaegateye calaoena. Ar hoṛko do uniko sendra ńamkede khan ako ṭhen khon aloe calakʼ menteko doho dohokadea.</verse>
				<verse number="43">Unre Jisui metatʼkoa, “Iń do arhõ aema jaegakore Isorakʼ raj reakʼ bhage sombat porcar hoyokʼ tińạ, ente noa lạgitʼge Isor doe kolakadińạ.”</verse>
				<verse number="44">Ona tayom uni do Jihudạ disạm reakʼ eṭakʼ eṭakʼ sunạgogkore porcare ehopʼena.</verse>
			</chapter>
			<chapter number="5">
				<verse number="1">Mitʼ din Jisu do Genesaret doreão aṛereye teṅgo akan tahẽkana. Unre gadel hoṛ do Isorakʼ katha ańjom lạgitʼ beṛhaeteko riḍạtʼ ciritʼede tahẽkana.</verse>
				<verse number="2">Un jokhecʼ uni do doreão aṛere barea lạukại ńel ńamkeda. Ona lạukạren jạilạko do pheḍkate akoakʼ jhạliko ạrupʼkan tahẽkana.</verse>
				<verse number="3">Unre Jisu do Simonakʼ lạukạreye decʼena ar ḍhip khon thoṛa pharak ńokʼ idiye metadea. Ona tayom uni do lạukạreye duṛupʼena ar gadel hoṛko cetʼakoe dhurạuena.</verse>
				<verse number="4">Ado galmaraoe mucạtʼketʼ khan Jisu do Simone metadea, “Khạndrite idime ar hako sapʼko lạgitʼ jhạli caḍoetape.”</verse>
				<verse number="5">Simone menkeda, “E Guru, ale do goṭa ńindạle khaṭaoena, menkhan celege bale sapʼ daṛeatʼkoa; enrehõ amakʼ katha leka jhạlile caḍoea.</verse>
				<verse number="6">Ado jhạliko caḍoketʼ khan nunạkʼ hakoko beṛketʼkoa je, jhạli do oṛejokʼ lekayena.</verse>
				<verse number="7">Unre goṛo ńam lạgitʼ onko do eṭakʼ lạukạren sãotenkoko gạwicʼatʼkoa. Ado onkoko hecʼen khan banar lạukạre nunạkʼ hakoko rakapʼketʼkoa; hakote onakin lạukạ do unumokʼ lekayena.</verse>
				<verse number="8">Noa ńelte Simon Patras do Jisu samaṅre ombakʼenteye menkeda, “E Probhu, iń doń kại hoṛ kana; iń ṭhen khon calao joṅme baṛe.”</verse>
				<verse number="9">Ar unạkʼ hako jhạliyenko ńelketʼko khan Simon Patras ar uni sãoten sanamko doko hahaṛayena.</verse>
				<verse number="10">Onkage Jakob ar Johanko metakin Sabdaeren banar hopon hõkin hahaṛayena. Unre Jisu do Simone metadea, “Alom botorokʼa; ńitokʼ khon am do hoṛ sasapʼicʼem hoyokʼa.”</verse>
				<verse number="11">Inạ tayom onko do ḍhipite lạukạko ạgukeda ar sanamakʼ bạgi oṭowatʼte Jisuko pańjakedea.</verse>
				<verse number="12">Mitʼ dhao Jisu do mitʼṭen atoteye calaoena. Ar onḍe do murhucʼ jom rogte perecʼ mitʼṭen hoṛe tahẽkana. Uni do Jisui ńelkede khan taberente nehõr salakʼe menkeda, “E Probhu, sanalem khangem boge daṛeạńạ.”</verse>
				<verse number="13">Jisu do ti tiạrkate joṭetʼkedeteye metadea, “Iń hõ onageń khojkana, ma saphakokʼme,” Ar unrege uni doe boge utạrena.</verse>
				<verse number="14">Jisu do uniye hukumadea, “Noa katha do okoe ṭhen hõ alom lại baṛaea, bickom senkate naeke ṭhen ńel ocokʼme. Ar ona tayom saphakʼ babotre Mose okaṭakʼ dãṛẽ reakʼe hukumakatʼ ona samaṅ me. Inạ khan hoṛko ṭhenem sạbudokʼa am dom boge akana.”</verse>
				<verse number="15">Enrehõ Jisuakʼ sombat do arhõ pasnao idiyena. Uniakʼ katha ańjom lạgitʼ ar rog khon bogekʼ lạgitʼ ạḍi utạr hoṛ do uni ṭhen hijukʼko ehopʼena.</verse>
				<verse number="16">Ar Jisu do jaoge nisun jaegakore senkateye koejoṅ kan tahẽkana.</verse>
				<verse number="17">Mitʼ din Jisu do hoṛkoe cetʼakokan tahẽkanre Phạrusiko ar sostor baḍaeko hõ onḍeko duṛupʼ akan tahẽkana. Noko do Gạlil ar Jihudạ reakʼ atoko ar Jerusalem nagraha khonko hecʼakan tahẽkana. Ar rugiko bogeko reakʼ Probhuakʼ daṛe do Jisure tahẽkana.</verse>
				<verse number="18">Unre thoṛa hoṛ do parkomte mitʼ kaṛ gocʼ rog hoṛko gokʼ ạgukedea. Onko do bhitrite idikate Jisu samaṅre dohoye lạgitʼko kurumuṭukeda,</verse>
				<verse number="19">menkhan bhiṛ iạte bhitrite bolokʼ horge bako ńamleda. Unre onko do chatreko decʼena ar chat reakʼ ṭạli ocokʼkate parkom sudhạ Jisu samaṅreko pheḍ gotʼkadea.</verse>
				<verse number="20">Jisu do onkoakʼ pạtiạu ńelteye menkeda, “E gate, amakʼ kại do ikạyen tama.”</verse>
				<verse number="21">Noate sostor baḍaeko ar Phạrusiko do mone monete hudisokʼko ehopʼena, “Nui hoṛ doe okoe kante, Isore opomane kana? Isor chaḍa ar okoe kại doe ikạ daṛeakʼa?”</verse>
				<verse number="22">Ado onkoko hudisokʼkan reakʼe bujhạuketʼ khane metatʼkoa, “Mon monte cedakʼ ona katha reakʼ dope hudisokʼ kana?</verse>
				<verse number="23">Okaṭakʼ memen algawa, ‘amakʼ kại ikạyen tama,’ se ‘beretʼkate taṛam baṛaeme?’</verse>
				<verse number="24">Menkhan jemonpe baḍae daṛeakʼ Manwa Hopon do dhạrtire kại ikại reakʼ ektiạri menakʼtaea mente,” Khange Jisu do uni mitʼ kaṛ gocʼ rog hoṛe metadea, “Metam kạnạń, ma beretʼme, parkom kuṭuṅtam ar oṛakʼ calakʼme.”</verse>
				<verse number="25">Uni hoṛ do unrege jotoko samaṅreye teṅgoyena ar aṭetʼakʼ kuṭuṅkate Isor sarhao sarhaoete oṛakʼe calaoena.</verse>
				<verse number="26">Onate sanam hoṛko ṭhak cabayena ar botorokʼ salakʼ Isor sabasiaeteko menkeda, “Teheń do hahaṛawakʼ bon ńelkeda!”</verse>
				<verse number="27">Inạ tayom Jisu do bahreteye calaoena ar mạsul uṭhạu oṛakʼre Lewi ńutuman mitʼṭen mạsul-uṭhạuicʼ do duṛupʼakane ńelkedea. Jisu do Lewiye metadea, “Dela hijukʼte, ińren cela hoyokʼme.”</verse>
				<verse number="28">Onate Lewi doe beretʼena ar acʼakʼ jotowakʼ bạgikate Jisui pańjakedea.</verse>
				<verse number="29">Tayomte Lewi do acʼakʼ oṛakʼre Jisu lạgitʼ maraṅ okocʼe bhojkeda. Ar onko soṅgete ạḍi utạr mạsul uṭhạuko ar eṭakʼko hõ jojomko duṛupʼena.</verse>
				<verse number="30">Unre Phạrusiko ar onkoren sostor baḍaeko doko karacʼ kurucʼente Jisuren celakoko metatʼkoa, “Mạsul uṭhạuko ar bạṛicʼ hoṛko tulucʼ do cedakʼpe jom ńũiyeda?”</verse>
				<verse number="31">Jisui metatʼkoa, “Boge hoṛko lạgitʼ raranicʼakʼ do jạruṛ bạnukʼa, menkhan ruạkʼko lạgitʼ do jạruṛgea.</verse>
				<verse number="32">Dhorom hoṛ hohoako lạgitʼ do baṅ menkhan kại hoṛko lạgitʼgeń hecʼ akana.”</verse>
				<verse number="33">Ado onko sostor baḍaeko do Jisuko metadea, “Johanren celako do jaogeko upạseda arko koejoṅ kana, ar Phạrusikoren celako hõko onkayeda, menkhan amren cela doko jom ńũiyeda.”</verse>
				<verse number="34">Jisui metatʼkoa, “Jãwãe beṭa soṅgere tahen tulucʼ cetʼ bạriạtko doko upạs oco daṛekekoa?</verse>
				<verse number="35">Menkhan okte darae kana Jãwãe beṭa do onko ṭhen khone idiocokʼa, ar unre onko doko upạsa.”</verse>
				<verse number="36">Ona tayom Jisu do cetʼako lạgitʼ noa phene lạiatʼkoa: “Nawa kicricʼ oṛecʼkate okoe hõ marenakʼ kicricʼre bako tạli jalada, enteye onkae khan nawa kicricʼ mae oṛecʼetʼkange; ar nawa kuṭrạre mare kicricʼ hõ baṅ jurikʼa.</verse>
				<verse number="37">Nawa darkha rasa do mare kumkore bako dul dohoea, arko dohole khan nawa darkha rasate kumko do oṛejokʼa. Onate rasa do buhelokʼa ar kumko hõ nosṭokʼa.</verse>
				<verse number="38">Onate nawa darkha rasa do nawa kumrege dul dohoe jạruṛa.</verse>
				<verse number="39">Ar mare darkha rasa ńu tayom okoe hõ nawa rasa do bae khoja, enteye mena, ‘marenakʼge bogea.’ ”</verse>
			</chapter>
			<chapter number="6">
				<verse number="1">Mitʼ jirạukʼ mãhãre Jisu do phosol talateye calakʼkan tahẽkana. Ar uniren celako do gele hotʼkate tire ridgạukateko jometʼ tahẽkana.</verse>
				<verse number="2">Unre adom Phạrusikoko menkeda, “Dhorom reakʼ ạn lekate jirạukʼ mãhãre baṅ ganoakʼ do cedakʼpe onkayeda?</verse>
				<verse number="3">Jisui metatʼkoa, “Ape do cetʼ bape paṛhao akada, Dạud ar acʼ soṅgetenko reṅgecʼ letʼkore uni do cetʼe cekaleda mente?</verse>
				<verse number="4">Uni do Isorakʼ oṛakʼre bolokate samaṅ akan piṭhạ reakʼe jomkeda ar soṅgetenko hõe ematʼko tahẽkana. Menkhan ona do eken naekeko chaḍa ar okoeakʼ hõ jom reakʼ niạm do baṅ tahẽkana.”</verse>
				<verse number="5">Mucạtʼre Jisu do onko Phạrusikoe metatʼkoa, “Manwa Hopon kangeae jirạukʼ mãhãren mạlik do.”</verse>
				<verse number="6">Ado eṭakʼ ar mitʼ jirạukʼ mãhãre Jisu do sunạgogre bolokateye cetʼakokan tahẽkana. Onḍe do nonkan mitʼṭen hoṛe tahẽkana, one uni do jojom ti borocʼge tahẽkantae.</verse>
				<verse number="7">Unre sostor baḍaeko ar Phạrusiko do Jisu dusire paṛaoe reakʼ ạtko ńam baṛayetʼ tahẽkana. Ar jirạukʼ mãhãre uni do jãhãeye bogekoa se baṅ, ona lạgitʼ mońjteko tạnkhi baṛayede tahẽkana.</verse>
				<verse number="8">Menkhan Jisu do onkoakʼ mon reakʼ hudisokʼakʼkoe baḍaekan tahẽkana. Onate borocʼ ti hoṛe metadea, “Beretʼme ar dela sanamko talare teṅgonme.” Ar inạtege uni doe beretʼena are teṅgoyena.</verse>
				<verse number="9">Jisu do sostor baḍaeko ar Phạrusikoe metatʼkoa, “Mitʼṭen kathań kulipea, jirạukʼ mãhãre bhage kạmi ganokʼa se bạṛicʼakʼ kạmi ganokʼa, jiwi bańcao ganokʼa se nosṭo giḍikakʼ ganokʼa?”</verse>
				<verse number="10">Ona tayom beṛhaetenkoe beṅgetʼ ạcuratʼkote uni hoṛe metadea, “Amakʼ ti tiạrtam.” Are onkaketʼ khan uniakʼ ti do boge utạrentaea.</verse>
				<verse number="11">Unre dhorom mukhiyạko do ạḍi bạṛicʼko raṅgaoena ar Jisu cetʼko cekaea ona reakʼ ako talare galmaraoko ehopʼena.</verse>
				<verse number="12">Inạ tayom Jisu do koejoṅ lạgitʼ mitʼṭen buruteye rakapʼ calaoena ar goṭa ńindạ Isor ṭhen koejoṅteye aṅgakeda.</verse>
				<verse number="13">Ado setakʼen khan acʼren celako acʼ ṭhene hohoatʼkoa ar onko mod khon gelbar hoṛe bachaoketʼko khan apostol hudại ematʼkoa.</verse>
				<verse number="14">Onko doko hoyokʼkana Simon, okoe do Patrase ńutumkede; Simonren boeha Andreas; Jakob ar Johan; Philip ar Bartholomae;</verse>
				<verse number="15">Mathae ar Thoma; Alphaeren hopon Jakob; Simon, okoe do moulobadiko metaekan;</verse>
				<verse number="16">Jakobren hopon Jihudạ ar Jihudạ Iskariot, one okoe do Jisu bạirikoakʼ tireye soprotlede.</verse>
				<verse number="17">Ado acʼren celako sãote buru khon pheḍkate mitʼṭen soman jaegareye teṅgoyena. Onḍe do acʼren ạḍi utạr celakoko jarwa akan tahẽkana. Ona chaḍa Jihudiạ, Jerusalem, Tur ar Sidonko metakʼ doreão aṛe reakʼ nagrahako khon ạḍi utạr hoṛ hõ onḍeko hecʼakan tahẽkana.</verse>
				<verse number="18">Onko do uniakʼ katha ańjomtae ar rog khon boge ocokʼ lạgitʼko hecʼakan tahẽkana. Ar tinạkʼ do bạṛicʼ jiu hotete kosṭoko ńametʼ tahẽkan onko hõko bogekʼkan tahẽkana.</verse>
				<verse number="19">Ar sanam hoṛ uni joṭede reakʼko kurumuṭuyetʼ tahẽkana, ente uni khon do daṛe oḍokokʼkan tahẽkana ar onate jotokoko bogekʼkan tahẽkana.</verse>
				<verse number="20">Jisu do celako secʼ beṅgetʼkate memene ehopʼena, “Bhạgangeape ape reṅgecʼ orecʼko do, ente Isorakʼ raj do apeakʼge.</verse>
				<verse number="21">Bhạgangeape, ape okoe ńit reṅgecʼetʼpe, ente ape dope bi ocokʼa. Bhạgangeape, ńitpe rakʼjoṅ kanko do, ente ape dope landa joṅa.</verse>
				<verse number="22">Bhạgangeape, Manwa Hopon iạte hoṛko hirkhạwapere, ar somaj khonko oḍoklepere arko landa dhutʼapere ar apeakʼ ńutum ańjomteko tholere.</verse>
				<verse number="23">Unre ape do rạskạkʼpe ar hulạsokʼpe, ente ape lạgitʼ sermare maraṅ kuṛại menakʼa. Ente onkoren hapṛamko hõ nạbikoko onkaletʼkoa.</verse>
				<verse number="24">“Menkhan hae ape kisạ̃ṛko do! Ape do apeakʼ jiwi raṛecʼpe ńam horayeda.</verse>
				<verse number="25">Hae ape bi akanko do! Ape do reṅgecʼpea. Hae ape landakanko do! Ape dope dukokʼa arpe rakʼjoṅa.</verse>
				<verse number="26">Hae ape do, joto hoṛ ape reaṅ bogeko roṛlere. Ente nokoren mare hapṛamkoge bhõnḍ nạbikoko sarhaoetʼkokan tahẽkana.</verse>
				<verse number="27">Ape ańjometʼkoń metapekana, aperen bạiriko dulạṛkope. Ar okoeko kurud apekan onko do bhạlạikope.</verse>
				<verse number="28">Okoeko sarap apekan onko bhorakope. Ar okoe ape tulucʼ bạṛicʼko beoharetʼ onko lạgitʼ koejoṅpe.</verse>
				<verse number="29">Jãhãe mitʼ johae thapame khan eṭakʼ joha hõ ạcuraeme. Okoe amakʼ oyonakʼe recʼme uni do aṅgrop hõ idiocoaeme.</verse>
				<verse number="30">Okoe am ṭhenko koe onko do emakom. Ar jãhãe amakʼ jãhãn jinise idi emanle khan ona do alom koe ruạṛea.</verse>
				<verse number="31">Hoṛko ṭhen khon cetʼleka beoharpe khojkan, onkage ape hõ onko sãote beoharpe.</verse>
				<verse number="32">“Okoeko dulạṛetʼpe, ape hõ eken onkogepe dulạṛetʼko khan; enḍekhan apeakʼ sabasi do okor? Ente boṅgan hoṛko hõ coṅ nonka mako dulạṛetʼkoge.</verse>
				<verse number="33">Okoe apeko bhạlạyetʼpe, ape hõ eken onkogepe bhạlạiyetʼko khan; enḍekhan sabasikʼ reakʼ do cetʼ menakʼtapea? Ente boṅgan hoṛko hõ coṅ ona mako onkayetʼkange.</verse>
				<verse number="34">Okoe ṭhen khon ńam ruạṛpe asokʼkan, onkoge pańcape emako khan; enḍekhan onare cetʼ sabasi menakʼa? Ńam ruạṛ iạtege coṅ bạṛicʼ hoṛ ma bạṛicʼ hoṛko pańcako emakokan.</verse>
				<verse number="35">Menkhan ape do aperen bạiriko dulạṛkope ar onko bhạlạikope. Ar baṅ ńam ruạṛokʼ askate pańca emakope. Enḍekhan ape lạgitʼ maraṅ kuṛại menakʼa, ar ape do sanam dayawạnicʼ Isorren hoponpe hoyokʼa, ente uni do gun baṅ manaoko ar bạṛicʼko hõe dayawako kana.</verse>
				<verse number="36">Aperen baba cetʼ lekae mãyãwạnicʼkan, onkage ape hõ mãyãwanko hoyokʼpe.</verse>
				<verse number="37">“Eṭakʼkoakʼ ghạṭko alope sapʼ baṛaea, inạkhan apeakʼ dos hõ baṅ sabokʼtapea. Eṭakʼko sạjại ńam lek kanako mente alope hudiskoa, onate ape hõ sạjại ńam lek mentepe menocokʼa. Eṭakʼko ikạkakope, enḍekhan ape hõpe ikạ ocokʼa.</verse>
				<verse number="38">Dan emokʼpe, enḍekhan ape hõpe emocokʼa; ota khacao khacaote, ruku rukute, curu buruateko gochawapea, ente cetʼlekape soṅakoa onkage ape hõko soṅ ruạṛapea.”</verse>
				<verse number="39">Jisu do acʼren celako cetʼako lạgitʼ ar mitʼṭen phene lạiatʼkoa, “Mitʼṭen kãṛã do cetʼ eṭakʼ ar mitʼ kãṛãe ạyur daṛekea? Onka khan bana hoṛge cetʼ ghaḍlakʼre bạkin khańjokʼa?</verse>
				<verse number="40">Cela do guru khon bae maraṅa, menkhan joto cecetʼakʼe ńamlere guru lekae hoyokʼa.</verse>
				<verse number="41">“Amren boehawakʼ mẽtʼre menakʼ cubạkʼgem beṅgetʼakʼ kana, menkhan amakʼ mẽtʼre menakʼ jobra do bam ńel ńameda?</verse>
				<verse number="42">Amakʼ mẽtʼ reakʼ jobra bam aṭkaretʼ khan, cekate amren boeha dom metae kana, ‘okor ya amakʼ mẽtʼ reakʼ cubạkʼiń oḍok letamge?’ E bhonḍicʼ pạhilre amakʼ mẽtʼ khon jobra ocokʼ maṛaṅlem, enḍeanecʼ boehamakʼ mẽtʼre menakʼ cubạkʼ oḍok lạgitʼ pusṭạutem ńeńela.</verse>
				<verse number="43">“Bhage darere bạricʼ jo, ar bạṛicʼ darere bhage jo do baṅ jokʼa.</verse>
				<verse number="44">Jo tege dare do oromokʼa. Jạnum jhạwạ khon loa ar jạnumanakʼ dare khon darkha jo do bako goda.</verse>
				<verse number="45">Bhage hoṛ do acʼakʼ ontorre perecʼ bhageakʼ khon bhage kathageye oḍok ạguya, ar bạṛicʼ hoṛ do acʼakʼ ontorre perecʼ bạṛicʼakʼ khon bạṛicʼ kathageye oḍoktaea. Manwa ontor okaṭakʼte perecʼ menakʼ, moca do ona kathageye roṛa.</verse>
				<verse number="46">“Ape do cedakʼ ‘Probhu, Probhupe’ mitạń kana, menkhan iń okań metape ona do bape onkayeda?</verse>
				<verse number="47">Jãhãege iń ṭhen hecʼkate ińakʼ kathae ańjom ar ona lekae kạmi uni do okoe lekanicʼ iń lạikepea.</verse>
				<verse number="48">Uni do nonkan mitʼṭen hoṛ lekanae, one okoe do oṛakʼe benao iạte khạndri macha la kate dhiri cetanre rehetʼe bạisạuketʼ. Ado banbạsi ar ạtukʼ dakʼko hecʼena ar ona oṛakʼre bajaoena, menkhan oṛakʼ do baṅ cekalena, ente ona do kajakte benao akan tahẽkana.</verse>
				<verse number="49">Okoe ińakʼ katha ańjomkate ona leka bae kạmi, uni do nonkan hoṛ lekanae, okoe do begor rehetʼ bạisạute hasa cetanre oṛakʼe benaoketʼ. Ado ạtukʼ dakʼ hecʼkate tinre ona oṛakʼre bajaoena unre ona oṛakʼ do lạnduṛ ńurena.”</verse>
			</chapter>
			<chapter number="7">
				<verse number="1">Ado hoṛko ṭhen noako sanamakʼe lại mucạtʼketʼ khan, Jisu do Kapharnạhum nagrahateye calaoena.</verse>
				<verse number="2">Onḍe mitʼṭen Rom Subedarren guti do ruạ kạhilte gujukʼ dạkhile tahẽkana. Ar Subedar do uni guti ạḍiye dulạṛedekan tahẽkana.</verse>
				<verse number="3">Uni do Jisu reaṅe ańjomketʼ khan Jihudikoren murubiko Jisu ṭhen kolketʼkoteye nehõradea jemon uni doe hijukʼte acʼren gutiye bogeye.</verse>
				<verse number="4">Ado onko murubiko do Jisu ṭhen hecʼkate nehõrateko metadea, “Okoe lạgitʼ noam kạmi, uni do noaren lek kangeae,</verse>
				<verse number="5">ente uni do aleren hoṛkoe dulạṛetʼkoa ar aleakʼ sunạgog do unigeye tearakada.”</verse>
				<verse number="6">Unre Jisu do onko soṅgeteye calaoena. Ar ona oṛakʼ khon sạṅgińreye tahẽkanrege Subedar do acʼren gateko kolketʼkoteye men gotʼadea, “E Probhu, alom haronokʼa, ente ińakʼ oṛakʼtem bolokʼ ona reakʼ lekgiń baṅkana.</verse>
				<verse number="7">Onate iń do am ṭhen senokʼ lek hõ bạń bujhạulena. Am do eken katha baṛe roṛgotʼkam, ar inạtege ińren guti doe boge utạrokʼa.</verse>
				<verse number="8">Iń do noa kathań baḍaea, ente iń hõ eṭakʼicʼakʼ katha leka calakʼ hoyokʼ tińạ ar sipạhikohõ ińakʼ katha lekako calakʼ kana. Iń do mitʼṭecʼ ‘calakʼiń metae khan’ uni doe calakʼa, ar eṭakʼicʼ ‘hijukʼiń metae khan’ uni doe hijukʼa, ar ińren gutiń metae khan ‘noa kạmime’ uni doe onkaea.”</verse>
				<verse number="9">Noa katha ańjomkate Jisu doe hahaṛaena ar acʼ pańjayedekanko secʼ beṅgetʼ ạcurkateye menkeda, “Ińiń metapekana, Israelko modre nunạkʼ maraṅ pạtiạu do tishõ bạń ńel akawana.”</verse>
				<verse number="10">Ado Subedar okoekoe kolletʼko onkoko ruạṛ calaoen khan uni guti do boge akanko ńelkedea.</verse>
				<verse number="11">Noa tayom Jisu do Nạinko metakʼ mitʼṭen ato secʼe calao idiyena. Unre acʼren celako ar gadel hoṛko hõ uni soṅge soṅgeteko calakʼkan tahẽkana.</verse>
				<verse number="12">Ado ona ato reakʼ phaṭok-duạr ṭhene seṭeren khan mitʼṭen gocʼ hoṛ do bahreteko oḍok ạguyede tahẽkana. Ar okoeye gocʼ akan tahẽkan uni do eṅgattetʼren sadher hopone tahẽkana, ar uni maejiu hõ rạnḍigeye tahẽkana. Ar atoren ḍher hoṛge uni rạnḍi maejiu sãoteko tahẽkana.</verse>
				<verse number="13">Probhu do uni rạnḍi maejiu ńelte mãyã hecʼadeteye metadea, “Alom raga.”</verse>
				<verse number="14">Inạ tayom uni do sen sorkate parkome joṭetʼkeda. Ar onate mạ̃ṛĩ gokʼ idikanko doko teṅgoyena. Jisui menkeda, “E bạbu, metam kạnạń, ma beretʼme.”</verse>
				<verse number="15">Ar inạtege gocʼ akanicʼ do beretʼkateye duṛupʼena ar katha roroṛe ehopʼena. Ar Jisu do eṅgattetʼ ṭhene jimạkadea.</verse>
				<verse number="16">Noate sanam hoṛ do botor caṛhaoatʼkoa ar Isor sabasiaete memenko ehopʼena, “Abo talare mitʼṭen maraṅ nạbigeye upel akana. Isor do acʼren hoṛkoe hiri akatʼ bona.”</verse>
				<verse number="17">Jisuakʼ noa katha do Jihudạ Prodes ar ona beṛhaeteakʼ sanam jaegakore pasnao idiyena.</verse>
				<verse number="18">Ado Johan bạbạptisicʼren celako do noako reaṅ katha Johanko baḍae ocokedea.</verse>
				<verse number="19">Unre Johan do acʼren barea cela hohoatʼkinte Jisu ṭhen noa katha kuliye lạgitʼe kolketʼkina, “Okoeakʼ hijukʼ reakʼ katha menakʼtae uni dom am kangea, se eṭagicʼ lạgitʼle koyokʼ hora?”</verse>
				<verse number="20">Unkin hoṛ do Jisu ṭhen hecʼkatekin metadea, “Johan bạbạptisicʼ do kulime lạgitʼ am ṭhene kolakatʼlińạ, ‘okoeakʼ hijukʼ reakʼ katha menakʼtae uni dom amkangea, se eṭagicʼ lạgitʼle koyokʼ hora?’ ”</verse>
				<verse number="21">Unre Jisu do ruạ hasote jạbun akanko ar bạṛicʼ jiu sapʼakatʼko hoṛkoe bogeketʼkoa ar kãṛã hoṛko hõ ńeńel daṛeye danatʼkoa.</verse>
				<verse number="22">Ona tayom Johanren cela roṛ ruạṛatʼkinteye metatʼkinạ, “Okako ben ńelketʼ arben ańjomketʼ ona calaokate Johan lạiae ben. Ar baḍae ocoyeben je, kãṛã hoṛko ńeńel kana, leḍhakoko taṛameda, murhucʼ jom hoṛko bogekʼ kana, kala hoṛko ańjomeda, gocʼkoko jiwetʼ beredokʼ kana ar reṅgecʼ orecʼko ṭhen do bhage sombat porcarokʼ kana.</verse>
				<verse number="23">Bhạgangeae uni do, okoe iń iạte monre bae tạkijokʼ.”</verse>
				<verse number="24">Ado Johan okoeye kolletʼkin unkin hoṛkin calaoen khan Jisu do gadel hoṛko Johan reaṅ lạiakoe ehopʼena, “Cetʼ ńeńel hahaṅkarte dope oḍok calaolena? Hoete hilạukʼ kan chuci?</verse>
				<verse number="25">Se cetʼ ńel lạgitʼpe oḍok calaolena? Mońj kicricʼ horokʼ akatʼ mitʼṭen hoṛ? Okoe damanakʼ kicricʼko horokʼ bandeyetʼ ar sukko jometʼkan onko ma coṅ rajakʼ oṛakʼreko tahenkan.</verse>
				<verse number="26">Se cele ńeńelpe oḍok calaolena? Mitʼṭen nạbi? Hẽ metape kạnạń, uni do nạbi khon hõe maraṅgea.</verse>
				<verse number="27">Johan kangeae uni hoṛ do, one okoe reaṅ sonot sostorre ol akana, ‘ńelme, am lahate ińren goḍetiń kolekana. Uni do lahare senkate amakʼ hore teara.’</verse>
				<verse number="28">Ińiń metapekana, manwako modre Johan khon maraṅicʼ do okoe hõ bạnukʼkoa; enrehõ Isorakʼ rajre huḍiń utạricʼ do Johan khon hõe maraṅgea.”</verse>
				<verse number="29">Arko ańjomketʼ sanam hoṛko ar mạsul uṭhạuko do Johanakʼ porcarte Isor do dhorom menteko aṅgockedete bạptismako ataṅkeda.</verse>
				<verse number="30">Menkhan Phạrusiko ar sostor baḍaeko do Johan ṭhen bako bạptismalente Isorakʼ monejoṅakʼko neṅghaokeda.</verse>
				<verse number="31">Jisu do arhõe metatʼkoa, “Enḍekhan niạ jugren hoṛ do okoe tulucʼ iń jurikekoa? Ar okoe lekanako?</verse>
				<verse number="32">Onko do nonkan gidrạ lekanako, okoe do bajarre duṛupʼkate eṭakʼko hohoateko metakokan, ‘ape lạgitʼ tiriole oroṅkeda, menkhan bape enecʼlena; homor halaṅkedale, menkhan bape rakʼleda.’</verse>
				<verse number="33">Johan bạbạptisicʼ do hecʼkate piṭhạ ar darkha rasa bae jomletʼtepe menkeda, ‘unire do bhut menaea.’</verse>
				<verse number="34">Ar Manwa Hopon do hecʼkateye jom ńũiyetʼtepe meneda, ‘ńelepe, uni do lebṛa ar ńu bhuteṛicʼ, mạsul uṭhạuko ar boṅgan hoṛkoren gatege.’</verse>
				<verse number="35">Menkhan okoe akel reakʼ gobolreko calakʼkan, onkoakʼ jiongeye sạbudetʼ kana, akel do khạṭigea mente.’’</verse>
				<verse number="36">Mitʼṭen Phạrusi hoṛ do Jisu acʼ ṭhen joma menteye neotakedea. Unre Jisu do uniakʼ oṛakʼte senkate jojome duṛupʼena.</verse>
				<verse number="37">Ona atore mitʼṭen bạṛicʼ maejiue tahẽkana. Ar Jisu do Phạrusiakʼ oṛakʼre jom lạgitʼe calao akana menteye baḍaeketʼ khan uni do mitʼṭen ponḍ dhiri cukạkʼte mahkaokʼ sunume idi darakeda.</verse>
				<verse number="38">Ar Jisu tayom secʼre uniakʼ jaṅga ṭhen senkate teṅgoyente rakʼ rakʼte mẽtʼ dakʼte uniakʼ jaṅgakine lohotʼketʼtaea. Inạ tayom uni do acʼakʼ upʼte jaṅgae jotʼketʼtaea ar jaṅgareye cokʼadete ona mahkaokʼ sunume duladea.</verse>
				<verse number="39">Ado okoe Phạrusi Jisui neotalede uni do noa ńelte mone monteye menkeda, “Nui hoṛ do nạbiye tahẽnlen khane baḍae daṛekea, cetʼ lekan maejiu jaṅgae joṭetʼetʼtaea mente; ente maejiu doe bạṛicʼge.”</verse>
				<verse number="40">Jisu do uniye roṛ ruạṛadea, “E Simon, am tulucʼ thoṛa katha menakʼtińạ.” Simone menkeda, “E Guru, ma menme.”</verse>
				<verse number="41">Jisui menkeda, “Mitʼ mahajon ṭhen bar hoṛkin dharaoletʼa. Mitʼ hoṛ do mõṛẽ sae Dinar ar eṭakʼicʼ do mõṛẽgel Dinar.</verse>
				<verse number="42">Unkin do okoeakʼ hõ hala ruạṛ reakʼ daṛe baṅ tahẽkante bana hoṛge dayateye ikạ katʼkinạ. Enḍekhan mase lạime, unkin modre mahajon do okoeṭakʼ bạ̃ṛtikin dulạṛkea?”</verse>
				<verse number="43">Simone menkeda, “Ińakʼ hudisre, okoeakʼ bạ̃ṛti rin ikạ akantae unige.” Jisu do uniye metadea, “Am do ṭhikgem menakada.”</verse>
				<verse number="44">Ona tayom Jisu do maejiu secʼ beṅgetʼkate Simone metadea, “Nui maejiu mam ńelekange. Iń do amakʼ oṛakʼiń hecʼenre jaṅga ạbukokʼ lạgitʼ dakʼ hõ bam emadińạ, menkhan uni do mẽtʼ dakʼte ińakʼ jaṅgakine ạbukkeda ar acʼakʼ upʼteye jotʼketʼtińạ.</verse>
				<verse number="45">Am do cokʼ hõ bam cokʼ ạdińa, menkhan ińiń boloyen tayom khon uni do ińakʼ jaṅgae cokʼ ạtiń kana.</verse>
				<verse number="46">Am do bohokʼre sunum hõ bam ojokʼạdińạ, menkhan uni do ińakʼ jaṅgare mahkaokʼ sunume dulạdińa.</verse>
				<verse number="47">Onateń metam kana, ḍher dulạṛe udukʼketʼte uni doe bujhạu ocoyeda je, uniakʼ kạiko ḍhergetare hõ ona do ikạ akantaea. Ar okoeakʼ thoṛa ikạ akantae uni do thoṛage dulạṛe uduga.”</verse>
				<verse number="48">Jisu do uni maejiue metadea, “Amakʼ kạiko do ikạyena.”</verse>
				<verse number="49">Unre okoe Jisu soṅgete jojomko duṛupʼakan tahẽkan onko do mone monete memenko ehopʼena, “Nui doe okoe kante, kạiye ikạyetʼ kana?”</verse>
				<verse number="50">Jisu do uni maejiue metadea, “Pạtiạu akantem, kại khon bańcaoem ńamkeda. Ma sulukte calao joṅme.”</verse>
			</chapter>
			<chapter number="8">
				<verse number="3">ar Herod rajren kạmiạyicʼ Khusạren bạhu Joanna; Susanna arhõ aema maejiukoge. Noko do Jisu ar acʼren celako sapʼsorako lạgitʼ akoakʼ ṭaka-poesa khonko khorocetʼ tahẽkana.</verse>
				<verse number="4">Unre eṭakʼ eṭakʼ atoko khon ạḍi utạr hoṛ do Jisu ṭhen hecʼkateko bhiṛkeda. Unre Jisu do cetʼako lạgitʼ noa golpoe lạiatʼkoa:</verse>
				<verse number="5">“Mitʼṭen casa do itạ er lạgitʼe oḍok calaoena. Ado erokʼ jokhecʼ adomakʼ itạ do hor aṛere ńurena. Ar hoṛko do onako lebetʼ gańjaokeda ar cẽṛẽko hõ hecʼkateko jomkeda.</verse>
				<verse number="6">Ar adomakʼ itạ do dhiri hasare ńũrente janamgotʼena, menkhan ros bae ńamletʼte ona do rohoṛ kạrcupʼena.</verse>
				<verse number="7">Arhõ adomakʼ itạ do jạnum jhạwạko talare ńurena. Ar jạnumko do cara soṅgete hara rakapʼen khan onako doe danaṅ esetʼkeda.</verse>
				<verse number="8">Arhõ adomakʼ itạ do bhage hasare ńurena ar hara rakapʼente mitʼ sae doboṛ phosol hoyena.” Noako kathae roṛketʼ khan Jisu do ãṭ aṛaṅteye menkeda, “Ańjom lạgitʼ lutur menakʼtaeicʼ doe ańjomma.”</verse>
				<verse number="9">Inạ tayom acʼren celako do ona golpo reakʼ mane cetʼkana menteko kulikedea.</verse>
				<verse number="10">Unre Jisui metatʼkoa, “Ape do Isorakʼ raj reakʼ okoakʼkope baḍae ocoakana, menkhan eṭakʼko ṭhen do golpo talateń lạiyeda, jemon ńeńel tulucʼ aloko ńel ar ańjom tulucʼ aloko bujhạu.</verse>
				<verse number="11">“Golpo reakʼ mane do nõkʼõe: Itạ do hoyokʼ kana Isorakʼ katha.</verse>
				<verse number="12">Hor aṛere ńũren itạte do onko lạgitʼge roṛ akana, okoe do kathako ańjomketʼ, menkhan unrege Soetan do hecʼkate onkoakʼ mon khon onae halaṅ idiya. Ar bako pạtiạukʼte onko do kại khon bańcao bako ńama.</verse>
				<verse number="13">Dhiri hasare ńũren itạte do onko lạgitʼge roṛ akana, okoe do katha ańjomkate rạskạteko ataṅetʼkan, menkhan onkore ona reakʼ rehetʼ do mońjte baṅ bạisạukʼ kana. Onate onko do thoṛa din lạgitʼko pạtiạukʼkana, menkhan biḍạureko paṛaolen khan doko pạcokʼ kana.</verse>
				<verse number="14">Jạnum jhạwạ talare ńũren itạte do onko lạgitʼge roṛ akana, okoe doko ańjometʼkan, menkhan jion reakʼ horte calakʼ calakʼte gharońj reakʼ dand-bhabna, dhon-durib ar suk talareko ten ocokʼ kana. Ar onate onko do jionre bako gele belekʼ kana.</verse>
				<verse number="15">Ar bhage hasare ńũren itạte do onko lạgitʼge roṛ akana, okoe do khạṭi ar soṛa monte ona katha ańjomkate kajakteko sapʼ dohojoṅkan ar onare ṭarhao akae tahente jionreko gele belekʼ kana.</verse>
				<verse number="16">“Okoe hõ diuhe jeretʼkate jãhãnakʼte do bako hạrupʼ esetʼkakʼa, se cạuki latarre hõ bako dohoea. Menkhan ona do diuhe dohowakʼ cetanregeko dohoea, jemon bhitrite bolokʼko do ona marsalko ńel ńam.</verse>
				<verse number="17">Nonkan cetʼ okoakʼge bạnukʼa, okaṭakʼ do baṅ sodorokʼ se nonkan cetʼ danaṅakʼ hõ bạnukʼa, okaṭakʼ do baṅ baḍaeyokʼ se baṅ sodorokʼ.</verse>
				<verse number="18">Onate cetʼ lekape ańjometʼkan, ona reaṅ moneakʼpe, ente okoeakʼ menakʼtae uni do arhõe emocokʼa, menkhan okoeakʼ bạnukʼtae uni do oka menakʼtae ona hõe recʼ ocokʼa,”</verse>
				<verse number="19">Ado Jisuren eṅgat ar boehako uni ṭhenko hecʼena, menkhan bhiṛ iạte uni tulucʼ bako ńapam daṛeada.</verse>
				<verse number="20">Unre mitʼṭen hoṛ do uniye lạiadea, “Eṅgam ar boehamteko do am são ńapamokʼ lạgitʼ bahrereko teṅgo akana.”</verse>
				<verse number="21">Onate Jisu do hoṛkoe metatʼkoa, “Okoe Isorakʼ katha ańjomkate ona lekako kạmikan, onko kangeako ińren eṅgạń ar boehańko do.”</verse>
				<verse number="22">Mitʼ din Jisu ar acʼren celako do mitʼṭen lạukạreko decʼena. Uni do celakoe metatʼkoa, “Delabon, doreão hanasate bon calakʼa.” Khan celako do lạukạko laṛaokeda.</verse>
				<verse number="23">Ado lạukạ calakʼ ehopʼen khan Jisu doe jạpitʼkeda. Unre doreãore ackage mitʼṭen birbão hecʼgotʼena, ar dakʼte lạukạ do perejokʼ ehopʼena. Onate celako do ạḍi muhinreko paṛaoena.</verse>
				<verse number="24">Onko do Jisu ṭhen senkate beretʼkedeteko metadea, “E Probhu, E Probhu, gujukʼ kana bon!” Unre Jisui beretʼena ar habak ḍabakokʼkan ḍheo ar hoeye dhomkaokeda. Onate hoe ar ḍheoko thirente ḍelḍel nijhumena.</verse>
				<verse number="25">Uni do celakoe metatʼkoa, “Okor tape biswạs do?” Celako do botor arko hahaṛayente ako talare memenko ehopʼena, “Nui doe okoe kante, hoe hõ hoe ar dakʼ hõ dakʼ kin bataoetʼtaea?”</verse>
				<verse number="26">Ona tayom Jisu ar acʼren celako do Gạlil doreão paromkate Gerasarenkoakʼ ṭoṭhateko calaoena.</verse>
				<verse number="27">Ado Jisu lạukạ khone pheḍgotʼen khan onḍenicʼ mitʼṭen hoṛ do uni ṭhene hecʼena. Uni hoṛ do ạḍi utạr bhutko capaṛ akawade tahẽkana ar ḍher din khon kicricʼko hõ bae horokʼ bandeyetʼ tahẽkana, ar oṛakʼre tahẽ baṅkate mạ̃ṛĩ poḍakoregeye tahenkan tahẽkana.</verse>
				<verse number="28">Ado Jisui ńelkede khan kikiạuate otre taberente ãṭ aṛaṅteye menkeda, “Maraṅ Isorren Hopon Jisu, iń tulucʼ amakʼ do cetʼ? Dayakate alom sasetińạ.”</verse>
				<verse number="29">Uni hoṛ do noa iạtegeye menkeda, ente Jisu do bạṛicʼ jiu uni khon oḍok calakʼe hukumade tahẽkana. Ar bạṛicʼ jiu do ghane ghạṛicʼ uni hoṛe sapʼ tirupʼede tahẽkana. Ar sikṛite tolkateko horhoyedekan tahẽkanre hõ uni do onae topakʼetʼ tahẽkana, ar bạṛicʼ jiu hotete hahaṅkar jaegakoreye ạcur baṛaekan tahẽkana.</verse>
				<verse number="30">Jisu do uniye kulikedea, “Celeyama ńutum do?” Uniye menkeda, “Phạdạńạ,” ente ạḍi utạr bạṛicʼ jiu uni bhitrireko bolo akan tahẽkana.</verse>
				<verse number="31">Unre onko bạṛicʼ jiu do Jisuko nehõradea, jemon athan kunḍte aloe kol giḍikako.</verse>
				<verse number="32">Ar onḍe buru dhasna sorre ạḍi saṅge khạṛ sukriko ạtińkan tahẽkana. Bạṛicʼ jiuko do Jisu nehõradeteko metadea jemon sukri bhitrire bolokʼ reakʼe aṛakʼako.</verse>
				<verse number="33">Adoe aṛakʼatʼko khan onko do uni hoṛ khonko oḍokente khạṛ sukrikoreko boloyena. Onate onko sukri do daṛaṅ secʼteko ńir calaoente doreão dakʼreko unum gocʼena.</verse>
				<verse number="34">Ar okoekoko gupikan tahẽkan, onko do noa ghoṭna ńelkate atoteko dạṛkeda ar ona aḍepase reakʼ sanam jaegakore noa khoborko lạikeda.</verse>
				<verse number="35">Unre hoṛko do cetʼ hoeakana mente ńel lạgitʼ bahreteko oḍok hecʼena. Ado Jisu ṭhenko seṭeren khan bhut capaṛ akawade hoṛ do kicricʼ horokʼ akatʼ ar mạ̃hir monte Jisuakʼ jaṅga ṭhen duṛupʼ akanko ńelkedea. Noa ńelte onko do botor caṛhaoatʼkoa.</verse>
				<verse number="36">Ar okoe ona ghoṭnako ńelletʼ onko do hoṛkoko lạiatʼkoa cetʼlekate uni doe bogeyena mente.</verse>
				<verse number="37">Unre Gerasa ṭoṭharen sanam hoṛ Jisuko nehõradea jemon ako ṭoṭha khone calaojoṅ, ente onko do ạḍi botor caṛhaoatʼko tahẽkana. Ado unre Jisu do ruạṛ calakʼ lạgitʼ lạukạreye decʼena.</verse>
				<verse number="38">Ar okoe khon bhutko oḍoken uni do Jisui nehõradea, jemon acʼhõ uni sãoteye calao daṛeakʼ. Menkhan Jisu do noa katha menkateye bidạkadea,</verse>
				<verse number="39">“Am do oṛakʼte ruạṛ calakʼme ar am lạgitʼ Isor tinạkʼ maraṅakʼe kạmi akatʼ ona porcarme.” Unre uni hoṛ do oṛakʼteye calaoena ar Jisu acʼ lạgitʼ tinạkʼ maraṅakʼe kạmi akatʼ ona reakʼ sanam jaegare lại baṛaye ehopʼena.</verse>
				<verse number="40">Ado Jisu eṭakʼ aṛe secʼe ruạṛ calaoen khan onḍenko hoṛ do rạskạ monte uniko ataṅ daramkedea, ente onko do uni lạgitʼgeko koyokʼ hor akatʼ tahẽkana.</verse>
				<verse number="41">Unre Jaerus ńutuman sunạgogren mitʼṭen mukhiyạ hoṛ do hecʼente Jisuakʼ ti jaṅgareye giḍiyena.</verse>
				<verse number="42">Ar Jisu acʼakʼ oṛakʼte hijukʼ lạgitʼe nehõradea, ente uniren gelbar bochor umerren sadher hoponera do gujukʼ dạkhile tahẽkantaea. Ado Jisu tinreye calakʼkan tahẽkana unre gadel hoṛko do beṛhaeteko riḍetʼ ciritʼede tahẽkana.</verse>
				<verse number="43">Ar onko modren mitʼṭen maejiue tahẽkana okoe do gelbar bochor khon pordhol rogteye jạbun akan tahekan. Uni do acʼakʼ joto ạsulokʼakʼko raranko tayomreye khorocʼ caba akatʼ tahẽkana, menkhan okoe hõ bako boge daṛeaekan tahẽkana.</verse>
				<verse number="44">Uni do tayom secʼ khon hecʼkate Jisuakʼ kicricʼ reakʼ ańcare joṭetʼketʼtaea, ar unrege mãyãm oḍokokʼ do thirentaea.</verse>
				<verse number="45">Unre Jisui menkeda, “Okoeye joṭetʼ kedińạ?” Ado jotokoko baṅketʼ khan Patras ar uniren sãotenko doko metadea, “E Guru, gadel hoṛko beṛhaeteko riḍetʼ ciritʼetʼmea.”</verse>
				<verse number="46">Enrehõ Jisui menkeda, “Ińiń baḍaea jãhãe baṅ jãhãe, ińe joṭetʼ akadińạ, enteń bujhạu daṛeada iń khon daṛe oḍokena.”</verse>
				<verse number="47">Uni maejiu do bae oko daṛeakʼ kana menteye ńelketʼ khan thar tharao tulucʼ hecʼkate Jisu samaṅreye ombakʼena. Ar sanamko samaṅreye lạikeda cedakʼe joṭetʼkedea, ar cetʼlekateye bogeyena.</verse>
				<verse number="48">Onate Jisu do maejiue metadea, “E mạ̃i, amakʼ pạtiạugeye bańcao akatʼmea. Do sulukte ruạṛ joṅme.”</verse>
				<verse number="49">Ado Jisu kathae roroṛkan tahẽkanrege sunạgogren mukhiyạ hoṛakʼ oṛakʼ khon, mitʼ hoṛ do hecʼkateye menkeda, “Amren hoponera doe gocʼena; onate Guru do ar alom haronea.</verse>
				<verse number="50">Noa katha ańjomkate Jisu do Jaeruse metadea, “Alom botorokʼa; eken pạtiạu dohoeme, ar inạtege uni doe bańcaokʼa.”</verse>
				<verse number="51">Ado Jaerusakʼ oṛakʼe seṭeren khan Jisu do Patras, Johan, Jakob ar kuṛiren eṅgat-apat chaḍa okoe hõ oṛakʼ bhitrite do bae bolo ocoatʼkoa.</verse>
				<verse number="52">Ar sanamkoge kuṛi lạgitʼko rakʼ homoretʼkan ar koṛamko ceṭagokʼkan tahẽkana. Unre Jisui metatʼkoa, “Alope raga, kuṛi do bae gocʼ akana, ekene jạpitʼ akada.”</verse>
				<verse number="53">Khan hoṛko do uniko landa dhutʼadea, enteko baḍaekan tahẽkana kuṛi doe gocʼakana.</verse>
				<verse number="54">Jisu do ti sapʼkate hohoadeteye metadea, “E mại, ma beretʼme.”</verse>
				<verse number="55">Ar inạtege kuṛiakʼ jiwi do ruạṛentaea, are beretʼena. Unre Jisu do uni kuṛi thoṛa jom ocoye lạgitʼe hukumatʼkoa.</verse>
				<verse number="56">Ar kuṛiren eṅgat-apat dokin ṭhak utạrena, menkhan Jisu doe baron katʼkinạ, jemon noa ghoṭna okoe ṭhen hõ alokin lại baṛae.</verse>
			</chapter>
			<chapter number="9">
				<verse number="1">Niạ tayom Jisu do gelbar celako mitʼ ṭhene hoho jarwaketʼkoa ar sanam bhutko cetanre ektiạriye ematʼkoa. Ar rugiko bogeko reakʼ daṛe hõe danatʼkoa.</verse>
				<verse number="2">Ona tayom Isorakʼ raj porcar ar rugiko bogeko lạgitʼe kolketʼkoa.</verse>
				<verse number="3">Uni doe metatʼkoa, “Horte lạgitʼ ṭheṅga, khuti, piṭhạ se ṭaka cetʼge alope iditora joṅa, ar babar goṭen aṅgrop hõ alo.</verse>
				<verse number="4">Ar jãhãṭakʼ oṛakʼregepe bolokʼ onḍegepe tahena ona ato ạuripe bạgiyakʼ hạbicʼ.</verse>
				<verse number="5">Ar hoṛko bako ataṅpe khan, enḍekhan onkoakʼ ato khonpe oḍokʼ hijukʼre apeakʼ jaṅga reakʼ dhuṛi hõ koṭa giḍi oṭokakʼpe, jemon onage onko birudre gohae teṅgokʼ.”</verse>
				<verse number="6">Unre celako do ato ato dãṛãkate Isorakʼ raj reakʼ bhage sombat porcar ar rugiko bogekoko ehopʼena.</verse>
				<verse number="7">Ado Jisui kạmi akatʼakʼko reaṅ ańjomkate disạm cakʼlaoicʼ Herod do cetʼge bae bujhạu daṛeakʼkan tahẽkana. Ente adom hoṛko menetʼ tahẽkana, Johan bạbạptisicʼge gocʼko khone jiwetʼ beretʼ akana;</verse>
				<verse number="8">arhõ adomko doko menetʼ tahẽkana, Eliại sodor akana; arhõ adomko doko menetʼ tahẽkana, ḍher din laharen mitʼṭen nạbigeye jiwetʼ beretʼ akana.</verse>
				<verse number="9">Herode menkeda, “Johanakʼ bohokʼ mań makʼ ńur ocoakatʼtae. Enḍekhan okoe reaṅ iń ańjometʼkan, uni doe okoe kana?” Ar Herod do Jisu ńele reakʼ kurumuṭui ehopʼena.</verse>
				<verse number="10">Ado oneye kolletʼko celakoko ruạṛ hecʼen khan cetʼ cetʼko kạmiketʼ ona joto do Jisuko lạiadea. Unre Jisu doe soṅgeketʼkote Bethsaeda sor mitʼṭen nisun jaegateye senena.</verse>
				<verse number="11">Menkhan gadel hoṛ do ona khoborko baḍaeketʼ khan Jisuko pańjakedea. Uni do onko hoṛkoe ataṅketʼkote Isorakʼ raj reakʼe lạiatʼkoa. Ona chaḍa okoekoakʼ boge ocokʼ reakʼ jạruṛ tahẽkan onkoe bogeketʼkoa.</verse>
				<verse number="12">Ado ber hạsurokʼkan tahẽkan jokhecʼ onko gelbar celako do Jisu ṭhen hecʼkateko menkeda, “Abo okare menakʼ bon noa do mitʼṭen nisun jaegakana. Onate gadel hoṛko bidạkakome jemon onko do sor reakʼ ato ar nagrahate senkate jom ar tahen lạgitʼ jaegako sendra ńam daṛeakʼ.”</verse>
				<verse number="13">Jisui metatʼkoa, “Onko do apege jomakʼ emakope.” Adoko metadea, “Ale ṭhen do eken mõṛẽ goṭen piṭhạ ar barea hako chaḍa ar cetʼge bạnukʼa. Menkhan ale do senkate jomakʼle kiriń ạgule anecʼle jom oco daṛeakoa.”</verse>
				<verse number="14">Onḍe do mõṛẽ hajar gan herel hoponko tahẽkana. Jisu do acʼren celakoe metatʼkoa, “Mimitʼ dolre mõṛẽgel mõṛẽgelkate pantete duṛupʼ ocokope.”</verse>
				<verse number="15">Ado onkage celako do sanam hoṛko duṛupʼ ocoketʼkoa.</verse>
				<verse number="16">Ar Jisu do ona mõṛẽ goṭen piṭhạ ar barea hako ataṅkate serma secʼ beṅgetʼ rakapʼkateye bhorada are kecakʼkeda. Ona tayom gadel hoṛko emako lạgitʼ celakoakʼ tireye calatʼkoa.</verse>
				<verse number="17">Ar sanam hoṛko jomkeda arko biyena. Ar okako kecakʼ hiricʼ pạsir ńur tahẽkan onate celako do gelbar phạtiạkʼko halaṅ jarwakeda.</verse>
				<verse number="18">Mitʼ dhao Jisu do mitʼṭen nisun jaegareye koejoṅkan tahẽkana. Unre uni soṅgete eken acʼren cela motogeko tahẽkana. Adoe kuliketʼkoa, “Iń doń okoe kana, ar noa reaṅ hoṛko do cetʼko meneda?”</verse>
				<verse number="19">Celakoko metadea, “Adomko doko meneda am dom Johan bạbạptisicʼ kana; ar adomko doko meneda Eliạ kanam; arhõ adomko doko meneda sedaeren mitʼṭen nạbigeye jiwetʼ beretʼ akana.”</verse>
				<verse number="20">Jisui metatʼkoa, “Menkhan ape do okoe kạnạń mentepe meneda?” Patrase menkeda, “Am do Isorren uni Mạsi kanam.”</verse>
				<verse number="21">Unre Jisu doe sontorkatʼkoa are hukumatʼkoa, okoe ṭhen hõ jemon noa katha aloko lại baṛae.</verse>
				<verse number="22">Uni do arhõe metatʼkoa, Manwa Hopon do aema duk jojom hoyokʼtaea. Ar murubiko, maraṅ naekeko ar sostor baḍaeko do uniko nihạtea. Are gocʼ ocokʼa ar pe din hilokʼre gocʼko khon jiwetʼ beredokʼ hoyokʼtaea.</verse>
				<verse number="23">Ona tayom sanamkoe metatʼkoa, “Jãhãege ińakʼ horte hijukʼe menetʼ khan uni do acʼakʼ kusileka aloe calakʼma; ar dinạmge acʼakʼ krus gokʼkate ińe pańjańma.</verse>
				<verse number="24">Jãhãe acʼ lạgitʼ bańcao tahene menetʼ khan uni do acʼakʼ jiwiye khuạutaea; menkhan okoe iń lạgitʼ acʼakʼ jiwiye khuạutae, uni do onae bańcaotaea.</verse>
				<verse number="25">Ar jãhãege goṭa dhạrtiye lab iạte acʼakʼ jiwiye khuạutae enḍekhan uniakʼ do cetʼ porho hoyokʼtaea?</verse>
				<verse number="26">Jãhãege iń ar ińakʼ katha iạteye lajaokʼ khan, Manwa Hopon hõ tinre acʼ ar acʼren Apatakʼ ar sonot goḍetkoakʼ ṭhonokanteye hijukʼa unre acʼ hõ uni hoṛ iạteye lajaokʼa.</verse>
				<verse number="27">Sạrigeń metapekana, nonḍe adom hoṛ menakʼkoa, onko do Isorakʼ raj ạuriko ńel hạbicʼ bako gujukʼa.”</verse>
				<verse number="28">Ado noako kathae roṛketʼ mitʼ hapta tayom Jisu do koejoṅ lạgitʼ Patras, Johan ar Jakobteko soṅgekate mitʼṭen buruteye rakapʼena.</verse>
				<verse number="29">Are koejoṅkan tahẽkanrege Jisuakʼ mẽtʼãhã do bodolena ar uniakʼ kicricʼko hõ pĩṛĩtʼ pĩṛĩtʼ ponḍentaea,</verse>
				<verse number="30">ar uni tulucʼ bar hoṛ galmaraokan kin ńelena. Unkin do Mose ar Eliạge.</verse>
				<verse number="31">Onko do ṭhonokanteko ńelena. Ar Jerusalemre purạu lạgidokʼkan Jisuakʼ gujukʼ reaṅko galmarokan tahẽkana.</verse>
				<verse number="32">Unre Patras ar uni soṅgeten kin do jhap jhap dudṛumetʼko tahẽkana. Adoko beṅgetʼ pharnoen khan Jisuakʼ ṭhonokko ńelkeda ar soṅgete bar hoṛ teṅgo akan hõko ńelketʼkinạ.</verse>
				<verse number="33">Ado unkin hoṛ tinre Jisu ṭhen khonkin calakʼkan tahẽkana unre Patras do Jisui metadea, “E Guru, bhagege hoeakana nonḍe menakʼle iạte. Ale do nonḍe pea kumbạ oṛakʼle benaoa, mitʼṭen do am lạgitʼ, mitʼṭen do Mose lạgitʼ ar mitʼṭen do Eliạ lạgitʼ.” Menkhan uni do bae bujhạuleda acʼ do cetʼe meneda mente.</verse>
				<verse number="34">Patras kathae roroṛkan tahẽkanrege mitʼṭen rimil do rakapʼ hecʼente onkoe umul esetʼketʼkoa. Ar rimilteko danaṅen khan celako do botor caṛhaowatʼkoa.</verse>
				<verse number="35">Ona rimil khon noa katha ańjomena, “Nuige ińren Hopon do, one uniń bachao akade; ape do uniakʼ ańjomtaepe.”</verse>
				<verse number="36">Ado katha roṛ thiren khan eken Jisu eskargeye ńelena. Ar celako do oneko ńelketʼ reaṅ okoe hõ bako lại baṛaletʼte hapegeko tahẽyena.</verse>
				<verse number="37">Ado dosar hilokʼ Jisu ar pea cela buru khonko pheḍ hecʼen khan ạḍi utạr hoṛ do Jisu sãote ńapamokʼ lạgitʼko hecʼena.</verse>
				<verse number="38">Unre gadel hoṛ bhitri khon mitʼ hoṛ do ãṭ aṛaṅte hohoate Jisui metadea, “E Guru, dayakate hoponiń baṛe ńeleme. Uni doe sadher hopon kantińạ.</verse>
				<verse number="39">Uni do mitʼṭen bạṛicʼ jiue sabea ar ackageye kikiạu goda. Are mocṛa mucṛiyea ar uniakʼ moca khon photo photo oḍokokʼa; ar ona tayom do garal garal huruṛ baṛakateye aṛagea.</verse>
				<verse number="40">Iń do amren celako ṭheniń nehõrlena jemon uni jiuko oḍok giḍikae, menkhan bako daṛeada.”</verse>
				<verse number="41">Unre Jisui menkeda, “E bepạtiạu ar peṛta piṛhirenko! Ar tinạkʼ din ape tulucʼ iń tahena ar tinạkʼ diniń sahaokatapea? Dini hoponme nonḍe ạguyetam.”</verse>
				<verse number="42">Ado tinre koṛa do Jisu ṭhene hijukʼkan tahẽkana unre bạṛicʼ jiu do uniye mocṛao bhinḍạṛkedea. Onate Jisu do bạṛicʼ jiue dhomkaokedea ar koṛae bogekedete eṅgat-apat ṭhene jimạkadea.</verse>
				<verse number="43">Unre sanam hoṛ do Isorakʼ maraṅtetʼ iạteko hahaṛayena. Ado Jisui cekaketʼakʼ babotre hahaṛa tulucʼko hudisokʼkan tahẽkanre, uni do acʼren celakoe metatʼkoa,</verse>
				<verse number="44">“Ińakʼ noako katha monre rebetʼ dohoepe, ente Manwa Hopon do hoṛkoakʼ tireko soprotea.”</verse>
				<verse number="45">Menkhan celako do ona katha bako bujhạuleda. Isor do onko ṭhen khone danaṅ akatʼ tahẽkana jemon onko do ona aloko bujhạu daṛeakʼ. Ar celako hõ noa reakʼ jãhãnakʼ katha kuliyeko botorokʼ kan tahẽkana.</verse>
				<verse number="46">Ado celako modre okoeṭakʼ sanamko khone maraṅa ona reaṅ ako talareko reṭepeṭekʼkan tahẽkana.</verse>
				<verse number="47">Jisu do onkoko hudisokʼkan reakʼe bujhạuketʼtako khan mitʼṭen kạṭicʼ gidrạ ạgukate acʼ ṭhene teṅgokedea.</verse>
				<verse number="48">Ona tayome metatʼkoa, “Jãhãege iń ńutumte nui gidrại ataṅe, uni do ińgeye ataṅińạ. Ar okoe ińe ataṅiń, uni do kol akadińicʼgeye ataṅea. Apeko modre okoe sanamko khone huḍiń utạricʼkan, unigeye maraṅa.”</verse>
				<verse number="49">Johane menkeda, “E Guru, am ńutumte mitʼṭen hoṛ do bạṛicʼ jiukoe oḍok giḍikanle ńṭoṭhadea. Ar abo dolrene baṅkante uni dole mana akadea.”</verse>
				<verse number="50">Jisu do uniye metadea, “Alope manaea, ente okoe ape birudrene baṅ kan uni do ape secʼren kangeae.”</verse>
				<verse number="51">Ado sermate calakʼ reakʼ okte hoyentae khan uni do Jerusalemte calakʼ lạgitʼe mon murukkeda.</verse>
				<verse number="52">Uni do laharege onḍe hoṛkoe kolketʼkoa. Onko do Jisu sanamakʼ tearae lạgitʼ Samariạkoakʼ mitʼṭen atoteko boloyena.</verse>
				<verse number="53">Menkhan Jisu do Jerusalemteye calakʼkante ona atoren hoṛko do bako ataṅledea.</verse>
				<verse number="54">Ona ńelte acʼren cela Jakob ar Johan dokin menkeda, “E Probhu, Eliạ leka serma khon seṅgel ńurakote marao giḍikako lạgitʼ hukum liń emamem khojkana?’’</verse>
				<verse number="55">Jisu do unkin secʼ ạcurkate dhomkao ketʼkinteye metatʼkinạ, ‘‘Abenre cetʼlekan jiu menaea baben baḍaea, ente Manwa Hopon do manwa nosṭoko lạgitʼ do bae hecʼakana, bickom bańcaoko lạgitʼge.’’</verse>
				<verse number="56">Ona tayom onko do eṭakʼ atoteko calaoena.</verse>
				<verse number="57">Ar horteko calakʼkan tahẽkanre mitʼ hoṛ do Jisui metadea, “Jãhãtegem calakʼ iń hõ am sãote onḍegeń calakʼa.”</verse>
				<verse number="58">Jisu do uniye metadea, “Toyoko do bhugạkʼ menakʼtakoa ar cẽṛẽkoakʼ do tukạ menakʼa, menkhan Manwa Hopon do bohokʼ dohoetae reakʼ jaega hõ bạnukʼtaea.”</verse>
				<verse number="59">Ado eṭakʼ mitʼ hoṛe metadea, “Dela iń soṅgete hijukʼme.” Menkhan uni hoṛ doe menkeda, “E Guru, ạpuń baṛe topa maṛaṅ ocoạńme.”</verse>
				<verse number="60">Jisu do uniye metadea, “Gocʼko do akoren gocʼko topa ocoakome, menkhan am do hijukʼte Isorakʼ raj lại pasnaome.”</verse>
				<verse number="61">Ado arhõ eṭakʼ mitʼ hoṛe menkeda, “E Guru, iń do am sãoteń calakʼgea, menkhan iń oṛakʼrenko ṭhen bidạ hatao maṛaṅ ocowạńme.</verse>
				<verse number="62">Jisu do uniye metadea, “Nahel kãṛbare ti capokate tayom secʼ beṅgetʼicʼ do Isorakʼ raj lạgitʼ lek doe baṅkana.”</verse>
			</chapter>
			<chapter number="10">
				<verse number="1">Ona tayom Probhu Jisu do arhõ eae gel celako porcar kạmi kolko lạgitʼe bachaoketʼkoa. Ar acʼ do okako ato ar jaegakote calakʼ lạgitʼe goṭa akatʼ tahẽkan, onako jaega calakʼ lahare uni do babar hoṛkateye kolkatʼkoa.</verse>
				<verse number="2">Are metatʼkoa, “Sạrige phosol do ḍhergea, menkhan kạmiyạko doko thoṛagea. Onate phosolren mạlik nehõraepe, jemon uni do acʼakʼ phosol samṭao lạgitʼ hoṛe kolko.</verse>
				<verse number="3">Do calakʼpe; iń do hunḍạrko talare bhiḍi hoponko lekań koletʼpea.</verse>
				<verse number="4">Ṭaka reakʼ thạilạkʼ, khuti se panahi hõ soṅgete alope idijoṅa, ar horkore okoe hõ alope joharakoa.</verse>
				<verse number="5">Ar jãhã oṛakʼregepe bolokʼ pạhil do menpe, ‘noa gharońjrenko sulukapema.’</verse>
				<verse number="6">Ar suluke kusiakʼkan jãhãe hoṛ onḍe menae khan enḍekhan apeakʼ suluk do unire tahena, menkhan jãhãe onkanko bạnukʼko khan enḍekhan apeakʼ suluk do aperege ruạṛ hijukʼa.</verse>
				<verse number="7">Ona oṛakʼrege tahenpe ar okako emape onage jompe, ente okoeye kạmikan uni do acʼakʼ kuṛại ńam lek kanae. Ar mitʼ oṛakʼ bạgikate eṭakʼ oṛakʼte alope calakʼa.</verse>
				<verse number="8">“Jãhã atotepe bolokʼre ar onḍenko hoṛko ataṅlepere onko okako jom ocope onage jompe.</verse>
				<verse number="9">Ar ona atoren ruạkʼ hasokʼkan hoṛko bogekope ar lạiakope, ‘Isorakʼ raj do ape ṭhen sorakana.’</verse>
				<verse number="10">Menkhan jãhã atotepe senlenre ar onḍenko hoṛ bako ataṅpe enḍekhan ona ato reakʼ kulhikore senkate noa katha menpe,</verse>
				<verse number="11">‘ape ato reakʼ jaṅgare laṭkao akawatʼle dhuṛi do ape birudrele koṭa giḍi oṭokakʼ kana. Enrehõ baḍaekakʼpe, Isorakʼ raj do sorakana.’</verse>
				<verse number="12">Ińiń metapekana, bicạr dinre ona ato reakʼ khon Sodom nagraha reakʼge boroṅ ḍher sahaokokʼa.</verse>
				<verse number="13">“Hae am do E Khorasin! Hae am do E Bethsaeda! Okako hahaṛa kạmi aben talare hoeakan, ona do Tur ar Sidon nagrahare hoelen khan, enḍekhan ḍher din laharege onko do gõṛẽ kicricʼ horokʼkate ar torocʼre duṛupʼkate kại khon monko ạcurketakoa.</verse>
				<verse number="14">Sạrige, bicạr dinre abenakʼ khon Tur ar Sidon reakʼge boroṅ ḍher sahaokʼa.</verse>
				<verse number="15">Ar am E Kapharnạhum, am do cetʼ serma hạbicʼ usul ocokʼem meneda? Tishõ baṅa, bickom am do patal puritem giḍi ocokʼa.”</verse>
				<verse number="16">Jisu do arhõ celakoe metatʼkoa, “Okoe apeakʼ kathako ańjometʼkan onko do ińakʼ kathageko ańjomeda. Okoe apeko nihạ̃tetʼpe onko do ińgeko nihạ̃tedeń kana. Ar okoe ińko nihạ̃tedeńkan onko do kol akadińicʼgeko nihạ̃tedekana.”</verse>
				<verse number="17">Ado onko eae gel cela rạskạte ruạṛ hecʼkateko metadea, “E Probhu, amakʼ ńutumle ńumetʼ khange bhutko hõ aleakʼ kathako ańjometʼ kana.”</verse>
				<verse number="18">Jisui metatʼkoa, “Soetan do serma khon bijli leka ńurokʼkaniń ńel akadea.</verse>
				<verse number="19">Ńelpe, iń do biń ar kidińko cetanre lebedokʼ reakʼ daṛe, ar aperen bạiri Soetanakʼ sanam lekan daṛe cetanre hõ ektiạriń emakatʼpea. Onate jãhãnakʼtege ohope hạnlena.</verse>
				<verse number="20">Menkhan bhutko apeakʼ kathako ańjometʼkante alope rạskạkʼa, bickom sermare apeakʼ ńutum ol caṛhao akan iạte hulạsokʼpe.”</verse>
				<verse number="21">Unre Jisu do sonot Jiu reakʼ rạskạte hulạsenteye menkeda, “E Baba, am do serma ar dhạrtiren Probhu kanam. Sarhaoetʼme kạnạń, ente am do noako reaṅ ạkilan ar budanko khonem oko dohoakada menkhan albudạha lekanko ṭhen dom sodor akada. Hẽ Baba, amakʼ sanalekage noa do hoeakana.</verse>
				<verse number="22">‘‘Ińren Baba do ińakʼ tire sanamakʼe jimạ akada. Baba chaḍa okoe hõ bako baḍaea Hopon doe okoe kana, arhõ Hopon chaḍa okoe hõ bako baḍaea Baba doe okoe kana mente. Ona chaḍa Hopon okoe ṭhen Baba sodoreye menetʼkan eken unigeye baḍaea.’’</verse>
				<verse number="23">Uni do celako secʼe ạcurente hape hapeteye metatʼkoa, “Bhạgangea onako mẽtʼ do, one okakope ńeletʼkan ar ona ńel ńametʼkanko hõ.</verse>
				<verse number="24">Ińiń metapekana, okakope ńeletʼkan, ona do ạḍi utạr nạbi ar rapajko ńeńelko menletʼre hõ bako ńelletʼa; ar okakope ańjometʼkan, ona ańjom sanaletʼkore hõ bako ańjomlakʼa.”</verse>
				<verse number="25">Mitʼṭen dhorom guru do Jisu ṭhene hecʼena. Ar biḍạue lạgitʼe menkeda, “E Guru, iń do cetʼ iń cekalere jaejug jioniń ńam daṛekea?</verse>
				<verse number="26">Jisu do uniye metadea, “Moseakʼ ạnre cetʼko ol menakʼa? Onḍe do cetʼem paṛhao akada?”</verse>
				<verse number="27">Uni dhorom gurui roṛ ruạṛkeda, “Probhu amren Isor do amakʼ goṭa ontorte, amakʼ goṭa jiwite, amakʼ goṭa daṛete ar amakʼ goṭa monte dulạṛem, ar am aḍe paseren hoṛ apnar leka dulạṛem.”</verse>
				<verse number="28">Jisu do uniye metadea, “Am do ṭhikgem roṛ ruạṛ akada. Arem onka idiyetʼkan khan enḍekhan jionem ńama.”</verse>
				<verse number="29">Uni dhorom guru do dhorome ṭarhaokʼa mente Jisui kulikedea, “Okoe kanae iń aḍepaseren hoṛ do?”</verse>
				<verse number="30">Jisui roṛ ruạṛadea, “Mitʼṭen hoṛ do Jerusalem khon Jerikho nagrahateye calakʼkan tahẽkan jokhecʼ ḍạku talareye paṛaoena. Unre onko do uni hoṛakʼ kicricʼko totʼketʼtaea ar dal admạrwạkateko bạgi oṭowadea.</verse>
				<verse number="31">Khan bhạg leka mitʼṭen naeke do ona horteye calakʼkan tahẽkana. Menkhan uni hoṛe ńelkede khan naeke doe sa paromena.</verse>
				<verse number="32">Ṭhik onkage ar mitʼṭen Lewi hoṛ hõ ona jaegareye hecʼena ar uni hõ hoṛe ńelkede khane sa paromena.</verse>
				<verse number="33">Ona tayom Samariạren mitʼṭen hoṛ hõ ona horteye calakʼkan tahẽkanre uni hoṛ ṭhene hecʼ sorena. Ar uni hoṛ ńelte mãyã hecʼadea.</verse>
				<verse number="34">Ar uni ṭhen senkate dal ghaokore sunum ar darkha rasae dulatʼteye bedhaokatʼtaea. Ona tayom acʼren gadhareye ladekedete mitʼṭen sạrạite idikedeteye jotonkedea.</verse>
				<verse number="35">Ado dosar hilokʼ bar Dinar oḍokʼkate sạrạiren mạlik emadeteye metadea, ‘nui hoṛ jotonem. Ar noa khon bạ̃ṛti khoroclen khan, iń do ruạṛokʼreń emkatama.’ ”</verse>
				<verse number="36">Mucạtʼre Jisui menkeda, “Am do ńitokʼ cetʼem hudiskea? Noko pene hoṛ modre okoeṭakʼ do ḍạku tireye paṛaolen hoṛren aḍepaserene hoyena?”</verse>
				<verse number="37">Uni dhorom gurui menkeda, “Uni mãyãwạdiyicʼ hoṛge.” Jisu do uniye metadea, “Enḍekhan am hõ calaokate onkaeme.”</verse>
				<verse number="38">Niạ tayom Jisu ar acʼren celakoko dãṛãnkan tahẽkanre mitʼṭecʼ atoteko boloyena. Ar Martha ńutuman mitʼṭen maejiu do rạskạte acʼakʼ oṛakʼte Jisui ataṅ aderkedea.</verse>
				<verse number="39">Martharen do Mạriạm ńutuman mitʼṭen boeha kuṛiye tahẽkantaea. Uni do Probhuakʼ jaṅga pheḍre duṛupʼkate kathae ańjomkan tahẽkana.</verse>
				<verse number="40">Menkhan Martha do jom ńu tear lạgitʼe udhuṛ dhupuṛ baṛaekan tahẽkana. Onate uni do hecʼkateye menkeda, “E Probhu, boehań kuṛi sapʼsosore bae goṛowạńkan do cetʼ bam moneakʼ kana? Ado ma metaeme, jemon kạmireye goṛowạń.”</verse>
				<verse number="41">Unre Jisu do Marthae metadea, “Martha, E Martha, am do ạḍi okocʼ reaṅem dạndikʼ kana, arem uduṛ dhupuṛ baṛae kana,</verse>
				<verse number="42">menkhan mitʼṭenge jạruṛakʼ do menakʼa. Ente Mạriạm do bhage bakhrageye bachao akawana. Ona do uni ṭhen khon baṅ rejogokʼa.”</verse>
			</chapter>
			<chapter number="11">
				<verse number="1">Mitʼ jokhecʼ Jisu do mitʼṭen jaegareye koejoṅkan tahẽkana. Ado koejoṅe mucạtʼketʼ khan acʼren mitʼṭen cela doe menkeda, “E Probhu, Johan bạbạptisicʼ cetʼleka acʼren celako koejoṅe cetʼatʼko tahẽkan onkage ale hõ cetʼaleme.”</verse>
				<verse number="2">Jisu do onkoe metatʼkoa, “Apepe koejoṅre nonka menpe, ‘E aleren sermaren Baba, amakʼ ńutum sonotokʼma, amakʼ raj hijukʼma;</verse>
				<verse number="3">aleakʼ din hilokʼ reakʼ jạruṛ jomakʼ dinạmge emaleme baṛe;</verse>
				<verse number="4">ar aleakʼ kạiko ikạkataleme ente okoe ale birudreko kạiyetʼ ale hõ onkole ikạkatako kana. Ar biḍạute alom aderlea.’ ”</verse>
				<verse number="5">Ona tayom Jisu do acʼren celakoe metatʼkoa, “Ape modre mitʼ hoṛ tala ńindạ jokhecʼ acʼren gateakʼ oṛakʼte senkateye metae, ‘E gate, pea piṭhạ pańcate den em hataṛạńme.</verse>
				<verse number="6">Ente hortenicʼ mitʼṭen gateye hecʼ akawạdińa. Ar uni jom ocoye lạgitʼ cetʼge bạnukʼtińạ.’</verse>
				<verse number="7">Unre oṛakʼ bhitri khon acʼren gateye roṛ ruạṛadea, ‘alom ạṛisińạ. Ente ńitokʼ do duạr sińgea ar ińren gidrạko hõ iń sãote aṭetʼreko giticʼ akana. Ar beretʼkate cetʼge ohoń em daṛelema.’</verse>
				<verse number="8">Sạrigeń metapekana, uni do gate iạte jãhãnakʼ emae bae beretʼrehõ, enhõ ạḍiye nehõrokʼkante uni do beretʼkate tinạkʼ jạruṛae onae emaea.</verse>
				<verse number="9">“Onateń metapekana, koepe ado emapea; ńam baṛaepe adope ńama; ṭhopʼ ṭhobpe ado jhicʼapea.</verse>
				<verse number="10">Ente mitʼke mitʼ kokoyicʼ do milạuaea; ar ńam baṛayicʼ doe ńama; ar ṭhopʼ ṭhopʼetʼkạnicʼ do jhicʼaea.</verse>
				<verse number="11">Ape modre nonkan okoeṭakʼ apat hoṛ menaea, one hopontetʼ piṭhại koelere dhiriye calae, se hakoe koelere hako bodolte bińe calae,</verse>
				<verse number="12">se beleye koelere kidińkaṭkome calae?</verse>
				<verse number="13">Enḍekhan apepe bạṛicʼgere hõ aperen gidrạko bhage bhage jinisko emakope baḍaekan khan, sermaren Baba do acʼ koeyekanko tinạkʼ artetʼ sonot Jiue emakoa!”</verse>
				<verse number="14">Eṭakʼ mitʼ jokhecʼ Jisu do mitʼṭen guṅgạ bhute oḍok giḍiyedekan tahẽkana. Ado bhute oḍok calaoen khan, guṅgạ hoṛ do katha roroṛe ehopʼena. Ar noate hoṛko do ạḍiko hahaṛayena,</verse>
				<verse number="15">menkhan adomko doko menkeda, “Bhutkoren sordar Beelsebul hotete uni do bhutkoe oḍok giḍiyetʼkoa.”</verse>
				<verse number="16">Ar eṭakʼ hoṛko do Jisu biḍạue lạgitʼ serma khon mitʼṭen cinhạ udukʼako lạgitʼko metadea.</verse>
				<verse number="17">Menkhan uni do onkoakʼ mon reakʼ kathae bujhạuketʼtako khane metatʼkoa, “Okaṭakʼ rajosṭi acʼ talare hạṭińokʼ, ona do maraokʼa, ar onate rajosṭi reakʼ gharońjko hõ hạṭińokʼa.</verse>
				<verse number="18">Soetan hõ acʼ birudreye teṅgon khan, enḍekhan rajosṭi do cekate ṭikạu tahentaea? Apepe meneda Beelsebul hotete bhutkoń oḍok giḍiyetʼkoa.</verse>
				<verse number="19">Ar ińge, Beelsebul hoteteń oḍok giḍiyetʼko khan aperen hoṛko do okoe hotete bhutkoko oḍok giḍiyetʼkoa? Ar ṭhik kathape roṛeda se baṅ ona do aperen hoṛkoge bicạra.</verse>
				<verse number="20">Menkhan Isorakʼ daṛete bhutkoń oḍok giḍiyetʼko khan enḍekhan Isorakʼ raj do ape ṭhen seṭer akana.</verse>
				<verse number="21">“Mitʼṭen daṛe hoṛ do sanam lekan khanḍa bhanḍawate acʼakʼ oṛakʼe horhotae khan uniakʼ jinisko do nirạige tahentaea.</verse>
				<verse number="22">Menkhan uni khon ḍher daṛeanicʼ jãhãe hecʼkate uniye bhagao lekhan enḍekhan okako khanḍa bhanḍareye bhorsakʼkan tahẽkan, uni eṭakʼ hoṛ do onakoe rejea ar luṭakʼ jiniskoe hạṭińtaea.</verse>
				<verse number="23">“Jãhãege iń secʼrene baṅkan khan uni do iń birudren kanae. Okoe iń sãote bae halaṅ uni doe chiṭạua.</verse>
				<verse number="24">“Bạṛicʼ jiu do mitʼṭen hoṛ khone oḍokʼ calaolenre jirạukʼ lạgitʼ hahaṅkar jaegakoreye ạcur baṛaea. Ar bae ńamle khan uni doe mena, ‘oka oṛakʼ khoniń oḍok hecʼakan ona oṛakʼtege arhõń ruạṛ calakʼa.’</verse>
				<verse number="25">Ar ruạṛ hecʼkate uni do ona oṛakʼ sapha ar sajao akatʼe ńama.</verse>
				<verse number="26">Unre uni do senkate acʼ khon artetʼ bạṛicʼ eṭakʼ eae goṭen jiue soṅge darajoṅa ar onḍeye girobasokʼa. Onate uni hoṛakʼ dosa do pạhilakʼ khon artetʼ bạṛicʼ hoyokʼtaea.”</verse>
				<verse number="27">Ado Jisu kathae roroṛkan tahẽkanrege gadel hoṛko modren mitʼṭen maejiu do hohoateye menkeda, “Bhạgangeae uni maejiu, one okoe do kukhireye doholetʼme ar toae nunuatʼme tahekan.”</verse>
				<verse number="28">Menkhan Jisui menkeda, “Onkogeko bhạgana one okoe do Isorakʼ kathako ańjometʼkan ar ona lekako kạmikan.”</verse>
				<verse number="29">Arhõ aema hoṛ do Jisu beṛhaete lad lad jarwakʼko ehopʼena. Unre Jisui menkeda, “Niạ piṛhiren hoṛ doko bạṛicʼgea. Onko do cinhạko khojkana menkhan Jona reakʼ chaḍa eṭakʼ ar cetʼ cinhạ hõ baṅ udukʼakoa.</verse>
				<verse number="30">Jona do Ninwi nagraharen hoṛko lạgitʼ cetʼleka cinhại hoelen ṭhik onkage Manwa Hopon hõ noa piṛhirenko lạgitʼ cinhại hoyokʼa.</verse>
				<verse number="31">Bicạr dinre dạkhin disạmren rạni doe rakapʼ hijukʼte niạ piṛhiren hoṛko doskoe udukʼakoa, ente Solomon reakʼ ạkilan kathako ańjom lạgitʼ uni do dhạrti reakʼ mitʼ mucạtʼ khone rakapʼ hecʼlena; ar ńelpe, nonḍe do Solomon khon hõ maraṅicʼ mitʼṭen menaea.</verse>
				<verse number="32">Menkhan bicạr dinre Ninwi nagraharen hoṛko do beretʼkate niạ piṛhiren hoṛko doskoko udukʼakoa, ente Ninwiren hoṛ do Jonawakʼ porcarte kại khon monko ạcurletʼtakoa; ar ńelpe, nonḍe do Jona khon hõ maraṅicʼ mitʼṭen menaea.</verse>
				<verse number="33">“Okoe hõ diuhe jeretʼkate do danaṅre bako dohoea se khạclạkʼte hõ bako hạrupʼ esetʼkakʼa bickom diuhe dohowakʼ cetanregeko dohoea, jemon bhitrite bolokʼko do marsalko ńelńam.</verse>
				<verse number="34">Amakʼ mẽtʼ do hoṛmo reakʼ diuhe kana. Ar amakʼ mẽtʼ mońjgetam khan enḍekhan amakʼ goṭa hoṛmo hõ marsalte perecʼgea, menkhan mẽtʼ bạṛicʼge khan amakʼ hoṛmo hõ ńutte perecʼgetama.</verse>
				<verse number="35">Amre menakʼ marsal jemon alo ńutokʼ onate sontor akae tahenme.</verse>
				<verse number="36">Amakʼ goṭa hoṛmo marsalte perecʼgetam khan ar thoṛa hõ ńut bạnukʼ khan enḍekhan ona do goṭage marsalokʼa, cetʼleka diuhe reakʼ marsal amre paṛaolenre amakʼ hoṛmo marsalokʼtam.”</verse>
				<verse number="37">Ado Jisu katha roṛe mucạtʼketʼ khan mitʼṭen Phạrusi hoṛ do jom ocoye lạgitʼe neotakedea. Unre Jisu do bhitrite bolokate jojome duṛupʼena.</verse>
				<verse number="38">Dhorom reakʼ niạm lekate Jisu do jom lahare ti ạrubokʼ bae ńelledete uni Phạrusi doe hahaṛayena.</verse>
				<verse number="39">Unre Probhu do uniye metadea, “Ape Phạrusiko do thạri ar bạṭi reakʼ bahre secʼgepe saphayetʼ kana, menkhan apeakʼ bhitritetʼ do laloc ar bạṛicʼte perecʼgetapea.</verse>
				<verse number="40">E bebujko! Bahre secʼ benaoicʼ do cetʼ bhitri secʼ hõ bae benao akada?</verse>
				<verse number="41">Ape do thạri ar bạṭi reakʼ bhitrire oka menakʼ onage boroṅ dan emokʼpe; enḍekhan sanamakʼ saphakʼtapea.</verse>
				<verse number="42">“Hae ape Phạrusiko do! Ape do eken podina, tejpat ar mitʼke mitʼ aṛakʼ sakam reakʼ gel hạṭiń reakʼ mitʼ hạṭińge Isorpe emae kana, menkhan dhorom bicạr ar Isorakʼ dulạṛ secʼ do bape moneakʼkana. Onate sedaeakʼko pańjae são sãote tayom reakʼakʼko hõ pańjae lek tapea.</verse>
				<verse number="43">“Hae ape Phạrusiko do! Ape do sunạgog reakʼ asol asol duṛupʼakʼkore duṛubokʼ ar hạṭiạ bajarkore johar ocokʼgepe kusiyakʼ kana.</verse>
				<verse number="44">Hae ape do! Ente ape do begor cinhạ akatʼ topa lekanko kanape. One hoṛko do begor baḍaete ona cetanteko taṛam paromokʼ kan.”</verse>
				<verse number="45">Unre sostor baḍaeko modre mitʼ hoṛ do Jisui metadea, “E Guru, am do noa kathate ale hõm bemanotetʼlea.”</verse>
				<verse number="46">Jisui menkeda, “Hae ape sostor baḍaeko do! Ape do hoṛko hamal hamal bojhape ladeako kana, menkhan goṛowako lạgitʼ ape do mitʼṭen kạṭupʼte hõ bape joṭetʼ legayeda.</verse>
				<verse number="47">“Hae ape do! Ape do nạbikoakʼ topako nawatepe tol aroyeda, ente aperen hapṛamkoge onko doko gocʼletʼkoa.</verse>
				<verse number="48">Onate aperen hapṛamkoren gohako do apege ar onkoakʼ ona kạmiko hõ apegepe aṅgoceda. Ente onko do nạbikoko gocʼletʼkoa ar ape do onkoakʼ topakope benao aroyeda.</verse>
				<verse number="49">Onate Isor do acʼakʼ akel lekage noa kathae menakada, ‘iń do onko ṭhen nạbiko ar apostolkoń kolkoa. Onko modre adom doko khũnkoa ar adom doko santaokoa.’</verse>
				<verse number="50">Ar nonkate, dhạrti sirjạu reakʼ ehopʼ khon tinạkʼgan nạbikoko gocʼ ocoakana, onkoakʼ mãyãm reakʼ dạyik do niạ piṛhiren hoṛko cetanrege paṛaokʼa.</verse>
				<verse number="51">Hẽ, sạrigeń metapekana, Habel reakʼ mãyãm khon ehopʼkate Sakariạ hạbicʼ, one okoe do pinḍ ar sonot jaegareye gocʼ ocolen uni Sakariạ khũn hạbicʼ sanamkoakʼ mãyãm reakʼ dạyik do niạ piṛhiren hoṛgeko hoyokʼa.</verse>
				<verse number="52">“Hae ape sostor baḍaeko do! Ape do akel reakʼ choṛanpe iditora akada. Ape hõ bape bolokʼkana ar bhitrite bolokʼko hõ bape bolo ocoako kana.”</verse>
				<verse number="53">Ado ona jaegae bạgi oṭoatʼkan tahẽkanre sostor baḍaeko ar Phạrusiko do uni birudre emanteakʼ roroṛko ehopʼena.</verse>
				<verse number="54">Ar ạḍi lekan kuklikote jhạlire paṛaoe lạgitʼ ạt ńam baṛaeko ehopʼena.</verse>
			</chapter>
			<chapter number="12">
				<verse number="1">Ar inạkʼtege hajar hajar hoṛ nonkako jarwayena je, onko do ṭhela ṭhili iạte bhindạṛokʼko ehopʼena. Unre Jisu do pạhilre acʼren celakoe metatʼkoa, “Phạrusikoakʼ khạmi khon sontor akae tahenpe. Ona khạmi do hoyokʼ kana onkoakʼ phạsiạratetʼ.</verse>
				<verse number="2">Oko reakʼ sanamakʼ do sodorokʼa ar danaṅre menakʼ jotowakʼ do baḍaeyokʼa.</verse>
				<verse number="3">Onate ńutre jãhãnakʼgepe roṛakatʼ ona do marsalreko ańjoma. Ar bhitri oṛakʼre jãhãnakʼge khae khoepe roṛakatʼ ona do sạṛim cetan khon lại saḍekʼa.</verse>
				<verse number="4">“E gateko, ińiń metapekana, hoṛmo gogocʼko ar ona tayom bạ̃ṛti jãhãnakʼ baṅ ceka daṛeakʼko do alope botorakoa.</verse>
				<verse number="5">Menkhan ińiń udukʼapea okoeṭakʼpe botoraea mente. Ape gocʼpe tayom okoe do norokre khadlepe reakʼ ektiạri menakʼtae unige botoraepe. Hẽ ińiń metapekana, ape do unige botoraepe.</verse>
				<verse number="6">“Mõṛẽ goṭen ghaṛwa cẽṛẽ do cetʼ thoṛa damte bako ạkhirińokʼ kana? Enrehõ Isor do onkoren mitʼṭen hõ bae hiṛińetʼkoa.</verse>
				<verse number="7">Menkhan apeakʼ ma bohokʼ reakʼ upʼ hõ lekha akantape. Alope botorokʼa, ente aema aema ghaṛwa cẽṛẽko khon hõ ape do bạ̃ṛtipe damangea.</verse>
				<verse number="8">“Ińiń metapekana, jãhãege hoṛko samaṅreye aṅgociń Manwa Hopon hõ uni do Isorren goḍetko samaṅreye aṅgocea.</verse>
				<verse number="9">Menkhan jãhãege hoṛko samaṅreye baṅeń, uni do Isorren goḍetko samaṅreye baṅ ocokʼa.</verse>
				<verse number="10">Manwa Hopon birudre jãhãege jãhãnakʼe roṛ uni do ikạkʼtaea, menkhan sonot Jiu birudre jãhãege opoman reakʼ kathae roṛ uni do baṅ ikạkʼtaea.</verse>
				<verse number="11">Sunạgogkore ar disạm cakʼlaoko ar ektiạrianko samaṅreko idilepere cetʼ leka se cetʼpe roṛ ruạṛa ona reaṅ do alope bhabnakʼa.</verse>
				<verse number="12">Ente unre cetʼ roroṛ hoyokʼa ona do sonot Jiugeye cetʼapea.”</verse>
				<verse number="13">Ado gadel hoṛko modren mitʼ hoṛ do Jisui metadea, “E Guru, ạlińren baba okaṭakʼ sompottiye doho oṭoakatʼ ona do boehań iń sãote hạṭiń lạgitʼ metaeme.”</verse>
				<verse number="14">Jisu do uniye metadea, “Henda ho abenakʼ bicạr lạgitʼ se aben talare sompotti hạṭińaben lạgitʼ ektiạri do okoeye emakawạdińạ?”</verse>
				<verse number="15">Ona tayom Jisu do gadel hoṛkoe metatʼkoa, “Men cehaokʼpe! Ar sanam lekan lob-laloc khon sontor akae tahenpe, ente manwakoakʼ jionre ḍher sompotti tahen do sanam khon jạruṛteakʼ do baṅkana.”</verse>
				<verse number="16">Ado gadel hoṛko cetʼako lạgitʼ mitʼṭen phene lạiatʼkoa: “Mitʼṭen kisạ̃ṛ hoṛakʼ jumire aema phosol upjạuena.</verse>
				<verse number="17">Onate uni do mone monteye hudisana, ‘nunạkʼ phosol dohoe reakʼ jaega ma bạnukʼtiń; ńitokʼ do cetʼ iń cekaea?</verse>
				<verse number="18">Adoe menkeda ińakʼ murạikoń rạpuda, ar lạṭu lạṭu murạikoń benaoa ar onare ińakʼ sanam phosolko ar dhonkoń dohoetińạ.</verse>
				<verse number="19">Ar ińakʼ jiwiń metawakʼa, E jiwi ḍher bochor lạgitʼ baeakan acel pacel dhon menakʼtama. Onate ma jirạukʼte, jomme, ńũiyme ar hesecʼ sekrecʼjokʼte din ṭalaome.’</verse>
				<verse number="20">Menkhan Isor do uniye metadea, ‘E bebuj, teheń ńindạge am dom gujukʼa. Enḍekhan onem doho jarwa akatʼ dhon do okoeakʼ hoyokʼa?’ ”</verse>
				<verse number="21">Ado mucạtʼre Jisui menkeda, “Okoe hoṛ apnar lạgitʼ dhone jarwae ar Isor samaṅre kisạ̃ṛicʼe baṅkan, enḍekhan uniakʼ dosa hõ onkage hoyokʼtaea.”</verse>
				<verse number="22">Ona tayom Jisu do acʼren celakoe metatʼkoa, “Noa iạtegeń metapekana, jiwi lạgitʼ do alope dandokʼa cetʼpe joma; ar hoṛmo lạgitʼ hõ alope dạndikʼa cetʼpe bandea mente.</verse>
				<verse number="23">Ente jiwi do eken jom ar ńũi lạgitʼ do baṅkana, ar hoṛmo hõ eken kicricʼ khạnḍwạkʼ lạgitʼ do baṅa.</verse>
				<verse number="24">Kạhũko beṅgetʼakope, onko do itạ hõ bako era ar phosol hõ bako ira. Ar kuṭhi se murại hõ bạnukʼtakoa, enrehõ Isor do onkoe jom ocoyetʼkoa. Menkhan ape do noko cẽṛẽko khon hõ artetʼ bạ̃ṛtipe damangea.</verse>
				<verse number="25">Ape modre okoe dạndikate acʼakʼ jiwi mitʼ ghonṭa gan bạ̃ṛtiye doho daṛeataea?</verse>
				<verse number="26">Ar niạ huḍiń utạrakʼ kạmi hõ bape daṛeakʼ khan enḍekhan eṭakʼakʼko lạgitʼ do cedakʼpe dandokʼ kana?</verse>
				<verse number="27">“Bahako secʼ beṅgedpe, cetʼlekate harakʼ kana mente. Onko do kạmi hõ bako kạmiya ar sutạm hõ bako takoea ar bako tińa. Menkhan ińiń metapekana, Solomon raj do nunạkʼ ṭhonokreye tahẽkanre hõ onako reakʼ mitʼṭecʼ leka hõ bae sajao daṛeada.</verse>
				<verse number="28">Ṭạnḍire okaṭakʼ ghãs teheń menakʼ ar gapa culhạre khadle ocokʼrehõ Isor do ona nonkae sajaoetʼ khan E nase pạtiạukʼko, uni do tinạkʼ artetʼge bae sajaopea!</verse>
				<verse number="29">Cetʼpe joma ar cetʼpe ńũiya mente hudiskate alope uduṛ dhupuṛ baṛaea.</verse>
				<verse number="30">Ente dhạrtiren eṭakʼ jạtkoge onako reaṅ doko ńam baṛakana; ona chaḍa aperen Baba doe baḍaegea, apeakʼ do noako jạruṛ menakʼtapea mente.</verse>
				<verse number="31">Ona khon boroṅ Isorakʼ rajko reakʼ dạndikʼpe, enḍekhan noako hõpe ńama.</verse>
				<verse number="32">“Alope botorokʼa, E huḍiń palrenko, ente aperen Baba do apege acʼakʼ rajosṭi emapeye menjoṅkana.</verse>
				<verse number="33">Ape do menakʼ tapeakʼko ạkhrińkate dan emokʼpe. Ar oka baṅ marekʼ ona ṭaka reakʼ thạilạkʼ tear joṅpe, metakʼme okaṭakʼ dhon jaejug hạbicʼ ṭikạu tahen onage sermare jarwaepe. Onḍe do kombṛo hõ bako hijukʼa ar tejoko hõ bako bạṛija.</verse>
				<verse number="34">Ente okare apeakʼ dhon menakʼ onḍege apeakʼ mon hõ tahena.</verse>
				<verse number="35">“Ape do ḍanḍare kicricʼ paṭhe akatʼ ar diuhe do jol akae tahentape ma.</verse>
				<verse number="36">Ar nonkan hoṛko leka hoyokʼpe okoe do akoren kisạ̃ṛ lạgitʼ koyokʼ horre menakʼko, jemon uni do bapla bhoj khon ruạr hecʼkate duạre ṭhopʼ ṭhopʼlere duạrko jhicʼae.</verse>
				<verse number="37">Bhạgangeako onko guti do, one okoe do jagwar tahene hecʼ ńamko. Sạrigeń metapekana, uni kisạ̃ṛ do ḍanḍare kicricʼe paṭhekʼte onkoe duṛupʼ ocokoa ar hecʼkate acʼgeye jom ocokoa.</verse>
				<verse number="38">Bhạgangeako onko gutiko do, one uni do tala ńindạ se aṅgakʼ jokhecʼ hecʼkate jagwar tahene ńamko.</verse>
				<verse number="39">Oṛakʼ kisạ̃ṛe baḍae khan oka ghuṛi kombṛoe hijukʼa, enḍekhan uni do jagware tahẽkokʼa ar acʼakʼ oṛakʼre kombṛo ohoe bolo ocolea.</verse>
				<verse number="40">Onkage ape hõ sapṛao akae tahenpe, ente bape hudisakatʼ ghuṛirege Manwa Hopon doe hijukʼa.”</verse>
				<verse number="41">Unre Patrase menkeda, “Henda Probhu, noa cecetʼakʼ do eken ale lạgitʼ se sanamko lạgitʼem emokʼkana?”</verse>
				<verse number="42">Probhui menkeda, “Uni pạtiạricʼ ar budanicʼ kạmiyạ hoṛ doe okoe kana, one uniren kisạ̃ṛtetʼ do gutiko cetanre sordare dohoyete ṭhik oktere ser sidhạ emako lạgitʼ bhare emaekan?</verse>
				<verse number="43">Bhạgangeae uni guti, one okoe do kisạ̃ṛtae pạtiạu salakʼ kạmireye hecʼńame.</verse>
				<verse number="44">Sạrigeń metapekana, uni kisạ̃ṛ do acʼakʼ sanam menakʼtaeakʼko cetanre sordare dohokaea.</verse>
				<verse number="45">Menkhan uni sordar acʼakʼ monreye menle khan, ‘ińren kisạ̃ṛ do hijukʼe bilomeda.’ Ar unre uni do sãoten guti ar kạ̃ṛmĩkoe dal baṛakote jom-ńũkate bulokʼe ehobokʼ.</verse>
				<verse number="46">Enḍekhan okaṭakʼ din ar okaṭakʼ ghuṛi reakʼ katha bae hudisetʼkan, ona din ar ona ghuṛirege acʼren kisạ̃ṛ doe hijukʼa. Are makʼ paṛagea ar bepạtiạrko tulucʼ jaegae ṭhikaea.</verse>
				<verse number="47">“Ar okoeṭakʼ guti do acʼren kisạ̃ṛakʼ sana baḍaekatehõ sapṛao bae tahen se kisạ̃ṛ okae khojkan ona bae onkae enḍekhan uni do bebạṛicʼe dal ocokʼa.</verse>
				<verse number="48">Menkhan okoe begor baḍaete sạjại ńam reakʼe kạmi akatʼ uni do thoṛageye sạjại ocokʼa. Ar ḍhere em ocoakanicʼ ṭhen khon do ḍhergeko hataoa ar ḍhere jimạ ocoakan hoṛ hõ bạ̃ṛtiko koeyea.</verse>
				<verse number="49">“Iń do dhạrtite seṅgel lagaoiń hecʼakana; ar ona do laharege jollen khan bhage hoekokʼa!</verse>
				<verse number="50">Iń do mitʼṭen bạptisma ataṅ hoyokʼtińạ ar ona ạuri purạukʼ hạbicʼ ińakʼ duk do baṅ cabakʼtińạ.</verse>
				<verse number="51">Ape do cetʼpe meneda, dhạrtire suluk emokʼiń hecʼakana? Onka do baṅa. Iń do suluk emokʼ do bạń hecʼakana, bickom manwa birudre manwa teṅgoye lạgitʼgeń hecʼakana.</verse>
				<verse number="52">Ńit khon mitʼ oṛakʼren do mõṛẽ ṭhenko hạṭińokʼa, ar pe hoṛ do bar hoṛ birudre ar bar hoṛ do pe hoṛ birudreko teṅgona.</verse>
				<verse number="53">Onko do nonka lekako hạṭińokʼa, Apat do hopon birudre ar hopon do apat birudre, eṅgat do hoponera birudre ar hoponera do eṅgat birudre, hanhartetʼ do kimintetʼ birudre ar kimintetʼ do hanhartetʼ birudre.”</verse>
				<verse number="54">Ona tayom Jisu do gadel hoṛkoe metatʼkoa, ‘‘Pạchimre rimil rakabokʼpe ńelle khangepe mena, ‘hoe dakʼ do darae kana,’ ar onkage hoyokʼ kana.</verse>
				<verse number="55">Ar dạkhin secʼ khone hoele khan dope mena, ‘jharla jhạrliye setoṅa,’ ar onkage hoyokʼ kana.</verse>
				<verse number="56">E phạsiạrako, ot ar serma reakʼ cinhạ dope baḍae orometʼ kangea, menkhan ńitokʼ reakʼ okteko do cekate bape oromeda?</verse>
				<verse number="57">“Ar okaṭakʼ ṭhikakʼkan ona do cedakʼ bape bicạreda?</verse>
				<verse number="58">Amren bạdi tulucʼ Hạkim ṭhenem calakʼre horrege phanḍao lạgitʼ kurumuṭuime. Ar baṅkhan uni do Hạkim ṭhene or ghac ghacao idimea. Unre Hạkim do daroga ṭhene jimạkama ar daroga do hajotreye bhoraokama.</verse>
				<verse number="59">Ińiń metamkana, kạuḍi kạuḍi ạurim hala cabae hạbicʼ hajot khon ohogem oḍok daṛelena.”</verse>
			</chapter>
			<chapter number="13">
				<verse number="1">Ado ona jokhecʼ onḍeko jarwa akan tahẽkan adom hoṛ do Jisu Gạlil Prodes reaṅko lạiadea. Onkoko menkeda, Romren disạm cakʼlaoicʼ Pilạt do Gạlilrenkoe makʼketʼkote dãṛẽ samaṅ akatʼ janwarakʼ mãyãm sãote onkoakʼ mãyãm hõe milạuketʼtakoa.</verse>
				<verse number="2">Noa katha ańjomkate Jisui menkeda, “Ape do cetʼpe bujhạueda, onko do Gạlilrenko khon bạ̃ṛti kạiyan hoṛko tahẽkante onkako saset ocoyena?</verse>
				<verse number="3">Ińiń metapekana, ona do baṅ, ar onkage ape hõ kại khon mon bape ạcurle khan jotokogepe nosṭo ocokʼa.</verse>
				<verse number="4">Siloam reakʼ usul oṛakʼ bhindạṛlenre okoe gel irạl hoṛko gocʼlen, apeakʼ hudisre onko do cetʼ Jerusalemreko khon hõ bạ̃ṛti dusiyan hoṛko tahẽkana?</verse>
				<verse number="5">Ińiń metapekana, ona do baṅ, menkhan kại khon mon bape ạcurle khan ape hõ sanamkogepe marao utạrokʼa.”</verse>
				<verse number="6">Ona tayom Jisu do cetʼako lạgitʼ noa kathae metatʼkoa: “Mitʼ hoṛakʼ darkha bagwanre mitʼṭen loa dare rohoe tahẽkana. Mitʼ din uni hoṛ do hecʼkate joe ńam baṛakeda menkhan bae ńamleda.</verse>
				<verse number="7">Unre mạliye metadea, ‘ńelme, iń do pe bochor khon noa darere joń ńam baṛakana menkhan cetʼge bạń ńameda. Onate loa dare do makʼ giḍikakʼme. Cedakʼ je noa do ạuṛiakʼ jumiye nosṭo ocoyeda.’</verse>
				<verse number="8">Mạliye roṛ ruạṛkeda, ‘E baba niạ bochor hõ tahẽ ocoakʼme. Iń do beṛhaeteń la ghạḍluga ar guricʼkoń emakʼa.</verse>
				<verse number="9">Ar ona tayom jo sapʼlen khan ma bogege ar baṅ khan dom makʼ giḍikakʼge.’ ”</verse>
				<verse number="10">Ado mitʼ jirạukʼ mãhãre Jisu do mitʼṭen sunạgogreye cetʼako kan tahẽkana.</verse>
				<verse number="11">Onḍe do nonkan mitʼṭen maejiue tahẽkana, one okoe do mitʼṭen bạṛicʼ jiue sapʼakade tahẽkante gel irạl bochor khon ruạteye jạbun akan tahẽkan. Ar kubjạgeye tahẽkante bae sojhe daṛeakʼkan tahẽkana.</verse>
				<verse number="12">Jisu do uniye ńelkedea ar acʼ ṭhen hoho sorkateye metadea, “E go, amakʼ ruạ khon dom bogeyena.”</verse>
				<verse number="13">Ar noa katha menkateye capokedea ar inạtege uni doe sojheyente Isor gunmanao joharaye ehopʼena.</verse>
				<verse number="14">Jisu do jirạukʼ mãhãreye bogekedete sunạgogren mukhiyạ do edreyente hoṛkoe metatʼkoa, “Kạmi lạgitʼ turui din ma menakʼge. Onate jirạukʼ mãhãre baṅ hecʼkate ona turui din bhitrire hecʼkate boge ocokʼpe.”</verse>
				<verse number="15">Unre Probhu do uni mukhiyại metadea, “E phạsiạrako! Jirạukʼ mãhãre ape do cetʼ aperen gadha se ḍaṅgrako goṛa khon raṛakate dakʼ ńũ bape idiyetʼkoa?</verse>
				<verse number="16">Menkhan Abraham bõsren nui maejiu do gel irạl bochor hạbicʼ Soetane tol akade tahẽkana, ar jirạukʼ mãhãre ona tonol khone raṛa ocokʼ do cetʼ baṅ ganokʼtaea?”</verse>
				<verse number="17">Noa kathae roṛketʼ khan uni birudreko tahẽkan sanamko doko lajaoena. Menkhan eṭakʼ hoṛko do uniakʼ maraṅ kạmi ńelte ạḍiko rạskạyena.</verse>
				<verse number="18">Inạ tayom Jisui menkeda, “Isorakʼ raj do oka lekana? Ar cetʼ tulucʼ iń jurikea?</verse>
				<verse number="19">Isorakʼ raj do mitʼṭen tuṛi jaṅ lekanakʼ kana, one oka do mitʼṭen hoṛ idikate acʼakʼ goḍareye erketʼ. Tayomte ona do harayente mitʼṭen dare leka hoyena. Ar cẽṛẽko hõ hecʼkate ona reakʼ ḍạrkore tukạko benao joṅana.”</verse>
				<verse number="20">Jisu do arhõe menkeda, “Isorakʼ raj do cetʼ tulucʼ iń juria?</verse>
				<verse number="21">Isorakʼ raj do khạmi lekana. Mitʼṭen maejiu do ona idikate gel irạl keji holoṅ sãoteye sipi mesalkeda, onate joto holoṅ do phulạu rakapʼena.”</verse>
				<verse number="22">Ado ato ato ar nagrahakore dãṛã dãṛãte lại cetʼakote Jisu do Jerusalem secʼe calao idiyena.</verse>
				<verse number="23">Ar mitʼṭen hoṛ do uniye kulikedea, “Henda Probhu, kại khon bańcao do cetʼ eken thoṛa hoṛgeko ńama? Unre Jisu do gadel hoṛkoe metatʼkoa,</verse>
				<verse number="24">“Sakṛa duạrte bolokʼ lạgitʼ lạgiạ paṛaokʼpe. Ińiń metapekana, ḍher hoṛge bolokʼ lạgitʼko kurumuṭuya, menkhan bako bolo daṛeakʼa.</verse>
				<verse number="25">Unre oṛakʼren kisạ̃ṛ beretʼkate silpińe siń esetʼlere ape do bahrere teṅgokate silpiń ṭhopʼ ṭhopʼkatepe mena, ‘E Probhu, jhicʼ aleme.’ Menkhan uni doe roṛ ruạṛ apea, ‘bạń baḍaeyetʼpea okaren kan coṅpe.’</verse>
				<verse number="26">Unrepe mena, ‘ale do am sãotele jom ńũleda, ar aleakʼ kulhi korem cetʼalekan tahẽkana.’</verse>
				<verse number="27">Unreye metapea, ‘oka khon coṅpe hecʼakan, iń do bạń baḍae akatʼpea. E phạsiạrako, men iń khon pharakokʼpe.’</verse>
				<verse number="28">“Tinre Abraham, Isạhak, Jakob ar nạbiko do Isorakʼ rajosṭirepe ńelkoa ar ape do bahrerepe giḍi ocoakana, unre ape dope rakʼ homora ar hasotepe togocʼ ḍaṭaea.</verse>
				<verse number="29">Unre purub, pạchim, utạr ar dạkhin khon hoṛko hijukʼte Isorakʼ rajre jojomko duṛupʼa.</verse>
				<verse number="30">Okoe ńitokʼ tayomre menakʼko onko do lahakʼa, ar lahare okoe menakʼko onko do tayomokʼa.”</verse>
				<verse number="31">Ona ghuṛire tin uḍicʼ Phạrusiko coṅ Jisu ṭhen hecʼenteko menkeda, “Am do nonḍe khon senjoṅme, ente Herod do gocʼme lạgitʼe menjoṅ kana.”</verse>
				<verse number="32">Jisu do onkoe metatʼkoa, “Senkate uni khikṛĩ metaepe, ‘iń do teheń ar gapa bhutkoń oḍok giḍikoa ar rugikoń bogekoa ar tesar hilokʼ do kạmiń mucạda.</verse>
				<verse number="33">Enhõ teheń, gapa ar meaṅ do dãṛãntege hoyokʼtińạ, ente Jerusalem bahrere jãhãe nạbiye gujukʼ do baṅ hoedaṛeakʼa.’</verse>
				<verse number="34">“E Jerusalem, E Jerusalem! Am do nạbikom gocʼetʼkoa ar am ṭhen kol ocokʼkanko do dhiritem tińetʼkoa. Sim eṅga cetʼleka acʼren hoponko phạ̃kṛạ̃kʼ latareye guṅgutʼko onkage iń hõ amren hoṛko guṅgutʼkoń menleda, menkhan ape do bape rebenlena.</verse>
				<verse number="35">Ńelpe, apeakʼ oṛakʼ do ape samaṅre khạlige tahena. Ińiń metapekana, tin hạbicʼ ạuripe men, ‘bhorangeae Probhu ńutumte daraekanicʼ do,’ un hạbicʼ iń do ar bape ńelńameńa.”</verse>
			</chapter>
			<chapter number="14">
				<verse number="1">Mitʼ jirạukʼ mãhãre Jisu do Phạrusikoren mitʼṭen mukhiyạ hoṛakʼ oṛakʼte jom lạgitʼe calaoena. Unre Phạrusiko do Jisu mońjteko tạnkhiyede tahẽkana.</verse>
				<verse number="2">Jisu samaṅre mitʼṭen rugiye tahẽkana, okoe do goṭa hoṛmo udri rog tahẽkanteye phulạu akan tahẽkana.</verse>
				<verse number="3">Jisu do sostor baḍaeko ar Phạrusikoe kuliketʼkoa, “Moseakʼ ạn lekate jirạukʼ mãhãre jãhãe bogeko do cetʼ ganokʼgea?”</verse>
				<verse number="4">Sostor baḍaeko do thir hapegeko tahẽyena. Unre Jisu do uni hoṛe joṭetʼkedea ar bogekedeteye bidạkadea.</verse>
				<verse number="5">Ona tayom sostor baḍaekoe metatʼkoa, “Jirạukʼ mãhãre ape modre jãhãeren gidrạ se ḍaṅgra kũńreye ńurlenre hare phare cetʼ bape rakapʼ godea?”</verse>
				<verse number="6">Menkhan sostor baḍaeko do noa katha reakʼ bako roṛ ruạṛ daṛeada.</verse>
				<verse number="7">Ado neota akan hoṛko laha duṛupʼakʼ jaegako bachao joṅkane ńelketʼko khan, Jisu do cetʼako lạgitʼ noa kathae metatʼkoa,</verse>
				<verse number="8">“Jãhãe bapla bhojreye neotalemre laha duṛupʼakʼre do alom duṛupʼa, ente pasere pase uni do am khon hõ manotan hoṛe neota akade.</verse>
				<verse number="9">Enḍekhan okoeye neota akatʼben uni do hecʼkateye metama, ‘noa jaega do uni aṛakʼae me.’ Unre lajaorem paṛaokʼte tayom utạrakʼ jaegarem duṛupʼa.</verse>
				<verse number="10">Onate amem neota ocolenre senkate tayomakʼ jaegare duṛupʼme. Enḍekhan neotayicʼ do hecʼkateye metama ‘E gate, dela lahare duṛupʼme.’ Unre eṭakʼ neota akanko samaṅre am do manotem ńama.</verse>
				<verse number="11">Okoe acʼte usulokʼe menetʼkan uni doe copotʼ ocokʼa, ar okoe acʼteye copodokʼ uni doe usul ocokʼa.”</verse>
				<verse number="12">Ado neota akadeyicʼ hõe metadea, “Am do jom ńũi reakʼem ehopʼlere, se bhojem tearlere amren gateko se boehako se peṛa pạrbhạko se aḍe paseren kisạ̃ṛ hoṛko do alom neotakoa. Arem onka lekhan onko hõ amko neotamete amakʼ neotako hala ruạṛkatama.</verse>
				<verse number="13">Menkhan bhojem tearlere am do reṅgecʼko, ṭhunṭako, leḍhako, ar kãṛãko neotakom.</verse>
				<verse number="14">Enḍekhan Isorakʼ bhorem ńama, ente onko do bako neota hala ruạṛ daṛeama. Ar dhoromko gocʼko khonko jiwetʼ beretʼ ocokʼre am do noa reakʼ halawama.”</verse>
				<verse number="15">Ado jojom duṛupʼ akanko modren mitʼ hoṛ do noa katha ańjomkate Jisui metadea, “Okoe Isorakʼ rajre jojome duṛubokʼ uni doe bhạgangea.”</verse>
				<verse number="16">Jisui menkeda, “Mitʼ hoṛ do maraṅ okocʼe bhojkeda ar aema hoṛe neotaketʼkoa.</verse>
				<verse number="17">Ado jojom okte hoyen khan uni do acʼren golame kolkedete neota akan hoṛko ṭhene roṛgotʼkada, ‘dela hijukʼpe,’ ńitokʼ do jotowakʼ sạt akana.</verse>
				<verse number="18">Menkhan onko sanamkoge mimitʼ mimitʼte ikạ ocokʼko ehopʼena. Pạhilicʼ do uni golame metadea, ‘iń do thoṛa jumiń kiriń akada, calaokate ńeńel hoyokʼtińạ. Onate ma ikạ kạńme.’</verse>
				<verse number="19">Ar mitʼ hoṛ doe menkeda, ‘iń do mõṛẽ ãrãṛ ḍaṅgrań kiriń akatʼkoa, onko biḍạuko lạgitʼ iń calakʼkana. Onate dayakate ikạ kạńme.’</verse>
				<verse number="20">Eṭakʼ ar mitʼ hoṛ doe menkeda, ‘bạhu akanwạnạń, onate bạń sen daṛeakʼ kana.’</verse>
				<verse number="21">“Ado uni golam do ruạṛ senkate acʼren kisạ̃ṛ jotowakʼe lạiadea. Onate oṛakʼ kisạ̃ṛ do ạḍiye raṅgaoena ar acʼren golame metadea, ‘usạrate nagraha reakʼ kulhiko ar kucitʼ horkote sen hodokʼme ar reṅgecʼko, ṭhunṭạko, kãṛãko ar leḍhako nonḍe ạgukom.’</verse>
				<verse number="22">Are onkaketʼ khan uni golam doe menkeda, ‘E Probhu, jotowakʼ do amakʼ hukum lekage hoeakana, menkhan jaega do ńitokʼ hõ menakʼgea.’</verse>
				<verse number="23">Onate kisạ̃ṛ do golame metadea, ‘am do nagraha bahre soṛokkote oḍok calakʼme ar hijukʼ lạgitʼ hoṛko jormoṭkom, jemon oṛakʼ do perejokʼtiń.</verse>
				<verse number="24">Ińiń metapekana, okoeko neota ocolen onko okoe hõ ińakʼ noa bhoj do bako cakha ńama.’ ”</verse>
				<verse number="25">Ar ạḍi gadel hoṛ do Jisu sãoteko calakʼkan tahẽkana. Jisu do onko secʼ ạcurenteye metatʼkoa,</verse>
				<verse number="26">okoe iń ṭhene hijukʼ, uni do acʼren eṅgat-apat ar bạhu ar gidrạko ar boehako ar miserako se acʼakʼ jiwi hõ iń khon bạ̃ṛtiye dulạṛ, enḍekhan ińren cela do ohoe hoedaṛelena.</verse>
				<verse number="27">Okoe acʼakʼ krus gokʼkate iń tayomte bae hijukʼ, uni hõ ińren cela ohoe hoedaṛelena.</verse>
				<verse number="28">“Ape modre jãhãege mitʼṭen usul oṛakʼ benaoe menjoṅ khan uni do lahare duṛupʼkate khoroce hisạb maṛaṅa. Uni doe ńela, ona sạt lạgitʼ ṭaka menakʼtaea se baṅa.</verse>
				<verse number="29">Ar baṅkhan rehetʼ bạisạu tayom ona oṛakʼ bae purạu daṛeakʼ khan okoe onako ńel onko doko landa dhutʼaea.</verse>
				<verse number="30">Onkoko mena, ‘uni hoṛ do benaoe ehopʼletʼgea, menkhan bae purạu daṛeada.’</verse>
				<verse number="31">‘‘Mitʼṭen raj do eṭakʼ raj birudre lạṛhạiye calakʼre pạhilre duṛupʼkateye hudis maṛaṅokʼa, ‘bargel hajar sipạhiwante okoe iń birudre lạṛhạiye hijukʼkan, uni do eken gel hajar sipạhikoteń daram daṛekea se baṅa?’</verse>
				<verse number="32">Ar bae daṛeakʼ khan eṭagicʼ raj sạṅgińreye tahenrege uni do mukhiyạ hoṛko kolkate sulukokʼ lạgitʼe kulijoṅa.”</verse>
				<verse number="33">Ado mucạtʼre Jisui menkeda, “Onkage apeko modre jãhãe begor hudis cintạte acʼakʼ jotowakʼko bae bạgi oṭowakʼ khan, uni do ińren cela ohogeye hoe daṛelena.</verse>
				<verse number="34">‘‘Buluṅ ma bhagege, menkhan sabakʼlen khan cekate ona do rahamokʼa?</verse>
				<verse number="35">Unre ona do hasa lạgitʼ hõ lek baṅ hoyokʼa, ar guricʼ mande lạgitʼ hõ baṅ; ar hoṛko do bahrete onako oḍok giḍikakʼa. Ańjom lạgitʼ lutur menakʼtae hoṛ doe ańjomma.”</verse>
			</chapter>
			<chapter number="15">
				<verse number="1">Unre aema mạsul uṭhạuko ar bạṛicʼ hoṛko hõ Jisuakʼ katha ańjomtae lạgitʼ uni ṭhenko hecʼ sorena.</verse>
				<verse number="2">Onate Phạrusiko ar sostor baḍaeko do noa menkate karacʼ kurujokʼko ehopʼena, “Nui hoṛ do kại hoṛko sãoteye gatekʼkana are jom ńũyeda.”</verse>
				<verse number="3">Unre Jisu do cetʼako lạgitʼ noa kathae lạiatʼkoa:</verse>
				<verse number="4">“Ape modre, mitʼ hoṛren mitʼ sae bhiḍiko tahentae. Ar onko modre mitʼṭene atʼlen khan, uni do cetʼ onko aregel are goṭen ṭạnḍire bạgi oṭoakote atʼakanicʼ bae sendra baṛaea ạuriye ńame hạbicʼ?</verse>
				<verse number="5">Are sendra ńamle khan uni do rạskạte tarenreye ladeyea.</verse>
				<verse number="6">Ar oṛakʼte calaokate acʼren gateko ar aḍepaseren hoṛko hohoakoteye metakoa, ‘iń sãote rạskạkʼpe, ente atʼlen bhiḍi doń ńam ruạṛakadea.’</verse>
				<verse number="7">Ińiń metapekana, onkage kại khon mon ạcur bako moneakʼkan aregel are dhorom hoṛko khon bickom mitʼṭen kại hoṛ mone ạcuretʼkante sermare arhõ bạ̃ṛti rạskạ hoyokʼa.</verse>
				<verse number="8">“Mitʼṭen maejiu do gel goṭecʼ rupạ ṭaka menakʼtaea. Ar onako modre mitʼ goṭene atʼlere uni do cetʼ diuhe jeretʼkate jokʼ jokʼte bae sendraea ạuriye ńam hạbicʼ?</verse>
				<verse number="9">Are ńamle khan acʼren gateko ar aḍepaseren hoṛko hohoakoteye metakoa, ‘iń sãote rạskạkʼpe, ente oneń atʼletʼ siki doń ńam ruạṛakada.’</verse>
				<verse number="10">Ińiń metapekana, mitʼṭen kại hoṛ mone ạcurle khan Isorren goḍetko talare hõ onkage rạskạ hoyokʼa.”</verse>
				<verse number="11">Ona tayom Jisui menkeda, “Mitʼṭen hoṛren barea hoponkin tahẽkana.</verse>
				<verse number="12">Uniren huḍińicʼ hopon do apattetʼe metadea, ‘E baba, ińakʼ bhag reakʼ somppoti emkạtińme.’ Onate uni hoṛ do acʼren banar hopontetʼe hạṭińatʼkinạ.</verse>
				<verse number="13">Thoṛa din tayom huḍińicʼ hopon do acʼakʼ sompotti ạkhrińkate ṭaka-poesawante sạṅgiń disạmteye calaoena. Ar onḍe rij roṅre tahẽkate uni do acʼakʼ sanam ṭaka-poesae ublạ ḍublạ cabakeda.</verse>
				<verse number="14">Ado sanam ṭaka-poesae cabaketʼ khan ona disạm reakʼ sanam jaegare maraṅ akal hoyena. Onate uni do reṅgecʼreye paṛaoena.</verse>
				<verse number="15">Unre uni do ona disạmren mitʼṭen kisạ̃ṛ ṭhen senkate kạmiye khojkeda. Uni hoṛ do acʼren sukri gupiko lạgitʼ maṭteye kolkedea.</verse>
				<verse number="16">Ar sukriko oka coklakʼ baklakʼko jometʼ tahẽkan onakote uni hõ jom bikʼe menetʼ tahẽkana, menkhan okoege ona hõ bako emaekan tahẽkana.</verse>
				<verse number="17">“Ado mitʼ din cetao hecʼadeteye menkeda, ‘ạpuńren unạkʼ unạkʼ gutiko do sareṛokʼ leka jomakʼko ńameda, menkhan iń do nonḍe reṅgecʼteń gujukʼ kana.</verse>
				<verse number="18">Iń do beretʼkate ạpuń ṭheniń calakʼa ariń metaea, E baba, Isor ar am samaṅreń kại akada.</verse>
				<verse number="19">Amren hopon ńumugokʼ lek geń baṅkana. Onate amren gutiko modren mitʼ hoṛ mente dohokạńme.’</verse>
				<verse number="20">“Noa menkate uni doe beretʼente acʼ apat ṭhene calaoena. Ado sạṅgińreye tahẽkanrege uniren apattetʼ doe ńel ńamkedea ar ạḍi mãyã hecʼadea. Ar ńir senkate uniye hạṛupʼkedea are cokʼ cokʼadea.</verse>
				<verse number="21">Unre hopon doe menkeda, ‘E baba, iń do Isor ar am samaṅreń kại akada. Amren hopon ńumogokʼ lek geń baṅkana.’</verse>
				<verse number="22">“Menkhan apattetʼ do acʼren gutikoe metatʼkoa, ‘den usạrate mońj utạrakʼ kicricʼ ạguipe ar uni horokʼaepe. Tire mundạm ar jaṅgare panahi horokʼaepe,</verse>
				<verse number="23">ar lodgopʼ ḍaṅgra ạguyete jabeyepe. Ar dela, jom ńũ katebon hesecʼ sekrejokʼma,</verse>
				<verse number="24">ente nui ińren hopon do gocʼgeye tahẽkana menkhan arhõe jiwetʼ beretʼ akana; atʼgeye tahẽkana are ńam ruạṛ akana.’ Ona tayom onko do hesecʼ sekrejokʼko ehopʼena.</verse>
				<verse number="25">“Ona oktere maraṅicʼ hopon do maṭreye tahẽkana. Ado oṛakʼ sore hecʼen khan enecʼ sereń ar bajnako reakʼ saḍeye ańjomkeda.</verse>
				<verse number="26">Unre mitʼṭen guti hohoadeteye kulikedea, ‘noako do cetʼ hoyokʼ kana?’</verse>
				<verse number="27">“Guti doe roṛ ruạṛadea, ‘bokome hecʼakana. Ar ạpum do napaegeye ńam ruạṛkedete lodgopʼ ḍaṅgrae jabe akadea.’</verse>
				<verse number="28">“Unre maraṅicʼ hopon doe raṅgaoente bhitrite bolokʼ bae rebenlena. Onate apattetʼ doe oḍok hecʼena ar bhitrite bolokʼ lạgitʼe nehõradea.</verse>
				<verse number="29">Uni do apattetʼe metadea, ‘ńelme, iń do nunạkʼ bochor khoniń joton ạguyetʼmea; menkhan mitʼ dhao hõ amakʼ hukum do bạń taṛam parom akada. Enhõ ińren gateko sãote hesecʼ sekrejokʼ lạgitʼ mitʼṭen gan merom hopon tanakʼ hõ bam emakawạdińa.</verse>
				<verse number="30">Menkhan amren nui hopon do, kusmbiko tulucʼ amakʼ ṭaka-poesae ublạ ḍubla cabakeda, are hecʼenre uni do lodgopʼ ḍạṅgram gocʼadea.’</verse>
				<verse number="31">“Apattetʼ do uniye metadea, ‘E beṭa, am do jaoge iń soṅgere menama. Ar ińakʼ oka menakʼ ona joto do amakʼkangea.</verse>
				<verse number="32">Menkhan hesecʼ sekrejokʼ ar rạskạkʼ do lek kan tabona, ente amren nui boeha do gocʼgeye tahẽkana arhõe jiwetʼ akana; atʼgeye tahẽkana arhõe ńam ruạṛ akana.’ ”</verse>
			</chapter>
			<chapter number="16">
				<verse number="1">Jisu do acʼren celakoe metatʼkoa, “Mitʼṭen kisạ̃ṛ hoṛren maraṅ lonbonicʼ do noa menteko dusikedea je, uni do acʼren kisạ̃ṛakʼ dhonkoe nosṭoyeda.</verse>
				<verse number="2">Unre kisạ̃ṛ do uni hoṛ hohoadeteye kulikedea, ‘am birudre cetʼkoń ańjomeda? Onate kạmi reakʼ hisạb imạńme, ente maraṅ lonbonicʼ do ar bam tahẽdaṛeakʼa.’</verse>
				<verse number="3">“Unre guti do mone moneteye menkeda, ‘ńitokʼ do cetʼ iń cekaea? Ińren kisạ̃ṛ ma kạmi khone ocokʼ idiń. Ar hasa makʼ reakʼ daṛe hõ bạnukʼtiń ar kokoe mań lajaokʼkan.</verse>
				<verse number="4">Jaehok, kạmi khoniń jirạu ocolenre hoṛko jemon akoakʼ oṛakʼreko ataṅiń onate cetʼ cekae lagaoạńạ ona doń baḍaegea.’</verse>
				<verse number="5">“Ar noa menkante uni do acʼren kisạ̃ṛ ṭhen dharaoletʼ tahẽkankoe hohoatʼkoa. Ona tayom pạhilicʼe kulikedea, ‘ińren kisạ̃ṛ ṭhen tinạkʼem dharao akada?’</verse>
				<verse number="6">Uni doe menkeda, ‘bar hajar ponsae liṭar sunum.’ Uniye metadea, ‘oka kagocre amakʼ dharaoakʼ ol menakʼ ona ạguime ar usạra duṛupʼkate ol hodme mitʼ hajar bar sae liṭar.’</verse>
				<verse number="7">Ona tayom eṭagicʼe metadea, ‘am do tinạkʼem dharao akada?’ Uni doe menkeda, ‘gel irạl ṭon guhum.’ Adoe metadea, ‘amakʼ kagocre gel pon tala ṭon olme.’</verse>
				<verse number="8">Ado uni gutiye bedhoromgere hõ bud salakʼe kạmiketʼte kisạ̃ṛ do uniye sarhaokedea. Noate bujhạukʼ kana, noa puriren hoponko do ako bidạlrenko talare marsalren hoponko khon hõ bạ̃ṛtiko budangea.</verse>
				<verse number="9">Ińiń metapekana, bedhorom dhonte gate benao joṅpe, jemon ona dhon cabalenre jaejug tahen reakʼ jaegareko ataṅ darampe.</verse>
				<verse number="10">Thoṛa utạrakʼkore pạtiạricʼ do ḍher okocʼakʼkore hõe pạtiạrgea. Okoe thoṛa utạrakʼkore pạtiạricʼe baṅkan, uni do ḍher okocʼakʼkore hõ ohogeye pạtiạu ocolena.</verse>
				<verse number="11">Noa piṛhi reakʼ dhonko cetanre bape pạtiạu ocokʼkan khan enḍekhan sạri dhon do bhorsakate okoeye jimạwapea?</verse>
				<verse number="12">Eṭakʼ hoṛkoakʼre pạtiạr bape tahen khan, ape apnarakʼ do okoe baṅe emape?</verse>
				<verse number="13">“Okoe hõ barea kisạ̃ṛ ṭhen guti ohoe khaṭao daṛelena, ente mitʼ hoṛ doe kurudaea ar eṭakʼicʼ doe dulạṛea, se mitʼ hoṛ doe manotea ar eṭakʼicʼ doe neṅghaoea. Isor ar dhon ṭhen guti do ohogepe khaṭao daṛelena.”</verse>
				<verse number="14">Ado noako katha ańjomkate Phạrusiko do Jisu siṛogaeko ehopʼena, ente onko do ṭaka-poesage bạ̃ṛtiko dulạṛetʼ tahẽkana.</verse>
				<verse number="15">Unre Jisui metatʼkoa, “Ape do hoṛko samaṅre dhorompe udugokʼ kana, menkhan Isor do apeakʼ mon reakʼe baḍaegea. Ente manwa ṭhen okaṭakʼ manotakʼkan, Isor samaṅre ona do hirkhạwakʼ kana.</verse>
				<verse number="16">“Moseakʼ ạn ar nạbikoakʼ olakʼ do Johan hạbicʼge. Ona tayom khon Isorakʼ raj reakʼ bhage sombat do porcarokʼ kana ar sanamkoge ona rajre jormoṭko bolokʼ kana.</verse>
				<verse number="17">Menkhan ạn reakʼ mitʼ ṭuḍạkʼ meṭaokʼ khon bickom serma ar ot cabakʼge algawa.</verse>
				<verse number="18">“Okoe acʼren bạhu bạgikate eṭakʼicʼe baplaye, uni doe laṭghaṭeda. Ar jãwãe khon bapag akan maejiu okoeye baplaye, uni hõe laṭghaṭeda.</verse>
				<verse number="19">“Mitʼṭen kisạ̃ṛ hoṛe tahẽkana. Uni do beguni roṅakʼ ar eṭakʼ damanakʼ kicricʼkoe horokʼ bandeyetʼ tahẽkana. Ar jaoge hesecʼ sekrejokʼ tulucʼe jom-ńũiyetʼ tahẽkana.</verse>
				<verse number="20">Ar uni kisạ̃ṛ hoṛakʼ duạr ṭhen Lasar ńutuman mitʼṭen kokoe hoṛ do jaoge ạgukateye doho ocokʼkan tahẽkana. Uni do goṭa hoṛmo ghaote perecʼ tahẽkantaea.</verse>
				<verse number="21">Ar kisạ̃ṛ hoṛakʼ mej khon hiricʼ pạsir okako jomakʼ ńurokʼkan tahẽkan onakote lacʼ perejtaye menetʼ tahẽkana, ar setako hõ uniakʼ ghaokoko jaletʼtae tahẽkana.</verse>
				<verse number="22">“Mitʼ din uni kokoe hoṛ doe gocʼena. Ar serma goḍetko hecʼkate Abraham ṭhenko idikedea. Ona tayom uni kisạ̃ṛ hoṛ hõe gocʼena arko topakadea.</verse>
				<verse number="23">Ado patalreye sasetokʼkan tahẽkanre coṭ secʼe beṅgetʼ rakapʼketʼ khan sạṅgińre Abraham ar uni sorre Lasare ńelkeda.</verse>
				<verse number="24">Unre uni do ãṭ aṛaṅte hohoateye menkeda, ‘E baba Abraham, dayawạńme baṛe. Ar Lasar iń ṭhen kolkaeme jemon uni do acʼakʼ coṭ kạṭupʼ dakʼre topokate ińakʼ alaṅe reaṛkạtiń. Ente noa jolokʼ seṅgelreń jal jalaokʼ kana.’</verse>
				<verse number="25">“Menkhan Abrahame menkeda, ‘disạime, am do jiwetʼem tahẽkanre tinạkʼ sukem jomleda ar Lasar do tinạkʼe sasetlena. Menkhan nonḍe uni do jiwi raṛecʼe ńameda ar am dom sasetokʼkana.</verse>
				<verse number="26">Ona chaḍa ape ar ale talare nonkan mitʼṭen maraṅ khạndṛuṅ dohoakana jemon jãhãege sanalere nonḍe khon paromkate ape ṭhen aloko calao daṛeakʼ ar onḍe khon paromkate ale ṭhen hõ aloko hecʼ daṛeakʼ.’</verse>
				<verse number="27">“Unre kisạ̃ṛ hoṛe menkeda, ‘E baba, enḍekhan dayakate iń babawakʼ oṛakʼte Lasar kolkaeme,</verse>
				<verse number="28">jemon ińren mõṛẽ goṭen boehae sontor daṛeako; ar baṅ khan onko hõ noa sasetokʼ jaegareko hijukʼa.’</verse>
				<verse number="29">“Menkhan Abrahame menkeda, ‘Mose ar nạbikoakʼ puthi ma coṅ menakʼge. Onko do onkoakʼ kathako luturakʼ ma.’</verse>
				<verse number="30">“Uni kisạ̃ṛ hoṛe menkeda, ‘baṅa, E baba Abraham, gocʼko khon jãhãege onko ṭhene calaolen khan onko do kại khon monko ạcurtakoa.’</verse>
				<verse number="31">“Unre Abrahame menkeda, ‘Mose ar nạbikoakʼ katha jãhãe bako ańjom khan enḍekhan gocʼko mod khon jãhãegeye beretʼlenre hõ onko do ohoko pạtiạulena.’ ”</verse>
			</chapter>
			<chapter number="17">
				<verse number="1">Jisu do acʼren celakoe metatʼkoa, “Kại horte idiko lạgitʼ uskạu do hijukʼte hõ hijukʼgea, menkhan hae uni hoṛ do, one okoe hotete ona uskạu hijukʼkan!</verse>
				<verse number="2">Noko huḍińko modre jãhãege mitʼ goṭen kại horteye idiye enḍekhan uni do hoṭokʼre jante dhiri akawaete doreãore khadle giḍikaege bhage hoyokʼtaea.</verse>
				<verse number="3">“Men sontorokʼpe. Amren boeha am birudreye kạilere cehaoem. Ar kại khon mone ạcurletae khan uni do ikạkaeme.</verse>
				<verse number="4">Dinre eae dhao am birudreye kại khan ar eae dhaoge hecʼkateye men, ‘kastaokʼ kạnạń,’ enḍekhan uni do ikạkae me.”</verse>
				<verse number="5">Onko gelbar apostolko do Probhuko metadea, “Aleakʼ biswạs baṛe bạ̃ṛti kataleme.”</verse>
				<verse number="6">Probhui menkeda, “Mitʼṭen tuṛi jaṅ inạkʼ pạtiạu tahentape ar noa loa darepe metakʼ, ‘rehetʼ sudhạ todokʼte jalapurire khadlekʼme;’ ar inạtege ona dare do apeakʼ kathae ańjomtapea.</verse>
				<verse number="7">“Ape modre okoe menaea one uni do siokʼ se gupiyicʼ golam menaetae. Ar uni golam maṭ khone hecʼlenre kisạ̃ṛ do cetʼ ‘usạrate jom lạgitʼ duṛubokʼe metaea?’</verse>
				<verse number="8">Onka do baṅa, bickome metaea, ‘jomakʼ tearạńme, ar ạuriń jom ńũi hạbicʼ ḍanḍa paṭhekate sapʼsorạńme. Ar ona tayom do amem joma.’</verse>
				<verse number="9">Ado uni guti oneye hukumade lekae kạmiketʼte kisạ̃ṛ do cetʼ bae sarhaoea?</verse>
				<verse number="10">Onkage Isorakʼ hukum leka sanamakʼ kạmi tayom ape do menpe, ‘okạjuạ gutiko kanale; okaṭakʼ kạmi lek tahẽkantale eken inạgele kạmi akada.’ ”</verse>
				<verse number="11">Ado Jerusalemteko calakʼkan tahẽkanre Jisu do Samariạ ar Gạlil talateye sen paromokʼkan tahẽkana.</verse>
				<verse number="12">Unre mitʼṭen atoteko bolokʼkan tahẽkanre uni do gel goṭen murhucʼ jom rugiye ńel ńamketʼkoa.</verse>
				<verse number="13">Onko do sạṅgińre teṅgokate hohoateko menkeda, “Jisu, Probhu, mãyãwaleme.”</verse>
				<verse number="14">Jisu do murhucʼ jom rog hoṛ ńelketʼkoteye metatʼkoa, “Do senkate naekeko ṭhen udugokʼpe.” Ar calakʼ calakʼtege onko doko bogeyena.</verse>
				<verse number="15">Ado onko modre mitʼ hoṛ do bogeyene ńelketʼ khan ãṭ aṛaṅte Isor sarhao sarhaoateye ruạṛ hecʼena ar Jisuakʼ jaṅga pheḍre taberenteye gunmanao joharadea.</verse>
				<verse number="16">Uni do Samariạ Prodesren hoṛe tahẽkana.</verse>
				<verse number="17">Unre Jisui menkeda, “Gel goṭen do cetʼ bako bogelena? Enḍekhan sarecʼ are goṭen doko okayena?</verse>
				<verse number="18">Isor gun manao joharae lạgitʼ nui eṭakʼ jạtren chaḍa ar okoe hõ cetʼ bako ruạṛlena?</verse>
				<verse number="19">Ona tayom Jisu do uni hoṛe metadea, “Ma beredokʼme ar calao joṅme. Ente pạtiạu akantem bogeyena.”</verse>
				<verse number="20">Ado Phạrusiko modren adomko do Isorakʼ raj tis hijukʼa menteko kulikedea. Unre Jisui roṛ ruạṛatʼkoa, “Isorakʼ raj hijukʼre jãhãn cinhạ do baṅ ńelokʼa.</verse>
				<verse number="21">Okoe hõ bako mena, ‘Isorakʼ raj do nõkʼõe nonḍe’ se, ‘hane hanḍe,’ ente Isorakʼ raj do aperege menakʼa.”</verse>
				<verse number="22">Ona tayom acʼren celakoe metatʼkoa, “Nonkan dinko hijukʼ kana, ape do Manwa Hopon reakʼ mitʼṭen din ńelpe mena, menkhan bape ńelńama.</verse>
				<verse number="23">Ar hoṛkoko metapea, ‘hanḍe ńelepe’ se ‘nõkʼõe nonḍe ńelepe.’ Unre bahrete do alope oḍokokʼa se alope pańjakoa.</verse>
				<verse number="24">Bijli cetʼleka sermare mitʼ nakha khon eṭakʼ nakha hạbicʼ malkaokʼ, onkage Manwa Hopone hijukʼ dinre hõ hoyokʼa.</verse>
				<verse number="25">Menkhan pạhilre uni do ạḍi utạr duk ar saset jojom hoyokʼtaea. Ona chaḍa noa piṛhiren hoṛko do uniko nihạtea.</verse>
				<verse number="26">“Noah oktere cetʼleka hoelen onkage Manwa Hopon hijukʼre hõ hoyokʼa.</verse>
				<verse number="27">Ente Noah do jahajre ạuriye bolokʼ hạbicʼ ar ḍubạ dakʼ hecʼkate sanamko ạuriye maraoko hạbicʼ hoṛko doko jom ńũiyetʼ tahẽkana, bạhu joṅkan tahẽkanako arko jãwãeyokʼkan tahẽkana.</verse>
				<verse number="28">Loṭ oktere cetʼleka hoelen onkage hoyokʼa. Ona jokhecʼ hoṛko doko jom ńũiyetʼ tahẽkana, kiriń-ạkhrińetʼkan tahẽkanako, cas-basetʼkan tahẽkanako arko oṛakʼ duạretʼkan tahẽkana.</verse>
				<verse number="29">Menkhan Loṭ Sodom khone oḍok calaoen dinre serma khon seṅgel ar gondhok reakʼ dakʼe jạṛiketʼ khan sanam hoṛkoe ḍahao maraoketʼkoa.</verse>
				<verse number="30">Oka hilokʼ Manwa Hopone sodorokʼ ona din hõ onkage hoyokʼa.</verse>
				<verse number="31">“Enhilokʼ okoe sạṛim cetanreye tahen uni do jãhãnakʼ hatao lạgitʼ aloe pheḍokʼma. Onkage baṛgere okoeye tahen uni hõ aloe ruạṛ hijukʼma.</verse>
				<verse number="32">Loṭren bạhuwakʼ katha disạipe.</verse>
				<verse number="33">Jãhãege acʼakʼ jiwi rukhiyạu lạgitʼe kurumuṭui, uni do acʼakʼ jiwiye khuạutaea, ar okoe acʼakʼ jiwiye khuạutae uni do onae bańcaotaea.</verse>
				<verse number="34">Ińiń metapekana, ona ńindạ mitʼ aṭetʼre bar hoṛkin tahenre; mitʼ hoṛ doe idiocokʼa ar eṭagicʼ doe bạgi oṭokʼa.</verse>
				<verse number="35">Unre barea maejiu jantekin riritʼre;</verse>
				<verse number="36">Mitʼ hoṛ doe idiocokʼa ar eṭagicʼ doe bạgi oṭokʼa.”</verse>
				<verse number="37">Ado celakoko metadea, “Henda Probhu, okare?” Jisui roṛ ruạṛkeda, “Jãhãrege mạ̃ṛĩ onḍege gidi hõko jarwakʼa.”</verse>
			</chapter>
			<chapter number="18">
				<verse number="1">Ado celako sanam ghạṛicʼko koejoṅ ar alo jemonko as chuṭạukʼ onate Jisu do noa phene lạiatʼkoa: “Mitʼ nagrahare mitʼṭen hạkime tahẽkana.</verse>
				<verse number="2">Uni do Isor bae botoraekan tahẽkana ar hoṛko hõ bae moneyakokan tahẽkana.</verse>
				<verse number="3">Ona nagrahare mitʼṭen rạnḍi maejiue tahẽkana. Uni do ghane ghạṛicʼ hecʼkateye metaekan tahẽkana, ‘De, hok reakʼ bicạr chinḍạu kạtińme.’</verse>
				<verse number="4">Menkhan hạkim do thoṛa din hạbicʼ cetʼge bae cekawadea. Ado mucạtʼre mone moneteye menkeda, ‘iń do Isor bạń botorae kanre hõ ar manwako bạń moneyako kanre hõ,</verse>
				<verse number="5">enhõ nui rạnḍi maejiu doe ạṛis edeńte hok reakʼ iń bicạrkataea. Ar baṅ khan gahne ghạṛicʼ hecʼkateye ạṛis cabayińạ.’ ”</verse>
				<verse number="6">Noa tayom Probhu do arhõe menkeda, “Uni bedhorom bicạricʼ cetʼe menkeda ona baṛe hudisjoṅpe.</verse>
				<verse number="7">Enḍekhan okoe siń ńindạ Isorko hohoaekan, onko bachao akan acʼren hoṛko lạgitʼ Isor do cetʼ dhorom reakʼ bae bicạra? Uni do cetʼ ona onkae lạgitʼe biloma?</verse>
				<verse number="8">Ińiń metapekana, onkoakʼ dhorom bicạrtako lạgitʼ uni do bae biloma. Menkhan Manwa Hopone hecʼlenre uni do cetʼ dhạrtire biswạse ńamgea?”</verse>
				<verse number="9">Okoe apnarte dhorom menteko hudisokʼkan ar eṭakʼkoko nihạ̃tetʼko onko cetʼako lạgitʼ Jisu do noa kathae lạiatʼkoa:</verse>
				<verse number="10">“Barea hoṛ do koejoṅ lạgitʼ mundiltekin rakapʼ calaoena. Unkin modre mitʼ hoṛ do Phạrusi ar eṭagicʼ do mạsul-uṭhạuicʼe tahẽkana.</verse>
				<verse number="11">Khan uni Phạrusi do teṅgokate acʼ babotre nonkae koekeda, ‘E Isor, gunmanao joharam kạnạń, ente iń do eṭakʼ hoṛko leka luluṭicʼ, bedhoromicʼ, ar laṭghaṭicʼ doń baṅkana, se nui mạsul-uṭhạuicʼ leka hõń baṅkana.</verse>
				<verse number="12">Iń do haptare bar dhaoiń upạsetʼkana ar ińakʼ sanam upjạuakʼ ar rojgarakʼ khon gel hạṭiń reakʼ mitʼ hạṭiń do amiń emamkana.’</verse>
				<verse number="13">Unre uni mạsul-uṭhạuicʼ do thoṛa sạṅgiń ńokʼre teṅgo akane tahẽkana. Uni do serma secʼ beṅgetʼ rakapʼ hõ bae dilleda; ar koṛam ceṭakʼateye menkeda, ‘E Isor, iń doń kại hoṛ kana; ińre mãyãkʼme baṛe.’</verse>
				<verse number="14">“Ińiń metapekana, Isor do mạsul-uṭhạuicʼge bin dusi menteye ataṅkedea ar uni do oṛakʼteye ruạṛ calaoena. Menkhan uni Phạrusi doe dusikedea. Okoe acʼteye usulokʼ uni doe copotʼ ocokʼa ar okoeye copotʼ ocokʼ uni doe usul ocokʼa.”</verse>
				<verse number="15">Ado kạṭicʼ gidrạko Jisu ṭhenko ạguketʼkoa jemone capoko. Ona ńelte celako do onko hoṛko dhomkaoketʼkoa.</verse>
				<verse number="16">Menkhan Jisu do onko gidrạko acʼ ṭhene hohoatʼkoa. Ar inạ tayom do celakoe metatʼkoa, “Gidrạko iń ṭhen hecʼ ocoakope, alope manakoa; ente Isorakʼ raj do nonkankoakʼ kangea.</verse>
				<verse number="17">Sạrigeń metapekana, jãhãege kạṭicʼ gidrạko leka Isorakʼ raj bae ataṅ uni do onare ohogeye bolo daṛelena.”</verse>
				<verse number="18">Mitʼṭen mukhiyạ hoṛ do Jisui kulikedea, “E Guru, am do mitʼṭen bhage hoṛ kanam. Lạiạńme, cetʼ iń cekalere jaejug jioniń ńamkea?”</verse>
				<verse number="19">Jisu do uniye metadea, “Cedakʼ bhage dom mitạń kana? Isor chaḍa ar okoe hõ bhage do bạnukʼkoa.</verse>
				<verse number="20">Hukumko mam baḍaege, ‘alom laṭghaṭa, alom khũna, alom kombṛoea, eṛe goha alom ema, eṅgam ạpum ganaokinme.’ ”</verse>
				<verse number="21">Uni mukhiyạ hoṛ doe menkeda, “Gidrạ khonge noako joto doń manao ạguakada.”</verse>
				<verse number="22">Noa katha ańjomkate Jisu do uniye metadea, “Ńitokʼ hõ mitʼṭen kạmi dom sarecʼ akada. Amakʼ okaṭakʼ menakʼtam onako ạkhrińkate reṅgecʼ orecʼko hạṭińakome, enḍekhan am do sermare dhonem ńama. Ar ona tayom do hecʼkate ińren cela hoyokʼme.”</verse>
				<verse number="23">Noa katha ańjomkate mukhiyạ hoṛ do ạḍi ãṭe bhabnayena, ente uni do ạḍi kisạ̃ṛe tahẽkana.</verse>
				<verse number="24">Ado uni mukhiyạ hoṛ secʼ beṅgetʼkate Jisui menkeda, “Kisạ̃ṛko lạgitʼ Isorakʼ rajte bolokʼ do muskilgea.</verse>
				<verse number="25">Kisạ̃ṛko Isorakʼ rajte bolokʼ khon, sui bhugạkʼte ũṭe bolo tabokʼge algawa.”</verse>
				<verse number="26">Jisuakʼ noa katha okoekoko ańjomketʼ onko doko menkeda, “Enḍekhan kại khon do okoeye bańcao daṛekokʼa?”</verse>
				<verse number="27">Jisui menkeda, “Manwako ṭhen oka leṭejokʼakʼ baṅ kan Isor ṭhen ona do leṭejokʼakʼ kangea.”</verse>
				<verse number="28">Unre Patrase menkeda, “Ale ma sanamakʼ bạgikate amren celale hoeakan.”</verse>
				<verse number="29">Jisu do onkoe metatʼkoa, “Sạrigeń metapekana, okoe Isorakʼ raj iạte oṛakʼ-duạr, bạhu, boeha-misera, eṅgat-apat se gidrạkoko bạgi oṭo akatʼko,</verse>
				<verse number="30">onko mimitʼko do noa piṛhire hõ ḍherko ńama ar darakan piṛhirehõ jaejug jionko hameṭ joṅa.”</verse>
				<verse number="31">Jisu do acʼren gelbar celako mitʼ secʼe hohoatʼkoteye metatʼkoa, “Ńelpe, Jerusalemte bon calakʼ kana. Ar Manwa Hopon reaṅ nạbiko okaṭakʼko ol oṭoakatʼ ona do sanamakʼge purạukʼa.</verse>
				<verse number="32">Uni do boṅgan hoṛkoakʼ tireko soprotea. Ar hoṛko do uniko siṛogaea arko bemanotea arko thoaea.</verse>
				<verse number="33">Arko cạbukete uni doko gojea, ar pe mãhã hilokʼre uni doe jiwetʼ beredokʼa.”</verse>
				<verse number="34">Menkhan celako do noako reaṅ cetʼge bako bujhạu daṛeada. Ente ona katha reakʼ bhed onko khon danaṅre tahẽyente Jisu okae roṛketʼ ona do bako bujhạuleda.</verse>
				<verse number="35">Jisu Jerikho nagrahae seṭerokʼkan tahẽkanre mitʼṭen kãṛã hoṛ do hor aṛere duṛupʼkateye kokoekan tahẽkana.</verse>
				<verse number="36">Ar gadel hoṛko parom calakʼkan reakʼ saḍeye ańjomketʼ khan cetʼ hoyokʼ kana menteye kuliyana.</verse>
				<verse number="37">Adoko lạiadea, Nasaretren Jisu noa horteye paromokʼ kana.</verse>
				<verse number="38">Unre uni do ãṭ aṛaṅte hohoateye menkeda, “E Jisu Dạudren hopon, mãyãwạńme.”</verse>
				<verse number="39">Ado okoeko hoṛ laha lahateko calakʼkan tahẽkan onko doko dhomkaokedete thir hapekʼko metadea. Menkhan uni do artetʼ ãṭ aṛaṅte hohoateye menkeda, “E Dạudren hopon, mãyãwạńme baṛe.”</verse>
				<verse number="40">Jisu doe teṅgoyena ar uni kãṛã hoṛ acʼ ṭhen ạguye lạgitʼe metatʼkoa. Are hecʼen khane metadea,</verse>
				<verse number="41">“Cetʼem khojkana? Am lạgitʼ do cetʼ iń cekaea?” Uni doe menkeda, “E Probhu, jemoniń ńeńel.”</verse>
				<verse number="42">Jisu do uniye metadea, “Onkage hoyokʼma. Am do amakʼ biswạsgeye bogeketʼmea.”</verse>
				<verse number="43">Ar unrege uni hoṛ do ńeńele ehopʼena ar Isor sarhao sarhaoate Jisui pańjakedea. Ar noa ńelte gadel hoṛ hõ Isorko sarhaokedea.</verse>
			</chapter>
			<chapter number="19">
				<verse number="1">Jisu do Jerikho nagraha talateye parom calakʼkan tahẽkana.</verse>
				<verse number="2">Ar ńelpe, Sakhae ńutuman mitʼṭen hoṛ onḍeye tahẽkana. Uni do maraṅ mạsul-uṭhạuicʼ ar mitʼṭen kisạ̃ṛ hoṛe tahẽkana.</verse>
				<verse number="3">Ar Jisu okoeṭakʼ kanae mente ńele lạgitʼe kurumuṭukan tahẽkana, menkhan geḍrageye tahẽkante bhiṛ iạte uni do bae ńel ńam daṛeaekan tahẽkana.</verse>
				<verse number="4">Onate uni do Jisu ńele lạgitʼ samaṅ secʼe ńir lahayente mitʼṭen loa darereye decʼena, ente Jisu do ona hortegeye parom calakʼkan tahẽkana.</verse>
				<verse number="5">Ado Jisu ona loa dare ṭhene seṭeren khan cetan secʼe beṅgetʼ rakapʼkeda ar Sakhaeye metadea, “E Sakhae, ma usạra pheḍ hijukʼme, ente teheń do amakʼ oṛakʼre tahen hoyokʼtińạ.”</verse>
				<verse number="6">Unre Sakhae do usạrateye pheḍena ar rạskạ salakʼ Jisui ataṅkedea.</verse>
				<verse number="7">Ar ona ńelte sanamkoge karacʼ kurujokʼko ehopʼena arko menkeda, “Uni do mitʼṭen kại hoṛ ṭhen peṛakʼ lạgitʼe calakʼ kana.”</verse>
				<verse number="8">Ar Sakhae do onḍege teṅgokate Probhui metadea, “E Probhu, ińakʼ dhon-durib reakʼ adha do reṅgecʼ orecʼkoń emako kana ar jãhãegeń ṭhoka akatʼko khan enḍekhan ona reakʼ pon dobṛań ruạṛkatako kana.”</verse>
				<verse number="9">Unre Jisui menkeda, “Teheń do noa gharońjre bańcao hoeakana, ente nui hõ Abraham bõsren hoṛ kanae.”</verse>
				<verse number="10">Ente atʼakan ńamko ar bańcaoko lạgitʼge Manwa Hopon doe hecʼakana.”</verse>
				<verse number="11">Jisu okareye tahẽkan onḍe khon Jerusalem do ḍher sạṅgiń baṅ tahẽkana, ar okoe uniakʼ kathako ańjometʼkan tahekan onko doko hudisetʼkan tahẽkana Isorakʼ raj do ne nahakʼ sodorokʼ kana. Onate Jisu do cetʼako lạgitʼ noae lạiatʼkoa:</verse>
				<verse number="12">“Mitʼṭen maraṅ bõsren hoṛ do raj hudạwanteye ruạṛ hijukʼa mente sạṅgiń disạmteye calaoena.</verse>
				<verse number="13">Ado calakʼ lahare acʼren gel goṭen gutikoe hohoatʼkoa ar mimitʼ hoṛ mitʼ sae Dinarkate ematʼkoteye metatʼkoa, ‘iń ạuriń ruạṛ hijukʼ hạbicʼ noate bạnij bepar hataṛpe.’</verse>
				<verse number="14">“Menkhan acʼakʼ disạmren hoṛko do uniko kurudaekan tahẽkana. Onate onko do uni tayomte hoṛ kolkateko roṛgotʼkada, ‘nui hoṛ ale cetanreye rajokʼ do bale khojkana.’</verse>
				<verse number="15">“Enrehõ uni do raj hoekateye ruạṛ hecʼena ar okoeko ṭakae ematʼko tahẽkan onko gel goṭen guti do hoho ạguko lạgitʼe hukumkeda. Ar okoe tinạkʼko lab akada mente baḍae sanakedea.</verse>
				<verse number="16">Ado pạhilicʼ hecʼkateye menkeda, ‘E Probhu, amakʼ ṭakate iń do arhõ gel doboṛiń lab akada.’</verse>
				<verse number="17">“Raj do uniye metadea, ‘bes akadam. Am do bhage guti kanam. Ar thoṛawakʼkore pạtiạrem tahẽkante gel goṭen nagraha reakʼ dạyikiń emamkana.’</verse>
				<verse number="18">“Dosaricʼ hõ hecʼkateye menkeda, ‘E Probhu, amakʼ ṭakate iń do arhõ mõṛẽ doboṛiń lab akada.’</verse>
				<verse number="19">“Uni gutiye metadea, ‘am hõ mõṛẽ goṭen ato reakʼ bharem ńama.’</verse>
				<verse number="20">Ado ona tayom ar mitʼṭen guti hecʼkateye menkeda, ‘E Probhu, amakʼ ṭaka do gamchareń moṭra doho akatʼ tahẽkana.</verse>
				<verse number="21">Am babotre botor tahẽkantińạ ente am do ạḍi kuṭhin hoṛ kanam; ente oka bam dohoakatʼ onam hataoeda ar oka bam erletʼ onam iretʼa.’</verse>
				<verse number="22">“Unre raje menkeda, ‘Eya bạṛicʼ golam! Amakʼ moca reakʼ kathatege am doń bicạrmea. Am mam baḍaekan tahẽkange, iń doń kuṭhin hoṛ kana; okaṭakʼ bạń dohoakatʼ onań hataoeda ar okaṭakʼ bạń erletʼ onań ireda.</verse>
				<verse number="23">Enḍekhan ińakʼ ṭaka do mahajon ṭhen cedakʼ bam bạisạukada? Enḍekhan iń do hecʼkate ṭaka hõń ńamkea ar soṅgete sud hõń ńamkea.’</verse>
				<verse number="24">“Khange raj do acʼ ṭhen teṅgo akan hoṛkoe metatʼkoa, ‘uni ṭhen khon ona mitʼ sae Dinar hataope ar okoeakʼ mitʼ hajar Dinar menakʼtae uni emaepe.’</verse>
				<verse number="25">“Unre onko hoṛ do rajko metadea, ‘E Probhu, uniakʼ ma coṅ mitʼ hajar Dinar menakʼtaege.’</verse>
				<verse number="26">Raje menkeda, ‘ińiń metapekana, okoeakʼ menakʼtae uni do arhõe em ocokʼa, menkhan okoeakʼ bạnukʼtae uni do oka menakʼtae ona hõe recʼocokʼa.</verse>
				<verse number="27">Ińren bạiriko one okoe ińakʼ raj reakʼ bako khojkan, onko do nonḍe ạgukope ar iń samaṅre gocʼ giḍikakope.’ ”</verse>
				<verse number="28">Ado noako menkate Jisu do onko laha lahate Jerusalemteye calao idiyena.</verse>
				<verse number="29">Ar Jạitun buru ṭhenakʼ Bethaphage ar Bethaniạ nagraha sore hecʼen khan acʼren barea cela noa menkateye kolketʼkinạ,</verse>
				<verse number="30">“Samaṅ senakʼ atote calakʼben. Ar onḍe bolokʼ jokhecʼ mitʼṭen gadha hopon tolakade ben ńamea. Uni cetanre okoe hoṛ hõ tisge bako decʼakana. Aben do raṛakate nonḍe bene ạguyea.</verse>
				<verse number="31">Ar jãhãye kuliben khan, ‘cedakʼ ben raṛayedea?’ Enḍekhan men ben, ‘Probhu do nui reakʼ jạruṛ menakʼtaea.’ ”</verse>
				<verse number="32">Ado okoe celakin kol ocolen unkin do senkate Jisuakʼ katha lekagekin ńamkedea.</verse>
				<verse number="33">Arkin raṛayedekan tahẽkanre kisạ̃ṛ do unkine kuliketʼkinạ, “Gadha hopon do cedakʼben raṛayede kana?”</verse>
				<verse number="34">Unkin dokin menkeda, “Probhu do nui reakʼ jạruṛ menakʼtaea.”</verse>
				<verse number="35">Ona tayom unkin cela do gadha hopon Jisu ṭhenkin ạgukedea ar unire ạkinakʼ oyonakʼ kin palanketʼte onare Jisukin decʼkedea.</verse>
				<verse number="36">Ar uniye calakʼkan tahẽkan jokhecʼ gadel hoṛko do akoakʼ kicricʼko hor horteko aṭetʼ idikeda.</verse>
				<verse number="37">Ado Jerusalem sor reakʼ okaṭakʼ hor do Joitun buru khon pheḍ hecʼakan ona soṛokreye seṭerena. Ar uni sãote uniren ạḍi utạr celako tahẽkana. Onko do uniakʼ hahaṛa kạmiko ńelletʼte rạskạte ãṭ aṛaṅte Isor sarhaoete memenko ehopʼena,</verse>
				<verse number="38">“Bhorangeae Probhu ńutumte daraekanicʼ raj do; sermare suluk ar coṭ utạrkore ṭhonok.”</verse>
				<verse number="39">Unre gadelko modren adom Phạrusiko do Jisuko metadea, “E Guru, amren celako thirokʼ metakom.”</verse>
				<verse number="40">Jisu do onkoe metatʼkoa, “Ińiń metapekana, noko thirko tahen khan enḍekhan dhirikoko hohoya.”</verse>
				<verse number="41">Ado Jerusalem ṭhenko hecʼen khan Jisu do nagraha ńelteye rakʼkeda.</verse>
				<verse number="42">Uniye menkeda, “Hae, suluk ńam lạgitʼ oka jạruṛ ona baṛe teheńem baḍaele khan honaṅ! Menkhan ńitokʼ ona do amakʼ mẽtʼãhã khon danaṅ akana.</verse>
				<verse number="43">Nonkan okte hijukʼkana amren bạiri do am birudreko teṅgona arko gherao ạcurmea ar sanam secʼ khonko cipạmea.</verse>
				<verse number="44">Onko do am ar amre menakʼko sanam hoṛ sapʼkate otreko tawakʼkoa ar amre dhiri cetan dhiri hõ bako dohoea, ente Isore hiriletʼme okte do bam baḍae oromlakʼa.”</verse>
				<verse number="45">Ona tayom Jisu do mundilre bolokate kiriń-ạkhrińkoe laga oḍokketʼkoa.</verse>
				<verse number="46">Uni do beparikoe metatʼkoa, “Sonot sostorre ol menakʼa, ‘ińakʼ oṛakʼ do koejoṅ oṛakʼ hoyokʼa,’ menkhan ape do ḍạkukoakʼ danderpe benao akada.”</verse>
				<verse number="47">Jisu do dinạm hilokʼ mundilre senkate cetʼakoe ehopʼena. Ar Maraṅ naekeko, sostor baḍaeko ar disạm hoṛkoren mukhiyạko do goje lạgitʼ ạtko ńam baṛayetʼ tahẽkana,</verse>
				<verse number="48">menkhan cetʼlekateko cekaea ona reakʼ jãhãn upạige bako ńam totʼ daṛeada, ente hoṛko do mon lagaokate uniakʼ kathako ańjometʼ tahẽkana.</verse>
			</chapter>
			<chapter number="20">
				<verse number="1">Mitʼ din Jisu do mundilre hoṛkoe cetʼakokan are porcarako kan tahẽkana.</verse>
				<verse number="2">Unre maraṅ naekeko, sostor baḍaeko ar murubiko do hecʼkate Jisuko metadea, “Lạialeme, oka ektiạrite noakom kạmi kana, ar okoe noa ektiạri doe emakatʼmea?”</verse>
				<verse number="3">Jisui roṛ ruạṛatʼkoa, “Iń hõ mitʼṭen kathań kulipea. Mase lạiạńpe,</verse>
				<verse number="4">Oka khon Johan do bạptisma emokʼ reakʼ ektiạriye ńamleda, serma secʼ khon se manwako secʼ khon?”</verse>
				<verse number="5">Unre onko do ako akore galmaraoanteko menana, “Menle khan bon, ‘Isor secʼ khon,’ enḍekhane metabona, ‘tobe cedakʼ uni do bape pạtiạuadea?’</verse>
				<verse number="6">Ar bon menle khan, ‘manwa secʼ khon,’ enḍekhan disạm hoṛko dhiriteko tińbona, ente Johan do nạbi kanae menteko khạṭi akawana.”</verse>
				<verse number="7">Onate onko doko menkeda, “Ale do bale baḍaea oka khon ona ektiạriye ńamleda.”</verse>
				<verse number="8">Jisui metatʼkoa, “Enḍekhan iń hõ bạń lại apea oka ektiạrite noakoń kạmi kana mente.”</verse>
				<verse number="9">Ona tayom Jisu do disom hoṛko cetʼako lạgitʼ noae lạiatʼkoa: “Mitʼ hoṛ do mitʼṭen darkha bagwane benaokeda ar casako ṭhen bạisạu oṭokate ḍher din lạgitʼ eṭakʼ disạmteye calaoena.</verse>
				<verse number="10">Ado okte hoyen khan uni do darkha jo reakʼ bhag hatao lạgitʼ casako ṭhen mitʼṭen golame kolkedea. Menkhan casako do uniko dalkedea ar eken tiko kol ruạṛkadea.</verse>
				<verse number="11">Unre uni do ar mitʼṭen golame kolkedea, menkhan casako do uni hõko dalkedea arko bemanot kedete eken tiko kolgotʼkadea.</verse>
				<verse number="12">Tayomte uni do tesaricʼ golame kolkedea, menkhan casako do uni hõ ạḍi bạṛicʼko dalkedea arko laga oḍokkedea.</verse>
				<verse number="13">“Unre darkha bagwanren kisạ̃ṛe menkeda, ‘cetʼ iń cekaea? Iń do ińren sadher hopongeń kolea. Hoedaṛeakʼa onko do uniko manotea.’</verse>
				<verse number="14">“Menkhan casako do uniko ńelkede khan ako akoreko menana, ‘nuige nahakʼ sompottiren mạlik doe hoyokʼa. Onate delabon gojea, jemon aboge onaren ạidạriko bon hoyokʼ.’</verse>
				<verse number="15">Noa menkate uniko sapʼkedea ar bagwan bahrete idikateko gocʼkedea. “Ńitokʼ darkha bagwanren kisạ̃ṛ do onko casakoe cekakoa?</verse>
				<verse number="16">Uni do hecʼkate onkoe gocʼkoa ar bagwan do eṭakʼko ṭhene bạisạu oṭokakʼa.” Hoṛko do Jisuakʼ noa katha ańjomkateko menkeda, “Nonka do alo baṛe hoyokʼ ma.”</verse>
				<verse number="17">Unre Jisu do onko secʼ beṅgetʼkateye menkeda, “Enḍekhan sonot sostorre noa katha olakan reakʼ mane do cetʼkana, ‘raj mistiriko okaṭakʼ dhiriko bad giḍiletʼ tahẽkan, onage konac reakʼ asol dhiri hoyena.’</verse>
				<verse number="18">Ar jãhãege ona dhiri cetanreye ńurokʼ uni doe gejerokʼa ar okoe cetanre ona dhiri ńurokʼ uni doe holoṅ ḍigir utạrokʼa.”</verse>
				<verse number="19">Unre sostor baḍaeko ar maraṅ naekeko do Jisu sabeko menwana, enteko bujhạu daṛeada, Jisu do ako birudrege noako kathae roṛetʼ kana; menkhan onko do hoṛkoko botoratʼkoa.</verse>
				<verse number="20">Sostor baḍaeko ar maraṅ naekeko do Jisu akoakʼ nojorreko dohokedea ar guptocorko kolketʼkoa. Onko guptocor do Jisu acʼakʼ kathate jhạliye lạgitʼ dhorom hoṛ leka udugokʼko ehopʼena, jemon onko do disạm cakʼlaoicʼ gobolreko soprot daṛeae.</verse>
				<verse number="21">Onateko metadea, “E Guru, alele baḍaea am do ṭhik ṭhikem roṛeda arem cetʼako kana. Ar okoeakʼ mẽtʼãhã hõ bam beṅgetʼakʼ kana ar Isorakʼ hor reaṅ sạri sạriakʼgem cetʼakokana.</verse>
				<verse number="22">Ado Moseakʼ ạn lekate Romren maharaj do cetʼ khajna emae lek gea?”</verse>
				<verse number="23">Jisu do onkoakʼ phundi baḍaeketʼteye metatʼkoa,</verse>
				<verse number="24">“Mitʼṭen Dinar udukʼạńpe. Noare okoeakʼ muṭhạn ar okoeakʼ ńutum ol menakʼa?” Onkoko menkeda, “Romren maharajakʼ.”</verse>
				<verse number="25">Adoe metatʼkoa, “Enḍekhan okaṭakʼ maharajakʼkan ona do maharajge emkataepe ar okaṭakʼ Isorakʼkan ona do Isorge emaepe.”</verse>
				<verse number="26">Hoṛko samaṅre Jisu okae menketʼ onate onko guptocor do bako jhạli daṛeadea. Ar uniakʼ roṛ ruạṛteko hahaṛayente hapegeko tahẽyena.</verse>
				<verse number="27">Sạdukiko modren adomko do Jisu ṭhenko hecʼena. Sạdukiko ṭhen do gocʼkoakʼ jiwetʼ beredokʼ reakʼ do cetʼge bạnukʼa. Onate onko do Jisuko kulikedea,</verse>
				<verse number="28">“E Guru, Mose do noae ol oṭoakatʼ bona, begor gidrạwante jãhãe acʼren bạhui gocʼ bạgi oṭoae khan, enḍekhan bokottetʼ do uniren bạhui baplayema ar dadattetʼ lạgitʼ bõse teṅgokoma.</verse>
				<verse number="29">Ado eae boehako tahẽkana. Ar pạhilicʼ do baplakate begor gidrạwanteye gocʼena.</verse>
				<verse number="30">Tayomte dosaricʼ ar tesaricʼ boeha hõ uni rạnḍi maejiukin baplakedea,</verse>
				<verse number="31">ar onkaleka eae boehage begor gidrạwanteko gocʼena.</verse>
				<verse number="32">Ado mucạtʼre uni maejiu hõe gocʼena.</verse>
				<verse number="33">Enḍekhan gocʼkoko jiwetʼ beredokʼre uni do okoeṭakʼren bạhui hoyokʼa? Ente eae boehage coṅ uni mako baplalede.”</verse>
				<verse number="34">Jisu do onkoe metatʼkoa, “Niạ jugren hoṛko doko bạhujoṅ kana arko jãwãyokʼ kana.</verse>
				<verse number="35">Menkhan gocʼko khon beretʼkate darakan jugre parom calakʼ lạgitʼ lek kanako menteko lekhakʼte onko do bạhu hõ bako bạhu joṅa ar jãwãe hõ bako jãwãyokʼa.</verse>
				<verse number="36">Onko do ar bako gujukʼa, ente onko do serma goḍet lekako hoyokʼa. Onko do Isoren hoponko hoyokʼa ente gocʼko khonko jiwetʼ beretʼ ocoakana.</verse>
				<verse number="37">Jolokʼkan jhạwạ reaṅ okare olakan onḍe Moseye sodorakatʼa, gocʼko do sạrigeko jiwetʼ beredokʼa. Onḍe Mose do Probhuge, ‘Abrahamren Isor, Isạhakren Isor, ar Jakobren Isor’ menteye hohoaekana.</verse>
				<verse number="38">Menkhan Isor do gocʼkoren Isor doe baṅkana, uni do jiwetʼkoren Isorge. Uni lạgitʼge sanam hoṛ do jiwetʼko tahena.”</verse>
				<verse number="39">Unre adom sostor baḍaeko doko menkeda, “E Guru, am do bhagegem menakada.”</verse>
				<verse number="40">Onko do jãhãnakʼge Jisu kuliye ar bako dilleda.</verse>
				<verse number="41">Jisu do onko sostor baḍaekoe metatʼkoa, “Hoṛko do cekateko meneda, Mạsi do Dạud bõsren kanae?</verse>
				<verse number="44">Dạud ma Mạsige Probhu menteye hohoade tahẽkan; enḍekhan cekate Mạsi do Dạudren hopone hoedaṛekokʼa?”</verse>
				<verse number="45">Ado sanam hoṛ uniakʼ kathako ańjometʼkan tahẽkanre Jisu do acʼren celakoe metatʼkoa,</verse>
				<verse number="46">sostor baḍaeko khon sontor akae tahenpe. Onko do jhạl jhạl aṅgrop horokʼkate dãṛã bãṛãe ar hạṭiạ bajarkore johar ocokʼko kusiyakʼa. Onko do sunạgogkore laha duṛupʼakʼ ar bhojre laha jaegako kusiyakʼ kana.</verse>
				<verse number="47">Hoṛko ṭhen ńel ocokʼ lạgitʼ onko do jeleń jeleńko koejoṅa, ar eṭakʼ secʼ do rạnḍi maejiukoakʼ dhonko luṭ joṅkana. Noko hoṛ do ạḍi bạ̃ṛti sạjạyokʼ hukumko ńama.”</verse>
			</chapter>
			<chapter number="21">
				<verse number="1">Niạ tayom Jisu do kisạ̃ṛ hoṛko mundil reakʼ dan sundukre akoakʼ dan dohokane ńelketʼkoa.</verse>
				<verse number="2">Ar mitʼṭen reṅgecʼ rạnḍi maejiu hõ hecʼkate barea huḍiń poesa dohoe ńelkedea.</verse>
				<verse number="3">Unre Jisu do acʼren celakoe metatʼkoa, “Sạrigeń metapekana, nui reṅgecʼ rạnḍi maejiu do eṭakʼ sanamko khon bạ̃ṛtiye dohoakada,</verse>
				<verse number="4">ente eṭakʼko do akoakʼ sareṛokʼakʼ dhon khonko dohoakada, menkhan nui maejiu doe reṅgecʼ gerehõ bańcao tahen lạgitʼ oka tahẽkantae ona jotogeye emkeda”</verse>
				<verse number="5">Celako modren adomko do mundil reaṅko galmaraokan tahẽkana. Onko doko menetʼ tahẽkana, mońj mońj dhiri ar dan reakʼ jiniskote dolan do cetʼleka sajao akana. Unre Jisui metatʼkoa,</verse>
				<verse number="6">“Ape ma noakope ńeletʼkan, menkhan nonkan din hijukʼa, unre dhiri cetan dhiri do baṅ tahena; jotoge rạputʼ giḍi ocokʼa.”</verse>
				<verse number="7">Celako do Jisuko kulikedea, “E Guru, tis noako do hoyokʼa ar okaṭakʼ cinhạ ńeltele bujhạu daṛeakʼa, noako hoyokʼ reakʼ okte do seṭer akana mente?”</verse>
				<verse number="8">Jisui roṛ ruạṛatʼkoa, “Ńelpe, okoe hõ jemon aloko bulạupe, ente ḍher hoṛge iń ńutumte hecʼkateko metapea, ‘iń kangeạń’ ar ‘okte do sorakana.’ Onko do alope pańjakoa.</verse>
				<verse number="9">Ape do lạṛhại ar gulmalkope ańjomlere alope botorokʼa, ente pạhilre noako do hoyokʼgea; menkhan unrehõ mucạtʼ do baṅ hoe hodokʼa.”</verse>
				<verse number="10">Ona tayom Jisui metatʼkoa, “Mitʼ jạt do eṭakʼ jạt birudre, ar mitʼ rajosṭi do eṭakʼ rajosṭi birudreko lạṛhạiya.</verse>
				<verse number="11">Ạḍi ãṭ dhạrti laṛao hoyokʼa ar jaega jaegakore akal ar mahamạriko hoyokʼa. Ona chaḍa sermare nonkan ghoṭnako hoyokʼa ar cinhạko ńelokʼa, oka do ạḍi botorge.</verse>
				<verse number="12">“Noako hoyokʼ lahare hoṛko do apeko sapʼpea arko santaopea. Ar bicạrpe lạgitʼ sunạgogreko idipea ar hajotreko bhoraopea. Iń iạte rapajko ar disạm cakʼlaoko samaṅreko idipea,</verse>
				<verse number="13">onate iń reaṅ goha emokʼ reakʼ ạt hoyokʼtapea.</verse>
				<verse number="14">Ńitge monre niṭ joṅpe, ar roṛ dogokʼ lạgitʼ do alope sapṛaokʼa,</verse>
				<verse number="15">ente iń do nonkan katha ar nonkan akeliń emapea, onape roṛ ruạṛakore aperen bạiriko do cetʼ hõ bako roṛ daṛeakʼa, ar ona hõ bako baṅ daṛeakʼa.</verse>
				<verse number="16">Aperen gogo-baba, boeha, gate ar peṛa pạrbhạko do apeko sapʼocopea. Ar ape modre adomko doko gocʼ ocokoa.</verse>
				<verse number="17">Iń iạte joto hoṛko hirkhạwapea,</verse>
				<verse number="18">menkhan apeakʼ do mitʼṭen upʼ hõ baṅ loksanokʼ tapea.</verse>
				<verse number="19">Ape do ṭarhao akaepe tahente sạri jionpe labjoṅa.</verse>
				<verse number="20">“Tinre Jerusalem do palṭonko hotete esetʼ ạcurakatʼpe ńela unre bujhạupe je, Jerusalem dhaṅ dhaserokʼ din do sorakana.</verse>
				<verse number="21">Unre okoe Jihudạreko tahen onko do buruteko ńirjoṅma. Ar okoe nagrahareko tahen onko do nagraha bahreteko oḍok calakʼma. Ar okoe atoreko tahen, onko do nagrahate aloko hijukʼma,</verse>
				<verse number="22">ente noako din do sạjạyokʼ din hoyokʼa, ar onate sonot sostorre oka ol menakʼ ona do purạukʼa.</verse>
				<verse number="23">Unre bhạrti hoṛmo akanko ar okoe gidrạko nunuakokan onkore do hae hae! Unre dhạrtire do maraṅ dorloe hoyokʼa ar Jihudiko cetanre Isorakʼ sạjại pheḍ hijukʼa.</verse>
				<verse number="24">Onko do tarwaṛeteko gocʼ ocokʼa ar sanam jạtko talare bondi akan leka chir chạturko tahena. Ar por jạtkoakʼ okte ạuri purạukʼ hạbicʼ Jerusalem do onkoakʼ jaṅgate lebetʼ gańjaokʼa.</verse>
				<verse number="25">“Unre siń cando, ńindạ cando ar ipilkore ạḍi lekan cinhạko ńelokʼa. Dhạrtiren sanam jạtko do kosṭoko ńama ar jalapuri reakʼ hudhud saḍe ar ḍheoko iạte onko do jiwi oṭaṅokʼ takoa.</verse>
				<verse number="26">Ar dhạrtire darakanakʼko reakʼ botorte hoṛko doko keklesedokʼa, ente siń cando, ńindạ cando ar ipilko do ar bako ṭarhao tahena.</verse>
				<verse number="27">Unre Manwa Hopon do ạḍi daṛe ar ṭhonokante rimilre hijukʼkanko ńelea.</verse>
				<verse number="28">Noa ghoṭnako hoyokʼre ape do sojhete teṅgokʼpe ar bohokʼ rakabtape, ente apeakʼ chaḍaokʼ do sorakana.”</verse>
				<verse number="29">Ona tayom Jisu do acʼren celako cetʼako lạgitʼ noa phene lạiatʼkoa, “Loa dare ar eṭakʼ dareko beṅgetʼakʼpe.</verse>
				<verse number="30">Sakam sagenlen khanpe bujhạu daṛeakʼ kana, hoe lolo din do sorakana.</verse>
				<verse number="31">Onkage noako hoyokʼpe ńellere bujhạupe, Isorakʼ raj do sorakana.</verse>
				<verse number="32">Sạrigeń metapekana, noako hoelenre hõ niạ jugren thoṛa hoṛ do jiwetʼko tahena.</verse>
				<verse number="33">Ot ar serma do cabakʼa, menkhan ińakʼ kathako do jaejug hạbicʼ tahena.</verse>
				<verse number="34">“Sontor akae tahenpe, jemon apeakʼ mon do rij roṅ, ńũ bulokʼ ar gharońj reakʼ dạndite ten alo tahentape.</verse>
				<verse number="35">Ar baṅkhan cetʼleka pạsi ackage bond godokʼ onkage ona din hõ ackage apere hecʼpaṛaokʼa, ar onka leka dhạrtiren sanam hoṛko cetanre hõ hecʼ paṛaokʼa.</verse>
				<verse number="36">Onate jagwar tahenpe ar koejoṅpe jemon jãhãnakʼge hecʼape onakope parom idite Manwa Hopon samaṅrepe teṅgo daṛeakʼ.”</verse>
				<verse number="37">Onako dinre Jisu do dinạmge mundilreye cetʼakokan tahẽkana, menkhan ńindạ do bahrete senkate Joitun burureye tahenkan tahẽkana.</verse>
				<verse number="38">Ar sanam hoṛ uniakʼ katha ańjomtae lạgitʼ setakʼ khonge mundilteko hijukʼkan tahẽkana.</verse>
			</chapter>
			<chapter number="22">
				<verse number="1">Ona oktere Jihudikoakʼ bin khạmianakʼ piṭhạ porob hecʼ sorakan tahẽkana. Noage sen-parom porob hõko metakʼkan tahẽkana.</verse>
				<verse number="2">Maraṅ naekeko ar sostor baḍaeko do hape hapete Jisu goje reakʼ ạtko ńam baṛayetʼ tahẽkana, ente onko do disạm hoṛko botorako kan tahẽkana.</verse>
				<verse number="3">Unre okoe Jihudạ Iskạriotko metaekan tahẽkan unire do Soetane boloyena. Nui do Jisuren gelbar celako modren mitʼ hoṛe tahẽkana.</verse>
				<verse number="4">Uni do senkate maraṅ naekeko ar mundilren kạmiyạko sãoteye galmaraokeda cetʼlekate onkoakʼ tire Jisui soprotea mente.</verse>
				<verse number="5">Onate onko do ạḍiko rạskạyena ar ṭaka emae reakʼko gokʼadea.</verse>
				<verse number="6">Unre Jihudạ doe rạjiyena ar ạt ńam baṛaye ehopʼena jemon hoṛ bako tahenre Jisui soprot daṛeae.</verse>
				<verse number="9">Unkin do Jisukin kulikedea, “Okareliń tearama mentem menjoṅ kana?”</verse>
				<verse number="12">Unre uni do cetan koṭhare sajao akatʼ mitʼṭen kandhae udukʼ abena; ar onḍege jotowakʼ ben teara.”</verse>
				<verse number="13">Ado Jisui metatʼkin lekage, unkin do senkate sanamakʼ onkage kin ńamkeda ar sen-parom porob reakʼ bhojkin sapṛaokeda.</verse>
				<verse number="14">Ona tayom okte hoyen khan Jisu do apostolko tulucʼ jojome duṛupʼena.</verse>
				<verse number="15">Uni doe metatʼkoa, “Duk ạuriń jomre, sen-parom porob reakʼ noa bhoj ape tulucʼ jojom ạḍi sana tahẽkantińạ.</verse>
				<verse number="16">Ińiń metapekana, Isorakʼ rajre noa reakʼ ạuri purạukʼ hạbicʼ, iń do noa ohogeń jomlea.”</verse>
				<verse number="17">Inạ tayom Jisu do bạṭi ataṅkate Isor gunmanao joharadeteye menkeda, “Ape do noa reakʼ hạṭińjoṅpe,</verse>
				<verse number="18">enteń metapekana, ńit khon Isorakʼ raj ạuri hijukʼ hạbicʼ iń do darkha rasa bạń ńũiya.”</verse>
				<verse number="19">Ona tayom uni do piṭhạ ataṅkate Isore gunmanao joharadea. Ar ona kecakʼkate celako ematʼkoteye metatʼkoa, “Noa do ińakʼ hoṛmo kana oka do apeko lạgitʼ emogokʼkan. Nonkaepe iń disạyiń lạgitʼ.”</verse>
				<verse number="20">Ado jom tayom onkage bạṭi hõ ataṅkateye metatʼkoa, “Ińakʼ mãyãm hotete Isorakʼ oka nawa bondobos bahalokʼkan, ona bondobos reakʼ cinhạ do noa bạṭi kana. Ińakʼ noa mãyãm do apeko lạgitʼ emogokʼa.</verse>
				<verse number="21">Ńelpe, okoe ińe soprotiń uniakʼ ti hõ ińakʼ ti sãote noa mejre menakʼa.</verse>
				<verse number="22">Isor okae niṭ dohoakatʼ onkage Manwa Hopon do gujukʼ hoyokʼtaea; menkhan hae uni hoṛ lạgitʼ do, one okoe do uniye soprot ocoye!”</verse>
				<verse number="23">Khange celako do ako akore kupulikʼko ehopʼena, nonkanakʼ do okoeṭakʼe kạmikea mente.</verse>
				<verse number="24">Ado okoeṭakʼe maraṅa ona reaṅ ako talareko reṭepeṭekʼ kan tahẽkana.</verse>
				<verse number="25">Jisui metatʼkoa, “Boṅgan hoṛ jạtko modre rapajkoge mạlikiko calaoeda ar onkoren ektiạriankoge bhạlạikoko metako kana,</verse>
				<verse number="26">menkhan apeko talare nonka hoyokʼ do lek baṅkana. Ape modre joto khon maraṅicʼ do huḍińicʼ lekae hoyokʼma, ar ạyuricʼ do sapʼdapʼicʼ leka.</verse>
				<verse number="27">Okoeṭakʼe maraṅa, jojom duṛupʼ akanicʼ se sapʼ sosoricʼ guti? Uni jojom duṛupʼ akanicʼge cetʼ baṅa? Menkhan iń do apeko talare sapʼ sosoricʼ lekań hoeakana.</verse>
				<verse number="28">Ińakʼ sanam harket saset oktere ape do bape bạgi giḍi akawạdińạ.</verse>
				<verse number="29">Ińren Baba cetʼleka ektiạriye emakawạdiń onkage iń hõ apeko ektiạriń dan akawatʼpea.</verse>
				<verse number="30">Onate ińakʼ rajre ape do iń tulucʼpe jom ńũiya ar siṅghạsonre duṛupʼkate Israelren gel bar khũṭrenkoakʼpe bicạrtakoa.</verse>
				<verse number="31">E Simon, E Simon, ńelpe, Soetan do guhum leka calape lạgitʼe khoj akada.</verse>
				<verse number="32">Menkhan iń do am lạgitʼ iń koeyeda, jemon amakʼ biswạs alo ḍigạukʼtam. Am do iń ṭhenem ruạṛ hijukʼre amren noko boehakom keṭecʼkoa.”</verse>
				<verse number="33">Patras do Jisui metadea, “E Probhu, am tulucʼ hajot ocokʼ ar gujukʼ hõń sapṛaogea.”</verse>
				<verse number="34">Jisui roṛ ruạṛadea, “E Patras, ińiń metam kana, teheń sim sạnḍi ạuriye ragre am do pe dhaoem baṅeńa.”</verse>
				<verse number="35">Ona tayom Jisu do acʼren celakoe metatʼkoa, “Ṭaka reakʼ thạilạkʼ, khuti ar panahi chaḍań koletʼpere cetʼ jãhãnakʼtepe ṭonṭa emanlena?” Celakoko menkeda, “Cetʼte hõ baṅa.”</verse>
				<verse number="36">Jisui metatʼkoa, “Menkhan ńitiń metapekana, jãhãege ṭaka reakʼ thạilạkʼ se khuti menakʼtae khan uni doe iditora joṅma. Ar okoeakʼ tarwaṛe bạnukʼtae uni do acʼakʼ oyonakʼ ạkhrińkate mitʼṭen tarwaṛeye kirińjoṅ ma.</verse>
				<verse number="37">Sonot sostorre olakana, ‘uni do kại hoṛko sãoteye lekhayena.’ Ińiń metapekana, noa katha do ińrege hoe purạukʼa, ente iń reaṅ okako olakan ona do purạu lạgidokʼ kana.”</verse>
				<verse number="38">Unre celakoko menkeda, “E Probhu, ńelme, nonḍe do barea tarwaṛe menakʼa.” Jisui roṛ ruạṛatʼkoa, “Inạge ḍhera.”</verse>
				<verse number="39">Ado Jisu ona jaegae bạgi oṭoatʼte acʼakʼ cạli leka Jạitun buruteye rakapʼena. Ar acʼren celako hõ uniko pańjakedea.</verse>
				<verse number="40">Ar ṭhik jaegareye seṭeren khan Jisu do onkoe metatʼkoa, “Koejoṅpe jemon biḍạure alope paṛaokʼ.”</verse>
				<verse number="41">Ona tayom Jisu do celako ṭhen khon thoṛa sạṅgiń ńokʼ senkate ikhṛumente koejoṅe ehopʼena,</verse>
				<verse number="42">“E Baba, amem mone joṅkan khan, noa duk reakʼ bạṭi iń khon pharakme baṛe. Enhõ ińakʼ monejoṅ leka do baṅ, menkhan amakʼ sana lekage hoyokʼma.”</verse>
				<verse number="43">Unre serma khon mitʼṭen goḍet do hecʼkate Jisui daṛe ocokedea.</verse>
				<verse number="44">Ar Jisu do ala jhalareye paṛaoente arhõ jidkateye koekeda. Uniakʼ hoṛmo reakʼ balbal dakʼ do mãyãm leka otre ṭhopʼ ṭhopʼ ńurokʼ ehopʼena.</verse>
				<verse number="47">Jisu kathae roroṛkan tahẽkanrege onḍe ạḍi utạr hoṛko hecʼena. Ar Jihudạko metae gelbar celako modren mitʼ hoṛ do onko laha lahateye hijukʼkan tahẽkana. Uni do Jisu ṭhene hecʼ sorena cokʼae lạgitʼ.</verse>
				<verse number="48">Unre Jisu do uniye metadea, “E Jihudạ, cokʼate Manwa Hoponem soprotede kana?”</verse>
				<verse number="49">Ado Jisu beṛhaete okoeko tahẽkan onko do cetʼ hoe lạgidokʼ kana menteko bujhạukeda. Onate onko do Jisuko metadea, “E Probhu, ale do cetʼ tarwaṛele calaoa?”</verse>
				<verse number="50">Ar celako modren mitʼ hoṛ do tarwaṛete maraṅ naekeren gutiwakʼ jojom luture hese ńurketʼtaea.</verse>
				<verse number="51">Jisui menkeda, “Inạkʼ kakʼme, ar baṅa.” Ar noa menkate uni hoṛakʼ luture joṭetʼketʼteye bogekedea.</verse>
				<verse number="52">Ado acʼ upạrte hecʼakan maraṅ naekeko, mundilren kạmiyạko ar murubikoe metatʼkoa, “Iń do cetʼ ḍạku kạnạń, onate tarwaṛe ar ṭheṅgawantepe hecʼ akana?</verse>
				<verse number="53">Iń do mundilre dinke din ape samaṅreń tahẽkana, menkhan unre ma bacope sapʼlediń. Menkhan ńitokʼ do apeakʼ okte kangea; ar ńut reakʼ ektiạri hõ ńelokʼ kana.”</verse>
				<verse number="54">Unre onko do Jisu sapʼkate maraṅ naekeakʼ oṛakʼteko idikedea. Ar Patras do pharak pharakre tahẽkate uniye pańja idikedea.</verse>
				<verse number="55">Ar bakher raca talare okoe do seṅgel jolkateko jorogokʼkan tahẽkan onko ṭhen hecʼkateye duṛupʼ panteyena.</verse>
				<verse number="56">Unre mitʼṭen kạ̃ṛmĩ do seṅgel reakʼ marsalte Patrase ńel ńamkede khan beṅgetʼ uricʼadeteye menkeda, “Nũi hoṛ hõ uni sãoteye tahẽkana.”</verse>
				<verse number="57">Menkhan Patras do baṅketʼteye menkeda, “Uni do bạń oromakadea.”</verse>
				<verse number="58">Thoṛa ghạṛicʼ tayom ar mitʼṭen hoṛ hõ uni ńelteye menkeda, “Am hõ onko modren mitʼ hoṛ kanam.” Patrase menkeda, “Baṅ, iń doń baṅkana.”</verse>
				<verse number="59">Ado mitʼ ghonṭa tayom ar mitʼ hoṛ jorkateye menkeda, “Nũi hoṛ do khạṭige uni sãoteye tahẽkana, ente nũi hõe Gạlilren kana”</verse>
				<verse number="60">Patrase menkeda, “Am okam roṛetʼkan ona do bạń bujhạueda.” Patrasakʼ katha ạuri mucạdokʼrege sim sạnḍi doe rakʼgotʼkeda.</verse>
				<verse number="61">Unre Probhu doe ạcurente Patrase beṅgetʼadea. Onate Patras do one Probhui metade tahẽkan kathae disạgotʼkeda, “Teheń sim sạnḍi ạuriye ragre pe dhaoem baṅeńa.”</verse>
				<verse number="62">Unre Patras do bahrete senkate ạḍiye rakʼkeda.</verse>
				<verse number="63">Ado okoeko Jisuko horhoyedekan tahẽkan onko do uniko siṛogadea arko dalkedea.</verse>
				<verse number="64">Ar mẽtʼko betʼketʼtaete uniko metadea, “Mase lạime, okoeye dalketʼmea?</verse>
				<verse number="65">Nonkate onko do arhõ ạḍi utạr kathakote uniko bemanotkedea.</verse>
				<verse number="66">Ado setakʼen khan Jihudikoren murubiko, maraṅ naekeko ar sostor baḍaekoko jarwa mitʼena ar maraṅ bạisi samaṅre Jisu ạgukedeteko metadea,</verse>
				<verse number="69">Menkhan Manwa Hopon do ńit khon sanam daṛeanicʼ Isorakʼ jojomsa aṛere duṛupʼ akane tahena.”</verse>
				<verse number="70">Unre sanamkoko kulikedea, “Enḍekhan am do cetʼ Isorren Hopon kanam?” Uniye metatʼkoa, “Ape do ṭhikgepe meneda, iń doń uni kangea.”</verse>
				<verse number="71">Unre mukhiyạkoko menkeda, “Goha reakʼ do ar cetʼ jạruṛa bona? Abo sanamkoge coṅ uniakʼ moca khon bon ańjomketʼ.”</verse>
			</chapter>
			<chapter number="23">
				<verse number="1">Unre ona bạisiren sanamko do beretʼente Romren disạm cakʼlaoicʼ Pilạt ṭhen Jisuko idikedea.</verse>
				<verse number="2">Onko do noa menkate Jisu birudre lạlisaeko ehopʼena, “Alele ńel akadea, nui hoṛ do aleren hoṛko raj birudreye bhiṅgṛạuetʼkoa. Uni do maharaj khajna emaye baronetʼkoa ar acʼge Mạsi ar mitʼṭen raje ńumogokʼ kana.”</verse>
				<verse number="3">Pilạt do Jisui kulikedea, “Am do cetʼ Jihudikoren raj kanam?” Jisui menkeda, “Am do ṭhikgem meneda.”</verse>
				<verse number="4">Unre Pilạt do maraṅ naekeko ar sanam hoṛkoe metatʼkoa, “Iń do nui hoṛakʼ jãhãn dosge bạń ńametʼtaea.”</verse>
				<verse number="5">Menkhan onko do artetʼ ãṭ aṛaṅte memenko ehopʼena, “Jihudi Prodes reakʼ sanam jaegareye cetʼakokante hoṛkoe ạulạuetʼkoa. Uni do Gạlil khon ehopʼkate ńitokʼ do nonḍeye hecʼakana.”</verse>
				<verse number="6">Noa katha ańjomkate Pilạt doe kuliyana, Jisu do Gạlil Prodesren hoṛ kanae se baṅ.</verse>
				<verse number="7">Ado Jisu Herodakʼ Prodesren kanae menteye baḍaeketʼ khan Pilạt do Herod ṭhene kolkadea. Un jokhecʼ Herod hõ Jerusalemregeye tahẽkana.</verse>
				<verse number="8">Herod do Jisui ńelkedekhan ạḍiye rạskạyena. Uni do Jisu reaṅ ạḍi utạr kathae ańjomakatʼ tahẽkana, ar ḍher din khon uni ńele lạgitʼe monejoṅkan tahẽkana. Ar Herod doe asokʼkan tahẽkana, Jisu do jãhãn hahaṛa kạmiye udukʼaea.</verse>
				<verse number="9">Uni do Jisu ḍhere kulikedea, menkhan Jisu do cetʼge bae roṛ ruạṛadea.</verse>
				<verse number="10">Unre maraṅ naekeko ar sostor baḍaeko do onḍe teṅgokate ãṭ aṛaṅte hohoate Jisu dusiyeko ehopʼena.</verse>
				<verse number="11">Unre Herod do Jisui bemanotkedea are siṛogadea, ar uniren sipạhiko hõko onkawadea. Ona tayom uni do ṭhosok kicricʼe horokʼadete Pilạt ṭhene kol ruạṛkadea.</verse>
				<verse number="12">Noa lahare Herod ar Pilạt talare bạiri tahẽkana, menkhan enhilokʼ khon unkin do arhõkin gateyena.</verse>
				<verse number="13">Unre Pilạt do maraṅ naekeko, mukhiyạko ar sanam hoṛko hoho jarwakateye metatʼkoa,</verse>
				<verse number="14">“Ape do noa dusiyete iń ṭhenpe ạguakadea baṅma uni do raj birudre hoṛkoe idiyetʼkoa. Menkhan iń do ape samaṅreń kuliakadea. Ar uni birudre okako gohape emetʼkan ona reakʼ mitʼṭente hõ dusireye paṛaokʼa mente jãhãn porman bạń ńameda.</verse>
				<verse number="15">Herod hõ uniakʼ jãhãn dos bae ńamletʼtaea, ente uni do abo ṭhene kol ruạṛkedea. Arpe ńeletʼ kangea, gocʼ ocokʼ leka jãhãn bạṛicʼ kạmi hõ uni do bae kạmi akada.</verse>
				<verse number="16">Onate sạjại kateń aṛakʼkaea.”</verse>
				<verse number="17">Uni do noa iạteye menkeda ente sen-parom porobre jaoge mitʼṭen kạidiye aṛakʼedekan tahẽkana.</verse>
				<verse number="18">Menkhan hoṛko do mitʼ jomkaote hohoateko menkeda, “Uni do pharakeme, ar Barabba aṛakʼaleme.”</verse>
				<verse number="19">Nui Barabba do nagraha bhitrire hul ar khũn iạte hajotreye bhorao ocoakan tahẽkana.</verse>
				<verse number="20">Pilạt do Jisu aṛageye menjoṅkan tahẽkante hoṛko arhõ inạ kathageye metatʼkoa.</verse>
				<verse number="21">Menkhan onko do noa menkate hohoko dhurạuena, “Kruskae me, kruskaeme.”</verse>
				<verse number="22">Pilạt do tesar dhao arhõ hoṛkoe metatʼkoa, “Cedakʼ, nui do cetʼe dos akada? Iń do uniakʼ jãhãn dosge bạń ńeletʼtaea, one onate gujukʼ sạjại iń emdaṛeke. Onate sạjại emkateń aṛakʼgotʼkaea.”</verse>
				<verse number="23">Menkhan hoṛko do Jisu kruskae lạgitʼ hohotegeko tahẽyena, ar mucạtʼre onkoakʼ hohoge sorosentakoa. Ar Pilạt do hoṛkoakʼ kathage manao lạgitʼe goṭakeda.</verse>
				<verse number="24">Ado khũn ar hul iạte okoe do hajotreye bhorao ocoakan tahẽkan hoṛko do unigeko khojkedea; ar Pilạt hõ unigeye aṛakʼatʼkoa,</verse>
				<verse number="25">ar Jisu do hoṛkoakʼ sana leka goje lạgitʼ onkoakʼ tireye jimạkadea.</verse>
				<verse number="26">Ado Jisuko idiyede kan tahẽkanre Kureniren Simon ńutuman mitʼ hoṛ do ato secʼ khone oḍok hijukʼkan tahẽkana. Unre palṭonko do uniko sapʼpaṭetʼkedete tarenre krusko ladeadea jemon Jisu tayomte onaye gokʼ idiy.</verse>
				<verse number="27">Ar ạḍi utạr hoṛ do Jisuko pańja idiyede tahẽkana. Onko modre maejiuko hõko tahẽkana. Onko do koṛam ceṭakʼ ceṭakʼteko rakʼ homoretʼ tahẽkana.</verse>
				<verse number="28">Jisu do onko secʼ ạcurenteye metatʼkoa, “E Jerusalemren hoponerako, iń lạgitʼ do alope raga. Ape do apnar lạgitʼ ar aperen gidrạko lạgitʼ rakʼjoṅpe,</verse>
				<verse number="29">ente nonkan din darae kana unre hoṛkoko mena, ‘bhạgangeako bạńjhiko ar baṅ janam akatʼko kukhiko ar baṅ nunuakawatʼko toako do.’</verse>
				<verse number="30">Unre hoṛko do maraṅ burukoko metakʼa, ‘De ale cetanre dhasaokʼpe,’ ar huḍiń buruko doko metakʼa, ‘De danaṅlepe.’</verse>
				<verse number="31">Dare hạriạṛ tahenregeko nonkayetʼ khan, enḍekhan dare rohoṛlenre cetʼ baṅ bako cekae!”</verse>
				<verse number="32">Palṭonko do barea dusi hoṛ hõ gocʼkin lạgitʼ Jisu soṅgeteko idiketʼkinạ.</verse>
				<verse number="33">Ado khạpriko metakʼ jaegako seṭeren khan Jisu ar unkin banar dusi hoṛ hõko krus ketʼkinạ, mitʼ hoṛ do Jisuakʼ jojomti secʼre ar eṭagicʼ do uniakʼ leṅgati secʼre.</verse>
				<verse number="34">Unre Jisui menkeda, “E baba, ikạkakome, ente bako baḍaea cetʼko cekayeda.” Onko do gulibãṭkate Jisuakʼ kicricʼko hạṭińana.</verse>
				<verse number="35">Ar hoṛko do teṅgokateko ńeńelkan tahẽkana. Sostor baḍaeko do Jisu siṛogadeteko menkeda, “Uni ma eṭakʼkoe bańcaoetʼko tahẽkan. Uni do Mạsi, Isorren bachaoicʼ kanae menkhan; acʼ baṛeye bańcaokʼma!”</verse>
				<verse number="36">Ar Palṭonko hõ uni siṛogaeko ehopʼena. Onko do Jisu sirkạko ńũ ocoye lạgitʼ idiyadeteko metadea,</verse>
				<verse number="37">“Jihudikoren raj kan khanem, enḍekhan amte bańcaokʼme.”</verse>
				<verse number="38">Ar uniakʼ bohokʼ coṭre mitʼṭecʼ olakʼ tahẽkana, “Nui do Jihudikoren raj.”</verse>
				<verse number="39">Ar okoekin dusi hoṛ krusrekin aka ocoakan tahẽkan unkin modre mitʼ hoṛ do Jisu siṛogadeteye menkeda, “Amge baṅ Mạsi do? Enḍekhan am ar ạliń bańcao bonme.”</verse>
				<verse number="40">Unre eṭagicʼ doe menkeda, “Am do cetʼ Isor bam botorae kana? Am hõ coṅ onkan sạjạigem ńametʼkan.</verse>
				<verse number="41">Alaṅ ma lek reakʼ ar kạmi akatʼ lekage sạjại laṅ ńametʼ, menkhan nui do cetʼ hõ bae dos akada.”</verse>
				<verse number="42">Tayomte uni doe menkeda, “E Jisu, amakʼ rajosṭirem ruạṛ hecʼlenre iń hõ disạime baṛe.”</verse>
				<verse number="43">Jisu do uni roṛ ruạṛadeteye metadea, “Sạrigeń metam kana, am do teheńge Paradesrem iń tulujokʼa.”</verse>
				<verse number="46">Jisu do ãṭ aṛaṅte hohoateye menkeda, “E Baba amakʼ tire ińakʼ jiwiń jimạyetʼkana.” Ar noae roṛketʼ khan jiwi oḍokentaea.</verse>
				<verse number="47">Noa ńelte Romren subedar do Isor sarhaokedeteye menkeda, “Sạrige nui do bin dusạngeye tahẽkana.”</verse>
				<verse number="48">Ar okoeko onḍeko jarwa akan tahẽkan onko do noa ghoṭna ńelte koṛam ceṭakʼ ceṭakʼte onḍe khonko ruạṛ calaoena.</verse>
				<verse number="49">Ar tinạkʼ do Jisuko oromakade tahẽkan ar Gạlil khon uni soṅgeteko hecʼlen sanamkoge sạṅgińre teṅgokate jotowakʼko ńeletʼkan tahẽkana.</verse>
				<verse number="50">Joseph ńutuman mitʼṭen bhage ar dhorom hoṛ do maraṅ bạisiren sosolhaicʼe tahẽkana. Uni do Arimạthiạko metakʼ Jihudikoakʼ mitʼṭen atoren hoṛe tahẽkana.</verse>
				<verse number="51">Uni do Jisu babotre bạisiren hoṛko tulucʼ bae mitʼ mot daṛeada. Ente uni hõ Isorakʼ raj lạgitʼe koyokʼ hor akatʼ tahẽkana.</verse>
				<verse number="52">Uni do Pilạt ṭhen senkate Jisuakʼ mạ̃ṛĩye koekeda.</verse>
				<verse number="53">Ar krus khon mạ̃ṛĩ pheḍkate kicricʼteye bedhaokeda ar dhirire kholao akatʼ mitʼṭen topareye dohokada. Ona topare do okoege tishõ bako doho akatʼko tahẽkana.</verse>
				<verse number="54">Ona din do tahẽkana jirạukʼ mãhã reakʼ sapṛaokʼ din. Ar jirạukʼ mãhã do ehopʼ lạgidokʼkan tahẽkana.</verse>
				<verse number="55">Ar Gạlil khon okoeko maejiu Jisu sãoteko hecʼlen tahẽkan onko do Joseph tayom tayomte senkate topa ar Jisuakʼ mạ̃ṛĩ cetʼleka doho akan onako ńelkeda.</verse>
				<verse number="56">Ona tayom ruạṛ senkate uniakʼ hoṛmore lạgitʼ mahkaokʼ sunum ar mosolako tearkeda. Ar ona tayom do Moseakʼ hukum leka jirạukʼ mãhã hilokʼ doko jirạuena.</verse>
			</chapter>
			<chapter number="24">
				<verse number="1">Ado hapta reakʼ pạhil hilokʼ ạḍi setakʼre onko maejiu do ona mahkaokʼ mosolawante topa ṭhenko calaoena.</verse>
				<verse number="2">Onko do topa reakʼ duạr khon dhiri ocokʼ akatʼko ńelkeda.</verse>
				<verse number="3">Menkhan topa bhitriteko boloyen khan Probhu Jisuakʼ hoṛmo do bako ńel ńamleda.</verse>
				<verse number="4">Ar hahaṛakʼ tulucʼ ona reaṅko hudisetʼkan tahẽkanre bijli leka pĩṛĩtʼ pĩṛĩtʼ kicricʼ horokʼ akatʼ bar hoṛ onko samaṅre hecʼkatekin teṅgoyena.</verse>
				<verse number="5">Onate maejiuko do botorteko ombakʼena. Unkin dokin metatʼkoa, “Jiwetʼicʼ do gocʼko talare cedakʼpe ńam baṛayede kana?</verse>
				<verse number="6">Nonḍe do bạnuea; uni doe jiwetʼ beretʼ akana. Gạlilreye tahẽkanre okae metatʼpe tahẽkan ona baṛe disạipe.</verse>
				<verse number="7">Uniye menletʼa, Manwa Hopon do kại hoṛkoakʼ tireko soprotea. Ar ona tayom doko kruskaea ar tesar hilokʼ uni doe jiwetʼ beredokʼa.”</verse>
				<verse number="8">Unre onko do ona katha disạ hecʼatʼkoa.</verse>
				<verse number="9">Ar topa khon ruạṛ senkate gelmitʼ celako ar eṭakʼ sanamko noa kathako baḍae ocoketʼkoa.</verse>
				<verse number="10">Onko maejiuko modre Magdalini Mạriạm, Johana ar Jakob eṅgat Mạriạm hõkin tahẽkana. Ar onko sãoteko tahẽkan eṭakʼ maejiuko hõ noa sanamakʼ katha do apostolko ṭhenko lạikeda.</verse>
				<verse number="11">Menkhan onako katha do onko ṭhen ạuṛiakʼ lekage bujhạuena. Onate onko maejiukoakʼ kathate bako pạtiạulena.</verse>
				<verse number="12">Menkhan Patras doe beretʼente topa ṭhene ńir calaoena are oyoṅketʼ khan eken kicricʼkogeye ńel ńamkeda. Ar oka hoeakan onate hahaṛakʼ tulucʼe ruạṛ hecʼena.</verse>
				<verse number="13">Enhilokʼge barea cela do Emaoko metakʼ mitʼṭen atotekin calakʼ kan tahẽkana. Ona ato do Jerusalem khon eae mail sạṅgińre tahẽkana.</verse>
				<verse number="14">Ar oka hoeakan ona reakʼkin galmarao kan tahẽkana.</verse>
				<verse number="15">Ona jokhecʼ Jisu do unkin ṭhene hecʼ sorente unkin tulucʼe sen idiyena.</verse>
				<verse number="16">Ar unkinakʼ mẽtʼ do akoṭ akan tahẽkante Jisu bạkin orom daṛeadea.</verse>
				<verse number="17">Unre Jisui metatʼkinạ, “Cetʼ ben galmarao idiyetʼ kana?” Unkin cela do mulingekin teṅgo tahẽyena.</verse>
				<verse number="18">Unre unkin modre Kleopa ńutuman mitʼ hoṛ do Jisui kulikedea, “Am eskarge cetʼ Jerusalemre upriạ menama ar niạko dinre onḍe hoeakanakʼko bam baḍaea?”</verse>
				<verse number="19">Jisu do unkine metatʼkinạ, “Cetʼ hoeakana?” Ado Nasaretren Jisu babotre hoe akanakʼkin lạiadea. Uni do nạbiye tahẽkana. Kạmire ar kathate Isor ar sanam hoṛko ṭhen daṛeanicʼe tahẽkana.</verse>
				<verse number="20">Aleren maraṅ naekeko ar sostor baḍaeko do Romren hoṛkoakʼ tireko soprotledea jemon bicạrete gujukʼ sạjạiko emae. Ar Jihudi mukhiyạko do uniko kruskedea.</verse>
				<verse number="21">Menkhan alele asokʼkan tahẽkana uni do Israel jạtkoe chaḍaokoa. Ar eken ona do baṅ, teheń noako ghoṭna do pe din hoyokʼkana.</verse>
				<verse number="22">Arhõ ale modren adom maejiuko do aleko hahaṛa ocoketʼlea. Onko do ạḍi setakʼre Jisuakʼ topa ṭhenko senlena,</verse>
				<verse number="23">menkhan uniakʼ hoṛmo onḍe do bako ńamletʼtaea. Ar ruạṛ hecʼkateko lạikeda, onko do serma goḍetko ńelketʼkinạ ar unkin serma goḍet dokin lạiatʼkoa Jisu doe jiwetʼgea.</verse>
				<verse number="24">Unre ale soṅgete tahẽkanko modre adomko do topa ṭhen senkate maejiuko lạiletʼ tahẽkan lekageko ńelkeda, menkhan Jisu do bako ńel ńamledea.”</verse>
				<verse number="25">Khange Jisu do unkine metatʼkinạ, “Aben do cetʼge baben bujhạu akada. Abenakʼ mon do goṛdho akana, onate nạbikoko roṛakatʼ katha hõ baben pạtiạuakʼ kana.</verse>
				<verse number="26">Mạsi do cetʼ noako duk jomkate ṭhonok ńam reakʼ katha baṅ tahẽkantaea?”</verse>
				<verse number="27">Inạ tayom uni do Moseakʼ ar joto nạbikoakʼ olakʼ khon ehopʼkate sanam sonot sostorre acʼ reaṅ okako olakan ona jotoe bujhạuatʼkinạ.</verse>
				<verse number="28">Ado okaṭakʼ atotekin calakʼkan tahẽkan, ona ato sorko hecʼen khan Jisu do arhõ laha secʼe sen idikʼkan tahẽkana.</verse>
				<verse number="29">Unre unkin do nehõradete kin metadea, “Ber hõe danaṅena, ar ạyubokʼkana. Am do ạliń tulucʼ tahenme.” Onate uni do unkin tulucʼ tahen lạgitʼ oṛakʼteye boloyena.</verse>
				<verse number="30">Ado unkin tulucʼ jojome duṛupʼenre uni do piṭhạ ataṅkate Isore gunmanao joharadea are kecakʼketʼteye ematʼkinạ.</verse>
				<verse number="31">Unre unkinakʼ mẽtʼ do jhicʼgotʼena ar Jisukin oromkedea, menkhan ona são sãote uni do ar bae ńelena.</verse>
				<verse number="32">Ado ạkin talarekin menjoṅana, “Horre uni do alaṅ sãoteye galmaraokan tahẽkanre ar sonot sostor reakʼe bujhạu alaṅkan tahekanre mon do cetʼ baṅ lolokʼkan tahẽkana?”</verse>
				<verse number="33">Ar beretʼkate unkin do Jerusalamte kin calaoena ar onko gelmitʼ celako sãote eṭakʼko hõ mitʼ jaegarekin ńel ńamketʼkoa.</verse>
				<verse number="34">Onko doko galmaraokan tahẽkana, Probhu do sạrigeye jiwetʼ beretʼ akana ar Simon ṭhene ńel ocoakana.</verse>
				<verse number="35">Ar unkin cela do horre hoelenakʼ kin baḍae ocoketʼkoa. Unkin do arhõkin lạikeda, piṭhại kecakʼetʼ tahẽkanre cetʼlekate kin oromkedea.</verse>
				<verse number="36">Ado noako reaṅko galmaraokan tahẽkanre Jisu do hecʼkate onko talare teṅgoyente sanamkoe metatʼkoa, “Suluk ape ma.”</verse>
				<verse number="37">Onko do bhutko ńele kana menteko hudisketʼte ạḍiko botorena.</verse>
				<verse number="38">Jisu do onkoe metatʼkoa, “Cedakʼpe toras akana ar monre cedakʼpe digdhạkʼkana?</verse>
				<verse number="39">Ińakʼ ti ar jaṅga ńelpe. Tunum legayińpe, ińkangeạń, ente bhutakʼ do iń leka jel ar jaṅ bạnukʼtakoa.”</verse>
				<verse number="40">Noa katha menkate Jisu do acʼakʼ ti ar jaṅgae udukʼatʼkoa.</verse>
				<verse number="41">Menkhan nunạkʼko rạskạyena arko hahaṛayena je, onko do pạtiạu hõ bako pạtiạu daṛeakʼkan tahẽkana. Unre Jisui kuliketʼkoa, “Nonḍe jãhãn jomakʼ menakʼtapea?”</verse>
				<verse number="42">Onko do mitʼ kuṭrạ rapakʼ hakoko emadea.</verse>
				<verse number="43">Uni do ona ataṅkate onko samaṅreye jomkeda.</verse>
				<verse number="44">Ar ona tayome metatʼkoa, “Iń do ape sãote tahẽkanreń menleda, Mose reakʼ ạnre, nạbikoakʼ olakʼre ar sereńkore iń reakʼ okako katha olakan ona sanamakʼ do purạukʼtehõ purạukʼgea.”</verse>
				<verse number="45">Uni do sonot sostor bujhạu ocoko lạgitʼ celakoakʼ bude jhicʼketʼtakoteye metatʼkoa,</verse>
				<verse number="46">“Ol menakʼa, Mạsi do duk jojom hoyokʼtaea ar pe din hilokʼre gocʼko khone jiwetʼ beredokʼa.</verse>
				<verse number="47">Arhõ ol menakʼa, Jerusalem khon ehopʼkate sanam jạtko ṭhen kại ikạkʼ lạgitʼ mon ạcur porcarokʼa.</verse>
				<verse number="48">Apege noa sanamakʼko reaṅ goha do.</verse>
				<verse number="49">Ńelpe, ińren Baba okaṭakʼ emokʼ reakʼe gokʼakatʼ, onań kolapea. Serma khon daṛe ạuripe ńam hạbicʼ ape do noa nagraharege tahẽ hataṛokʼpe.”</verse>
				<verse number="50">Jisu do acʼren celako sãote Bethaniạ hạbicʼe calaoena. Ar onḍe uni do acʼakʼ ti tiạrkate onkoe bhoratʼkoa.</verse>
				<verse number="51">Are bhorakokan tulucʼge onkoe bạgiatʼkoa ar sermateye rakapʼ idi ocoyena.</verse>
				<verse number="52">Unre onko do uniko sewawadea ar ạḍi rạskạ salakʼ Jerusalemteko ruạṛ senena.</verse>
				<verse number="53">Ar jaoge mundilre hecʼkate Isorko sarhaoedekan tahẽkana.</verse>
			</chapter>
		</book>
		<book number="43">
			<chapter number="1">
				<verse number="1">Etohopʼrege kathatetʼ tahẽkana, ar kathatetʼ do Isor ṭhen tahẽkana ar kathatetʼ do acʼge Isore tahẽkana.</verse>
				<verse number="2">Etohopʼrege uni do Isor sãoteye tahẽkana.</verse>
				<verse number="3">Sanamakʼge ona katha hotete sirjạu akana, ar oka sirjạu akan onako modre okaṭakʼ hõ uni begor do baṅ sirjạu akana.</verse>
				<verse number="4">Onare jion tahẽkana ar ona jionge manwakoakʼ marsal tahẽkana.</verse>
				<verse number="5">Ona marsal do ńutre jolokʼ kana ar ńut do marsal bae bhagao daṛeada.</verse>
				<verse number="6">Isor do Johan ńutuman mitʼṭen hoṛe kolledea.</verse>
				<verse number="7">Uni do marsal reaṅ goha emokʼ lạgitʼe hecʼlena jemon jotoko uniakʼ goha ańjomkateko pạtiạukʼ.</verse>
				<verse number="8">Johan acʼtetʼ do ona marsal bae tahẽkana menkhan ona marsal reakʼ goha emokʼe hecʼlena.</verse>
				<verse number="9">Unige sạri marsal do, one okoe mimitʼ manwako marsale emakokan, uni do dhạrtiteye hecʼlena.</verse>
				<verse number="10">Uni do dhạrtireye tahẽkana ar dhạrti do uni hotetege sirjạu akana, enhõ dhạrtiren manwa do bako oromledea.</verse>
				<verse number="11">Uni do acʼrenko ṭhene hecʼlena, menkhan acʼren hoṛge bako ataṅledea.</verse>
				<verse number="12">Menkhan tinạkʼ do unireko pạtiạuen arko ataṅkede onko mimitʼko do Isorren gidrạ hoyokʼ reakʼ ektiạriye ematʼkoa.</verse>
				<verse number="13">Noko hoṛkoakʼ janam do mãyãm khonakʼ do baṅ hoeakana, ar jel reakʼ sana se herel hoṛakʼ sana khon hõ baṅ, bickom Isor khonge hoeakana.</verse>
				<verse number="14">Ar ona kathatetʼge manwa jạt lekateye janamena ar aboko talareye girobasena. Isor Babaren sadher Hopon lekate uniakʼ oka ṭhonok menakʼ ona do alele ńelakada. Uni do daya ar sạriakʼteye perecʼgea.</verse>
				<verse number="15">Johan do uni reaṅ ãṭ aṛaṅte goha emetʼteye meneda, “Nui kangeae uni do one okoe reaṅ iń menletʼ, iń tayomteye daraekan ar iń khone maraṅge, ente uni do iń ạuri khonge menaea.”</verse>
				<verse number="16">Abo jotokoge uniakʼ ona perecʼakʼ khon daya cetan daya bon ńam akada.</verse>
				<verse number="17">Mose hotete ạn-ạriko em hoelena, menkhan daya ar sạritetʼ do Jisu Mạsi hotetege hecʼakana.</verse>
				<verse number="18">Isor do okoe hõ tisge bako ńelakadea. Ar acʼ sãote menae uni sadher Hopon, one okoe do acʼtetʼgeye Isorkan, unige uni doe sodor akadea.</verse>
				<verse number="19">Jihudi mukhiạko do Jerusalem nagraha khon naekeko ar Liwiko Johan ṭhenko kolketʼko khan Johan do onko ṭhen gohae emkeda. Onko doko kulikedea, “Am dom okoe kana?”</verse>
				<verse number="20">Johan do bae baṅleda bickom aṅgocketʼteye menkeda, “Iń do Mạsi doń baṅkana.”</verse>
				<verse number="21">Unre onko do Johanko kulikedea, “Okoe enḍekhan? Eliạ kanam?” Uni doe menkeda, “Baṅ, iń do Eliạ hõń baṅkana.” Onkoko metadea, “Enḍekhan am do cetʼ uni nạbi kanam?” Uniye roṛ ruạrkeda, “Baṅ.”</verse>
				<verse number="22">Adoko metadea, “Enḍekhan am dom okoe kana? Ente ale okoeko kolakatʼle sen ruạṛkate onko lạiako hoyokʼtalea. Ar am reaṅ do cetʼem menkea?”</verse>
				<verse number="23">Johane menkeda, “Ińge ona hohokạnicʼ reakʼ aṛaṅ do, one okoe reaṅ Jesaea nạbiye menakatʼ, Hahaṅkarre mitʼṭen hohokạnicʼ reakʼ aṛaṅe baḍae ocokʼkana, Probhuakʼ hor sojhekataepe.”</verse>
				<verse number="24">Johan ṭhen okoeko kol ocolen onko do Phạrusiko tahẽkana. Onko do Johanko kulikedea,</verse>
				<verse number="25">“Am do Mạsi hõ baṅ, Eliạ hõ baṅ, ar uni nạbi hõm baṅkan khan enḍekhan cedakʼem bạptisetʼkoa?”</verse>
				<verse number="26">Johan do onko Phạrusikoe metatʼkoa, “Iń ma dakʼteń bạptisetʼpe, menkhan apeko modre nonkan mitʼ goṭene teṅgo akana okoe do bape oromede.</verse>
				<verse number="27">Unikangea uni hoṛ do, one okoe iń tayomte hijukʼ reakʼ katha tahẽkantae. Iń do uniakʼ panahe reakʼ phitạ raṛaetae lekgeń baṅkana.”</verse>
				<verse number="28">Noa do Jordan gaḍa eṭakʼ aṛe reakʼ Bethaniạ atore hoelena one okare Johan doe bạptisetʼko tahẽkan.</verse>
				<verse number="29">Dosar hilokʼ Johan do Jisu acʼ ṭhen hijukʼkane ńelkede khane menkeda, “Hạni ńelepe Isorren Bheḍa Hopon, one uni manwakoakʼ sanam kạiye gokʼ idiyetʼkan.</verse>
				<verse number="30">Nui kangea uni do one okoe reakʼ iń lạiletʼ okoe do iń tayomteye daraekan ar iń khon hõe maraṅge, ente uni do iń ạuri khonge menaea.</verse>
				<verse number="31">Iń do bạń oromakade tahẽkana, menkhan uni do Israelko ṭhen jemone sodor ocokʼ onate iń do hecʼkate dakʼteń bạptisetʼpea.”</verse>
				<verse number="32">Ona tayom Johan do noa gohae emkeda, “Iń do serma khon sonot Jiu parwa leka pheḍ hijukʼte uni cetanre apʼakaniń ńelkedea.</verse>
				<verse number="33">Uni do bạń oromakade tahẽkana, menkhan okoe dakʼte bạptisko lạgitʼe kolakadiń unigeye men akadińa, ‘okoe cetanre sonot Jiu pheḍ hijukʼkanem ńelea, unige sonot Jiuteye bạptispea.’</verse>
				<verse number="34">Iń do onań ńelakada ar gohań emetʼkana nui kangeae Isorren Hopon.”</verse>
				<verse number="35">Dosar hilokʼ Johan ar acʼren barea cela do arhõ onḍekin tahẽkana.</verse>
				<verse number="36">Unre Jisui dãṛã baṛaekan tahẽkanre Johane menkeda, “Hạni ńele ben, Isorren Bheḍa Hopon.”</verse>
				<verse number="37">Ado Johan noa katha roroṛkin ańjomkede khan unkin banar cela do Jisukin pańjakedea.</verse>
				<verse number="38">Jisu do ạcurente pańjakane ńelketʼkinteye metatʼkinạ, “Cetʼben ńam kana?” Johanren cela dokin kulikedea, “E Rabbi, (torjomate) E Guru, am do okarem tahen kana?”</verse>
				<verse number="39">Jisui metatʼkinạ, “Dela hijukʼte ńel idiben.” Unre unkin do senkate Jisui tahenkan jaegakin ńelkeda ar enhilokʼ do uni sãotegekin tahẽyena. Unre okte do pon baja gan hoeakan tahẽkana.</verse>
				<verse number="40">Johanakʼ katha ańjomkate okoekin cela Jisukin pańjalede unkin modre mitʼ hoṛakʼ ńutum do tahẽkana Andreas. Uni do Simon Patrasren boehae tahẽkana.</verse>
				<verse number="41">Andreas do pạhilre acʼren boeha Simone sendra ńamkedeteye metadea, “Ạliń do Mạsi liń (torjomate do Krisṭ) ńam akadea.”</verse>
				<verse number="42">Ar Andreas do Jisu ṭhen Simone ạgukedea. Jisu do Simon beṅgetʼ adeteye metadea, “Am do Johan hopon Simon kanam, menkhan am do kephasem hoho ocokʼa.” Noa ńutum reakʼ mane do Patras, metakʼme dhiri.</verse>
				<verse number="43">Dosar hilokʼ Jisu do Gạlil Prodeshte calakʼe goṭawana. Un jokhecʼ Philipe ńelkede khan uniye metadea, “Dela pańjayińme ar ińren cela hoyokʼme.”</verse>
				<verse number="44">Philip do Bethsaeda atoren hoṛe tahẽkana, Andreas ar Patras hõ ona atorengekin tahẽkana.</verse>
				<verse number="45">Philip do Nathanaele sendra ńamkedeteye metadea, “Mose do okoeakʼ katha ạn-ạrikoreye ol oṭo akatʼ ar nạbiko hõ okoe reaṅko olakatʼ uni do alele ńam akadea. Uni do Nasareth atoren Josephren hopon Jisu kanae.”</verse>
				<verse number="46">Nathanael do Philipe metadea, “Nasaret khon do cetʼ jãhãn bhageakʼ hecʼ daṛekokʼa? Philip do uniye metadea, “Dela hijukʼte ńeleme.”</verse>
				<verse number="47">Jisu do Nathanael acʼ ṭhen hijukʼkane ńelkede khane menkeda, “Hạni ńelepe, mitʼṭen sạri Israel. Uniakʼ monre jãhãn phạsiạratetʼge bạnukʼ anaṅ.”</verse>
				<verse number="48">Nathanael do Jisui kulikedea, “Cekate iń dom oromkedińa?” Jisui roṛ ruạṛadea, “Philip ạuriye hohoamre, loa dare buṭạrem tahẽkanreń ńelletʼmea.”</verse>
				<verse number="49">Noate Nathanael do Jisui metadea, “E Guru, am do Isorren Hopon kanam ar amge Israelkoren raj do.”</verse>
				<verse number="50">Jisu do uniye metadea, “Loa dare buṭạreń ńelletʼme reakʼ kathań metatʼme iạtem pạtiạukʼ kana? Noa khon arhõ aema daṛeakʼkom ńela.”</verse>
				<verse number="51">Jisui menkeda, “Sạrigeń metapekana, serma jhicʼ akanpe ńela ar Isorren goḍetko do Manwa Hopon ṭhen pheḍ hijukʼ ar rakapʼ calakʼkanpe ńelkoa.”</verse>
			</chapter>
			<chapter number="2">
				<verse number="1">Niạ bar din tayom Gạlil reakʼ Kana nagrahare mitʼṭen bapla hoyena. Ar Jisuren eṅgat hõ onḍeye tahẽkana.</verse>
				<verse number="2">Ona baplare Jisu ar acʼren celako hõko neota ocoakan tahẽkana.</verse>
				<verse number="3">Ado darkha rasa cabayentako khan Jisuren eṅgat do Jisui metadea, “Darkha rasa do bạnukʼtakoa.”</verse>
				<verse number="4">Jisui menkeda, “Henda go noa babotre iń tulucʼ amakʼ do cetʼ? Ińakʼ okte do ńit hõ ạuriakʼa.”</verse>
				<verse number="5">Unre Jisuren eṅgattetʼ do sapʼ dapʼkoe metatʼkoa, “Uni jãhãnakʼgeye metape onage onkaepe.”</verse>
				<verse number="6">Jihudikoakʼ cạli leka ona jaegare apʼ ạbukokʼ lạgitʼ dhiri reakʼ turui goṭen dakʼ hanḍhako doṛomakatʼ tahẽkana. Onako reakʼ mimitʼ goṭecʼre do babar pepe mon leka dakʼ sahobokʼa.</verse>
				<verse number="7">Jisu do onko sapʼdapʼkoe metatʼkoa, “Noako hanḍhare dakʼ dul perejpe. Unre sapʼdapʼko do dakʼko dul perecʼkeda.</verse>
				<verse number="8">Ona tayom onkoe metatʼkoa, “Ma ńitokʼ do ona khon thoṛa bhurạgpe ar bhojren mukhiạ idiaepe.” Khan sapʼ dapʼko doko onkakeda.</verse>
				<verse number="9">Ado ona darkha rasa, one oka do dakʼ khon hoeakan, ona bhoj mukhiạe cakha ạikạukeda. Menkhan oka khon hecʼena ona do bae baḍaelakʼa; eken okoe dakʼko dul perecʼletʼ onkogeko baḍaekan tahẽkana. Onate bhojren mukhiạ do Jãwãe beṭa hohoadeteye metadea,</verse>
				<verse number="10">“Sanam hoṛge pạhilre do bhage darkha rasako calao maṛaṅa. Ar ona tayomko ńu bhagaolen khan lahatenakʼ khon thoṛa kom bogeakʼko emakoa. Menkhan am do ńit hạbicʼ bhageakʼ darkha rasam dohoakada.</verse>
				<verse number="11">Jisu do Gạlil reakʼ Kana nagrahare noage cinhạ lekate pạhil hahaṛa kạmiye kạmiketʼte acʼakʼ ṭhonoke sodorkeda. Onate celako do unireko pạtiạuena.</verse>
				<verse number="12">Ona tayom Jisu do acʼren eṅgattetʼ, boehako ar celako sãote Kapharnạhum nagrahateye calaoena, menkhan onḍe onko do ḍher din bako tahẽlena.</verse>
				<verse number="13">Jihudikoakʼ sen-parom porob soren khan Jisu do Jerusalemteye rakapʼ calaoena.</verse>
				<verse number="14">Uni do mundilre ḍaṅgra, bheḍa, parwa ạkhrińko ar ṭaka-poesa bodoletʼkan hoṛko duṛupʼ akane ńamketʼkoa.</verse>
				<verse number="15">Ado noakoe ńelketʼ khan uni do baber reakʼ mitʼṭen cạbuke benaokeda, ar onate sanam ḍaṅgra, bheḍa ar hoṛko onḍe khone laga oḍokketʼkoa. Ar ṭaka bodolkoakʼ poesakoe chiṭạuketʼte mạciko hõe ulṭạu giḍikatʼtakoa.</verse>
				<verse number="16">Uni do parwa ạkhrińkoe metatʼkoa “Men nonḍe khon noako idipe. Iń Babawakʼ oṛakʼ do bạnij-bepar oṛakʼ alope benaoa.”</verse>
				<verse number="17">Onate celako do sonot sostorre olakan uniakʼ noa katha disạ hecʼatʼkoa: Amakʼ oṛakʼ lạgitʼ ińakʼ oka khạndri dulạṛtiń, ona dulạṛge ińakʼ ontor doe jal jalaotińạ.</verse>
				<verse number="18">Unre Jihudi mukhiạko do Jisuko kulikedea, “Noako kạmi reakʼ ektiạriạ je sạrige menakʼtam ona reakʼ cinhạ lekate cetʼ hahaṛa kạmim udukʼ daṛealea?”</verse>
				<verse number="19">Jisui roṛ ruạṛatʼkoa, “Isorakʼ oṛakʼ dhaṅ dhaserpe, ar pe mãhãte ona do arhõń beretʼ ruạṛa.”</verse>
				<verse number="20">Noa katha ańjomkate Jihudi mukhiạko ko metadea, “Noa mundil benaote pongel turui bochor lagaolena, ar am do cetʼ noa pe mãhãtem beretʼ ruạṛa?”</verse>
				<verse number="21">Jisu do menkhan Isorakʼ oṛakʼ mente acʼakʼ hoṛmo reakʼ kathageye roṛletʼa.</verse>
				<verse number="22">Onate Jisu gocʼko khone jiwetʼ beretʼenre celakoko disạkeda uni do ona kathageye roṛletʼa mente. Unre celako do sonot sostor reakʼ katha ar Jisu okae roṛletʼ onareko pạtiạuena.</verse>
				<verse number="23">Ado sen-parom porobre Jisu Jerusalemre tahẽkate okako hahaṛa kạmiye kạmiketʼ ona ńelte ạḍi utạr hoṛ do unireko pạtiạuena.</verse>
				<verse number="24">Menkhan Jisu do onko ṭhen bae sodorlena, ente uni do joto hoṛe baḍae akatʼko tahẽkana.</verse>
				<verse number="25">Ar manwa reaṅ okoeakʼ goha hõ baṅ jạruṛadea, ente manwakoakʼ monre oka menakʼ ona doe baḍaekan tahẽkana.</verse>
			</chapter>
			<chapter number="3">
				<verse number="1">Phạrusiko modre Nikodemus ńutuman Jihudikoren mitʼṭen mukhiạ hoṛe tahẽkana.</verse>
				<verse number="2">Uni do mitʼ din ńindạ jokhecʼ Jisu ṭhen hecʼkateye menkeda, “E Guru, alele baḍaea am do mitʼṭen cecetʼicʼ leka Isor ṭhen khonem hecʼakana, ente okako hahaṛawakʼ kom kạmikan, ona do Isor soṅgete bae tahẽlen khan okoe hõ ohoe kạmi daṛelea.”</verse>
				<verse number="3">Jisu do Nikodemuse metadea, “Sạrigeń metam kana, jãhãe hoṛ dosar karte bae janamlen khan Isorakʼ raj do ohoe ńel daṛelea.”</verse>
				<verse number="4">Unre Nikodemus do uniye metadea, “Manwa do haṛamkate cekate arhõe janam daṛekokʼa? Dosar dhao eṅgatakʼ kukhire bolo ruạṛkate uni do cetʼ arhõe janam daṛeakʼa?”</verse>
				<verse number="5">Jisui menkeda, “Sạrigeń metamkana, dakʼ ar sonot Jiu khon bae janamlen khan okoe hõ Isorakʼ rajte ohoe bolo daṛelena.</verse>
				<verse number="6">Manwa khon janamicʼ do manwage ar Jiu khon janamicʼ do Jiuge.</verse>
				<verse number="7">Dosar karte janamokʼ hoyokʼtapea menteń metatʼmete alom hahaṛakʼa.</verse>
				<verse number="8">Hoe do oka secʼ sanaye ontegeye hoeyeda ar ona reakʼ saḍetetʼem ańjoma, menkhan oka khon hijukʼ kana ar okate calakʼa ona do bam baḍaea. Sonot Jiu khon okoeakʼ janam hoeakan onko do ṭhik onkageko hoyokʼa.”</verse>
				<verse number="9">Nikodemus do Jisui kulikedea, “Noa do cekate hoedaṛekokʼa?”</verse>
				<verse number="10">Unre Jisu do uniye metadea, “Israelkoren guru hoekatere hõ cetʼ noako bam bujhạueda?”</verse>
				<verse number="11">Sạrigeń metamkana, ale do okale baḍae akatʼ onagele roṛeda ar okale ńelakatʼ ona reaṅge gohale emeda, menkhan ape do aleakʼ goha bape luturakʼ kana.</verse>
				<verse number="12">Dhạrti reakʼakʼkoń lạiapere bape pạtiạukʼkan khan serma reakʼakʼ iń lạiapere cekatepe pạtiạukokʼa?</verse>
				<verse number="13">Sermare okoeye tahenkan ar serma khon okoeye hecʼakan uni Manwa Hopon chaḍa ar okoe hõ sermate do bako rakapʼ akana.</verse>
				<verse number="14">Cetʼleka Mose do hahaṅkarre bińe rakapʼlede onkage Manwa Hopon hõe rakapʼ ocokʼa,</verse>
				<verse number="15">jemon jãhãege unireye pạtiạukʼ uni do jaejug jion tahentae.</verse>
				<verse number="16">“Isor do manwa nunạkʼe dulạṛketʼkoa acʼren eskar janam Hopongeye emkedea, jemon unire pạtiạukʼ mitʼke mitʼ hoṛ aloko nosṭokʼ bickom jaejug jion tahentako.</verse>
				<verse number="17">Uni do manwako dusire paṛaoko lạgitʼ acʼren Hopon bae kolakadea bickom Hopon hotete jemon kại khon bańcaoko ńam ona lạgitʼgeye kolakadea.</verse>
				<verse number="18">Okoe uni Hoponreye pạtiạukʼ uniakʼ do jãhãn bicạr baṅ hoyokʼtaea, menkhan okoe bae pạtiạukʼ uni do dusi kanae mente laharegeye lekha ocoakana, ente uni do Isorren eskar janam Hoponre bae pạtiạu akana.</verse>
				<verse number="19">Uni do dusi menteye lekha ocoakana ente dhạrtire marsal hecʼ akana, menkhan manwakoakʼ kạmiko bạṛicʼgete manwa do marsal khon ńutge bạ̃ṛtiko dulạṛetʼkana.</verse>
				<verse number="20">Okoe bạṛicʼakʼe kạmikan uni do marsale hirkhạwakʼ kana. Ar bạṛicʼ kạmiko sodorokʼtae iạte marsal ṭhen do bae hijukʼ kana.</verse>
				<verse number="21">Menkhan okoe sạri horteye calakʼkan uni do marsal ṭhene hijukʼ kana jemon uniakʼ kạmiko Isorakʼ sanaleka hoeakana mente sodorokʼtae.”</verse>
				<verse number="22">Noa tayom Jisu ar uniren celako do Jihudạ disạmteko calaoena. Ar onḍe uni do acʼren celako sãote thoṛa dine tahẽyena ar hoṛko bạptiskoe ehopʼena.</verse>
				<verse number="23">Unre Salem ńutumanakʼ mitʼṭen ato sor ṭhen Aenonko metakʼ mitʼṭen jaegare Johan hõe bạptisetʼko tahẽkana, ente ona jaegare do ḍher dakʼ tahẽkana ar hoṛko hõ hecʼkateko bạptis ocokʼkan tahẽkana.</verse>
				<verse number="24">Ar un hạbicʼ Johan hõ hajotre bae bhorao ocoakan tahẽkana.</verse>
				<verse number="25">Ona jokhecʼ dhorom reakʼ niạm lekate saphakʼ babotre Johanren celako do mitʼṭen Jihudi sãoteko reṭepeṭekʼkan tahẽkana.</verse>
				<verse number="26">Onko do Johan ṭhen hecʼenteko menkeda, “E Guru, okoe do Jordan hanasare am sãoteye tahẽkan ar okoeṭakʼ reakʼ goham emletʼ, ńelme, uni doe bạptisetʼkoa ar sanam hoṛ uni ṭhengeko calakʼkana.”</verse>
				<verse number="27">Unre Johane roṛ ruạṛkeda, “Serma khon baṅ emlen khan okoe hõ cetʼge ohoe ńam daṛelea.</verse>
				<verse number="28">Apege roroṛpe ańjomakadiń je, Mạsi doń baṅkana, menkhan uni lahateń kol ocoakana.</verse>
				<verse number="29">Okoe ṭhen bạhui jimạ ocoakan uni kangeae jãwãe do. Ar lomta koṛa do jãwãe beṭawakʼ kathae ańjoma ar uniakʼ aṛaṅ ańjomteye rạskạkʼa. Onkage ińakʼ rạskạ hõ teheń do purạu akantińạ.</verse>
				<verse number="30">Uni do maraṅ idikʼtege hoyokʼtaea ar iń do ocogokʼ hoyokʼtińạ.”</verse>
				<verse number="31">Coṭ khon hijukʼ kanicʼ do sanamko cetanren kanae. Okoe dhạrti khone hijukʼkan uni do dhạrtiren kanae, ar uni do dhạrti reakʼ kathageye roṛa. Menkhan okoe serma khone hijukʼkan uni do sanamko cetanren kanae.</verse>
				<verse number="32">Uni do okae ńel akatʼ ar okae ańjomakatʼ ona reakʼ gohageye ema, menkhan okoe hõ uniakʼ goha do bako aṅgoctaea.</verse>
				<verse number="33">Okoe uniakʼ gohae aṅgoc akatʼ uni do ona hotetegeye sodoreda je, Isor okae men ona do sạrikana mente.</verse>
				<verse number="34">Isor okoeye kolakade uni do Isorakʼ kathageye roṛa, ente Isor do sonot Jiu soṅkate bae emekana.</verse>
				<verse number="35">Baba do Hopone dulạṛede kana ar uniakʼ tirege jotowakʼe emakada.</verse>
				<verse number="36">Hoponre pạtiạukʼicʼ do jaejug jion menakʼtaea, menkhan Hopon reakʼ bebataoicʼ do jion ohoe ńamlea, bickom Isorakʼ edre uni cetanre paṛaokʼa.</verse>
			</chapter>
			<chapter number="4">
				<verse number="1">Jisu do Johan khon hõ bạ̃ṛtiye celayetʼko are bạptisetʼkokan ona do Phạrusikoko ańjomakatʼ tahẽkana.</verse>
				<verse number="2">Jisu do apnarte bae bạptisetʼko tahẽkana menkhan uniren celakogeko bạptisetʼko tahẽkana.</verse>
				<verse number="3">Ado Jisu onae baḍaeketʼ khan Jihudạ Prodeshe bạgiatʼe arhõ Gạlilteye calaoena.</verse>
				<verse number="4">Ar Gạlilteye calakʼkan tahẽkan jokhecʼ uni do Samariạ disạm talate sen paromokʼ hoyentaea.</verse>
				<verse number="5">Uni do Samariạkoakʼ Sukhạrko metakʼ mitʼṭen nagrahateye hecʼena. Noa nagraha do Jakob acʼren hopon Joseph okaṭakʼ jaegae emade tahẽkan ona sorrege tahẽkana.</verse>
				<verse number="6">Ona jaegare Jakobakʼ mitʼṭen kũń tahẽkana. Jisu do dãṛã dãṛãteye laṅgayen khan ona kũń aṛereye duṛupʼena. Unre ber do tikin amdaj tahẽkana.</verse>
				<verse number="9">Uni Samariạ maejiue menkeda, “Iń mań Samariạ maejiukan. Ar Jihudi hoekate cekate am do dakʼem koeyeń kana?” Maejiu do noa iạteye menkeda ente Jihudi ar Samariạko do bako duṛupʼ teṅgonkan tahẽkana.</verse>
				<verse number="10">Jisu do uni maejiue roṛ ruạṛadea, “Isorakʼ danem baḍaele khan ar okoe am ṭhen dakʼe kokoe kana enḍekhan amge honaṅ uni ṭhen dakʼem koekea ar uni do jiwetʼ dakʼe emkema.”</verse>
				<verse number="11">Maejiue menkeda, “Menkhan amakʼ ma loloteakʼ hõ coṅ bạnukʼtam ar kũń ma khạndrige. Enḍekhan oka khon ona jiwetʼ dakʼ dom ńamkeda?</verse>
				<verse number="12">Aleren baba Jakob khon do bam maraṅa. Noa kũń do unigeye emakatʼlea. Uni ar acʼren hoponko do noa kũń reakʼ dakʼko ńũiyetʼ tahẽkana ar uniren mihũ meromko hõko ńũiyetʼ tahẽkana.”</verse>
				<verse number="13">Unre Jisui menkeda, “Jãhãege noa dakʼe ńũi uni do arhõ tetaṅea.</verse>
				<verse number="14">Menkhan iń oka dakʼiń emokʼ, ar okoe onae ńũi uni do tisge oho tetaṅlea. Ona dakʼ do uniakʼ ontorre jaejug jion lạgitʼ bhumbukokʼkan jharna leka hoyokʼa.”</verse>
				<verse number="15">Onate uni maejiu do Jisui metadea, “Enḍekhan ona dakʼ baṛe imạńme jemon alo tetaṅiń ar nonḍe dakʼ lo hijukʼ hõ alo hoyokʼ tiń.”</verse>
				<verse number="16">Jisu do uniye metadea, “Do calakʼme, ar amren jãwãe hoho ạguyem.”</verse>
				<verse number="17">Maejiue menkeda, “Jãwãe do bạnuitińạ.” Jisu do uniye metadea, “Ṭhikgem menakada jãwãe bạnuitama,</verse>
				<verse number="18">ente niạ lahare amren do mõṛẽ goṭen jãwãeko tahẽkantama, ar ńit okoe menae uni hõ amren jãwãe doe baṅkana. Am do sạri kathagem menakada.”</verse>
				<verse number="19">Unre maejiu do Jisui metadea, “Ńit iń baḍae daṛeakʼ kana am do mitʼṭen nạbi kanam.</verse>
				<verse number="20">Aleren hapṛamko do noa burureko sewaletʼ tahẽkana, menkhan apepe meneda, Jerusalemrege sewa do lek kana.”</verse>
				<verse number="21">Jisu do uniye metadea, “Ańjomme ar ińakʼ kathare pạtiạukʼme, ente nonkan okte hijukʼ kana unre Isor Baba do noa burure hõ baṅ ar Jerusalemre hõ bape sewawaea.</verse>
				<verse number="22">Ente ape do okaṭakʼ bape baḍaekan onape sewawakʼ kana, menkhan ale okaṭakʼle baḍaeakatʼ onagele sewawakʼ kana, ente kại khon bańcaokʼ do Jihudiko khonge hecʼakana.</verse>
				<verse number="23">Menkhan okte daraekana, ar ńit hõ kangea, one unre sạri sewako do Jiu ar sạriakʼte Babako sewawaea. Ar Baba hõ nonkan sewakogeye ńam baṛayetʼkoa.</verse>
				<verse number="24">Isor doe Jiu kana; ar okoe uniko sewawaekan, onko do Jiu ar sạriakʼte sewa lek takoa.”</verse>
				<verse number="25">Unre uni maejiue menkeda, “Baḍaegeạń, Mạsi, okoe do Krisṭko metaekan uni doe darae kana. Are hecʼlenre sanamakʼe baḍae ocobona.”</verse>
				<verse number="26">Jisu do uniye metadea, “Iń kangeạń uni do, one okoe am tulucʼe galmaraokan.”</verse>
				<verse number="27">Ar inạkʼtege Jisuren celako doko hecʼena, ar mitʼṭen maejiu tulucʼ Jisu galmaraoko ńelkede khan onko doko hahaṛayena. Menkhan enhõ okoege bako metadea, “Am do cetʼem khojkana se cedakʼ uni tulucʼ dom galmaraoeda?”</verse>
				<verse number="28">Unre maejiu do acʼakʼ kanḍae bạgi oṭoatʼte atoteye senena ar hoṛkoe metatʼkoa,</verse>
				<verse number="29">“Dela hijukʼte mitʼṭen hoṛ ńelepe. Uni do ińiń ceka akatʼ jotowakʼe lại ạdińa. Baṅ do nuigeye Mạsikan?”</verse>
				<verse number="30">Onate hoṛko do ato khon oḍokkate Jisu ṭhen hijukʼko ehopʼena.</verse>
				<verse number="31">Ar inạ takre celako do nehõradeteko metadea, “E Guru, thoṛa jom maṛaṅlem.”</verse>
				<verse number="32">Jisu do onkoe metatʼkoa, “Iń ṭhen nonkan jomakʼ menakʼa one ona reakʼ ape do bape baḍaekan.”</verse>
				<verse number="33">Onate celako doko menana, “Enḍekhan cetʼ jãhãe jomakʼko ạgu akawadea?”</verse>
				<verse number="34">Unre Jisui metatʼkoa, “Okoeye kol akadiń uniakʼ sanaleka senakʼ ar uniakʼ kạmi purạutaege hoyokʼ kana ińakʼ jomakʼ do.</verse>
				<verse number="35">Ape do cetʼ bape meneda, ‘ar pon cando khange phosol samṭao din do seṭerokʼa mente?’ Menkhan ińiń metapekana, mitʼ dhao khetko secʼ beṅgetʼakʼpe, phosol samṭao okte do hoeakana.</verse>
				<verse number="36">Okoe phosole samṭaoetʼkan uni do ńitge kuṛạiye ńameda ar jaejug jion lạgitʼ phosole doho jarwayeda. Onate itạ erokʼicʼ ar phosol samṭaoicʼ, unkin banarge mitʼ sãotekin rạskạkʼ kana.</verse>
				<verse number="37">Noate sạbudokʼ kana, ‘mitʼ hoṛ doe era ar eṭagicʼ doe samṭaoa.’</verse>
				<verse number="38">Iń do nonkan phosol samṭaoiń kolketʼpea one ona lạgitʼ ape do bape khaṭao akan. Ente eṭakʼko doko khaṭao akana ar ape do ona khaṭaoakʼ reakʼ phosolpe samṭaoeda.”</verse>
				<verse number="39">Ado okoe maejiue gohayetʼ tahẽkan, acʼe ceka akatʼ ona jotowakʼ do uniye lạiakada mente, onate uniakʼ katha ańjomkate ona atoren ạḍi utạr Samariạ hoṛ do Jisureko pạtiạuena.</verse>
				<verse number="40">Onko do Jisu ṭhen hecʼkate ako sãote tahen lạgitʼko nehõradea. Onate Jisu do onḍe bar dine tahẽyena.</verse>
				<verse number="41">Unre uniakʼ katha ańjomkate arhõ ạḍi utạr hoṛko pạtiạuena.</verse>
				<verse number="42">Onko do uni maejiuko metadea, “Ńitokʼ do eken amakʼ katha iạtele pạtiạukʼ kana ona do baṅ, menkhan uniakʼ katha ańjomkatele bujhạu daṛeakʼ kana, sạrige uni do manwakoren babańcaoicʼ kanae.”</verse>
				<verse number="45">Ar Gạlilreye seṭeren khan Gạlilrenko do uniko ataṅ daramkedea. Ente porob jokhecʼ okoeko hoṛ Jerusalemteko senlen onko do Jisui kạmiletʼakʼ jotowakʼko ńelleda.</verse>
				<verse number="46">Jisu do arhõ Gạlil reakʼ ona Kana atoteye calaoena. Nonḍege uni do dakʼe darkha rasa ocoletʼ tahẽkana. Ar Gạlil reakʼ Kapharnạhum nagrahare mitʼṭen raj kạmiạ hoṛren hopontetʼ doe ruạ kạhil akan tahẽkana.</verse>
				<verse number="47">Uni raj kạmiạ hoṛ do Jisu Jihudiạ khon Gạlilteye hecʼakana menteye baḍaeketʼ khan uni do Jisu ṭhen senkateye nehõrena jemon Kapharnạhumte senkate gidrạye bogeye. Unre uniren gidrạ do gujukʼ dạkhile tahẽkana.</verse>
				<verse number="48">Jisu do uni raj kạmiạ hoṛe metadea, “Jãhãn cinhạ se hahaṛa kạmi bape ńellekhan ape do okalekate hõ ohope pạtiạulena.”</verse>
				<verse number="49">Unre uni raj kạmiạ hoṛ doe menkeda, “Ma dayakate ińren gidrạ ạuriye gujukʼrege hijukʼme.”</verse>
				<verse number="50">Jisu do uniye metadea, “Do calakʼme, hoponme doe bogeyena.” Ar uni kạmiạ hoṛ do Jisuakʼ kathare pạtiạuenteye calaoena.</verse>
				<verse number="51">Ado uni raj kạmiạ hoṛ do tinre oṛakʼe ruạṛ senokʼkan tahẽkana unre horrege uniren gutiko do hecʼkateko metadea, “Amren hoponme doe bogeyena,”</verse>
				<verse number="52">Uni doe kuliketʼkoa, “Oka okteye bogeyena?” Adoko lạiadea, “Hola tikin mitʼ baja okte ruạ do chuṭạuentaea.”</verse>
				<verse number="53">Ar inạtege gidrạren apattetʼe doe bujhạukeda, ṭhik ona okterege Jisu doe metade tahẽkana, “Amren gidrạ doe bogeyena.” Unre acʼ ar acʼakʼ gharońjren sanamko do Jisureko pạtiạuena.</verse>
				<verse number="54">Ar Jihudạ khon Gạlilre hecʼen tayom Jisu do dosar dhao noa hahaṛa kạmiye kạmikeda.</verse>
			</chapter>
			<chapter number="5">
				<verse number="1">Niạ tayom Jisu do Jerusalemteye calaoena, ente ona jokhecʼ Jihudikoakʼ mitʼṭen porob tahẽkana.</verse>
				<verse number="2">Jerusalemre bhiḍi-phaṭokʼ ṭhen mitʼṭen pukhri menakʼa; onḍe do mõṛẽ goṭen umul akatʼ jaega menakʼa. Ibri pạrsite ona pukhri reakʼ ńutum do Bethsaedako metakʼkana.</verse>
				<verse number="3">Ar onako jaegare ạḍi utạr rugiko tahẽnkan tahẽkana. Kãṛãko, leḍhako, ar hoṛmo rohoṛ caba akan hoṛko hõ onko modreko tahẽkana.</verse>
				<verse number="4">Ar mitʼṭen serma goḍet do okte oktere ona pukhrire pheḍkate dakʼe laṛao oṭokakʼkan tahẽkana ar ona tayom pạhilre okoe ona dakʼreye pheḍ maṛaṅokʼ uni do joto lekan rog khone boge utạrokʼ kan tahẽkana. Ar rugiko do dakʼ laṛaokʼ reakʼ koyokʼ horreko tahẽnkan tahẽkana.</verse>
				<verse number="5">Onḍe do pe gel irạl bochor khon rogteye jạbun akan mitʼṭen hoṛe tahẽkana.</verse>
				<verse number="6">Ar ḍher din khon onḍe menaea mente Jisui baḍaeketʼ khan uniye kulikedea, “Am do cetʼ bogekʼ sanayetʼmea?”</verse>
				<verse number="7">Ruạkʼicʼ doe roṛ ruạṛkeda, “E baba, ińren do okoe hõ bạnukʼkoa, one okoe do dakʼ laṛaokʼ são sãote pukhriteko pheḍkạń. Ente ińiń pheḍokʼ pheḍokʼtege iń khon lahare ar mitʼ hoṛe pheḍ godokʼ kana.”</verse>
				<verse number="8">Jisu do uniye metadea, “Ma beretʼme, ar amakʼ aṭetʼ kuṭuṅtam ar taṛamme.”</verse>
				<verse number="9">Unre uni hoṛ doe boge utạrena ar acʼakʼ aṭetʼakʼ kuṭuṅkate taṛame ehopʼena. Ar enhilokʼ do jirạukʼ mãhã tahẽkana.</verse>
				<verse number="10">Onate Jihudi mukhiạko do uni hoṛko metadea, “Teheń do jirạukʼ mãhã kana; ar dhorom reakʼ niạm lekate aṭetʼakʼ kuṭuṅ baṛae do lek baṅkana.”</verse>
				<verse number="11">Unre uni do mukhiyạkoe metatʼkoa, “Menkhan okoeye boge akadiń unige ‘aṭetʼ kuṭuṅkate taṛam baṛaeye metadińạ.’ ”</verse>
				<verse number="12">Onko do uni hoṛko kulikedea, “Okoe kanae uni hoṛ do, oneye metatʼme, ‘amakʼ aṭetʼakʼ kuṭuṅkate taṛamme?’ ”</verse>
				<verse number="13">Menkhan boge ocoyenicʼ do bae baḍaeleda uni doe okoe kana mente, ente ona jaegare ạḍi utạr hoṛko bhiṛakatʼ tahẽkante Jisu do onḍe khone calaoena.</verse>
				<verse number="14">Ona tayom Jisu do mundilre uni hoṛ ńel ńamkedeteye metadea, “Ńelme, am dom boge akana. Ar alom kạiya, jemon jãhãnakʼ bạṛicʼ alo hoyokʼtam.”</verse>
				<verse number="15">Unre uni hoṛ do calaokate Jihudi mukhiyạkoe lạiatʼkoa, acʼ okoeye bogeakade uni doe Jisu kana.</verse>
				<verse number="16">Jirạukʼ mãhãre Jisu do noakoe kạmiketʼte Jihudi mukhiạko do goje lạgitʼko kurumuṭukeda.</verse>
				<verse number="17">Unre uni do onko mukhiyạkoe metatʼkoa, “Ińren Baba do jao ghuṛiye kạmi kana ar iń hoń onkayeda.”</verse>
				<verse number="18">Jisuakʼ noa katha iạte mukhiạko do goje reakʼ artetʼ dão ńam baṛaeko ehopʼena, ente uni do eken jirạukʼ mãhã reakʼ niạme rạputʼeda ona do baṅ, bickom Isor do acʼren Baba menteye metaekante acʼ do Isor somane benaokʼkana.</verse>
				<verse number="19">Onate Jisu do onko mukhiyạkoe metatʼkoa, “Sạrigeń metapekana, Hopon do acʼte cetʼge bae ceka daṛeakʼa. Baba okaṭakʼ kạmikane ńelekan eken onageye daṛeakʼa, ente Baba okae cekae Hopon hõ onageye onkayeda.</verse>
				<verse number="20">Baba do Hopone dulạṛede kana ar acʼ jãhãnakʼgeye cekayetʼ, ona jotowakʼge Hopone ńel ocoyedea. Uni do noako khon hõ maraṅ maraṅakʼ kạmiko Hopone udukʼaea, jemon Hoponakʼ sanam kạmiko ńeltepe hahaṛakʼ.</verse>
				<verse number="21">Baba do cetʼleka gocʼko jiwi emkateye beretʼetʼko onkage Hopon hõ jãhãerege sanayede unigeye jiwetʼ edekana.</verse>
				<verse number="22">Baba do okoe hõ bae bicạrkoa, menkhan joto bicạr reakʼ dạyik do Hopone emakawadea,</verse>
				<verse number="23">Baba cetʼlekako manotede onkage jemon Hopon hõko manote. Hopon okoe bae manotede, uni do kolakadińicʼ Baba hõ bae manotea.</verse>
				<verse number="24">“Sạrigeń metapekana, Ińakʼ katha okoeye ańjom ar kol akadińicʼreye pạtiạukʼ uni do jaejug jion menakʼtaea. Uni do dusi mente bae lekhakʼa, ente uni do moron khon jionteye parom akana.</verse>
				<verse number="25">Sạrigeń metapekana, nonkan okte hijukʼ kana, bickom ńitokʼkangea, tinre gocʼko do Isorren Hoponakʼ aṛaṅko ańjoma ar tinạkʼko ańjom onko doko jiwedokʼa.</verse>
				<verse number="26">Ente, Baba do cetʼleka acʼre jion menakʼtae onkage uni do Hopon hõ jion tahentae lạgitʼe emakawadea.</verse>
				<verse number="27">Baba do manwa bicạrko lạgitʼ ektiạri Hopone emakawadea, ente uni doe Manwa Hopon kana.</verse>
				<verse number="28">Noa katha ańjomkate alope hahaṛakʼa, ente nonkan okte daraekana, okoe topare menakʼko onko sanamkoge manwa Hoponakʼ aṛaṅ ańjomteko oḍokʼ hijukʼa.</verse>
				<verse number="29">Okoe bhageko kạmi akatʼ onko do jion ńam lạgitʼko beredokʼa, ar okoe bạṛicʼakʼ kạmikote okteko khemao akatʼ onko do sạjạiyokʼ lạgitʼgeko beredokʼa.</verse>
				<verse number="30">Iń do apnarte cetʼge bạń ceka daṛeakʼa; cetʼlekań ańjoma onkageń bicạra. Iń do hok reakʼgeń bicạra, ente ińakʼ sana leka kạmi do bạń khojkana menkhan okoeye kolakadiń uniakʼ menjoṅ lekageń kạmia.</verse>
				<verse number="31">Ińge apnar reaṅ gohań emle khan ona goha sạriakʼ do baṅkana.</verse>
				<verse number="32">Eṭakʼ mitʼ hoṛ menaea okoe do iń reaṅ gohae emetʼkan, ar ińiń baḍaea uni oka gohae em ona do sạrigea.</verse>
				<verse number="33">Ape do Johan ṭhen kathape kolleda, ar uni do sạri gohageye emakada.</verse>
				<verse number="34">Iń do manwakoakʼ gohare bạń ṭehãḍokʼ kana, menkhan ape jemon kại khon bańcaope ńam onate noako katha doń roṛeda.</verse>
				<verse number="35">Johange ona jolokʼkan diuheye tahẽkana one okaṭakʼ do ḍig ḍigạukʼkan tahẽkan; ar ape do thoṛa okte lạgitʼ uniakʼ ona marsalre hulạsokʼpe kusilena.</verse>
				<verse number="36">Menkhan Johanakʼ khon hõ ińakʼ do maraṅ goha menakʼtińạ, ente okako kạmi Babae emakawạdiń onakogeń kạmi kana. Ar onako do iń reaṅ noa gohae emeda je, Babageye kolakadińạ.</verse>
				<verse number="37">Uni Babage, one okoe do ińe kolakadiń, uni acʼge iń reaṅ gohae emakada. Ape do tis hõ uniakʼ aṛaṅ bape ańjom akatʼtaea ar mẽtʼãhã hõ bape ńelakada.</verse>
				<verse number="38">Ona chaḍa uniakʼ kathako do apeakʼ ontorre baṅ tahen kana, ente okoeye kolakade unire bape pạtiạukʼkana.</verse>
				<verse number="39">Ape do sonot sostorkope ḍunḍhạueda, entepe hudiseda ona hotetege jaejug jionpe ńama. Menkhan ona sostor ma coṅ iń reaṅge gohae emetʼkan;</verse>
				<verse number="40">enrehõ ape do jion ńam lạgitʼ iń ṭhen hijukʼ baṅ sanayetʼpea.</verse>
				<verse number="41">“Manwakoakʼ sabasi ńam lạgitʼ do bạń kurumuṭuyeda,</verse>
				<verse number="42">menkhan iń do apeń baḍae akatʼpea. Ińiń baḍaea apeakʼ ontorre Isorakʼ dulạṛ do bạnukʼtapea.</verse>
				<verse number="43">Iń do ińren Baba ńutumteń hecʼakana ar bape aṅgocedeń kana; menkhan eṭakʼ jãhãe acʼ nijakʼ ńutumteye hecʼlen khan uni dope aṅgocea.</verse>
				<verse number="44">Ape do eṭakʼko ṭhen khon sarhao ocokʼpe ńamkana, menkhan okaṭakʼ sarhao eken Isor ṭhen khon ńamokʼ ona reakʼ do bape kurumuṭuyeda. Ar noa tayom do cekatepe pạtiạu daṛekokʼa?</verse>
				<verse number="45">Alope hudisa, Baba ṭheniń dusipea; menkhan okoe Mose ṭhenpe as akan uni Mosege ape doe dusipea.</verse>
				<verse number="46">Ape do Mosepe pạtiạuae khan honaṅ ińrehõpe pạtiạukokʼa, ente Mose do iń reaṅgeye olakada.</verse>
				<verse number="47">Menkhan uniakʼ olakʼge bape pạtiạuakʼkan khan cekate ińakʼ kathako dope pạtiạuakʼa?”</verse>
			</chapter>
			<chapter number="6">
				<verse number="1">Ona tayom Jisu do Gạlil doreão hanasae parom calaoena. Noa doreãoge Tiberias doreão hõko metakʼkana.</verse>
				<verse number="2">Ar ạḍi utạr hoṛ do Jisuko pańja idikedea, ente rugiko cetanre cinhạ kạmi lekate okako hahaṛa kạmiye kạmi akatʼ tahẽkan onko do onakoko ńelakatʼ tahẽkana.</verse>
				<verse number="3">Ado Jisu ar acʼren celako do mitʼṭen burure rakapʼenteko duṛupʼena.</verse>
				<verse number="4">Unre Jihudikoakʼ sen-parom porob do sor hecʼakan tahẽkana.</verse>
				<verse number="5">Ado Jisui beṅgetʼ rakapʼketʼ khan gadel hoṛ acʼ ṭhen hijukʼkane ńelketʼkoa. Uni do Philipe metadea, “Noko hoṛ jom ocoko lạgitʼ piṭhạ do oka khon bon kiriń ạgukea?”</verse>
				<verse number="6">Uni do Philip biḍạue lạgitʼ noa kathae metadea, ente cetʼe cekaea ona doe baḍaekan tahẽkana.</verse>
				<verse number="7">Philip do Jisui metadea, “Onko mimitʼ hoṛ jauḍicʼkateko ńamlere hõ bar sae Dinar reakʼ piṭhạte hõ ohoko anṭaolena.”</verse>
				<verse number="8">Jisuren celako modre mitʼ hoṛakʼ ńutum do Andreas tahẽkana. Uni do Simon Patrasren boehae tahẽkana.</verse>
				<verse number="9">Uni do Jisui metadea, “Nonḍe mitʼṭen huḍiń koṛa ṭhen barea kạṭicʼ hako ar mõṛẽ goṭen jao reakʼ piṭhạ menakʼa, menkhan noate nunạkʼ hoṛakʼ do cetʼ hoyokʼa?”</verse>
				<verse number="10">Jisui menkeda, “Hoṛko duṛupʼ ocokope.” Ona jaegare ḍher ghãs tahẽkana. Onate gadel hoṛ do ona cetanregeko duṛupʼena. Onḍe do mõṛẽ hajar herel hoṛko tahẽkana.</verse>
				<verse number="11">Ona tayom Jisu do onako piṭhạ ataṅkate Isore gun manao joharadea ar duṛupʼ akankoe hạṭińatʼkoa. Onkage uni do hako reakʼ hõe ematʼkoa. Ar okoe tinạkʼko khojketʼ unạkʼgeko ńamkeda.</verse>
				<verse number="12">Adoko jom biyen khan Jisu do acʼren celakoe metatʼkoa, “Sarecʼakʼ kecakʼko jarwaepe jemon cetʼge alo nosṭokʼ.”</verse>
				<verse number="13">Adoko jomketʼ tayom ona mõṛẽ goṭen piṭhạ reakʼ okako sarecʼ tahẽkan celako do onako halaṅ samṭaoketʼte gelbar khạclạkʼko perecʼkeda.</verse>
				<verse number="14">Jisuakʼ noa hahaṛa kạmi ńelte gadel hoṛkoko menkeda, “Dhạrtite okoeṭakʼ nạbi hijukʼ reakʼ katha menakʼtae sạrige uni nạbi doe nuikangea.”</verse>
				<verse number="15">Noate Jisui bujhạukeda, hoṛko do raje lạgitʼko jormoṭe lạgidokʼ kana. Onate acʼ eskarge uni do arhõ ona buruteye rakapʼ calaoena.</verse>
				<verse number="16">Ạyupʼen khan Jisuren celako do doreão aṛeteko calaoena,</verse>
				<verse number="17">ar mitʼṭen lạukạre decʼkate onko do Kapharnạhum nagrahate senokʼ lạgitʼ doreão paromokʼko ehopʼena. Unre do ńut akan tahẽkana, ar unhạbicʼ hõ Jisu do onko ṭhen bae hecʼakan tahẽkana.</verse>
				<verse number="18">Ar ạḍi tạpise hoeyetʼ tahẽkante doreãore maraṅ maraṅ ḍheoko rakabokʼ kan tahẽkana.</verse>
				<verse number="19">Ado pe se pon mail gan lạukạko calao idiakatʼ tahẽkanre, Jisu do doreão cetante taṛamate lạukạ ṭhen hijukʼkanko ńelkedea. Ar uni ńelte celako do ạḍi bạṛicʼko botorena.</verse>
				<verse number="20">Unre Jisui metatʼkoa, “Alope botorokʼa, iń kangeạń.”</verse>
				<verse number="21">Celako do lạukạre Jisu deje sanaketʼkoa, ar okateko calakʼkan tahẽkan onḍeko seṭergotʼena.</verse>
				<verse number="22">Ado doreão eṭakʼ aṛere okoeko hoṛko teṅgo akan tahẽkan, dosar hilokʼ onko doko bujhạu daṛekeda je, laha hilokʼ onḍe do mitʼṭen chaḍa ar eṭakʼ jãhãn lạukạ do baṅ tahẽkana. Onko do arhõko bujhạukeda je, Jisu do acʼren celako sãote ona lạukạre bae decʼlena bickom cela motogeko sen akan tahẽkana.</verse>
				<verse number="23">Menkhan okare Probhu do gun manao joharkate hoṛko piṭhại jom ocoletʼko ona jaegare unre Tibiriạ nagraha khon eṭakʼ lạukạko hecʼena.</verse>
				<verse number="24">Onate hoṛko do tinreko ńelkeda je, Jisu se uniren cela okoege onḍe bạnukʼkoa unre onko do onako lạukạre decʼkate Jisu ńame lạgitʼ Kapharnạhumteko calaoena.</verse>
				<verse number="25">Onḍe seṭerkate onko do Jisu sendra ńamkedeteko metadea, “E Guru, tinre nonḍe dom hecʼakana?”</verse>
				<verse number="26">Jisui roṛ ruạṛatʼkoa, “Sạrigeń metapekana, hahaṛa kạmipe ńelletʼ iạtepe ńam baṛayediń kana ona do baṅ, bickom piṭhạkotepe jom bilen iạtepe ńam baṛayedińa.</verse>
				<verse number="27">Menkhan oka jomakʼ nosṭo giḍikʼ ona lạgitʼ uduṛ dhupuṛ baṛae reakʼ do cetʼ lab? Okaṭakʼ jomakʼ baṅ nosṭokʼ bickom jaejug jion tahentape ona lạgitʼ kạmipe. Ona do Manwa Hopongeye emapea, ente Isor Baba doe sạbud akada, noa kạmi reakʼ ektiạri do eken uniakʼge menakʼtaea mente.</verse>
				<verse number="28">Noa iạte Jisuko kulikedea, “Enḍekhan Isorakʼ kạmi lạgitʼ ale do cetʼ cekae hoyokʼ talea?”</verse>
				<verse number="29">Jisui metatʼkoa, “Isor okoeye kolakade unire pạtiạukʼge hoyokʼ kana Isorakʼ kạmi.”</verse>
				<verse number="30">Unreko kulikedea, “Enḍekhan cetʼlekan hahaṛa kạmim udukʼ alete amrele pạtiạu daṛekokʼa? Ar am do cetʼem kạmiya?</verse>
				<verse number="31">Aboren hapṛamko ma hahaṅkarre Mannako jomletʼ. Sonot sostorre olakana, ‘Isor do serma khon jom lạgitʼ piṭhại ematʼkoa,’ ”</verse>
				<verse number="32">Jisu do onkoe metatʼkoa, “Sạrigeń metapekana, serma khon oka piṭhạpe ńamletʼ ona do Mose hõ bae emakatʼpea, menkhan ińren Babage sạri piṭhạ serma khone emapekana.</verse>
				<verse number="33">Serma khon pheḍ hecʼkate manwako okoe jione emakokan unikangeae Isore emokʼkan piṭhạ do.”</verse>
				<verse number="34">Ado hoṛko uniko metadea, “E Guru, enḍekhan jaoge noa piṭhạ emaleme baṛe.”</verse>
				<verse number="35">Jisui metatʼkoa, “Ińge ona jion reakʼ piṭhạ do. Okoe iń ṭhene hijukʼ uni do tis hõ baṅ reṅgejea. Ar okoe ińreye pạtiạukʼkan uni do tisge baṅ tetaṅea.</verse>
				<verse number="36">Iń doń lại akawatʼpea, ńel akadińạpe menkhan enhõ ape do bape pạtiạukʼkana.</verse>
				<verse number="37">Baba okoekoe emawạń onko jotoge iń ṭhenko hijukʼa. Okoe iń ṭhene hijukʼ uni do oka lekate hõ ohoń oḍok giḍilea,</verse>
				<verse number="38">ente ińakʼ sanaleka kạmi lạgitʼ do baṅ, bickom okoeye kol akadiń uniakʼ monejoṅ leka kạmi lạgitʼge serma khoniń pheḍ hecʼakana.</verse>
				<verse number="39">Okoeye kolakadiń uniakʼ sana do noage je, uni okoekoe emakawạdiń onko modre mitʼṭen hõ alo jemoniń atʼko bickom mucạtʼ dinreń jiwetʼ beretʼkoa.</verse>
				<verse number="40">Ińren Babawakʼ sana do nõkʼõe jemon Hoponko beṅgetʼae ar unire pạtiạukʼ mitʼke mitʼko do jaejug jion tahentako. Ińge onko do mucạtʼ dinreń jiwetʼ beretʼkoa.”</verse>
				<verse number="41">Unre Jihudi mukhiạko do uni upạrteko karacʼ kurucʼena, ente Jisui metatʼko tahẽkana, “Serma khon oka piṭhạ pheḍ hecʼakan ona piṭhạ doń ińkangea.”</verse>
				<verse number="42">Khan onko mukhiạko do memenko ehopʼena, “Nũi do cetʼ Josephren hopon Jisu doe baṅkana? Nuiren go-babakin ma coṅ bon oromakatʼ kinge. Enḍekhan cekateye meneda, ‘iń do serma khoniń pheḍ hecʼakana?’ ”</verse>
				<verse number="43">Jisui metatʼkoa, “Ape apere alope karacʼ kurujokʼa.</verse>
				<verse number="44">Ińren Baba, one okoeye kolakadiń uni bae orle khan okoe hõ iń ṭhen ohoe hecʼ daṛelena. Ar ińge mucạtʼ dinre uniń jiwetʼ beredea.</verse>
				<verse number="45">Nạbikoakʼ puthire ol akana, ‘onko sanamkoge Isor ṭhen sikhạunako ńama.’ Baba ṭhen khon ańjomkate okoeye cetʼakatʼ unige iń ṭhene hijukʼa.</verse>
				<verse number="46">Baba do okoe hõ bako ńel akadea, eken okoe Isor ṭhen khone hecʼakan unigeye ńelakadea.</verse>
				<verse number="47">Sạrigeń metapekana, jãhãege ińreye pạtiạukʼ uni do unrege jaejug jione ńama.”</verse>
				<verse number="48">“Ińge jion reakʼ piṭhạ do.</verse>
				<verse number="49">Aperen hapṛamko do hahaṅkarre Mannako jomleda ar enhõko gocʼena.</verse>
				<verse number="50">Menkhan noa kangea ona piṭhạ do one oka serma khon pheḍ hecʼakan, jemon manwa ona jomkate gujukʼ khon bańcaoko ńam.</verse>
				<verse number="51">Ińge ona jiwetʼ reakʼ piṭhạ oka do serma khon pheḍ hecʼakan. Ar okoe noa piṭhại jom uni do jaejug hạbicʼ jione ńama. Ińakʼ hoṛmoge ona piṭhạ do. Manwa jemon jionko ńam ona lạgitʼ iń do ińakʼ hoṛmoń emokʼa.”</verse>
				<verse number="52">Noa katha ańjomkate Jihudi mukhiạko do reṭe peṭekʼko ehopʼena. Onko doko menkeda, “Cekate nui hoṛ do acʼakʼ hoṛmo jom lạgitʼe em daṛekebona?”</verse>
				<verse number="53">Jisui metatʼkoa, “Sạrigeń metapekana, Manwa Hoponakʼ jel bape jomle khan ar uniakʼ mãyãm bape ńule khan apere jion do bạnukʼanaṅ.</verse>
				<verse number="54">Jãhãege ińakʼ jele jom ar mãyãme ńũi uni do jaejug jione ńama, ar mucạtʼ dinre uni doń jiwetʼ beredea.</verse>
				<verse number="55">Ińakʼ jel do sạri jomakʼ kana ar ińakʼ mãyãm do sạri ńũiyakʼ kana.</verse>
				<verse number="56">Okoe ińakʼ jele jom ar ińakʼ mãyãme ńũi uni do ińreye tahẽnkana ar iń hõ unire.</verse>
				<verse number="57">Iń do jiwetʼicʼ Babageye kolakadińạ ar uni iạtege jiwetʼ minạńa. Onkage iń jojomicʼ hõ iń hotete jiwetʼe tahena.</verse>
				<verse number="58">Noage serma khon pheḍ hecʼakan piṭhạ do. Aperen hapṛamko okaṭakʼ piṭhạ jomkateko gocʼen onkan piṭhạ noa do baṅkana. Noa okoeye jom uni do jaejug hạbicʼ jione ńama.</verse>
				<verse number="59">Kapharnạhum reakʼ sunạgogreye cetʼako kan tahẽkanre Jisu do noa kathae roṛleda.</verse>
				<verse number="60">Ar uniren celako modre ḍherkoge noa katha ańjomkateko menkeda, “Noa do ạḍi keṭecʼ sikhạuna kana. Ar noa do okoeye ańjom daṛekea?”</verse>
				<verse number="61">Jisu do acʼren celako noa reakʼ karacʼ kurujokʼkane bujhạuketʼkoa. Onate uni doe metatʼkoa, “Noa iạte cetʼ monrepe tạkijokʼ kana?</verse>
				<verse number="62">Enḍekhan Manwa Hopon pạhil okareye tahẽkan onḍe rakapʼ calakʼkanpe ńellere ape do cetʼpe mena?</verse>
				<verse number="63">Manwa hoṛmo do oka kaj reakʼ hõ baṅkana; sonot Jiuge jione emokʼkana. Okako katha ape ṭheniń roṛakatʼ ona do jiu ar jion kana.</verse>
				<verse number="64">Menkhan ape modre nonkanko menakʼkoa okoe do ińre bako pạtiạukʼkan.” Okoeko Jisure bako pạtiạukʼkan ar okoe hoteteye soprot ocokʼ, ona do Jisu pạhil khongeye baḍaekan tahẽkana.</verse>
				<verse number="65">Ona iạteye menkeda, “Onateń metapekana, Ạpuń daṛe bae emape khan okoe hõ iń ṭhen do ohope hecʼ daṛelena.”</verse>
				<verse number="66">Jisuakʼ noa katha iạte celako modre ḍherkoge pạcena ar uni tulucʼ ar bako dãṛãleda.</verse>
				<verse number="67">Onate Jisu do onko gelbar celakoe metatʼkoa, “Ape hõ cetʼ ruạṛ joṅpe ńamkana?”</verse>
				<verse number="68">Simon Patras do Jisui metadea, “E Probhu, ale do okoe ṭhenle calakʼa? Jaejug jion reakʼ katha ma coṅ am ṭhenge.</verse>
				<verse number="69">Alele biswạs akana arle baḍae akada, am do Isorren uni sonoticʼ kanam.”</verse>
				<verse number="70">Unre Jisu do onkoe metatʼkoa, “Ape gelbar goṭenge cetʼ bạń bachao akatʼpea? Menkhan ape modre mitʼṭen bạiri menaea.”</verse>
				<verse number="71">Jisu do Simon Iskariotren hopon Jihudạwakʼ kathae menetʼ tahẽkana, ente unigeye soprote lạgidokʼkan tahẽkana. Ar uni do gelbarko modren mitʼ hoṛe tahẽkana.</verse>
			</chapter>
			<chapter number="7">
				<verse number="1">Noa tayom Jisu do Gạlilregeye dãṛãnkan tahẽkana. Ar Jihudi mukhiạko gojeko menetʼ tahẽkante uni do Jihudạ disạmre dãṛãne bạgikeda.</verse>
				<verse number="2">Unre Jihudikoakʼ chạuni-porob do sor hecʼakan tahẽkana.</verse>
				<verse number="3">Onate uniren boehakoko metadea, “Noa jaega bạgiyakʼte Jihudạ disạmte calakʼme, jemon okakom kạmikan ona do amren celakoko ńel daṛeakʼ.</verse>
				<verse number="4">Jãhãe acʼte sodorokʼe menjoṅ khan uni do oko okote cetʼge bae kạmiya. Ado noakom kạmikante am do hoṛko samaṅre udugokʼme.”</verse>
				<verse number="5">Ar acʼren boehako hõ Jisu do bako pạtiạuaekan tahẽkana.</verse>
				<verse number="6">Onate Jisu do onkoe metatʼkoa, “Ińakʼ okte do ńit hõ ạuriạtińạ, menkhan ape do jaoge menakʼtapea.</verse>
				<verse number="7">Dhạrtiren hoṛko ape do bako kurudapea menkhan iń doko kurudạńgea, ente onko reaṅ noa gohań emeda je, onkoakʼ joto kạmi do bạṛicʼgetakoa.</verse>
				<verse number="8">Do, apege porobte calakʼpe. Ińakʼ okte do ńit hõ baṅ purạu akante bạń sen hataṛokʼ kana.”</verse>
				<verse number="9">Noako katha menkate Jisu do Gạlilregeye tahẽyena.</verse>
				<verse number="10">Ado acʼren boehako porobteko senen khan acʼ hõ onḍeye calaoena, menkhan sodorte do baṅ bickom oko okotege.</verse>
				<verse number="11">Ar porobre Jihudi mukhiạko do Jisu ńam baṛayeko ehopʼena arko menkeda, “Uni hoṛ do okare menaea?”</verse>
				<verse number="12">Ar hoṛko hõ bhiṛ talare Jisu reaṅko phasar phusuretʼ tahẽkana. Adomko doko menkeda, “Uni do bhage hoṛ kanae.” Arhõ adomko doko menkeda, “Baṅ, uni do hoṛkoe bulạuetʼkoa.”</verse>
				<verse number="13">Menkhan Jihudi mukhiạko botorte okoe hõ uni reaṅ sodorte do cetʼge bako roṛetʼ tahẽkana.</verse>
				<verse number="14">Ado porob adha ạdhiyen khan Jisu do mundilre bolokate cetʼakoe ehopʼena. Noate Jihudi mukhiạko do hahaṛayenteko menkeda,</verse>
				<verse number="15">“Nui hoṛ do jãhãn sikhnạt bae ńamakatʼre hõ cekate noako reaṅ doe baḍaekana?”</verse>
				<verse number="16">Jisu do onkoe metatʼkoa, “Oka cecetʼakʼ iń emokʼkan ona do ińakʼ do baṅkana, menkhan okoeye kolakadiń, uniakʼ kangea.</verse>
				<verse number="17">Jãhãe uniakʼ sanaleka senokʼe menjoṅ khan enḍekhane bujhạu daṛeakʼa noa cecetʼakʼ do Isor secʼ khonakʼ kana se iń nij khoniń roṛeda.</verse>
				<verse number="18">Okoe nij khon kathae roṛ uni do acʼakʼ sabasigeye ńam baṛaea, menkhan okoe kolakadiyicʼ reakʼ sabasiye ńam baṛayetʼkan uni doe sạrigea ar unire jãhãn eṛeakʼ do bạnukʼa.</verse>
				<verse number="19">Mose do cetʼ ạn-ạriko bae emakatʼpea? Menkhan ape modre okoe hõ onako ạn do bape manaoeda. Enḍekhan cedakʼ gojeń lạgitʼ dope kurumuṭuyeda?”</verse>
				<verse number="20">Onkoko roṛ ruạṛadea, “Amre do bhut menaea; okoe am gocʼme lạgitʼ doe kurumuṭu kana?”</verse>
				<verse number="21">Jisui metatʼkoa, “Iń do mitʼṭen iń kạmi akatʼte sanamkope hahaṛakʼ kana.</verse>
				<verse number="22">Mose do khatnakʼ reakʼ ạne emakatʼpea, ar jirạukʼ mãhãre hõ ape dope khatnayetʼkoa. Menkhan noa niạm do Mose khonakʼ do baṅkana, mare hapṛamko ṭhen khonge hecʼ ạguakana.</verse>
				<verse number="23">Moseakʼ ạn alo rạpud lạgitʼ jirạukʼ mãhãre gidrạkope khatnayetʼko khan, enḍekhan jirạukʼ mãhãre mitʼṭen hoṛiń bogekedete cedakʼpe edreạń kana?</verse>
				<verse number="24">Mẽtʼãhã ńelte do alope bicạra bickom hok reakʼge bicạrpe.”</verse>
				<verse number="25">Unre Jerusalemren adom adom hoṛko menkeda, “Mukhiyạko gojeko menetʼkan hoṛ do cetʼ nui kangeae?</verse>
				<verse number="26">Menkhan uni ma khulạsate kathae roroṛkan, ar mukhiạko hõ coṅ cetʼge bako metaekan. Enḍekhan onko do cetʼ sạrigeko baḍae oromkedea, nui doe Mạsi kana mente?</verse>
				<verse number="27">Tobe abo mabon baḍaege nui do oka khone hecʼakana mente. Menkhan Mạsiye hecʼlenre okoe hõ bako baḍaeyea uni do oka khone hecʼakana.”</verse>
				<verse number="28">Ona tayom Jisu do mundilreye cetʼakokan tahẽkanre ãṭ aṛaṅteye menkeda, “Ape do iń hõpe baḍae akadińạ, ar oka khoniń hecʼ akana ona hõpe baḍaegea. Ente ińte do bạń hecʼakana, menkhan sạri Isorgeye kolakadińa.</verse>
				<verse number="29">Uni do bape baḍae akadea menkhan iń doń baḍae akadea, ente iń do uni ṭhen khongeń hecʼakana ar unige iń doe kolakadińạ.”</verse>
				<verse number="30">Noa iạte onko hoṛ do Jisu sabeko menetʼ tahẽkana, menkhan un hạbicʼ hõ okte baṅ hoeakantae tahẽkante okoe hõ bako joṭetʼledea.</verse>
				<verse number="31">Menkhan ḍher hoṛge Jisure pạtiạuenteko menkeda, “Nui do aema hahaṛawakʼkoe kạmi kana. Mạsiye hecʼlenre noako khon hõ bạ̃ṛti hahaṛawakʼko cetʼ bae kạmiya?”</verse>
				<verse number="32">Hoṛko Jisu reaṅko phasar phusuretʼkan ona do Phạrusikoko ańjomkeda. Unre maraṅ naekeko ar Phạrusiko do Jisu sabe lạgitʼ peadakoko kolketʼkoa.</verse>
				<verse number="33">Jisui metatʼkoa, “Ape talare ḍher din do bạnuńa. Ona tayom okoeye kolakadiń uni ṭheniń ruạṛ calakʼa.</verse>
				<verse number="34">Arpe ńam baṛayińạ menkhan bape ńameńa, ar okareyiń tahen onḍe hõ ohogepe sen daṛelena.”</verse>
				<verse number="35">Jisuakʼ noa kathate Jihudi mukhiạko do ako talareko menkeda, “Nui hoṛ do okateye calakʼte babon ńam daṛeaea? Baṅ do Junạniko talare chir chạtur akan Jihudiko ṭhen senkate Junạnikoe cetʼako?</verse>
				<verse number="36">Enteye meneda, ‘ńam baṛańape menkhan bape ńameńa, ar iń okareń tahen onḍe do ohope sen daṛelena,’ noa katha reakʼ mane do cetʼkana?”</verse>
				<verse number="37">Ado porob reakʼ mucạtʼ din do mitʼṭen asol din tahẽkana. Enhilokʼ Jisu doe teṅgoyente ãṭ aṛaṅteye menkeda, “Jãhãe hoṛ tetaṅede khan uni do iń ṭhene hijukʼma ar dakʼe ńũ idijoṅma.</verse>
				<verse number="38">Ińre pạtiạukʼkạnicʼ do sonot sostor reakʼ katha leka uniakʼ ontor khon jiwetʼ dakʼ reakʼ gaḍa ạtu oḍokokʼa.”</verse>
				<verse number="39">Noa do uni Jiu reaṅe roṛkeda, one okoe acʼre pạtiạukʼte sonot Jiuko ńame. Unre sonot Jiu do bae emakan tahẽkana, ente un hạbicʼ Jisu hõ bae ṭhonok ocoakan tahẽkana.</verse>
				<verse number="40">Ado noako katha ańjomkate gadel hoṛko modre adomko doko menkeda, “Sạrige nui doe uni nạbi kana.”</verse>
				<verse number="41">Ar eṭakʼko doko menkeda, “Nui kangeae Mạsi do.” Menkhan adomko doko menkeda, “Mạsi do cetʼ Gạlil khone hijukʼa?</verse>
				<verse number="42">Sonot sostorre cetʼ bae meneda, Dạud bõs ar Dạude tahẽkan Betlehem khonge Mạsi doe janamokʼa mente?”</verse>
				<verse number="43">Nonkate Jisu iạte hoṛko talare bhinạ bhini hoyena.</verse>
				<verse number="44">Onko modre adomko do Jisu sabeko menetʼ tahẽkana menkhan okoe hõ unire hat bako lagaoleda.</verse>
				<verse number="45">Ar okoe peadakoko kol ocolen onko do maraṅ naeke ar Phạrusiko ṭhenko ruạṛ hecʼen khanko kuli ocoyena, “Uni do cedakʼ bape ạguledea?”</verse>
				<verse number="46">Adoko menkeda, “Uni hoṛ cetʼ lekae roṛetʼkan onka do okoe hõ tisge bako roṛakada.”</verse>
				<verse number="47">Noate Phạrusiko do onko peadakoko metatʼkoa, “Ape hõpe bulạu ocoyena se cetʼ?</verse>
				<verse number="48">Mukhiyạko se Phạrusiko modren okoe hõ coṅ unirema bacoko pạtiạu akan.</verse>
				<verse number="49">Menkhan noko hoṛko, noko do Moseakʼ ạn-ạriko hõ bako baḍaea; nokore do sarap paṛao akana.”</verse>
				<verse number="50">Nikodemus, okoe do lahare Jisu ṭhene senlen, uni do Phạrusiko modren mitʼ hoṛe tahẽkana.</verse>
				<verse number="51">Uni doe metatʼkoa, “Jãhãe hoṛakʼ moca katha begor ańjomte ar cetʼe ceka kana begor baḍaete sạjại emae do cetʼ aboakʼ ạnre menakʼgea?”</verse>
			</chapter>
			<chapter number="8">
				<verse number="1">Inạ tayom hoṛko do apan ạpin oṛakʼteko senbaṛayena, menkhan Jisu do Jạitun buruteye rakapʼ calaoena.</verse>
				<verse number="2">Dosar hilokʼ Jisu do ạḍi setakʼre arhõ mundilteye hecʼen khan sanam hoṛ uni ṭhenko hecʼena. Unre Jisu do duṛupʼkate onko cetʼakoe ehopʼena.</verse>
				<verse number="5">Ạn-ạrire Mose do nonkan maejiu dhirite tiń gocʼko reakʼe hukum akatʼbona. Menkhan am do cetʼem meneda?”</verse>
				<verse number="6">Onko do Jisu biḍạue lạgitʼ noa kathako menkeda, jemon dusire paṛaoe lạgitʼ mitʼṭen karonko ńam daṛeakʼ. Unre Jisu do tumbutʼkate kạṭupʼte otre olokʼe ehopʼena.</verse>
				<verse number="7">Ado kulitegeko tahẽyen khan uni do sojheyenteye metatʼkoa, “Apeko modre okoe bae kại akatʼ unige pạhilre dhiriteye tiń maṛaṅema.”</verse>
				<verse number="8">Noa tayom uni do arhõe tumbutʼente otre olokʼe ehopʼena.</verse>
				<verse number="9">Noa katha ańjomkate onko mukhiạko modre haṛam khon ehopʼkate mitʼ mitʼte jotoko calao cabayena. Eken Jisu eskargeye sarecʼ tahẽyena, ar acʼ samaṅre do uni maejiuge teṅgo akan.</verse>
				<verse number="10">Jisu doe sojheyente uni maejiue metadea, “Okayenako onko do? Okoege cetʼ sạjại ńam lek mente bako bicạr dusiletʼmea?”</verse>
				<verse number="11">Uni maejiue roṛ ruạṛkeda, “Okoe hõ baṅ Probhu.” Unre Jisui menkeda, “Iń hõ bạń dusiyetʼmea. Do calakʼme ar kạire jion alom khemaoa.”</verse>
				<verse number="12">Jisu do arhõ hoṛkoe metatʼkoa, “Ińge dhạrti reakʼ marsal. Okoe ińakʼ horteye calakʼ uni do tis hõ ńutre bae taṛama, bickom jion reakʼ marsale ńama.”</verse>
				<verse number="13">Onate Phạrusiko do Jisuko metadea, “Amakʼ goha do sạriakʼ do baṅkana, ente am do apnar reaṅ goham emeda.”</verse>
				<verse number="14">Jisui roṛ ruạṛatʼkoa, “Iń do apnarte gohań emetʼkanre hõ ińakʼ goha do sạrigea, ente oka khoniń hecʼakana ar okateń calakʼkan ona doń baḍaegea. Menkhan ape do bape baḍaea oka khoniń hecʼakana ar okateń calakʼa mente.</verse>
				<verse number="15">Manwa cetʼlekako bicạretʼkan onkage ape hõpe bicạretʼ kana, menkhan iń do okoe hõ bạń bicạretʼkoa.</verse>
				<verse number="16">Ar jãhãtis iń bicạrlere hõ ińakʼ bicạr do sạrigea, ente iń do bạń eskara. Iń ma minạńge ar okoeye kolakadiń uni ińren Baba hõ soṅgete menaea.</verse>
				<verse number="17">Apeakʼ ạnre ol menakʼa, bar hoṛ mitʼ gohakin emlekhan ona do sạrigea.</verse>
				<verse number="18">Iń do iń reakʼ gohań emeda, ar ińe kolakadiń Baba hõ iń reakʼ gohae emeda.”</verse>
				<verse number="19">Phạrusikoko metadea, “Amren Baba do okare menaea?” Jisui roṛ ruạṛatʼkoa, “Ape do iń hõ bape baḍae akadińạ ar ińren Baba hõ bape baḍae akadea. Ente ińpe baḍaeliń khan honaṅ ińren Baba hõpe baḍaekea.”</verse>
				<verse number="20">Jisu do mundilreye cetʼakokan tahẽkan jokhecʼ dan samaṅokʼ jaegare noa doe metatʼkoa. Menkhan un hạbicʼ uniakʼ okte baṅ hoeakantae tahẽkante okoe hõ bako sapʼledea.</verse>
				<verse number="21">Jisu do arhõ Phạrusikoe metatʼkoa, “Iń doń calakʼkana. Arpe ńam baṛańa, menkhan ape do apeakʼ kạirepe gujukʼa. Ar okateń calakʼkan onḍe do ohope sen daṛelena.”</verse>
				<verse number="22">Unre Jihudi mukhiạko menkeda, “Acʼtegeye gujukʼa se cetʼ? Enteye meneda, ‘iń okateń calakʼkan onḍe do bape sen daṛeakʼa.’ ”</verse>
				<verse number="23">Jisui metatʼkoa, “Iń do coṭ khoniń hecʼ akana ar ape do latar khonpe hecʼakana. Ape do noa dhạrtiren kanape, menkhan iń do noa dhạrtiren doń baṅkana.</verse>
				<verse number="24">Onateń metapekana, ape do apeakʼ kạirepe gujukʼa. Ar ińkangeạń mente bape pạtiạukʼ kan khan apeakʼ kạiregepe gujukʼa.”</verse>
				<verse number="25">Noa iạte mukhiạko do Jisuko kulikedea, “Am dom okoe kana?” Jisui metatʼkoa, “Pạhil khon okań metapekan iń doń uni kangea.</verse>
				<verse number="26">Ape roṛpe reaṅ ar bicạrpe lạgitʼ ạḍi okocʼge menakʼtińạ. Menkhan okoeye kolakadiń unire eṛeteakʼ do bạnukʼa; ar uni ṭhen khon okań ańjomakatʼ onage manwakoń lạiako kana.”</verse>
				<verse number="27">Onko do bako bujhạleda Jisu do Baba reaṅgeye lạiako kana mente.</verse>
				<verse number="28">Onate Jisui metatʼkoa, “Manwa Hopon tinre coṭtepe rakabea unrepe baḍae daṛeakʼa, iń doń uni kangea. Ar noa hõpe bujhạu daṛeakʼa iń do ińte cetʼge bạń kạmikana, bickom Baba okae cetʼ akawạdiń onageń roṛeda.</verse>
				<verse number="29">Okoe ińe kolakadiń unige iń sãote menaea. Uni do eskar bae bạgi akawạdińạ, ente okaṭakʼ kạmiye kusiyakʼkan onage siń sạṭupʼ iń kạmiyeda.”</verse>
				<verse number="30">Jisu do noakoe galmarao akokan tahẽkanre ḍher hoṛge unireko pạtiạuena.</verse>
				<verse number="31">Ado okoe Jihudikoko pạtiạuade Jisu do onkoe metatʼkoa, “Ińakʼ katha lekape senlen khan sạrige ińren celako kanape.</verse>
				<verse number="32">Ona chaḍa ape do sạriakʼtetʼpe baḍae daṛeakʼa, ar ona sạriakʼtetʼge ape doe sạdhinpea.”</verse>
				<verse number="33">Unre Jihudi mukhiạko do Jisuko metadea, “Ale do Abrahamren bõs kanale; ar tisge okoeren golam hõ bale hoeakana. Am do cekatem meneda, ale dole sạdhin ocokʼa?”</verse>
				<verse number="34">Jisui roṛ ruạṛatʼkoa, “Sạrigeń metapekana, okoe kạireko tahenkan onko sanamkoge kạiren golam kanako.</verse>
				<verse number="35">Golam do oṛakʼre jaejug bae tahena menkhan Hopon do jaejug hạbicʼe tahena.</verse>
				<verse number="36">Onate Isorren Hopone sạdhinlepere sạrige ape do sạdhinpe hoyokʼa.</verse>
				<verse number="37">Baḍaegeạń Abrahamren bõsko kanape, menkhan enhõ ape do gojeńpe menjoṅkana, ente ińakʼ katha do apeakʼ ontorre jaega bae ńameda.</verse>
				<verse number="38">Iń do ińren Baba ṭhen okań ńelakatʼ onageń roṛeda, ar ape do aperen baba ṭhen khon okape ańjomakatʼ onagepe kạmi kana.”</verse>
				<verse number="39">Onate onko Jihudi mukhiạko do Jisuko metadea, “Abraham doe aleren baba kana.” Jisui metatʼkoa, “Ape do Abrahamren hoponkope hoelen khan Abraham lekagepe kạmikea.</verse>
				<verse number="40">Isor ṭhen khon oka sạriakʼtetʼ iń baḍae akatʼ onage ape doń lạiape kana, ar enhõ gojeńpe menetʼkana; menkhan Abraham do nonka bae kạmileda.</verse>
				<verse number="41">Ape do aperen baba okae kạmikan ape hõ onagepe kạmikana.” Onko do Jisuko metadea, “Loṭghuṭire do bale janam akana. Aleren do mitʼ goṭenge baba menae talea, uni do Isorge.”</verse>
				<verse number="42">Jisui metatʼkoa, “Isor do sạrige aperen babae hoelentape khan ińpe dulạṛkińạ, ente iń do Isor khoniń hecʼ akana ar ńitokʼ do ape talare minạńạ. Iń apnarte do bạń hecʼakana, menkhan unigeye kolakadińạ.</verse>
				<verse number="43">Cetʼ iạte ińakʼ kathako bape bujhạueda? Ente ape do ińakʼ roṛ bape sahao daṛeakʼ kana.</verse>
				<verse number="44">Soetange aperen baba do, ar ape do uniren hoponko kanape; onate uniakʼ sana purạupe menjoṅ kana. Soetan do pạhil khongeye khũniạhi kana. Uni do tisge sạriakʼre bae teṅgo akana, ente unire do sạriakʼtetʼge bạnukʼa. Uni do eṛe kathae roṛre acʼ khongeye roṛa, ente uni doe eṛeyicʼ kana ar sanam lekan eṛeakʼ do uni khonge janam akana.</verse>
				<verse number="45">Menkhan sạri kathań roṛetʼte ape do bape pạtiạuạń kana.</verse>
				<verse number="46">Ape modre kại hoṛ kạnạń mente jãhãeye sạbud daṛekińạ? Ar sạriakʼ iń roṛetʼ khan cedakʼ bape pạtiạuạń kana?</verse>
				<verse number="47">Okoe hoṛ doe Isorren kan, uni do Isorakʼ kathageye ańjoma. Ape dope baṅkante Isorakʼ katha bape ańjomeda.”</verse>
				<verse number="48">Unre Jihudi mukhiạko do Jisuko metadea, “Ale do cetʼ ṭhik kathage bale meneda baṅma, am dom Samariạ kana ar amre do bhut menaea mente?”</verse>
				<verse number="49">Jisui roṛ ruạṛatʼkoa, “Ińre bhut do bạnuea. Iń do ińren Babań manot edekana, menkhan ape dope be manot edeńkana.</verse>
				<verse number="50">Iń do apnarakʼ sabasi ńam lạgitʼ do bạń kurumuṭu kana, menkhan mitʼ goṭen menaea one okoe do manote emạńkan, ar uni kangea bicạricʼ do.</verse>
				<verse number="51">Sạrigeń metapekana, jãhãege ińakʼ katha leka senokʼe menjoṅ enḍekhan uni do tis hõ bae gujukʼa.”</verse>
				<verse number="52">Jihudi mukhiạko do uniko metadea, “Ale do ńitokʼ sạrigele bujhạueda je, amre do bhut menaea. Abraham ar nạbiko hõko gocʼena, ar am dom meneda, ‘jãhãege ińakʼ katha lekae senokʼ uni do tis hõ bae gujukʼa.’ Am do cetʼ baba Abraham khon hõm maraṅgea?</verse>
				<verse number="53">Uni mae gocʼenge ar nạbiko hõko gocʼena. Am do apnarte celeyem benaokʼ kana?”</verse>
				<verse number="54">Jisui roṛ ruạṛatʼkoa, “Iń do ińtegeń sabasikʼkan khan ona reakʼ do cetʼ damge bạnukʼa. Ińren Baba, one okoe do aperen Isor mentepe dạbiyetʼkan unige iń do manote emạń kana.</verse>
				<verse number="55">Ape do tis hõ bape baḍae akadea, menkhan iń doń baḍae edekana. Ar bạń baḍae akadea menteń menlekan, ape leka eṛeyicʼgeń hoyokʼa. Menkhan iń doń baḍaeyede kana ar uniakʼ katha lekageń calakʼ kana.</verse>
				<verse number="56">Aperen baba Abraham hõ ińakʼ dinko ńel lạgitʼe hulạslena. Menkhan uni doe ńelleda ar kusi hõe kusilena.”</verse>
				<verse number="57">Jihudi mukhiạko do Jisuko metadea, “Amakʼ umer ma mõṛẽgel bochor hõ baṅ hoeakan, ar am do cetʼ Abrahamem ńelakadea?”</verse>
			</chapter>
			<chapter number="9">
				<verse number="1">Ado horteye calakʼkan tahẽkan jokhecʼ Jisu do mitʼṭen kãṛã hoṛe ńel ńamkedea. Uni do janam khonge kãṛãgeye tahẽkana.</verse>
				<verse number="2">Unre celako do Jisuko kulikedea, “E Probhu, okoeye kạiletʼte nui do kãṛãgeye janamena? Nui se nuiren go-babakin?”</verse>
				<verse number="3">Jisui roṛ ruạṛkeda, “Nui hõ bae kại akada, ar nuiren go-baba hõ baṅ. Noa do hoeakana jemon Isorakʼ kạmi uni bhitrite sodorokʼ.</verse>
				<verse number="4">Okoeye kolakadiń, uniakʼ do siń tahenrege kạmi hoyokʼ tabona. Ńindạ daraekana unre okoe hõ bako kạmi daṛeakʼa.</verse>
				<verse number="5">Dhạrtire tinạkʼ din minạń iń do dhạrti reakʼ marsal kạnạń.”</verse>
				<verse number="6">Ado noa menkate uni do otreye thokeda ar losotʼe benaokeda. Ar ona tayom do uniakʼ mẽtʼre thopramadeteye metadea,</verse>
				<verse number="7">“Do Siloam pukhrire senkate abokʼme.” Siloam reakʼ mane do kol ocoakan. Uni hoṛ do senkateye apʼena ar ńeńele ehopʼen khane ruạṛ hecʼena. Noa ńelte aḍepaserenko ar okoe do kokoe hoṛ menteko ńellede onko sanamkogeko menkeda,</verse>
				<verse number="8">nui do cetʼ uni hoṛ doe baṅkana, one okoe do duṛupʼkateye kokoekan tahẽkan?”</verse>
				<verse number="9">Adomko doko menkeda, “Hẽ, nui hoṛ kangeae.” Arhõ adomko doko menkeda, “Nui do ńelokʼte uni lekanre hõe uni doe baṅkana.” Menkhan uni hoṛ do acʼgeye menkeda, “Hẽ, uni kangeạń.”</verse>
				<verse number="10">Adoko metadea, “Enḍekhan cekate amakʼ mẽtʼ do beṅgetʼentama?”</verse>
				<verse number="11">Uni doe roṛ ruạṛkeda, “Jisu ńutuman hoṛ do losotʼ benaokate ińakʼ mẽtʼreye lagao ạdińa ar Siloam pukhrire senkate abokʼe metadińạ. Iń do calao kateń apʼen khan ńeńeliń ehopʼena.”</verse>
				<verse number="12">Onko doko metadea, “Okare menaea uni hoṛ do?” Uni doe menkeda, “Iń do bạń baḍaea.”</verse>
				<verse number="13">Ado Phạrusiko ṭhenko idikedea.</verse>
				<verse number="14">Jisu do oka hilokʼ losotʼ benaokate uni hoṛakʼ mẽtʼkine beṅgetʼ ocoketʼtae ona din do jirạukʼ mãhã tahẽkana.</verse>
				<verse number="15">Onate Phạrusiko do arhõko kulikedea, “Am do cekatem ńeńelkana?” Khange Phạrusikoe metatʼkoa, “Uni do ińakʼ mẽtʼkinre losotʼe lagao ạdińạ ariń apʼen khan ńeńeliń ehopʼena.”</verse>
				<verse number="16">Noate Phạrusiko modren adomko doko menkeda, “Uni hoṛ do Isor ṭhen khon bae hecʼakana, ente uni do jirạukʼ mãhã hõ bae manaoeda.” Eṭakʼ Phạrusiko doko menkeda, “Cekate mitʼṭen kại hoṛ do nonkan hahaṛawakʼe kạmi daṛekea?” Nonkate onko talare bhinạ bhini hoyena.</verse>
				<verse number="17">Unre onko do arhõ uni hoṛko kuli doṛhakedea, “Am do uni reakʼ cetʼem menkea? Ente uni do amakʼ mẽtʼkine jhicʼ ocoakatʼtama.” Uni doe menkeda, “Mitʼṭen nạbi kanae.”</verse>
				<verse number="18">Menkhan Jihudi mukhiạko do uniren go-baba ạuriko kulikin hạbicʼ bako pạtiạulena je, uni do jonom kãṛãye tahẽkana ar ńitokʼ doe ńeńelkana mente.</verse>
				<verse number="19">Onko do uniren go-babako kuliketʼkinạ, “Nui do cetʼ abenren koṛa kanae one uni reaṅ ben menetʼkan uni do kãṛãgeye janamlena mente? Enḍekhan cekate ńitokʼ doe ńeńelkana?”</verse>
				<verse number="20">Uniren go-babakin roṛ ruạṛatʼkoa, “Ạliń liń baḍaea nui do ạlińren koṛa kanae, ar kãṛãgeye janamlena.</verse>
				<verse number="21">Menkhan cekate ńitokʼ doe ńeńelkana ona do bạliń baḍaea; ar okoe nuiakʼ mẽtʼe beṅgetʼ ocoakatʼtae ona hõ bạliń baḍaea. Uni doe sẽṛãgea, unige kuliyepe. Uni do acʼ reaṅ acʼtegeye lại ocoge.”</verse>
				<verse number="22">Uniren go-baba do Jihudi mukhiạko botorte noa dokin menkeda, ente Jihudi mukhiạko do laha khongeko goṭa ạguakatʼ tahẽkana je, jãhãege Jisu do Mạsi menteye aṅgoce uni doe biṭlạha ocokʼa.</verse>
				<verse number="23">Onate uniren go-baba dokin menkeda, “Uni doe sẽṛãgea, unige kuliyepe.”</verse>
				<verse number="24">Ado okoe kãṛãgeye tahẽkan mukhiạko do arhõ dosar dhao hohoadeteko metadea, “Am do sạri katha roṛte Isorge sabasi emaeme. Alele baḍaea uni doe kại hoṛ kana.”</verse>
				<verse number="25">Uniye roṛ ruạṛatʼkoa, “Kại hoṛ kanae se baṅ ona do bạń baḍaea; menkhan noań baḍaea, lahate iń do kãṛãgeń tahẽkana ar ńitokʼ doń ńeńelkana.”</verse>
				<verse number="26">Mukhiyạko doko metadea, “Uni do cetʼe cekawatʼmea? Ar cekate mẽtʼ doe beṅgetʼ ocoketʼtama?”</verse>
				<verse number="27">Uni hoṛ doe roṛ ruạṛatʼkoa, “Iń ma coṅ laharegeń lại akawatʼpe, menkhan ape do bape ańjomleda. Enḍekhan cedakʼ arhõ ańjom sanayetʼpea? Ape hõ cetʼ uniren cela hoyokʼ sanayetʼpea?”</verse>
				<verse number="28">Onate mukhiạko do ruhạtʼkedeteko metadea, “Am kanam uni hoṛren cela do, menkhan ale do Moseren cela kanale.”</verse>
				<verse number="29">Alele baḍaea Isor do Moseye galmaraoade tahẽkana, menkhan uni hoṛ do oka khone hecʼakana ona do bale baḍaea.”</verse>
				<verse number="30">Unre uniye roṛ ruạṛatʼkoa, “Onage tho hahaṛa do! Ape hõ bape baḍaea uni do oka khone hecʼakana menkhan uni do ińakʼ mẽtʼe beṅgetʼ ocoketʼtińạ.”</verse>
				<verse number="31">Baḍaegea bon Isor do kại hoṛakʼ katha bae ańjoma. Menkhan jãhãege Isor sewa hoṛe hoyokʼ ar uniakʼ sanalekae kạmi enḍekhan Isor do uniakʼe ańjomtaea.</verse>
				<verse number="32">Dhạrti sirjạu khon tis hõ baṅ ańjom akana jonom kãṛã hoṛakʼ mẽtʼ jãhãeye jhicʼ akatʼa mente.</verse>
				<verse number="33">Uni do Isor ṭhen khon bae hecʼlen khan honaṅ cetʼge ohoe ceka daṛelea.”</verse>
				<verse number="34">Khange mukhiạko doko metadea, “Am ma kạirem janam akan ar alem cetʼale kana?” Noa menkate onko do somaj khonko oḍok gotʼkadea.</verse>
				<verse number="35">Ado Jisui ańjomkeda je, mukhiạko do uni hoṛ bahreteko oḍok akadea. Tayomte Jisu do uni hoṛ sendra ńamkedeteye metadea, “Am do cetʼ Manwa Hoponrem pạtiạukʼ kana?”</verse>
				<verse number="36">Uniye roṛ ruạṛkeda, “E Probhu, lạiạńme uni doe okoe kana, jemon unireń pạtiạukʼ.”</verse>
				<verse number="37">Jisu do uniye metadea, “Uni dom ńelakadegea, ar unige am sãoteye galmarao kana.”</verse>
				<verse number="38">Unre uni hoṛe menkeda, “E Probhu, iń doń pạtiạukʼ kangea.” Ar noa menkate Jisui sewawadea.</verse>
				<verse number="39">Jisui menkeda, “Iń do dhạrtite bicạr lạgitʼ iń hecʼakana, jemon baṅ ńeńelkoko ńeńel ar okoeko ńeńelkan onko do kãṛãko hoyokʼ.”</verse>
				<verse number="40">Adom Phạrusiko do Jisu sãoteko tahẽkana. Onko do noa katha ańjomte Jisuko metadea, “Enḍekhan ale hõ cetʼle kãṛãgea?”</verse>
				<verse number="41">Jisui metatʼkoa, “Kãṛãpe tahen khan honaṅ kại do oho tahẽlen tapea. Menkhan apepe meneda ńeńel kangeale ar onatege apeakʼ kại do tahen kana.</verse>
			</chapter>
			<chapter number="10">
				<verse number="1">“Sạrigeń metape kana, jãhãege bhiḍi khạṛ reakʼ duạrte baṅ bolokate eṭakʼ secʼteye bolokʼ uni do kombṛo are ḍạku kana.</verse>
				<verse number="2">Menkhan okoe duạr secʼte bhitriteye bolokʼkan unige bhiḍikoren gupiyicʼ do.</verse>
				<verse number="3">Bhiḍikoakʼ khạṛ okoeye horhoyetʼkan uni do gupiyicʼge duạre jhicʼaea. Bhiḍiko do uniakʼ aṛaṅko ańjomtaea, ar gupiyicʼ do acʼren bhiḍiko ńutum ńumkateye hohoakote bahreteye oḍok idikoa.</verse>
				<verse number="4">Ar acʼren sanam bhiḍikoe oḍokleko tayom onko laha lahateye calakʼa ar bhiḍiko do uniko pańja idiyea ente onko do uniakʼ aṛaṅko oromakatʼtaea.</verse>
				<verse number="5">Onko do tis hõ ạnạṛi hoṛ ohoko pańjalea bickom uni khonko ńir pharakokʼa, ente ạnạṛi hoṛakʼ aṛaṅ do bako oromakada.”</verse>
				<verse number="6">Onko Phạrusiko cetʼako lạgitʼ Jisu do noa kathae menkeda menkhan cetʼe lạiatʼkoa ona do bako bujhạuleda.</verse>
				<verse number="7">Onate Jisu do arhõe metatʼkoa, “Sạrigeń metape kana, ińkangeạń bhiḍiko reakʼ duạr do.</verse>
				<verse number="8">Iń lahate okoeko hecʼlen onko sanamkoge kombṛo arko ḍạku kana, menkhan bhiḍiko onkoakʼ katha do bako ańjomleda.</verse>
				<verse number="9">Duạr do ińge. Ente jãhãege iń secʼte bhitriteye bolokʼ uni do bańcaoe ńama. Uni do bhitriteye bolokʼa ar bahreteye oḍokokʼa ar ạtiń lạgitʼ jaegae ńama.</verse>
				<verse number="10">Kombṛo do eken kombṛo, khũn ar nonosṭo lạgitʼe hijukʼa. Iń doń hecʼakana jemon jionko ńam, ar ona jion jemon sareṛokʼtako.</verse>
				<verse number="11">“Boge gupiyicʼ do ińge. Boge gupiyicʼ do acʼren bhiḍiko lạgitʼ acʼakʼ jiwiye alaetaea.</verse>
				<verse number="16">Arhõ bhiḍiko menakʼkotińạ one okoe do noa khạṛrenko baṅkan; onko hõ ạguko hoyokʼtińạ. Onko do ińakʼ aṛaṅko ańjoma ar onate mitʼ khạṛ bhiḍiko hoyokʼa ar gupiyicʼ hõ mitʼṭenge.</verse>
				<verse number="17">Baba do noa iạteye dulạṛedeń kana, ente iń do ińakʼ jiwiyiń alayetʼtińa jemon arhõ onań ruạṛ ạgu daṛeakʼ.</verse>
				<verse number="18">Okoe hõ ińakʼ jiwi iń khon do bako rejeńa, menkhan iń do ińtegeń alaeyeda. Iń do jiwi alae reakʼ ektiạri menakʼtiń arhõ jiwi hatao ruạṛ reakʼ hõ ektiạri menakʼtińạ. Noa dạyik do ińren Baba ṭhen khoniń ńamakada.”</verse>
				<verse number="19">Jisuakʼ noa katha iạte Jihudiko talare arhõ bhinạ bhini hoyena.</verse>
				<verse number="20">Onko modren ḍher hoṛko menkeda, “Unire do bhut menaea, uni doe bạulạha akana; cedakʼ uniakʼ katha dope ańjometʼtaea?”</verse>
				<verse number="21">Eṭakʼko doko menkeda, “Noa do bhut capaṛ hoṛakʼ katha do baṅkana. Bhut do cetʼ kãṛã hoṛakʼ mẽtʼe beṅgetʼ oco daṛekea?”</verse>
				<verse number="22">Noa tayom Jerusalemre mundil dhorom aroe reakʼ porob seṭerena. Unre rabaṅ din tahẽkana.</verse>
				<verse number="23">Jisu do mundilre Solomonakʼ pinḍạreye dãṛã bãṛãekan tahẽkana.</verse>
				<verse number="24">Unre Jihudi mukhiạko do Jisu esetʼ ạcurkedeteko metadea, “Ar tinạkʼ din digdhạrem dohokalea? Mạsi kanam menkhan enḍekhan pusṭạute lạialeme.”</verse>
				<verse number="25">Jisui roṛ ruạṛatʼkoa, “Ape mań lại akawatʼpe, menkhan bape pạtiạukʼ kana. Ińren Baba ńutumte okakoń kạmikan onakoge iń reaṅ gohaye emeda.</verse>
				<verse number="26">Menkhan ape do bape pạtiạukʼkana, ente ińren bhiḍiko dope baṅkana.</verse>
				<verse number="27">Ińren bhiḍiko do ińakʼ aṛaṅko ańjomeda. Ar iń doń baḍae oromakatʼkoa ar onko do ińko pańjayediń kana.</verse>
				<verse number="28">Iń do jaejug jioniń emakokana. Onko do tishõ ohoko nosṭolena ar okoe hõ iń khon ohoko recʼidi daṛelekoa.</verse>
				<verse number="29">Ińren Baba, one okoe do onkoe emakawạdiń, uni do sanam khone maraṅa. Okoe hõ Babawakʼ ti khon do bako recʼ idi daṛeakoa.</verse>
				<verse number="30">“Iń ar Baba doliń mitʼgea.”</verse>
				<verse number="31">Unre Jihudi mukhiạko do tińe lạgitʼ dhiriko halaṅkeda.</verse>
				<verse number="32">Jisu do onkoe metatʼkoa, “Babawakʼ hukumleka ạḍi okocʼ bhage kạmikoń udukʼ akawatʼpea Onako modre okalekanakʼ kạmi iạte dhirite tińińpe menetʼ kana?”</verse>
				<verse number="33">Mukhiyạkoko menkeda, “Bhage kạmi iạte tińme do bale meneda, menkhan Isor birudre bemanot katham roṛetʼ iạtege. Ente am do manwa hoekate hõ Isorem benaokʼkana.”</verse>
				<verse number="34">Jisui menkeda, “Apeakʼ ạnre cetʼ baṅ olakana, ‘Ińiń menakada, ape do Deb kanape?’</verse>
				<verse number="35">Isorakʼ katha okoe ṭhen hecʼlen onkoge coṅ uni ma Deb menteye metatʼko tahẽkan. Sonot sostor reakʼ katha do cetʼ mạutạ daṛekokʼa? Tis hõ baṅa.</verse>
				<verse number="36">Enḍekhan Baba okoeye sonot akade ar dhạrtiteye kolkede uni ińge tinreń metapekana ‘Iń doń Isorren Hopon kana,’ unre cekatepe meneda, ‘am do Isor birudre bemanot katham roṛeda?’</verse>
				<verse number="37">Ińren Babawakʼ kạmiko bạń kạmiyetʼ khan alope pạtiạuạńạ.</verse>
				<verse number="38">Menkhan ińiń kạmikan khan iń bape pạtiạuạńre hõ ińakʼ kạmiko baṛe pạtiạuakʼpe. Onatepe baḍaea arpe bujhạu daṛeakʼa, Baba do ińre menaea ar iń do Babare minạńa.”</verse>
				<verse number="39">Unre Jihudi mukhiạko do Jisu sabe lạgitʼko kurumuṭukeda, menkhan uni do onkoakʼ ti khone paskao calaoena.</verse>
				<verse number="40">Ona tayom uni do arhõ Jordan gaḍa hanasa senkateye tahẽyena. Johan do nonḍege pạhile bạptisetʼko kan tahẽkana.</verse>
				<verse number="41">Ar ḍher hoṛ Jisu ṭhenko hecʼena arko menkeda, “Johan do jãhãn hahaṛa kạmi bae kạmileda, menkhan enhõ nui hoṛ reaṅ cetʼkoe lạiletʼ ona joto do sạrigea.”</verse>
				<verse number="42">Ar onḍe ạḍi utạr hoṛ Jisureko pạtiạuena.</verse>
			</chapter>
			<chapter number="11">
				<verse number="1">Lasar ńutuman Bethaniạren mitʼṭen hoṛ do ruạteye kạhil akan tahẽkana. Mạriạm ar uniren boeha kuṛi Martha hõ ona atoregekin tahenkan tahẽkana.</verse>
				<verse number="2">Nui doe uni Mạriạm kana one okoe do Probhuakʼ jaṅgare mahkaokʼ sunume ojokʼade tahẽkante acʼakʼ upʼte jaṅgakine jotʼletʼtae. Ar ruạte okoeye kạhil akan tahẽkan nui Lasar do Mạriạmren boehae tahẽkana.</verse>
				<verse number="3">Onate unkin boeha kuṛi do Jisu ṭhen noa kathakin roṛgotʼkada, “E Probhu, okoeyem dulạṛedekan uni do ruạteye kạhil akana.”</verse>
				<verse number="4">Noa katha ańjomkate Jisui menkeda, “Noa ruạ do gujukʼ lạgitʼ do baṅkana bickom Isorakʼ ṭhonok sodorokʼ lạgitʼge hoeakana, jemon noa hotete Isorren Hoponakʼ ṭhonok sodorokʼtae.”</verse>
				<verse number="5">Jisu do Martha ar uniren bokot kuṛi ar Lasare dulạṛetʼko tahẽkana.</verse>
				<verse number="6">Ado tinre Lasarakʼ ruạkʼ reakʼ kathae ańjomkeda unre uni do okareye tahẽkan onḍege arhõ bar dine tahẽyena.</verse>
				<verse number="7">Ona tayom Jisu do celakoe metatʼkoa, “Dela bon, arhõ Jihudạte bon calakʼa.”</verse>
				<verse number="8">Celakoko metadea, “E Guru, thoṛa din lahare mukhiạko dhirite tińmeko menetʼ tahẽkana, am do cetʼ arhõ onḍe calakʼem menjoṅ kana?”</verse>
				<verse number="9">Jisui roṛ ruạṛatʼkoa, “Din reakʼ do cetʼ gelbar ghonṭa bạnukʼa? Jãhãege sińreye dãṛãn khan uni do bae tohodokʼa, ente uni do noa dhạrti reakʼ marsale ńeleda.</verse>
				<verse number="10">Menkhan jãhãege ńindại dãṛãn uni doe tohodokʼa ente unire marsal do bạnukʼa.”</verse>
				<verse number="11">Noako katha roṛ tayom celakoe metatʼkoa, “Aboren gate Lasar doe jạpitʼ akada, menkhan uni berede lạgitʼ iń calakʼkana.”</verse>
				<verse number="12">Noa iạte celakoko metadea, “E Probhu, jạpitʼ akatʼ khane bańcaokʼa.”</verse>
				<verse number="13">Jisu do Lasare gocʼ akan reakʼ kathae roṛkeda, menkhan uniren celako doko bujhạukeda jạpitʼ hataṛ reakʼ kathageye metatʼkoa.</verse>
				<verse number="14">Unre Jisu do pusṭạuteye metatʼkoa, “Lasar doe gocʼ akana,</verse>
				<verse number="15">menkhan apeakʼ katha hudiskate rạskạń bujhạueda, iń do onḍe bạń tahẽkana jemonpe pạtiạukʼ. Ado dela, Lasar ṭhen bon calakʼa.”</verse>
				<verse number="16">Unre Thoma, okoe do jawako metae, uni do sãotenkoe metatʼkoa, “Delabon, abo hõbon calakʼa, jemon uni sãotebo gujukʼ.”</verse>
				<verse number="17">Ado Jisu onḍe seṭeren khane baḍaekeda, Lasar do pon din lahareko topa akadea.</verse>
				<verse number="18">Ar Jerusalem khon Bethaniạ do bar mail gan sạṅgińre tahẽkana.</verse>
				<verse number="19">Jihudiko modren ḍher hoṛge Martha ar Mạriạmren boehae gocʼakan iạte jiwi raṛecʼ tạkin lạgitʼko hecʼakan tahẽkana.</verse>
				<verse number="20">Ado Jisui hijukʼkane ańjomketʼ khan Martha do uni sãote ńapamokʼ lạgitʼe oḍok calaoena, menkhan Mạriạm do oṛakʼregeye duṛupʼ tahẽyena.</verse>
				<verse number="21">Martha do Jisui metadea, “E Probhu, nonḍem tahẽlen khan bareń do ohoe gocʼlena.</verse>
				<verse number="22">Menkhan ińiń baḍaea, am do ńit hõ Isor jãhãnakʼgem koeye Isor do onageye emama.”</verse>
				<verse number="23">Jisu do uniye metadea, “Amren boeha do arhõe jiwetʼ beredokʼa”</verse>
				<verse number="24">Unre Marthae menkeda, “Baḍaegeạń, mucạtʼ dinre gocʼko tinreko jiwetʼ beredokʼa unre uni hõe beredokʼa.”</verse>
				<verse number="25">Jisu do uniye metadea, “Ińge beretʼ ruạṛokʼtetʼ ar jion do. Okoe ińreye pạtiạukʼ uni doe gocʼlenre hõ jiwetʼe tahena.</verse>
				<verse number="26">Ar okoe jiwetʼ menae ar ińreye pạtiạukʼkan uni do tis hõ ohoe gocʼlena. Am do cetʼ noam pạtiạukʼ kangea?”</verse>
				<verse number="27">Marthae menkeda, “Hẽ Probhu, iń doń pạtiạukʼ kangea, amge Isorren Hopon dhạrtite hijukʼicʼ do.”</verse>
				<verse number="28">Noa katha menkate Martha doe calaoena ar bokot kuṛi Mạriạm danaṅre hohoadeteye metadea, “Gurui hecʼ akana are hohoam kana.”</verse>
				<verse number="29">Mạriạm do noa katha ańjomtora usạra beretʼkate Jisu ṭhene senena. Jisu do un hạbicʼ hõ atote bae boloakan tahẽkana;</verse>
				<verse number="30">Martha okareye ńapamlede uni do onḍegeye tahẽkana.</verse>
				<verse number="31">Ar okoe Jihudiko Mạriạm tulucʼ oṛakʼreko tahẽkan ar jiwiko raṛecʼetʼtae tahẽkan onko do Mạriạm hako pako bahrete calakʼkanko ńelkede khanko pańjakedea. Onko doko hudiskeda, Mạriạm do topa ṭhen rakʼjoṅ lạgitʼe calakʼkana.</verse>
				<verse number="32">Ado Jisu okareye tahẽkan onḍe Mạriạme hecʼena ar uniye ńelkede khan jaṅgare giḍiyenteye menkeda, “E Probhu, nonḍe baṛem tahẽlen khan bareń do ohoe gocʼlena.”</verse>
				<verse number="33">Jisu do Mạriạm ar uni soṅgeteko hecʼakan Jihudiko rarakʼkane ńelketʼko khan jiwireye kạulạ kạuliyena.</verse>
				<verse number="34">Uni do onkoe metatʼkoa, “Okare Lasarpe bae akadea?” Metadeako, “E Probhu, dela hecʼkate ńelme.”</verse>
				<verse number="35">Unre Jisui rakʼkeda.</verse>
				<verse number="36">Onate Jihudikoko menkeda, “Ma ńelepe, uni do Lasar tinạkʼe dulạṛede tahẽkana.”</verse>
				<verse number="37">Menkhan Jihudiko modren adomko doko menkeda, “Okoe kãṛã hoṛakʼ mẽtʼẽ beṅgetʼ ocoketʼ uni do cetʼ nonkanakʼ bae kạmi daṛekea jemon Lasar aloe gocʼkokʼ?”</verse>
				<verse number="38">Noate Jisuakʼ mon do arhõ kạulạ kạuliyentaea ar topa ṭhene calaoena. Topa do mitʼṭen dander tahẽkana. Ar ona dander duạrre mitʼṭen dhiri doho akan tahẽkana.</verse>
				<verse number="39">Jisui metatʼkoa, “Dhiri ocogpe.” Ado gocʼakanicʼren misera Martha do Jisui metadea, “E Probhu, ńitokʼ doe soyena, ente gocʼkate teheń pon dine hoyokʼkana.”</verse>
				<verse number="40">Jisu do Marthae metadea, “Am do cetʼ bạń metatʼmea pạtiạulen khan Isorakʼ ṭhonokem ńela?”</verse>
				<verse number="41">Unre dhiriko ocokʼkeda. Ar Jisu do coṭ secʼ beṅgetʼ rakapʼkateye menkeda, “E Baba, ińakʼ katham ańjomketʼte iń do amiń gun manao joharam kana.</verse>
				<verse number="42">Ińiń baḍaea am do jaoge ińakʼ katham ańjometʼtińa. Menkhan okoeko hoṛ beṛhaeteko teṅgo akan onko jemonko pạtiạukʼ amem kolakadińạ mente, ar onatege noa katha doń menkeda.</verse>
				<verse number="43">Noa kathae menketʼ khan Jisu do ãṭ aṛaṅteye hohokeda, “E Lasar, oḍok hijukʼme.”</verse>
				<verse number="44">Khange gocʼlenicʼ do topa khone oḍokʼ hecʼena. Uniakʼ ti-jaṅga do topa reakʼ kicricʼte bedhao akan ar mẽtʼãhã do gamchate tol poṭomge tahẽkantaea. Jisu do hoṛkoe metatʼkoa, “Raṛayepe ar sen ocoaepe.</verse>
				<verse number="45">Mạriạm ṭhen okoe Jihudikoko hecʼakan tahẽkan onko modren ạḍi utạr hoṛ do Jisuakʼ noa kạmi ńelte unireko pạtiạuena.</verse>
				<verse number="46">Menkhan onko modren adomko do Phạrusiko ṭhen senkate Jisu okae kạmiletʼ onako lạiatʼkoa.</verse>
				<verse number="47">Unre maraṅ naekeko ar Phạrusiko do maraṅ bạisiren hoṛkoko jarwaketʼkoteko metatʼkoa, “Ńitokʼ do cetʼ bo cekaea? Nui hoṛ do ạḍi utạr hahaṛa kạmikoe kạmi kana.</verse>
				<verse number="48">Ar nonkage bon aṛakʼ idiyae khan sanamkoge unireko pạtiạukʼa ar Romiko do hecʼkate aboakʼ mundil ar jạtko marao tabona.”</verse>
				<verse number="49">Onko modren Kaeapha ńutuman mitʼ hoṛ do ona bochorren maraṅ naekeye tahẽkana.</verse>
				<verse number="50">Uni doe metatʼkoa, “Ape do cetʼge bape baḍaea, ar hudis hõ bape hudisetʼ kana, goṭa jạt nosṭokʼ khon bickom sanam hoṛko bodolte mitʼ hoṛ gujukʼge bhagea.”</verse>
				<verse number="51">Kaeapha do noa katha apnar khone roṛleda ona do baṅ menkhan uni do ona bochorren maraṅ naekeye tahẽkana. Onate uni doe nạbileda, Jihudi jạtko lạgitʼ Jisugeye gujukʼa mente.</verse>
				<verse number="52">Ar eken Jihudi jạtko lạgitʼ do baṅ, menkhan Isorren chir chạtur akan gidrạko samṭaoko lạgitʼ hõ uni doe gujukʼa.</verse>
				<verse number="53">Ado enhilokʼ khon Jihudi mukhiạko do Jisu goje lạgitʼ soṛojontroko ehopʼena.</verse>
				<verse number="54">Onate Jisu do Jihudiko talare sodorte dãṛãne bạgikeda, ar ona jaega bạgikate hahaṅkar sor reakʼ Ephrạimko metakʼ mitʼṭen atoteye calaoena. Ar acʼren celako sãote onḍeye tahẽyena.</verse>
				<verse number="55">Unre Jihudikoakʼ sen-parom porob do sor hecʼakan tahẽkana. Ar porob lahare saphakʼ lạgitʼ ạḍi utạr hoṛ do atoko khon Jerusalemteko calao akan tahẽkana.</verse>
				<verse number="56">Ar onko hoṛ do Jisu ńam baṛayeko ehopʼena. Onko do mundilre teṅgokate kupulikʼko ehopʼena, “Noa porobre uni do cetʼ bae hijukʼa? Ape do cetʼpe hudiseda?”</verse>
				<verse number="57">Maraṅ naekeko ar Phạrusiko doko hukumletʼ tahẽkana je, Jisu okare menaea mente jãhãegeye baḍaele khan uni do onkoe baḍae ocoko jemon onko do Jisuko sapʼ daṛeae.</verse>
			</chapter>
			<chapter number="12">
				<verse number="1">Ado sen-parom porob turui din lahare Jisu do Bethaniạ atoteye senena. Ar gocʼko khon okoeye jiwetʼ beretʼlede uni Lasar hõ Bethaniạ atoregeye girobasokʼkan tahẽkana.</verse>
				<verse number="2">Onḍe onko do Jisu lạgitʼ jomakʼko tearkeda. Ar Martha doe sapʼsorako kan tahẽkana. Ar okoeko Jisu tulucʼ jojomko duṛupʼ akan tahẽkan onko modre Lasar hõe tahẽkana.</verse>
				<verse number="3">Unre Mạriạm do tala ser gan ạḍi damanakʼ mahkaokʼ sunume ạgukeda ar Jisuakʼ jaṅgareye dulkeda ar acʼakʼ upʼteye jotʼketʼtaea. Ar ona mahkaokʼ sunum reakʼ mohokte goṭa oṛakʼ perecʼena.</verse>
				<verse number="4">Jisuren celako modren mitʼ hoṛ, okoe do bạirikoakʼ tire Jisui soprot ocoye uni Jihudạ Iskariot doe menkeda,</verse>
				<verse number="5">“Noa mahkaokʼ sunum do cedakʼ pe sae Dinarte baṅ ạkhrińlena, ar reṅgecʼ orecʼko baṅ ematʼkoa?”</verse>
				<verse number="6">Jihudạ do reṅgecʼko lạgitʼ dạndikate noa kathae menleda ona do baṅ. Uni do kombṛoe tahẽkana. Ar uni jimạre ṭaka reakʼ baksa tahẽkante dohoakʼko khone kombṛoyetʼkan tahẽkana.</verse>
				<verse number="7">Jisui menkeda, “Alope duk ocoyea. Ente topayiń jokhecʼ sajaoiń iạte uni do noae doholeda.</verse>
				<verse number="8">Reṅgecʼko ma jaoge ape tulucʼ menakʼko, menkhan iń do jao okte bape ńameńạ.”</verse>
				<verse number="9">Ado Jisu Bethaniạre menaea menteko baḍaeketʼ khan Jihudiko mod khon ạḍi utạr hoṛ do onḍeko hecʼena. Onko do eken Jisu lạgitʼ do baṅ, menkhan Jisu gocʼko khone jiwetʼ beretʼ akade uni Lasar ńele lạgitʼ hõko hecʼlena.</verse>
				<verse number="10">Unre maraṅ naekeko do Lasar hõ goje lạgitʼko goṭakeda,</verse>
				<verse number="11">ente Lasar iạte Jihudiko modren ḍher hoṛge mukhiạkoko bạgiatʼkote Jisureko pạtiạuena.</verse>
				<verse number="12">Ado porobre okoeko hoṛko hecʼakan tahẽkan onko do dosar hilokʼko ańjomkeda Jisu do Jerusalemteye hijukʼ kana.</verse>
				<verse number="13">Unre onko do khijur ḍạr sapʼkate daram ạguye lạgitʼko oḍok calaoena ar ãṭ aṛaṅte hohoate memenko ehopʼena, “Hosanna, bhorangeae Probhu ńutumte daraekạnicʼ, Israelkoren raj do.”</verse>
				<verse number="14">Sonot sostor reakʼ katha leka Jisu do mitʼṭen gadha hopone ńamkedete unireye decʼena. Sostorre olakan leka,</verse>
				<verse number="15">“E Sionren kuṛi, alom botorokʼa. Ńelme, amren raj do gadha hoponre decʼkateye hijukʼ kana.”</verse>
				<verse number="16">Jisuren celako do pạhilre noako bako bujhạu daṛeada. Ado tinre Jisuakʼ ṭhonok sodorena unre onko doko disạkeda sonot sostor reakʼ ona katha do Jisu reaṅge olakan tahẽkana mente. Onko do arhõ disạ hecʼatʼkoa hoṛko do Jisu lạgitʼgeko onkaleda.</verse>
				<verse number="17">Ado topa dander khon Lasare hoho oḍokkede ar gocʼko khone beretʼkede jokhecʼ okoeko hoṛ Jisu ṭhenko tahẽkan onkoge Lasarakʼ jiwetʼ beredokʼ reaṅ gohako emkeda.</verse>
				<verse number="18">Onate gadel hoṛko do Jisu daram ạguye lạgitʼko oḍok calaolena, enteko ańjomakatʼ tahẽkana Jisuge ona hahaṛawakʼ kạmi doe kạmi akada.</verse>
				<verse number="19">Noa ńelte Phạrusiko do ako akoreko men joṅana, “Aboakʼ do cetʼ labge baṅ hoyokʼkana. Ente ńelpe, goṭa duniạrenkoge uniakʼ dolreko calaoena.”</verse>
				<verse number="20">Ona porobre okoeko sewa lạgitʼko hecʼakan tahẽkan onko modre adomko do Junạni hoṛko tahẽkana.</verse>
				<verse number="21">Onko do Philip ṭhen hecʼkate nehõradeteko metadea, “E baba ale do Jisule ńelea.” Philip do Gạlil reakʼ Bethsaeda atoren hoṛe tahẽkana.</verse>
				<verse number="22">Ar Philip do senkate Andrease lạiadea Ar Andreas ar Philip do senkate Jisukin metadea.</verse>
				<verse number="23">Unre Jisu do Andreas ar Philipe metatʼkinạ, “Manwa Hopon do ṭhonok sodorokʼ reakʼ okte seṭer akanataea.</verse>
				<verse number="24">Sạrigeń metaben kana, guhum jaṅ hasare ńurkate baṅ gocʼlen khan ona do eskarge tahena, menkhan gocʼlen khan do ạḍi utạr gele belekʼa.</verse>
				<verse number="25">Okoe acʼakʼ jiwiye dulạṛ uni do acʼakʼ sạriakʼ reakʼ jione khuạutaea, menkhan okoe noa dhạrtire acʼakʼ jiwi bae dulạṛ uni do jaejug jion lạgitʼ acʼakʼ sạriakʼ reakʼ jione rukhiyạitaea.</verse>
				<verse number="26">Jãhãege ińakʼe kạmikan khan uni do ińe pańjańma. Iń okareń tahena ińren kạmiạko hõ onḍegeko tahena. Jãhãege ińakʼe kạmikan khan Baba do uniye manotea.</verse>
				<verse number="27">Ińakʼ jiwi do ńitokʼ khad badaokʼkan tińạ. Iń do cetʼ niạ kathageń mena, ‘E Baba, noa ghuṛi khon de bańcaoiń me?’ Menkhan niạ lạgitʼge coṅ noa okte hạbicʼ mań hecʼakana.</verse>
				<verse number="28">E Baba, amakʼ ṭhonok sodorme baṛe.” Unre serma khon noa katha ańjomena, “Iń do ińakʼ ṭhonokiń sodor akada ar ona do arhõń sodora.”</verse>
				<verse number="29">Ar okoeko hoṛ onḍeko teṅgo akan tahẽkan onko do ona ańjomkateko menkeda, “Rimil saḍeyena.” Adomko doko menkeda, “Jãhãe serma goḍet uni tulucʼ kathae roṛkeda.”</verse>
				<verse number="30">Noa iạte Jisui menkeda, “Noa katha iń lạgitʼ do baṅ roṛakana, menkhan ape lạgitʼge roṛakana.</verse>
				<verse number="31">Noa dhạrtiren hoṛkoakʼ bicạr reakʼ okte do seṭer akana, ar dhạrtiren rajakʼ ti khon ńitokʼ do recʼ ocokʼa.</verse>
				<verse number="32">Iń do ot khon coṭteń rakapʼ ocokʼre sanamko iń ṭheniń or sorkoa.”</verse>
				<verse number="33">Uni do cetʼlekan gujukʼ hoyokʼtaea ona bujhạu ocoko lạgitʼge noa katha doe roṛkeda.</verse>
				<verse number="34">Unre hoṛko do Jisuko metadea, “Sonot sostor khonle baḍae akada Mạsi do jaejug hạbicʼe tahena. Enḍekhan am do cekatem meneda, Manwa Hopon do coṭte rakapʼ ocokʼ hoyokʼtaea? Enḍekhan nui Manwa Hopon doe okoe kana?”</verse>
				<verse number="35">Jisui metatʼkoa, ar thoṛa dinge ape talare marsaltetʼ menakʼa. Ape ṭhen marsal menakʼrege dãṛãnpe, jemon apere ńut do aloe jitạu daṛeakʼ.</verse>
				<verse number="36">Marsal ape ṭhen tahenrege marsalre pạtiạukʼpe jemon ona marsalren hoṛpe hoedaṛeakʼ.” Noako kathae lạiatʼko khan Jisu do onko khon apnartetʼe danaṅenteye calaoena.</verse>
				<verse number="37">Menkhan onko samaṅre cinhạ lekate unạkʼ hahaṛawakʼkoe kạmiketʼre hõ hoṛko unire bako pạtiạulena.</verse>
				<verse number="38">Noa do hoyena Jesaea nạbi hotete roṛlenakʼ katha jemon purạukʼ: E Probhu, alele ańjomakatʼakʼ do okoe baṅe pạtiạuatʼ? Ar okoe ṭhen Probhuakʼ daṛeanakʼ ti do sodor akana?</verse>
				<verse number="39">Onko hoṛ do noa iạtege bako pạtiạu daṛeada, ente Jesaea cetʼ lekae roṛletʼ onkage,</verse>
				<verse number="40">“Isor do onkoakʼ mẽtʼe kãṛã akatʼtakoa ar ontor doe goṛdho akatʼtakoa, jemon onko do mẽtʼte aloko ńeńel ar ontorte aloko bujhạu, ar bogekʼ lạgitʼ uni ṭhen aloko ruạṛ hijukʼ.”</verse>
				<verse number="41">Jesaea do Jisuakʼ ṭhonoke ńelletʼte uni reaṅ noa kathae roṛleda.</verse>
				<verse number="42">Enre hõ mukhiạko modren ḍher hoṛge unireko pạtiạuena, menkhan Phạrusiko ṭhen biṭlạha ocokʼ botorte bako aṅgocleda.</verse>
				<verse number="43">Onko do Isor ṭhenakʼ man khon hoṛko ṭhenakʼ mange bạ̃ṛtiko kusiyakʼkan tahẽkana.</verse>
				<verse number="44">Jisu do ãṭ aṛaṅteye menkeda, “Okoe ińreye pạtiạukʼkan uni do eken ińre do baṅ bickom okoeye kolakadiń unire hõe pạtiạukʼkana.</verse>
				<verse number="45">Ar okoe ińe ńeleńkan, uni do kol akadinicʼgeye ńelekana.</verse>
				<verse number="46">Iń do noa dhạrtire marsal lekań hecʼakana, jemon ińre okoeye pạtiạukʼ uni do ńutre aloe tahen.</verse>
				<verse number="47">Jãhãege ińakʼ kathae ańjom ar onaleka bae senokʼ enḍekhan uni do bạń bicạrea, ente manwa dusiko lạgitʼ do baṅ, bickom kại khon bańcaoko lạgitʼgeń hecʼ akana.</verse>
				<verse number="48">Okoe iń bae bạsutạń ar ińakʼ katha bae ańjom uni lạgitʼ do bicạricʼ menaea. Oka kathań roṛakatʼ ona kathage mucạtʼ dinre uni do dusi menteye sạbudea;</verse>
				<verse number="49">ente iń do apnarte cetʼge bạń roṛakada, menkhan okoeye kolakadiń uni Babageye hukum akawạdińạ cetʼko roroṛ hoyokʼ tińạ mente.</verse>
				<verse number="50">Ińiń baḍaea uniakʼ hukum do jaejug jion kana. Onate okako kathań roṛetʼkan ona do Babawakʼ hukum lekageń roṛeda.”</verse>
			</chapter>
			<chapter number="13">
				<verse number="1">Sen-parom porob thoṛa laha reakʼ ghoṭna. Jisu do noa dhạrti bạgikate Baba ṭhen calakʼ reakʼ okte seṭer akana menteye bujhạu daṛeatʼ tahẽkana. Ar dhạrtire okoeko acʼren hoṛko tahẽkan onkoe dulạṛetʼko tahẽkana ar mucạtʼ hạbicʼe dulạṛketʼkoa.</verse>
				<verse number="2">Unre kedokʼ jokhecʼ. Soetan do Simon hopon Jihudạ Iskariotakʼ monre bạirikoakʼ tire Jisu soprote lạgitʼ sanae rakapʼ ocoletʼtaea.</verse>
				<verse number="3">Jisu doe baḍaekan tahẽkana, Isor Baba do acʼakʼ tire jotowakʼe jimạ akada. Ar noa hõe baḍaekan tahẽkana, acʼ do Isor ṭhen khone hecʼakana ar uni ṭhengeye ruạṛ calao lạgidokʼ kana.</verse>
				<verse number="4">Onate kedokʼ khone beretʼena ar oyonakʼe dohokeda ar mitʼṭen gamcha hataokate ḍanḍareye paṭheyena.</verse>
				<verse number="5">Ona tayom gamlare dakʼe dulketʼte celako jaṅgae ạbuk ketʼkoa ar ḍanḍareye paṭhe akan tahẽkan gamchate jojotʼe ehopʼena.</verse>
				<verse number="6">Ado Simon Patras ṭhene hecʼen khan Patras do uniye metadea, “E Probhu, am do cetʼ ińakʼ jaṅgam ạbuktińạ?”</verse>
				<verse number="7">Jisui roṛ ruạṛadea, “Okań cekayetʼkan ona do ńitokʼ bam baḍaeyeda menkhan tayomtem bujhạua.”</verse>
				<verse number="8">Patras do uniye metadea, “Ińakʼ jaṅga do tis hõ bam ạbuk ńama.” Jisu do Patrase metadea, “Bạń ạbukletam khan iń tulucʼ amakʼ bakhra do bạnukʼ tama.”</verse>
				<verse number="9">Unre Simon Patrase menkeda, “E Probhu, enḍekhan eken jaṅga moto do alo, ińakʼ ti ar bohokʼ hõ ạbuk tińme.”</verse>
				<verse number="10">Jisu do uniye metadea, “Um akanicʼ do jaṅga chaḍa ar cetʼge ạbukokʼ reakʼ jạruṛ bạnukʼtaea, ente uni do jotoge saphagetaea.</verse>
				<verse number="11">Ape dope saphagea, menkhan sanamko do baṅ.” Okoe acʼe soprote uni doe baḍae akade tahẽkana. Onate uni doe menkeda, “Ape joto do bape saphawa.”</verse>
				<verse number="12">Ado joto hoṛe ạbuk sạtketʼko khan Jisu do acʼakʼ oyonakʼ hataokate arhõ duṛupʼenteye metatʼkoa, “Iń cetʼ iń cekaketʼ ona dope bujhạuletʼgea?</verse>
				<verse number="13">Ape do Guru ar Probhu mentepe hohowạńkana, ar ona do ṭhikgepe meneda, ente uni kangeạń.</verse>
				<verse number="14">Menkhan iń do Probhu ar Guru hũyạte hõ cetʼ lekań ạbukketʼpe onkage ape hõ eṭakʼkoakʼ jaṅga ạbuk lek tapea.</verse>
				<verse number="15">Iń do noań udukʼ atʼpea jemon apere cetʼlekań cekaketʼ ape hõpe onkae.</verse>
				<verse number="16">Sạrigeń metapekana, guti do acʼren kisạ̃ṛ khon bae maraṅa. Ar kol ocoyicʼ hõ kokolicʼ khon bae maraṅa.</verse>
				<verse number="17">Noako baḍaekate onako lekape kạmile khan enḍekhan ape dope bhạgangea.</verse>
				<verse number="18">Ape sanamkoakʼ katha do bạń meneda. Iń okoeyiń bachao akatʼko onko doń baḍae akatʼkogea. Menkhan sonot sostor reakʼ noa katha do purạukʼtege hoyokʼa, ‘okoe iń tulucʼ piṭhại jojomkan unige iń birudre jaṅgae tulketʼtaea.’</verse>
				<verse number="19">Iń do noa hoyokʼ laharegeń lạiape kana, jemon hoelenrepe pạtiạukʼ baṅma, iń kangeạń.</verse>
				<verse number="20">Sạrigeń metapekana, iń okoeyin kole, ar uni okoeye ataṅe, uni do ińgeye ataṅedińạ ar iń okoeye ataṅiń uni do kolakadińcʼgeye ataṅedekana.”</verse>
				<verse number="21">Ado noako katha menkate Jisu do jiwireye khad badaoena. Uni do pusṭạuteye menkeda, “Sạrigeń metapekana, ape modren mitʼ hoṛ bạirikoakʼ tireye soprotińạ.”</verse>
				<verse number="22">Jisu okoeakʼ kathae meneda ona bako bujhạu daṛeatʼte celako do ako akoreko beṅgetʼ baṛawana.</verse>
				<verse number="23">Onko modren Jisu okoeye dulạṛede tahẽkan uni do Jisuakʼ koṛam pheḍreye ṭenḍar akan tahẽkana.</verse>
				<verse number="24">Simon Patras do uni isạrawadeteye metadea, “Kuliyeme uni do okoe reaṅe roṛeda.”</verse>
				<verse number="25">Unre uni cela do Jisure ṭenḍarenteye menkeda, “Henda Probhu, uni doe okoe kana?”</verse>
				<verse number="26">Jisui roṛ ruạṛkeda, “Noa piṭhạ kecakʼ bạṭire topokate okoeyiń emae unikangeae uni hoṛ do.” Ado piṭhạ kecakʼ bạṭire topokate Simon Iskariotren hopon Jihudại emadea.</verse>
				<verse number="27">Piṭhạ kecakʼe ńamketʼ khan Soetan do Jihudạreye boloyena. Jisu do uniye metadea, “Okaṭakʼ cekayem menetʼkan ma usạraeme.”</verse>
				<verse number="28">Jisu sãote okoeko jojomkan tahẽkan onko do bako bujhạuleda cedakʼ Jisu do Jihudạ noa kathae metadea.</verse>
				<verse number="29">Adomko doko bujhạukeda, porobre lạgitʼ jạruṛokʼakʼko kiriń ạgui se reṅgecʼ orecʼko jãhãnakʼ emako lạgitʼ Jisu do Jihudại metadea, ente ṭaka reakʼ baksa do Jihudạ ṭhenge tahẽkana.</verse>
				<verse number="30">Ado piṭhạ kecakʼe hataoketʼ torage Jihudạ do bahreteye oḍok calaoena. Unre do ńindạ tahẽkana.</verse>
				<verse number="31">Ado Jihudạ bahreteye calaoen khan Jisui menkeda, “Manwa Hoponakʼ ṭhonokokʼ reakʼ okte do seṭerena ar unire Isorakʼ ṭhonok do sodorokʼa.</verse>
				<verse number="32">Isorakʼ ṭhonok tinre unire sodorokʼa unre Isor hõ Manwa Hoponakʼ ṭhonok acʼreye sodora ar usạrageye ṭhonok ocoyea.</verse>
				<verse number="33">“E bachako, iń do ape tulucʼ ar thoṛa ghạṛicʼ minạńa. Ape do ińpe ńam baṛańạ, menkhan Jihudi mukhiạko cetʼlekań metatʼko tahẽkan, ‘okateń calakʼkan onḍe do ohope sen daṛelena,’ onkage ape hõ ńitiń metapekana.</verse>
				<verse number="34">Mitʼṭen nawa hukumiń emape kana dupulạṛpe. Cetʼleka iń do apeń dulạṛakatʼpe onkage ape hõ dupulạṛpe.</verse>
				<verse number="35">Nonkage ape apere dulạṛ tahen khan sanamkoko bujhạu daṛeakʼa ape do ińren celako kanape mente.”</verse>
				<verse number="36">Simon Patras do Jisui metadea, “E Probhu am do okatem calakʼ kana?” Jisui roṛ ruạṛkeda, “Iń okateń calakʼkan, onḍe do ńitokʼ iń sãote ohope sen daṛelena, menkhan tayomtepe hijukʼa.”</verse>
				<verse number="37">Patras do uniye metadea, “E Probhu, cedakʼ ńitokʼ do am sãote bạń calao daṛeakʼa? Am lạgitʼ ińakʼ jiwi hõń emokʼa.”</verse>
				<verse number="38">Unre Jisui menkeda, “Iń lạgitʼ cetʼ jiwim alaetama? Sạrigeń metam kana, sim sạnḍi ạuriye ragre am do pe dhaoem baṅeńa.</verse>
			</chapter>
			<chapter number="14">
				<verse number="1">“Apeakʼ mon do alo khad badaokʼtape ma. Isorre pạtiạukʼpe ar ińre hõ pạtiạu akae tahenpe.</verse>
				<verse number="2">Ińren Babawakʼ oṛakʼre ạḍi utạr tahen jaega menakʼa. Ona baṅ tahẽlen khaniń lạikepea, ape lạgitʼ jaega teariń calakʼ kana.</verse>
				<verse number="3">Ar senkate ape lạgitʼ jaegań benaole khan arhõń ruạṛ hijukʼa ar iń ṭheniń ataṅ idipea, jemon iń okareń tahen ape hõ onḍepe tahen.</verse>
				<verse number="4">Ar iń okateń calakʼkan ona reakʼ hor mape baḍaege.”</verse>
				<verse number="5">Thoma do Jisui metadea, “E Probhu, bale baḍaea okatem calakʼkana, ente cekate hor dole baḍaea?”</verse>
				<verse number="6">Jisu do Thomae metadea, “Ińge hortetʼ, sạriakʼtetʼ ar jion. Iń hotete baṅkhan okoe hõ Baba ṭhen ohoko calao daṛelena.</verse>
				<verse number="7">Ińpe baḍaeliń khan ińren Baba hõpe baḍaekea. Ape do ńitokʼ unipe baḍae akadea ar ńel hõpe ńelakadea.”</verse>
				<verse number="8">Philip do Jisui metadea, “E Probhu, Baba baṛe udukʼaleme, inạge ale lạgitʼ ḍhera.”</verse>
				<verse number="9">Jisu do uniye metadea, “E Philip, nunạkʼ din ape tulucʼ minạńa, enrehõ cetʼ bape baḍae akadińạ? Okoe ińe ńelakadiń uni do Baba hõe ńelakadea. Am do cekatem meneda, ‘Baba baṛe udukʼaleme?’</verse>
				<verse number="10">Am do cetʼ bam pạtiạukʼ kana, iń do Babare minạńa ar Baba do ińre menaea mente? Iń okako kathań lại apekan ona do apnar khonakʼ do bạń roṛeda, menkhan ińre menae Babageye kạmi kana.</verse>
				<verse number="11">Ińakʼ kathare pạtiạukʼpe je, iń do Babare ar Baba do ińre menaea mente. Ar baṅ khan ińakʼ noako kạmi iạte pạtiạuạńpe.</verse>
				<verse number="12">“Sạrigeń metapekana, okoe ińreye pạtiạukʼkan uni do iń okakoń kạmikan uni hõ onakoe kạmiya. Ar Baba ṭheniń calakʼkante uni do noako khon arhõ maraṅ maraṅakʼkoe kạmiya.</verse>
				<verse number="13">Jãhãnakʼge iń ńutumtepe koe iń do onań onkaea, jemon Babawakʼ ṭhonok Hopon hotete sodorokʼtae.</verse>
				<verse number="14">Iń ńutumte jãhãnakʼgepe koe enḍekhan onań onkaea.</verse>
				<verse number="15">“Ińpe dulạṛediń khan ińakʼ sanam hukumkope dohoea.</verse>
				<verse number="16">Iń do Baba ṭheniń koeapea, ar uni do jaejug hạbicʼ mitʼṭen sohotʼicʼe kolapea.</verse>
				<verse number="17">Uni sohotʼicʼ kangeae sạriakʼren Jiu do. Dhạrtiren hoṛko uni do ohoko ataṅ daṛelea, ente onko do ńelhõ bako ńelekana ar baḍae hõ bako baḍae akadea. Menkhan ape dope baḍae akadea, ente uni do ape são sãoteye tahẽkana ar apeakʼ ontorreye girobasokʼa.</verse>
				<verse number="18">“Bạń ṭũạr oṭokapea; iń do ape ṭheniń hijukʼa.</verse>
				<verse number="19">Ar thoṛa ghạṛicʼ khange dhạrtiren hoṛko do ar bako ńel ńameńa, menkhan ape dope ńeleńgea. Iń do jiwetʼge minạńte ape hõ jiwetʼpe tahena.</verse>
				<verse number="20">Enhilokʼgepe baḍae daṛeakʼa, iń do Babare, ape do ińre ar iń do apere minạńa mente.</verse>
				<verse number="21">Okoe ińakʼ hukumkoe baḍaekan ar onakoe manaoetʼkan unige iń doe dulạṛedeńa.” Ar okoe ińe dulạṛedeń ińren Baba hõ uniye dulạṛea. Iń hõ uniń dulạṛea ar uni ṭheniń sodorokʼa.</verse>
				<verse number="22">Unre Jihudạ do (Iskariot do baṅ) uniye metadea, “E Probhu, am do cetʼ eken ale ṭhengem sodorokʼa, ar dhạrtiren hoṛko ṭhen do baṅ?”</verse>
				<verse number="23">Jisu do uniye roṛ ruạṛadea, “Jãhãege ińe dulạṛiń uni do ińakʼ kathae dohoea. Ińren Baba do uniye dulạṛea ar uni ṭhen liń hijukʼte uni soṅgeteliń tahena.</verse>
				<verse number="24">Okoe bae dulạṛiń uni do ińakʼ katha leka ohoe calaolena. Okaṭakʼ kathape ańjometʼkan ona do ińakʼ katha do baṅkana menkhan okoe ińe kolakadiń uni Babawakʼ katha kangea.</verse>
				<verse number="25">Ape sãoteń tahenrege noako kathań galmarao akawatʼpea</verse>
				<verse number="26">Uni sohotʼicʼ sonot Jiu one okoe do Baba iń ńutumteye kolape, unige sanamakʼkoe cetʼapea, ar okakoń lạiakawatʼpe onako joto doe disạ ocopea.</verse>
				<verse number="27">“Iń do ape lạgitʼ suluk iń doho oṭokakʼ kana, ińakʼ sulukge apeń emape kana; dhạrti cetʼ lekae emokʼkan onka do bạń emokʼ kana. Apeakʼ ontor do alo khad badaokʼtapema ar monre botor hõ alo tahentape ma.</verse>
				<verse number="28">Ańjom akadape ińiń menakatʼpea, ‘iń doń calakʼkana ar ape ṭhen arhõń ruạṛ hijukʼa.’ Ape do ińpe dulạṛliń khan Baba ṭheniń calakʼkan iạtepe rạskạkokʼa, ente Baba do iń khon hõe maraṅgea.</verse>
				<verse number="29">Noako hoyokʼ laharege iń doń lại dohoakatʼpea jemon hoelenrepe pạtiạukʼ.</verse>
				<verse number="30">Iń do ape tulucʼ ar ḍher ghạṛicʼ bạń galmaraoa, ente noa dhạrtiren raje hijukʼkana. Ińre uniakʼ jãhãn ektiạri do bạnukʼtaea.</verse>
				<verse number="31">Menkhan noa do hoyokʼ kana jemon hoṛkoko baḍae daṛeakʼ je, iń do Babań dulạṛedekana ar Baba cetʼ lekae hukum akadiń onkage jotowakʼ iń kạmikana. Ma beredokʼpe, dela nonḍe khon bon calakʼa.</verse>
			</chapter>
			<chapter number="15">
				<verse number="1">“Ińge sạri darkha nạ̃ṛĩ ar ińren Baba doe mạli kana.</verse>
				<verse number="2">Ińre okako ḍạr baṅ jokʼ onako doe getʼ giḍikakʼa, ar oka ḍạrko jokʼkan onako doe kamana jemon arhõ bạ̃ṛti jokʼ.</verse>
				<verse number="3">Okaṭakʼ kathań galmarao akatʼpe onate ape do laharegepe saphagea.</verse>
				<verse number="4">Ińre tahenpe ar iń hõ apeakʼ ontorreń tahena. Darkha nạ̃ṛĩre ḍạrko joṛao baṅ tahẽlen khan cetʼ leka apnarte baṅ jokʼ onkage ape hõ ińre bape tahẽlen khan apnarte ohope jo daṛelena.</verse>
				<verse number="5">“Ińge darkha nạ̃ṛĩ ar ape do ḍạrko. Okoe ińreye tahenkan ar iń do unire enḍekhan uniakʼ jionre do ạḍi jo jokʼa, ente iń begor ape do cetʼ hõ bape ceka daṛeakʼa.</verse>
				<verse number="6">Jãhãege ińre bae tahen khan uni do getʼ giḍiakatʼ ḍạr leka bahreteye giḍi ocokʼa ar ona do rohoṛokʼa. Unre ona ḍạr jarwakate seṅgelreko khadlekakʼa ar ona do lokʼa.</verse>
				<verse number="7">Ińrepe tahẽlen khan ar ińakʼ kathako apeakʼ ontorre tahẽnlen khan enḍekhan jãhãnakʼge sanape, onage koepe; ar ona do hoeapea.</verse>
				<verse number="8">Apeakʼ jionre ḍherpe jolen khan enḍekhan nonkate ape do ińren celape sạbudokʼa ar ińren Baba doe ṭhonok ocokʼa.</verse>
				<verse number="9">Baba cetʼlekae dulạṛ akadiń ińhõ onkage apeń dulạṛakatʼpea. Ińakʼ dulạṛre tahenpe.</verse>
				<verse number="10">Cetʼleka iń do Babawakʼ sanam hukumkoń dohoyetʼkante uniakʼ dulạṛre minạńa, onkage ińakʼ hukumkope dohole khan ape hõ ińakʼ dulạṛrepe tahena.</verse>
				<verse number="11">Noako kathań menkeda jemon ińakʼ rạskạ do apeakʼ ontorre tahen ar apeakʼ rạskạ purạukʼtape.</verse>
				<verse number="12">Ińakʼ hukum do nõkʼõe, cetʼlekań dulạṛakatʼpe onkage ape hõ dupulạṛpe.</verse>
				<verse number="13">Jãhãege acʼren gateko lạgitʼ acʼakʼ jiwiye alaetae enḍekhan noa khon maraṅ dulạṛ do ar okoeakʼ hõ bạnukʼa.</verse>
				<verse number="14">Okako hukumiń emape onakope dohole khan enḍekhan ape do ińren gatepe hoyokʼa.</verse>
				<verse number="15">Iń do golam bạń metapekana, ente kisạ̃ṛ cetʼe cekakan golam do ona bae baḍaea; menkhan iń do gateń metapekana, ente Baba ṭhen khon okań ańjomakatʼ onage apeń baḍae ocoakatʼpea.</verse>
				<verse number="16">Ape do bape bachao akadińạ, menkhan ińgeń bachao akatʼpete kạmireń dhurạu akatʼpea jemon apeakʼ jionrepe jokʼ ar ona jo do jemon tahẽ akae tahentape. Enḍekhan iń ńutumte Baba ṭhen jãhãnakʼgepe koe uni do onageye emapea.</verse>
				<verse number="17">Iń do noa hukumiń emapekana, jemonpe dupulạṛ.</verse>
				<verse number="18">“Dhạrtiren hoṛkoko kurudape khan, baḍaepe ape lahare onko do ińgeko kurudạńkana.</verse>
				<verse number="19">Ape do noa dhạrtirenpe hoelen khan enḍekhan hoṛko do apnarren menteko dulạṛkepea. Menkhan noa dhạrtiren dope baṅkana, bickom iń do dhạrti khoniń bachao akatʼpete dhạrtiren hoṛko apeko kurudape kana.</verse>
				<verse number="20">Ińakʼ noa katha do alope hiṛińa, guti do acʼren kisạ̃ṛ khon bae maraṅa. Onate hoṛko iń gojeńko kurumuṭuyetʼ khan ape hõko onkapea; ar ińakʼ kathako ańjom khan apeakʼ katha hõko ańjoma.</verse>
				<verse number="21">Onko do iń iạteko onkapea, ente iń okoeye kolakadiń uni do bako baḍaeyedekana.</verse>
				<verse number="22">“Iń aloń hecʼlen khan ar bạń galmaraoako khan onko do ohoko dusikokʼa; menkhan ńitokʼ do kại reakʼ jãhãn ạnḍuṅge bạnukʼtakoa.</verse>
				<verse number="23">Okoe ińe kurudạń uni do ińren Babageye kurudae kana.</verse>
				<verse number="24">Okako kạmi okoe tisge bako kạmiakatʼ onako kạmi onko samaṅre bạń kạmi lekhan onkoakʼ dos do oho hoekokʼa. Menkhan ńitokʼ onko do iń ar ińren Baba hõko ńelakadea arko kurud ạliń kana.</verse>
				<verse number="25">Noa do hoeakana onkoakʼ ạn-ạrire olakan katha jemon purạukʼ, ‘onko do ạuṛiakʼte ińko kurudạń kana.’</verse>
				<verse number="26">“Okoe sohotʼicʼ Baba ṭhen khoniń kolape, uniye hecʼlenre unige iń reaṅ gohae ema. Uni doe hoyokʼ kana sạriakʼren Jiu one okoe do Baba ṭhen khone hijukʼkan.</verse>
				<verse number="27">Ape hõ iń reaṅ gohape ema, ente pạhil khonge ape do iń são sãote menakʼpea.</verse>
			</chapter>
			<chapter number="16">
				<verse number="1">“Iń do noako joto kathań lạiatʼpea jemon monre alope tạkijokʼ.</verse>
				<verse number="2">Sunạgog khonko oḍok idipea; ar nonkan okte hijukʼ kana one okoe apeko gocʼpe onko doko monejoṅa, Isorgeko sewawae kana mente.</verse>
				<verse number="3">Onko do noa iạtegeko onkaea ente Baba hõ bako baḍaeakadea ar iń hõ bako baḍae akadińạ.</verse>
				<verse number="4">Iń do noakoń galmaraowatʼpea jemon ona okte hecʼlenrepe disại, noa kathań metatʼpe tahẽkana. “Pạhil khon noako katha do bạń lại akawatʼpea, ente ape tulucʼ iń tahẽkana.</verse>
				<verse number="5">Okoe ińe kolakadiń iń do ńitokʼ uni ṭhengeń calakʼ kana, ar apeko modren okoe hõ bape kuliyediń kana, ‘okatem calakʼ kana mente?’</verse>
				<verse number="6">Iń do noakoń lại akawatʼpe iạte apeakʼ mon do dukte perecʼ akana.</verse>
				<verse number="7">Enre hõ sạri kathageń lạiape kana, ińakʼ calakʼ do ape lạgitʼ bhagegea, ente bạń senlen khan uni sohotʼicʼ do ape ṭhen bae hijukʼa. Menkhan ińiń senlenre uni do ape ṭheniń kolea.</verse>
				<verse number="8">Uniye hecʼlenre dhạrtirenko do kại reaṅ, dhorom reaṅ ar Isorakʼ bicạr reaṅ cehaonae emakoa.</verse>
				<verse number="9">Uni do kại reaṅ hõ cehaonae emakoa, ente hoṛko do ińre bako pạtiạukʼ kana;</verse>
				<verse number="10">Isorakʼ sanaleka calakʼ reaṅ hõ cehaonae emakoa, ente iń do Baba ṭheniń calakʼ kana menkhan ape do ar bape ńel ńameńa;</verse>
				<verse number="11">Bicạr reaṅ hõ cehaonae emokʼa, ente dhạrtiren rajakʼ bicạr do hoeakana.</verse>
				<verse number="12">“Ape lại ape lạgitʼ arhõ ạḍi okocʼ kathako menakʼtińạ, menkhan ńitokʼ onako do ohope sahao daṛelea.</verse>
				<verse number="13">Menkhan uni sạriakʼren Jiu tinreye hijukʼa unre uni do hore udukʼapete sạriakʼreye ạyurpea. Uni do acʼte bae roṛa, menkhan okaṭakʼe ańjom onageye roṛa ar okaṭakʼ hoyokʼ lạgidokʼ ona hõe baḍae ocopea.</verse>
				<verse number="14">Uni sạriakʼren Jiuge ińakʼ ṭhonoke sodora, ente jãhãnakʼgeń cekae ariń roṛ onage uni do ape ṭhene sodora. Babawakʼ oka menakʼtae onako sanamakʼge ińakʼ kana.</verse>
				<verse number="15">Ona iạteń meneda, jãhãnakʼgeń cekae ariń roṛ onage uni do apeye baḍae ocopea.</verse>
				<verse number="16">“Thoṛa ghạṛicʼ khange bape ńel ńameńa, arhõ thoṛa ghạṛicʼ khangepe ńeleńa.”</verse>
				<verse number="17">Ado noa katha ańjomkate Jisuren celako modren adomko do roṛ baṛaeko ehopʼena, “Nui do cetʼe metabon kana, ‘thoṛa ghạṛicʼ khange bape ńeleńa arhõ thoṛa ghạṛicʼ khangepe ńeleńa?’ Arhõ uni doe meneda, ‘Baba ṭheniń calakʼ kana.’</verse>
				<verse number="18">Ar one thoṛa ghạṛicʼ reakʼ kathae menetʼkan ona do cetʼ kana? Abo do babon bujhạu daṛeakʼ kana cetʼe meneda.”</verse>
				<verse number="19">Ado celako noa reaṅ kuliyeko menjoṅ kana menteye bujhạuketʼ khan Jisu do onkoe metatʼkoa, “Ińiń menakatʼ, ‘thoṛa ghạṛicʼ khange bape ńeleńa arhõ thoṛa ghạṛicʼ khangepe ńeleńa,’ noa reaṅge cetʼ ape talare bape kupulikʼ kana?</verse>
				<verse number="20">Sạrigeń metapekana, ape dope rakʼjoṅa arpe hae haeokʼa menkhan dhạrtiren hoṛ doko rạskạkʼa. Ape do dukpe ńama, menkhan apeakʼ noa duk do baṅ tahena; ona bodolte ape dope rạskạkʼa.</verse>
				<verse number="21">Maejiu do gidrại janame jokhecʼ kosṭoe ńama, ente uniakʼ okte do seṭerentaea. Menkhan gidrại janamlere, dhạrtire mitʼṭen nawa manwae hecʼen reakʼ rạskạte ona kosṭo do ar bae disạea.</verse>
				<verse number="22">Onkage ape hõ ńitokʼ do haron ar kosṭope ńameda; menkhan arhõ apeko sãoteń ńapamokʼa unre apeakʼ mon do rạskạte perejokʼa ar ona rạskạ do okoe hõ bako recʼ daṛeapea.</verse>
				<verse number="23">Enhilokʼ ape do cetʼge bape kuliyińạ. Sạrigeń metapekana, iń ńutumte Baba ṭhen jãhãnakʼgepe koe uni do onae emapea.</verse>
				<verse number="24">Ape do ńit hạbicʼ iń ńutumte jãhãnakʼge ạuripe koea. Koepe, adope ńama jemon apeakʼ rạskạ purạukʼtape.</verse>
				<verse number="25">“Noako sikhạuna katha do phenkoteń galmaraoatʼpea. Ente nonkan okte hijukʼkana one unre iń do phenkote bạń galmaraoa, menkhan pusṭạute Baba reaṅ iń lạiapea.</verse>
				<verse number="26">Enhilokʼ ape do iń ńutumtepe koea, ar bạń meneda, ińge ape lạgitʼ Baba ṭheniń nehõrok̕a.</verse>
				<verse number="27">Baba ma coṅ acʼgeye dulạṛetʼpe, ente ape do ińpe dulạṛakadińạ arpe pạtiạu akana, iń do Baba Isor ṭhen khoniń hecʼakana.</verse>
				<verse number="28">Sạrige iń do Baba ṭhen khon noa dhạrtiteń hecʼakana, arhõ noa dhạrti bạgikate Baba ṭhengeń calakʼ kana.”</verse>
				<verse number="29">Unre uniren celakoko metadea, “Ńelme ńitokʼ do sodortegem roṛeda, jãhãn phente do bam lạiyeda.</verse>
				<verse number="30">Nitokʼ dole bujhạu daṛeakʼkana, bin baḍaeakʼ do cetʼge bạnukʼtama, ar jãhãege jãhãnakʼe kulime ona reakʼ jạruṛ hõ bạnukʼtama. Ona iạtegele pạtiạukʼ kana am do Isor ṭhen khonem hecʼakana.”</verse>
				<verse number="31">Jisu do acʼren celakoe metatʼkoa, “Enḍekhan ńitokʼ do cetʼ pạtiạukʼ kangeape?</verse>
				<verse number="32">Ńelpe, ona okte do hijukʼkana, hẽ hecʼakangea, unre ape dope chir chạturokʼa ar iń eskarpe bạgi oṭowạńte apan ạpin jaegatepe calakʼa, enrehõ iń do bạń eskara, ente iń tulucʼ do Baba menaea.</verse>
				<verse number="33">Iń do noakoń lạiatʼpea jemon iń tulucʼ mitʼ akanpe tahente monre sulukpe ńam. Noa dhạrtire ape do harkhet ar sasetre menakʼpea, menkhan khạtirokʼpe; ińge dhạrti doń jitạuakada.”</verse>
			</chapter>
			<chapter number="17">
				<verse number="1">Ado noako kathae roṛketʼ khan Jisu do serma secʼ beṅgetʼ rakapʼ kateye menkeda, “E Baba, okte do seṭerakana. Amren Hopon ṭhonok ocoyem jemon Hopon hõ amakʼ ṭhonoke sodortam.</verse>
				<verse number="2">Am do sanam manwako cetanre ektiạriyem emakawadea, jemon okoekom emakawade onko sanamko jaejug jione emako.</verse>
				<verse number="3">Ar jaejug jion do nõkʼõe, amge eskar sạri Isorko baḍaeme ar amem kolakade Jisu Mạsi.</verse>
				<verse number="4">Am do okaṭakʼ kạmim emakawadiń ona sạtkate noa dhạrtireń ṭhonok ocoakatʼmea.</verse>
				<verse number="5">E Baba, dhạrti ạuri sirjạure am sãote oka ṭhonok tahẽkantiń, ona ṭhonok arhõ emạńme baṛe.</verse>
				<verse number="6">“Dhạrtirenko mod khon okoekom emakawạdiń onko ṭhen amiń sodor akatʼmea. Onko do amrengeko tahẽkana, ar am do ińem emakawạdińa. Onko do amakʼ kathako batao akada.</verse>
				<verse number="7">Ar ńitokʼ doko bujhạu daṛeakada, jãhãnakʼgem emakawạdiń onako sanamakʼ do am ṭhen khon hecʼakana.</verse>
				<verse number="8">Ente okako katha lạiakom metadiń tahẽkan iń do onakoń lại akawatʼkoa. Ar onko do onako ataṅketʼte sạrigeko baḍaekeda, iń do am ṭhen khoniń hecʼakana, arko pạtiạu akana, amge ińem kolakadińa.</verse>
				<verse number="9">“Sanamko lạgitʼ do bạń nehõrokʼkana, menkhan okoekom emakawạdiń onko lạgitʼ iń nehõramkana, ente amren kangeako.</verse>
				<verse number="10">Ińakʼ sanamakʼko do amakʼ kana, ar amakʼ sanamakʼ hõ ińakʼ kangea. Ar onkore ińakʼ ṭhonok do sodor akana.</verse>
				<verse number="11">Iń do noa dhạrtire ar bạń tahen kana, menkhan onko do noa dhạrtire menakʼkoa; iń do am ṭheniń hijukʼkana. E sonoticʼ Baba, amakʼ oka ńutumem emakawạdiń ona ńutumte noko rukhiyạkom, jemon alaṅ cetʼ lekalaṅ mitʼge noko hõ onkage mitʼko tahen.</verse>
				<verse number="12">Iń do tinạkʼ din onko sãoreń tahẽkan unạkʼ din amakʼ oka ńutumem emakawạdiń ona ńutumteń rukhiyạ ạguakatʼkoa. Iń doń horho akatʼkoa ar onko mod khon okoe hõ bako nosṭo akana. Eken okoeakʼ nosṭokʼ reakʼ katha tahẽkan unigeye nosṭo akana, jemon sonot sostor reakʼ katha purạukʼ.</verse>
				<verse number="13">“Ńitokʼ do am ṭheniń hijukʼ kana, ar ińakʼ rạskạte onkoakʼ ontor jemon perejokʼtako onate dhạrtire tahenrege noako kathań roṛeda.</verse>
				<verse number="14">Am okakom menakawạdiń onakogeń baḍae ocoakatʼkoa. Dhạrtiren hoṛ do onkoko kurud akatʼkoa, ente iń do cetʼleka noa dhạrtiren iń baṅkan onkage onko hõ noa dhạrtiren doko baṅkana.</verse>
				<verse number="15">Noa dhạrti khon idiko lạgitʼ do bạń nehõram kana, bickom nehõrokʼ kạnạń, jemon Soetanakʼ ti khonem bańcaoko.</verse>
				<verse number="16">Cetʼleka iń do noa dhạrtireniń baṅkan onkage onko hõ noa dhạrtiren doko baṅkana.</verse>
				<verse number="17">“Sạriakʼ hotete am lạgitʼge onko do begar dohokom. Amakʼ katha kangea ona sạriakʼtetʼ do.</verse>
				<verse number="18">Ar cetʼleka dhạrtitem kolakadiń onkage ińhõ dhạrtite nokoń kolakatʼkoa.</verse>
				<verse number="19">Onko iạte am lạgitʼ iń doń begar akana jemon sạriakʼ hotete onko hõko begar ocokʼ.</verse>
				<verse number="20">“Eken onko lạgitʼ iń nehõrokʼ kana ona do baṅ, menkhan okoe nokoakʼ kathate ińreko pạtiạukʼkan onko lạgitʼ hõń nehõrokʼkana, jemon onko sanamko mitʼko hoyokʼ.</verse>
				<verse number="21">E Baba cetʼleka ińre jopoṛao menam ar ińhõ amre minạń onkage onko hõ jemon alaṅ soṅge jopoṛaoko tahen. Onate dhạrtiren hoṛkoko pạtiạukʼa je, amgem kolakadińạ.</verse>
				<verse number="22">Oka ṭhonokem emakawạdiń ona do onkoń emakatʼkoa, jemon alaṅ cetʼleka mitʼ menakʼlaṅ onko hõ onka mitʼko tahen.</verse>
				<verse number="23">Metakʼme iń do onkore, ar am do ińre, jemon nonkate onko do mitʼko hoyokʼ. Onate dhạrtiren hoṛko baḍae daṛeakʼa, amge ińem kolakadińa ar cetʼleka ińem dulạṛedeńkan onkage onko hõm dulạṛetʼkoa.</verse>
				<verse number="24">“E Baba, menjoṅ kạnạń am okoekom emakawạdiń, ińakʼ ṭhonok ńel ocoko lạgitʼ onko do jemon iń okareń tahen onḍeko tahẽ daṛeakʼ. Ona ṭhonok do amgem emakawạdińa, ente dhạrti ạuri sirjạu khonge am dom dulạṛedeń kana.</verse>
				<verse number="25">E dhoromren Baba, dhạrtiren hoṛko bako baḍae akatʼmea, menkhan iń doń baḍae akatʼmea. Ar nokoko baḍae akada amge ińem kolakadińạ.</verse>
				<verse number="26">Iń do onko ṭheniń sodor akatʼmere hõ arhõń sodormea, jemon cetʼ lekam dulạṛ edeńkan onkan dulạṛ onkoakʼ ontorre tahentako ar iń do jemon onko tulucʼ mitʼ akaniń tahen.</verse>
			</chapter>
			<chapter number="18">
				<verse number="1">Ado noakoe roṛ sạtketʼ khan Jisu do acʼren celako sãote kedronko metakʼ mitʼṭen nala hanasae parom calaoena. Onḍe do mitʼṭen bagwan tahẽkana. Jisu ar acʼren celako do ona bagwanteko oḍok calaoena.</verse>
				<verse number="2">Ar bạirikoakʼ tire okoeye soprotlede uni Jihudạ hõ ona jaega doe baḍaeakatʼ tahẽkana, ente ạḍi dhao Jisu do acʼren celako sãote onḍeye senokʼkan tahẽkana.</verse>
				<verse number="3">Ar maraṅ naekeko ar Phạrusiko do Jihudạ soṅgete mitʼ dol palṭon ar kạmiạko kolketʼkoa. Unre Jihudạ do onko sãote diuhe, mosal ar khanḍa banḍawante onḍeye seṭerena.</verse>
				<verse number="4">Jisu do acʼre hoe lạgidokʼkan jotowakʼ doe baḍaekan tahẽkana. Onate uni do oḍok hecʼkate onkoe metatʼkoa, “Okoepe ńam baṛayede kana?”</verse>
				<verse number="5">Onkoko menkeda, “Nasaretren Jisu.” Jisui metatʼkoa, “Iń kangeạń uni do.” Ar bạirikoakʼ tire okoeye soprotlede uni Jihudạ hõ onko sãoteye teṅgo akan tahẽkana.</verse>
				<verse number="6">Ado “Ińkangeạń,” menteye metatʼko khan onko doko pạcgotʼena ar otreko bhindạṛena.</verse>
				<verse number="7">Jisu do arhõe kuliketʼkoa, “Okoepe ńam baṛayede kana?” Metadeako, “Nasaretren Jisu.”</verse>
				<verse number="8">Unre Jisui metatʼkoa, “Iń ma coń metapekange uni kangeạń. Ar ińgepe ńam baṛayediń khan noko do sen ocoakope.”</verse>
				<verse number="9">Noa do hoyena Jisui menletʼ katha jemon purạukʼ, “Okoekom emakawạdiń onko modre mitʼ hoṛ hõ bạń atʼakadea.”</verse>
				<verse number="10">Simon Patras ṭhen mitʼṭen tarwaṛe tahẽkana. Patras do tarwaṛe bocʼkate maraṅ naekeren gutiakʼ jojom luture heseketʼtaea. Uni gutiakʼ ńutum do Malkus tahẽkana.</verse>
				<verse number="11">Noa iạte Jisu do Patrase metadea, “Tarwaṛe do khapre bhoraokakʼme. Baba oka duk reakʼ bạ̃ṭiye emakawạdiń ona do cetʼ bạń ataṅa?”</verse>
				<verse number="12">Unre palṭonko ar onkoren subedarko ar Jihudi mukhiạkoren kạmiạko do Jisu sapʼkedeteko tolkedea.</verse>
				<verse number="13">Ar Hannas ṭhenko idi maṛaṅkedea, ente Hannas do ona bochorren maraṅ naeke Kaeapharen hońhartetʼe tahẽkana.</verse>
				<verse number="14">Nui Kaeaphage Jihudi mukhiyạkoe solhawatʼko tahẽkana je, goṭa jạt bodolte mitʼ hoṛ gujukʼge boroṅ bhagea.</verse>
				<verse number="15">Simon Patras ar eṭakʼ mitʼṭen cela do Jisukin pańja idikedea. Uni eṭakʼ cela do maraṅ naekeren oprom hoṛe tahẽkana. Uni cela do Jisu sãote maraṅ naekeakʼ bahre raca hạbicʼe bolo calaoena,</verse>
				<verse number="16">menkhan Patras do bahre duạr ṭhene teṅgo tahẽyena. Unre maraṅ naekeren opromicʼ cela do bahrete senkate duạr horhoyicʼ kạ̃ṛmĩye galmaraoade khan bhitrite Patrase aderkedea.</verse>
				<verse number="17">Uni kạ̃ṛmĩ do Patrase metadea, “Am hõ cetʼ uniren celako modren kanam?” Patrase menkeda, “Baṅ kạnạń.”</verse>
				<verse number="18">Unre bes rabaṅ paṛao akan tahẽkana. Ona iạte golamko ar kạmiạko do koela seṅgel jolkate teṅgokateko jorogokʼkan tahẽkana. Ar Patras hõ onko sãote teṅgokate jorogokʼe ehopʼena.</verse>
				<verse number="19">Unre maraṅ naeke do Jisu acʼren celako reaṅ ar acʼakʼ cecetʼakʼ reaṅe kulikedea.</verse>
				<verse number="20">Jisui roṛ ruạṛkeda, “Iń do hoṛko ṭhen sodortegeń galmarao akada. Ar Jihudiko mitʼ sãote okareko jarwakʼ ona sunạgogkore ar mundilre iń do jaogeń cetʼ akatʼkoa. Ar danaṅre do cetʼge bạń roṛakada;</verse>
				<verse number="21">enḍekhan cedakʼ iń dom kuliyediń kana? Ińakʼ katha okoeko ańjomakatʼ onkoge kulikom cetʼiń men akatʼkoa mente. Ar okań roṛakatʼ ona doko baḍaegea.</verse>
				<verse number="22">Jisu noa kathae roṛketʼ khan sorre teṅgo akan tahẽkan kạmiạko modren mitʼ hoṛ do uniye thapakedeteye metadea, “Maraṅ naeke nonkam roṛ ruạṛae kana?”</verse>
				<verse number="23">Jisu do uniye metadea, “Bạṛicʼ iń roṛketʼ khan udukʼạń me. Menkhan bhageakʼ iń menakatʼ khan cedakʼem daleńkana?”</verse>
				<verse number="24">Unre Hannas do maraṅ naeke Kaeapha ṭhen tolgeye kolkadea.</verse>
				<verse number="25">Ado Simon patras teṅgokate tinreye jorogokʼ kan tahẽkana unre hoṛko do uniko metadea, “Am hõ cetʼ uniren celako modren mitʼ hoṛ kanam?” Patras do baṅketʼteye menkeda, “Baṅ iń doń baṅkana.”</verse>
				<verse number="26">Patras okoeakʼ luture heseletʼtae uniren mitʼ peṛa do maraṅ naekeren golame tahẽkana. Khan uniye menkeda, “Iń do bagwanre uni tulucʼ cetʼ bạń ńeletʼmea?”</verse>
				<verse number="27">Patras do arhõe baṅkeda, ar unrege mitʼṭen sim sạnḍi doe rakʼgotʼkeda.</verse>
				<verse number="28">Jihudi mukhiạko do ạḍi setakʼre Kaeapha ṭhen khon Romren disạm cakʼlaoicʼ Pilạtakʼ doṅgolte Jisuko idikedea. Menkhan onko do ona doṅgol bhitrite bako bololena jemon saphako tahente sen-parom porob reakʼ bhojko jom daṛeakʼ.</verse>
				<verse number="29">Unre Pilạt do onko ṭhen bahrete oḍok hecʼenteye metatʼkoa, “Nui hoṛ do cetʼe dos akatʼtepe dusiyede kana?”</verse>
				<verse number="30">Jihudi mukhiạkoko menkeda, “Bạṛicʼakʼ bae kạmile khan am ṭhen do ohole ạgukea.”</verse>
				<verse number="31">Pilạte metatʼkoa, “Nui do idiyepe ar apeakʼ ạn leka bicạrepe.” Onate Jihudi mukhiạko do Pilạtko metadea, “Menkhan jãhãege gujukʼ sạjại emae reakʼ ektiạri aleakʼ do bạnukʼtalea.”</verse>
				<verse number="32">Jisu do cetʼleka gujukʼ hoyokʼtaea ona do laharegeye lạiletʼa. Noa do hoyena uniakʼ ona katha jemon purạukʼ.</verse>
				<verse number="33">Unre Pilạt do arhõ oṛakʼ bhitriteye boloyena ar Jisu hohoadeteye metadea, “Am do cetʼ Jihudikoren raj kanam?”</verse>
				<verse number="34">Jisui menkeda, “Am do cetʼ apnarte noa katham roṛeda, se eṭakʼ hoṛ iń reaṅko lại akawatʼmea?”</verse>
				<verse number="35">Pilạte roṛ ruạṛkeda, “Iń do cetʼ Jihudi kạnạń? Am jạtren hoṛ ar maraṅ naekekoge coṅ iń ṭhenko soprot akatʼme. Am do cetʼem ceka akada?”</verse>
				<verse number="36">Jisui menkeda, “Ińakʼ raj do noa dhạrti reakʼ do baṅkana. Ente noa dhạrti reakʼ tahẽlen khan enḍekhan ińren hoṛko lạṛhạikokʼa jemon Jihudi mukhiạkoakʼ tire aloń paṛaokokʼ; menkhan ińakʼ raj do nonḍenakʼ do baṅkana.”</verse>
				<verse number="37">Pilạt do Jisui metadea, “Enḍekhan am do cetʼ raj kanam?” Jisui roṛ ruạṛkeda, “Am do ṭhikgem menakada, iń doń raj kana. Iń do sạri goha emokʼ lạgitʼgeń janam akana ar ona lạgitʼge dhạrtiteń hecʼakana. Ar okoeye sạriakʼren kan uni do ińakʼ kathae ańjoma.”</verse>
				<verse number="38">Pilạt do uniye metadea, “Sạriakʼ do cetʼ kana? Noa katha menkate uni do arhõ bahrete senkate Jihudi mukhiyạkoe metatʼkoa, “Iń do nuiakʼ cetʼ dosge bạń ńametʼtaea.</verse>
				<verse number="39">Menkhan apeakʼ mitʼṭen niạm menakʼa, sen-parom porobre mitʼṭen kạidiń aṛakʼape. Ape do cetʼ Jihudikoren rajiń aṛakʼapepe khojkana?”</verse>
				<verse number="40">Noa iạte sanamko ãṭ aṛaṅte hohoateko menkeda, “Uni do baṅ, Barabbage.” Uni Barabba do mitʼṭen ḍạkui tahẽkana.</verse>
			</chapter>
			<chapter number="19">
				<verse number="1">Unre Pilạt do Jisu idiyete cạbuke reakʼe hukumatʼkoa.</verse>
				<verse number="2">Palṭonko do jạnum reakʼ mukuṭ galaṅkate bohokʼreko horokʼadea.</verse>
				<verse number="3">Ar beguni roṅ reakʼ aṅgropko horokʼadete uni ṭhen senkateko menkeda, “Johar, Jihudikoren raj, jitạu hoyokʼtam ma!” Noa menkate onko doko thapa baṛakedea.</verse>
				<verse number="4">Pilạt do arhõ bahrete oḍok hecʼkate hoṛkoe metatʼkoa, “Ńelpe, ape ṭheniń oḍok ạguyedea jemonpe bujhạu daṛeakʼ, uniakʼ jãhãn dosge bạń ńametʼtaea.”</verse>
				<verse number="5">Ar Jisu do jạnum reakʼ mukuṭ ar beguni roṅanakʼ kicricʼ horokʼ akatʼge bahreteye oḍok hecʼena. Unre Pilạt do hoṛkoe metatʼkoa, “Nũkʼũi ńelepe, uni hoṛ.”</verse>
				<verse number="6">Ado Jisuko ńelkede khan maraṅ naekeko ar kạmiạko do hohoateko menkeda, “Krus kaeme, uni do krus kaeme.” Pilạt do hoṛkoe metatʼkoa, “Apege idiyete krus kaepe, ente uniakʼ jãhãn dosge bạń ńametʼtaea.”</verse>
				<verse number="7">Khange Jihudi mukhiạko do Pilạtko metadea, “Ale do mitʼṭen ạn menakʼtalea, ar ona ạn lekate uni do gocʼ ocokʼ lek kanae, ente uni do acʼte Isorren Hopone ńumogokʼ kana.”</verse>
				<verse number="8">Pilạt do noa kathae ańjomketʼ khan artetʼgeye botorena.</verse>
				<verse number="9">Uni do arhõ oṛakʼ bhitrite bolokate Jisui kulikedea, “Am do oka khonem hecʼakana?” Menkhan Jisu do cetʼge bae roṛ ruạṛleda.</verse>
				<verse number="10">Onate Pilạt do Jisui metadea, “Iń tulucʼ bam roṛa? Am do cetʼ bam baḍaea aṛakʼme se kruskam reakʼ ektiạri menakʼtińạ mente?”</verse>
				<verse number="11">Jisui roṛ ruạṛkeda, “Coṭ khon ektiạri baṅ emam khan iń cetanre jãhãn ektiạrige oho tahẽlentama.” Onate okoe amakʼ tireye soprot akadiń uniakʼ kại do ḍhergetaea.”</verse>
				<verse number="12">Noa ańjomkate Pilạt do Jisu aṛage lạgitʼe kurumuṭukeda, menkhan Jihudi mukhiạko do hohoateko menkeda, “Nuiyem aṛakʼ lekhan enḍekhan maharaj Kạisạrren gate dom baṅkana. Jãhãege acʼte raj menteye benaokʼ khan uni do Kạisạrren bạiri kanae.”</verse>
				<verse number="13">Noa katha ańjomkate Pilạt do Jisu bahreteye ạgukedea ar dhirite tolakʼ mitʼṭen bicạr jaegareye duṛupʼena. Ibrite ona jaega do Gabbathako metakʼkan tahẽkana.</verse>
				<verse number="14">Enhilokʼ do sen-parom porob reakʼ sapṛaokʼ din tahẽkana. Unre tikin amdaj tahẽkana. Pilạt do Jihudi mukhiyạkoe metatʼkoa, “Nũk̕ũi ńelepe, aperen raj.”</verse>
				<verse number="15">Onate onko do ãṭ aṛaṅte hohoateko menkeda, “Idiyem, idiyem ar krus kaeme.” Pilạte metatʼkoa, “Aperen raj do cetʼ ińiń kruskaea?” Maraṅ naekeko roṛ ruạṛadea, “Kạisạr chaḍa aleren do ar cele raj hõ bạnukʼkoa.”</verse>
				<verse number="16">Unre Pilạt do kruse lạgitʼ onkoakʼ tireye soprotkadea. Unre palṭonko do Jisuko idikedea.</verse>
				<verse number="17">Ar Jisu do acʼakʼ krus gokʼkate khạpriko metakʼ mitʼṭen jaegateye senena. Ona jaega reakʼ ńutum do Ibrite Golgothako metakʼkan tahẽkana.</verse>
				<verse number="18">Onko do onḍe Jisuko kruskedea ar uni dene banar secʼre bar hoṛ hõko krusketʼkinạ.</verse>
				<verse number="19">Ar Pilạt do mitʼṭen olakʼre olkate Jisuakʼ krus cetanreye bạisạu ocokeda. Onare ol tahẽkana, “Nasaretren Jisu Jihudikoren raj.”</verse>
				<verse number="20">Okare Jisuko kruskede ona jaega do nagraha sorre tahẽkante Jihudiko modren ḍher hoṛge ona olakʼko paṛhaokeda. Ona do Ibri, Romi ar Junạni pạrsite olakan tahẽkana.</verse>
				<verse number="21">Unre Jihudikoren maraṅ naekeko do Pilạtko metadea, “ ‘Jihudikoren raj,’ noa katha do alom ola, bickom olme, ‘uniye menetʼ tahẽkana, iń doń Jihudikoren raj kana.’ ”</verse>
				<verse number="22">Pilạte metatʼkoa, “Okań ol akatʼ ona doń ol akada.”</verse>
				<verse number="23">Ado Jisuko kruskede khan palṭonko do uniakʼ kicricʼ ako talare pon ṭhenko hạṭińana. Ar Jisuakʼ aṅgrop hõko hataokeda. Ona aṅgropre do jãhãn silạige baṅ tahẽkana, ona do coṭ khon pheḍ hạbicʼ jotoge teńakʼ tahẽkana.</verse>
				<verse number="24">Ona ńelte palṭonko do akoreko menjoṅana, “Noa do babon oṛeja bickom gulibãṭkate bon ńela okoeakʼ hoyokʼa mente.” Noa do hoyena sonot sostor reakʼ katha jemon purạukʼ, Onko do ako talare ińakʼ kicricʼko hạṭińana, ińakʼ aṅgrop doko gulibãṭkeda. Ar palṭonko do sạrigeko onkakeda.</verse>
				<verse number="25">Jisuren eṅgattetʼ, ar uniren eṅgattetʼren bokot kuṛi, Klopa rinicʼ Mạriạm, ar Magdalaren Mạriạm noko do Jisuakʼ krus ṭhenko teṅgo akan tahẽkana.</verse>
				<verse number="26">Jisu do acʼren eṅgattetʼ ar uniye dulạṛedekan tahẽkan cela teṅgo akane ńelketʼkin khan eṅgattetʼe metadea, “E go, ńeleme nũkʼũitam hoponme.”</verse>
				<verse number="27">Ona tayom uni celae metadea, “Ńeleme nũkʼũitam eṅgam.” Ar unrege uni cela do Jisuren eṅgattetʼ acʼakʼ oṛakʼteye idikedea.</verse>
				<verse number="28">Inạ tayom sanamakʼ purạu akana menteye baḍaeketʼ khan sonot sostor reakʼ katha jemon purạukʼ onate Jisui menkeda, “Tetaṅedińa.”</verse>
				<verse number="29">Ona jaegare sirkạte perecʼ mitʼṭen hanḍha tahẽkana. Unre onko do mitʼṭen ispońj ona sirkạreko topokeda ar husup ḍạr reakʼ agalre gutukate moca ṭhenko tomboṅadea.</verse>
				<verse number="30">Jisu sirkại ńamketʼ khane menkeda, “Purạu akana.” Ar ona tayom do bohokʼe kuḍburketʼte Jiue jimạketʼtaea.</verse>
				<verse number="31">Ona din do porob reakʼ sapṛaokʼ din tahẽkana. Ar dosar hilokʼ jirạukʼ mãhã tahẽkante Jihudi mukhiạko do ona dinre krus cetanre mạ̃ṛĩko tahen do bako khojlakʼa. Onate Pilạt ṭhenko nehõrena jemon krusre menakʼkoakʼ jaṅga rạputʼkate krus khonko pheḍ idiko.</verse>
				<verse number="32">Unre palṭonko hecʼkate Jisu sãoteko krusletʼkin unkin bana hoṛakʼ jaṅgako rạputʼkeda.</verse>
				<verse number="33">Ar Jisu ṭhenko hecʼen khan gocʼ hataṛ akanko ńelkedete uniakʼ jaṅga do bako rạputʼletʼtaea.</verse>
				<verse number="34">Menkhan mitʼṭen palṭon do borlomte uniakʼ kokhareye sobokʼkedea ar onḍe khon mãyãm ar dakʼ oḍokena.</verse>
				<verse number="35">Okoe nij mẽtʼte noakoe ńelletʼ unige gohae emakada, ar uniakʼ goha do sạrigea. Uni doe baḍaegea, acʼ okae roṛetʼ ona do sạrigea, ar ape hõ jemonpe pạtiạukʼ.</verse>
				<verse number="36">Noa do hoyena sonot sostor reakʼ katha jemon purạukʼ, “Uniakʼ do mitʼṭen jaṅ hõ baṅ rạpudokʼtaea.”</verse>
				<verse number="37">Arhõ sostor reakʼ ar mitʼṭen katha do noage, “Okoe uniko sobokʼ tapʼlede onkoge uniko beṅgetʼaea.”</verse>
				<verse number="38">Noako sanamakʼ hoyen tayom Arimạthiạ atoren Joseph do Jisuakʼ mạ̃ṛĩ idiy lạgitʼ Pilạt ṭhene koekeda. Joseph hõ Jisuren celae tahẽkana menkhan sodorte do baṅ, ente uni do Jihudi mukhiyạkoe botorakokan tahẽkana. Ado Pilạte aṛakʼade khan uni do hecʼkate Jisuakʼ mạ̃ṛĩye idikeda.</verse>
				<verse number="39">Ar lahate ạyupʼ jokhecʼ okoe do Jisu ṭhene hecʼlen uni Nikodemus hõ pe gel pe keji mesao akatʼ gondhoros ar oguruanteye hecʼena.</verse>
				<verse number="40">Unkin do Jisuakʼ mạ̃ṛĩ hataokate Jihudikoakʼ topa reakʼ cạli leka ona sanam mosola salakʼ musnạ kicricʼte mạ̃ṛĩkin bedhaokeda.</verse>
				<verse number="41">Ar Jisu okareko kruslede ona jaegare mitʼṭen bagwan tahẽkana ar onḍe do nawage kholao akatʼ mitʼṭen topa tahẽkana. Ona topare do okoege tis hõ bako dohoakatʼko tahẽkana.</verse>
				<verse number="42">Ona din do Jihudikoakʼ porob reakʼ sapṛaokʼ din tahẽkana, ar topa hõ sorrege tahẽkante unkin do ona toparege Jisukin baekadea.</verse>
			</chapter>
			<chapter number="20">
				<verse number="1">Ado hapta reakʼ pạhil din ạḍi setakʼre, ńut tahẽkanrege Magdalaren Mạriạm do ona topa ṭhene hecʼena. Ar topa duạr khon dhiri do ocokʼ akatʼe ńelkeda.</verse>
				<verse number="2">Onate uni do Simon Patras ar Jisui dulạṛedekan tahẽkan cela ṭhen ńir senkateye lạiatʼkinạ, “Probhu do topa khonko idiakadea. Ar okareko dohoakadea ona do bale baḍaea.”</verse>
				<verse number="3">Unre Patras ar uni eṭakʼ cela do oḍokkate topa secʼkin calao idiyena.</verse>
				<verse number="4">Ar mitʼtekin dạṛ idikeda. Uni eṭagicʼ cela do Patras laha lahate usạrateye ńir senente topa ṭhene seṭer maṛaṅena, menkhan topa bhitrite uni do bae bololena.</verse>
				<verse number="5">Uni do eṅgotʼkateye oyoṅketʼ khan Jisuakʼ hoṛmore okaṭakʼ kicricʼ bedhao tahẽkan onako doho akane ńelkeda.</verse>
				<verse number="6">Simon Patras hõ uni tayomte seṭerkate topa bhitriteye boloyena ar kicricʼko dohoakatʼe ńelketʼa.</verse>
				<verse number="7">Uni do arhõe ńelkeda, bohokʼre okaṭakʼ rumạl bedhao tahẽkan ona do eṭakʼ kicricʼko sãote bạnukʼa, menkhan guṛhạ akatʼ mitʼ jaegare begar dohoakana.</verse>
				<verse number="8">Ado okoeṭakʼ cela pạhilte topa ṭhene seṭerlen uni hõ topa bhitriteye boloyena are ńelketʼteye pạtiạuena.</verse>
				<verse number="9">Ar gocʼko khon Jisuakʼ jiwetʼ beredokʼ reakʼ je jạruṛ menakʼ, ona sonot sostor reakʼ katha onko do lahare bako bujhạu akatʼ tahẽkana.</verse>
				<verse number="10">Ona tayom unkin cela do oṛakʼtekin ruạṛ calaoena,</verse>
				<verse number="11">menkhan Mạriạm do topa bahrere teṅgokateye rakʼjoṅkan tahẽkana. Uni do rarakʼ tulucʼ eṅgotʼkate topa bhitriye oyoṅketʼ khan,</verse>
				<verse number="12">Jisuakʼ mạ̃ṛĩ okare dohoakan tahẽkan onḍe ponḍ kicricʼ horokʼ akatʼ barea serma goḍet duṛupʼ akane ńelketʼkinạ, mitʼṭen do bohokʼ secʼre ar eṭakʼicʼ do jaṅga secʼre.</verse>
				<verse number="13">Unkin do Mạriạmkin metadea, “Cedakʼem rakʼeda?” Metatʼkinae, “Ińren Probhuko idiakadea ar okareko dohoakadea ona do bạń baḍaea.”</verse>
				<verse number="14">Noa menkate tayom secʼe beṅgetʼ ạcurketʼ khan Jisu teṅgo akane ńelkedea, menkhan Jisu kanae mente bae bujhạu daṛeadea.</verse>
				<verse number="15">Jisu do uniye metadea, “Cedakʼem rakʼeda? Ar okoeyem ńam baṛayede kana?” Mạriạm do Jisu bagwanren mạli hudiskedeteye metadea, “Amem idiakade khan dayakate lạiạńme okarem doho akadea. Iń do uniń idiyea.”</verse>
				<verse number="16">Jisui menkeda, “Mạriạm.” Onate Mạriạm doe ạcurente Ibrite Jisui metadea, “Rạbbuni.” Mane do E Guru.</verse>
				<verse number="17">Jisui menkeda, “Alom hạṛubińạ, ente ńit hõ sermaren Baba ṭhen ạuriń calakʼa. Am do senkate boehako lạiakome, okoe doe iń ar aperen Babakan ar okoe doe iń ar aperen Isorkan, iń do uni ṭheniń rakapʼ calakʼkana.”</verse>
				<verse number="18">Unre Magdalani Mạriạm do celako ṭhen senkateye jạhiratʼkoa je, uni do Probhui ńelakadea ar Probhuge noako katha lại lạgitʼe menakawạdińa.</verse>
				<verse number="19">Ado enhilokʼge, hapta reakʼ pạhil din ạyupʼ jokhecʼ celako do Jihudi mukhiạko botorte duạr sińkate mitʼ ṭhenko jarwa akan tahẽkana. Unre Jisu do hecʼkate onko talare teṅgoyenteye metatʼkoa, “Suluk apema.”</verse>
				<verse number="20">Ar noa menkate uni do acʼakʼ banar ti ar kokhae udukʼatʼkoa. Ar Probhuko ńelkede khan celako do ạḍitetʼko rạskạyena.</verse>
				<verse number="21">Jisu do arhõe metatʼkoa, “Suluk ape ma. Baba cetʼleka ińe kolakadiń onkage iń hõ apeń koletʼpea.”</verse>
				<verse number="22">Noa menkate uni do celako oṅatʼkoteye metatʼkoa, “Sonot Jiu hatao joṅpe.</verse>
				<verse number="23">Ape do jãhãekoakʼ kạipe ikạitako, enḍekhan onkoakʼ do ikạkʼtakoa. Ar jãhãekoakʼpe tahẽ ocoetako khan onkoakʼ do tahẽakan tahentakoa.”</verse>
				<verse number="24">Jisu tinreye hecʼlen unre gelbarko modren Thoma ńutuman mitʼ hoṛ do onko soṅgere bae tahẽkana. Nui Thomage jawako metaekan tahẽkana.</verse>
				<verse number="25">Ar eṭakʼ celako do Thomako lạiadea, “Ale do Probhule ńelakadea.” Khan Thoma do onkoe metatʼkoa, “Tin hạbicʼ uniakʼ banar tire jạlại reakʼ cinhạ bạń ńel, ar bhugạkʼre kạṭupʼ bạń gutui ar kokhare ti bạń sog unhạbicʼ ohogeń pạtiạulena.”</verse>
				<verse number="26">Ado niạ mitʼ hapta tayom celako do arhõ oṛakʼ bhitrire mitʼ ṭhenko jarwayena, ar Thoma hõ onko sãoteye tahẽkana. Unre silpińko sińge tahẽkanre hõ Jisu do hecʼkate onko talare teṅgoyenteye metatʼkoa, “Suluk ape ma.”</verse>
				<verse number="27">Ona tayom uni do Thomae metadea, “Amakʼ kạṭupʼ nonḍe ạguitam ar ińakʼ banar ti ńelme ar amakʼ ti tiạrkate kokhare sogeńme. Ar bin pạtiạricʼ do alom hoyokʼa bickom pạtiạuicʼge hoyokʼme.”</verse>
				<verse number="28">Unre Thomae menkeda, “E ińren Probhu, E ińren Isor.”</verse>
				<verse number="29">Jisu do uniye metadea, “Thoma, am do cetʼ ńel akadińtem pạtiạukʼ kana? Okoe begor ńelteko pạtiạukʼ onkogeko bhạgana.”</verse>
				<verse number="30">Jisu do celako samaṅre arhõ ạḍi utạr cinhạ kạmiye kạmileda; one onako do noa puthire baṅ olakana.</verse>
				<verse number="31">Menkhan noako olena jemonpe pạtiạukʼ, Jisu do Mạsi, Isorren Hopon kanae mente, arpe pạtiạukʼte uni hotete jion tahentape.</verse>
			</chapter>
			<chapter number="21">
				<verse number="1">Inạ tayom Jisu do Tiberias doreão aṛere celako ṭhen arhõe ńel ocoyena. Onḍe do nonka lekae sodorena.</verse>
				<verse number="2">Simon Patras, ar jawako metae Thoma ar Gạlil reakʼ Kana nagraharen Nathaniel, Sabdaeren hoponkin ar Jisuren eṭakʼ barea cela onko do mitʼ soṅgeteko tahẽkana.</verse>
				<verse number="3">Unre Simon Patrase metatʼkoa, “Iń do hako sasapʼiń calakʼ kana.” Onkoko metadea, “Ale hõ am sãotele calakʼa.” Unre onko do oḍok senkate lạukạreko decʼena, menkhan ona ńindạ do celege bako sapʼ daṛeatʼkoa.</verse>
				<verse number="4">Ado aṅga hijukʼkan tahẽkanre Jisu do doreão aṛere hecʼenteye teṅgoyena. Menkhan celako do Jisu kanae mente bako oromledea.</verse>
				<verse number="5">Uni do celakoe metatʼkoa, “E bachako jãhãn jomakʼ menakʼtapea? Metadeako, “Bạnukʼtalea.”</verse>
				<verse number="6">Jisui metatʼkoa, “Lạukạ reakʼ jojomsa aṛe secʼ jhạli caḍoetape, khanpe ńamkoa.” Unre onko do jhạliko caḍoketʼa ar nunạkʼ hakoko beṛketʼkoa je, onko do bako or rakapʼ daṛeada.</verse>
				<verse number="7">Ado Jisu okoeṭakʼ celae dulạṛedekan tahẽkan uni do Patrase metadea, “Uni doe Probhu kana.” Unre Simon Patras do koṭogeye tahẽkana. Onate “Probhu kanae” menteye baḍaeketʼ khan aṅgropte paṭheyente doreão dakʼreye don khadleyena.</verse>
				<verse number="8">Onko do ghuṭu khon ḍher sạṅgińre do baṅ, eken bar sae mokagan sạṅgińreko tahẽkana. Onate eṭakʼ celako do hakote perecʼ jhạli or orte lạukạte aṛeteko hecʼena.</verse>
				<verse number="9">Ado ghuṭuteko seṭeren khan kaṭ koela reakʼ seṅgel ar onare hako khadle akanko ńelkeda; ar onḍe do piṭhạ hõ tahẽkana.</verse>
				<verse number="10">Unre Jisui metatʼkoa, “Ńitokʼpe sapʼketʼko hako khon thoṛa ạgukope.”</verse>
				<verse number="11">Khan Simon Patras do lạukạreye decʼente aṛete jhạliye or ạgukeda. Ar jhạli do mitʼ sae mõṛẽgel pea lạṭu hakote perecʼ tahẽkana. Menkhan jhạlire nunạkʼ hakoko tahẽkanre hõ ona do baṅ oṛecʼlena.</verse>
				<verse number="12">Jisui metatʼkoa, “Dela hijukʼpe ar jompe.” Menkhan celako modre okoe hõ dilkate bako kuliledea, “Am dom okoe kana mente?” Ente onko doko baḍaekan tahẽkana, uni doe Probhu kana.</verse>
				<verse number="13">Jisu do hecʼkate piṭhại halaṅkeda are ematʼkoa, ar onkage hako hõ.</verse>
				<verse number="14">Gocʼko khon beretʼ ruạṛ tayom Jisu do tesar dhao acʼren celako ṭhene ńel ocoyena.</verse>
				<verse number="15">Adoko jom sạtketʼ khan Jisu do Simon Patrase metadea, “E Jona hopon Simon, noko khon bạ̃ṛtim dulạṛedeń kana?” Simon Patrase menkeda, “Hẽ Probhu, baḍaegeam tinạkʼiń dulạṛetʼmea mente.” Jisu do uniye metadea, “Ińren bhiḍiko gupikom.”</verse>
				<verse number="16">Jisu do dosar dhao uniye metadea, “E Jona hopon Simon, ińem dulạṛedeń kangea? Simon Patrase menkeda, “Hẽ Probhu, baḍaegeam tinạkʼ iń dulạṛetʼmea mente.” Jisu do uniye metadea, “Ińren bhiḍiko jotonkom.”</verse>
				<verse number="17">Uni do tesar dhao Simon Patrase metadea, “Jona hopon Simon, sạrigem dulạṛedeń kana?” Patras doe mon dukena, ente Jisu do tesar dhao uniye kulikedea, “Sạrigem dulạṛedeń kana?” Onate Patras do Jisui metadea, “E Probhu am do jotowakʼgem baḍaea, ar noa hõm baḍaegea amiń dulạṛetʼme kana.” Jisu do uniye metadea, “Ińren bhiḍiko gupikom.</verse>
				<verse number="18">Sạrigeń metamkana, juạnem tahẽkanre amtem paṭhekʼkan tahẽkana ar jãhãtege sanayetʼme tahẽkan onḍegem calakʼkan tahẽkana. Menkhanem haṛamlenre am do amakʼ tim tiạr tama ar eṭagicʼ do ame tolmea ar okare calakʼ baṅ saname onḍegeye idimea.”</verse>
				<verse number="19">Isorakʼ ṭhonok sodortae lạgitʼ Patrasakʼ cetʼleka gujukʼ hoyokʼtaea ona bujhạu ocoe lạgitʼ Jisu do noa kathae roṛkeda. Ar noae roṛketʼ khan Patrase metadea, “Dela pańjańme.”</verse>
				<verse number="20">Patras do tayom secʼe beṅgetʼ ạcurketʼ khan, Jisui dulạṛedekan tahẽkan cela pańjakane ńelkedea. Nui celage, kedokʼ jokhecʼ Jisuakʼ koṛamre ṭenḍarkateye menletʼa, “E Probhu, bạirikoakʼ tireye soprotme, uni doe okoe kana?”</verse>
				<verse number="21">Patras do uniye ńelkedete Jisui metadea, “E Probhu, nuiakʼ do cetʼ hoyokʼa?”</verse>
				<verse number="22">Jisu do Patrase metadea, “Ạuriń ruạṛ hijukʼ hạbicʼe tahẽ hataṛokʼ khan amakʼ do cetʼ? Menkhan am do iń pańjańme.”</verse>
				<verse number="23">Onate boehako talare katha pasnaoena je, uni cela do bae gujukʼa. Menkhan Jisu do Patras bae menakawadea uni do bae gujukʼa mente. Bickome metade tahẽkana, “Ạuriń ruạṛ hijukʼ hạbicʼe tahẽ hataṛokʼ iń menjoṅkan khan amakʼ do cetʼ?”</verse>
				<verse number="24">Uni celage noako reaṅ gohae emetʼkana ar noakoe oletʼkana. Alele baḍaea uniakʼ goha do sạrigea.</verse>
				<verse number="25">Jisu do arhõ ạḍi utạrakʼkoe kạmileda. Onako mitʼ mitʼte ollen khan nunạkʼ puthiko hoekokʼa je, ińakʼ bujre noa dhạrtire ohoge sahopʼlena.</verse>
			</chapter>
		</book>
		<book number="44">
			<chapter number="1">
				<verse number="3">Uni do acʼakʼ duk jom tayom nokoko hoṛ ṭhengeye ńel ocolena ar uni je jiwetʼge menae ona reakʼ ạḍi utạr biswạsteakʼ pormane emakada. Uni do pon gel din hạbicʼ celako ṭhene ńel ocoyente Isorakʼ raj reaṅe lạiatʼko tahẽkana.</verse>
				<verse number="4">Onako oktere mitʼ din Jisu do celako sãoteye tahẽkanre noae hukumatʼko tahẽkana, “Ape do Jerusalem alope bạgiakʼa, bickom ińren Babawakʼ gokʼa oka dan reakʼ katha iń ṭhenpe ańjomakatʼ ona lạgitʼ koyokʼ hor akae tahenpe.</verse>
				<verse number="5">Johan do dakʼteye bạptisetʼko tahẽkana, menkhan thoṛa din khange ape do Babawakʼ ona gokʼakʼ lekate sonot Jiutepe bạptis ocokʼa.”</verse>
				<verse number="6">Ado celako hecʼ jarwakate Jisuko kulikedea, “E Probhu, niạ jokhecʼ am do cetʼ Israelko rajosṭim teṅgo ruạṛakoa?”</verse>
				<verse number="7">Jisui metatʼkoa, “Okaṭakʼ din se okte Baba do acʼakʼ ektiạrireye dohoakatʼ ona do bape baḍae ocoakana.</verse>
				<verse number="8">Menkhan sonot Jiu apereye hecʼlenre ape do daṛepe ńama, ar Jerusalem, goṭa Jihudạ, Samariạre, hẽ, dhạrti reakʼ mucạtʼ simạ hạbicʼge ińren gohakope hoyokʼa.”</verse>
				<verse number="9">Noa kathae lạiatʼko khan celako samaṅrege Jisu doe rakapʼ ocoyena ar mitʼṭen rimil reakʼ danaṅteye calaoena.</verse>
				<verse number="10">Ado Jisu coṭ secʼe rakapʼ calakʼkan tahẽkanre celako do serma secʼko koyokʼ uricʼ akatʼ tahẽkana. Ar unre ponḍ kicricʼ horokʼ akatʼ bar hoṛ do celako ṭhen teṅgoyentekin menkeda,</verse>
				<verse number="11">E Gạlilren hoṛko nonḍe teṅgokate serma secʼ do cedakʼpe beṅgetʼ akada? Okoe ape ṭhen khone rakapʼ ocoyen ar cetʼleka sermate calakʼkanpe ńelkede onkage uni doe ruạṛ hijukʼa.”</verse>
				<verse number="12">Unre celako do jạitun buru khon Jerusalemteko ruạṛ hecʼena. Jerusalem nagraha khon noa buru do mitʼ kilomiṭar saṅgińre tahẽkana.</verse>
				<verse number="13">Ado nagrahateko boloyen khan onko do oka koṭha kandhareko tahẽkan onḍeko rakapʼena. Noko celakoakʼ ńutum do Patras, Johan, Jakob ar Andreas, Philip ar Thoma, Bartholomae ar Mathae, Alphaeren hopon Jakob ar moulobadi Simon ar Jakobren hopon Jihudạ.</verse>
				<verse number="14">Onko jotoge biswạsi maejiuko ar Jisu eṅgat Mạriạm ar uniren boehako tulucʼ mitʼ monte koejoṅre jamaṛ akanko tahẽkana.</verse>
				<verse number="15">Onako dinre Patras do Mạsire pạtiạu akan mitʼ sae bargel hoṛko talare teṅgoyente menkeda,</verse>
				<verse number="16">“E boehako, ḍher din lahare sonot Jiu do Dạud rajakʼ mocate Jihudạ reaṅ oka kathae roṛletʼ, sonot sostor reakʼ ona katha do purạukʼ reakʼ jạruṛ tahẽkana. Ar okoeko Jisuko sapʼlede, onko do uni Jihudạge hore udukʼatʼko tahẽkana.</verse>
				<verse number="17">Uni do alerenge mitʼ hoṛe tahẽkana ar ale sãote kạmi lạgitʼe bachao ocolena.”</verse>
				<verse number="18">Bạṛicʼ kạmi iạte oka ṭakae ńamletʼ onate thoṛa hasae kirińkeda, ar onḍe uni doe tupucʼ ńũrenteye ṭhu oṛecʼena, ar uniakʼ lacʼko posakʼ oḍokentaea.</verse>
				<verse number="19">Jerusalemren sanamkoge ona katha doko ańjomleda. Onate onkoakʼ pạrsite noa jumi do Akeldama se mãyãm reakʼ goḍako metakʼkana.</verse>
				<verse number="20">Patrase menkeda “Sonot sostorre sereńko reakʼ puthire olakana, uniakʼ oṛakʼ do ujạṛokʼma; onare okoe hõ aloko tahenma, ar uniakʼ cetan hudạ do eṭakʼ hoṛe hataoma.</verse>
				<verse number="23">Unre celako do bar hoṛko teṅgoketʼkina, Barsabako metae Joseph, one okoe do Justuse bahnayen ar Mạthiạ.</verse>
				<verse number="26">Adoko gulibãṭketʼ khan Mạthiạ ńutum rakapʼena. Onate Mạthiạ do onko gelmitʼ apostolko sãoteye lekha mitʼena.</verse>
			</chapter>
			<chapter number="2">
				<verse number="1">Niạ thoṛa din tayom Pentekosṭ porob reakʼ dinre celako do mitʼ ṭhenko jarwa mitʼakan tahẽkana.</verse>
				<verse number="2">Unre ackage serma khon tạpis hoe reakʼ hud hud saḍe leka mitʼṭen saḍe hecʼena ar onko okareko tahẽkan ona oṛakʼ do saḍete perecʼena.</verse>
				<verse number="3">Ar celakoko ńelkeda seṅgel reakʼ alaṅ leka cetʼ coṅ hạṭińokʼkana ar onako do hoṛo hoṛo apʼatʼkoa.</verse>
				<verse number="4">Onate onko jotoge sonot Jiuteko perecʼena ar uni Jiue danatʼko daṛe leka eṭakʼ eṭakʼ pạrsite roroṛko ehopʼena.</verse>
				<verse number="5">Ona oktere dhạrti reakʼ aema disạm khon Isor bhokti Jihudiko do Jerusalemre hecʼkateko girobasokʼ kan tahẽkana.</verse>
				<verse number="6">Onko do ona saḍeko ańjomkeda ar ḍherkoge onḍeko jarwayena. Ar apan ạpin pạrsite celako katha roroṛko ańjomketʼko khan onko doko tharbasaoena.</verse>
				<verse number="7">Onko do ạḍi hahaṛayenteko menkeda, “Katha roroṛkanko do cetʼ jotoge Gạlilren doko baṅkana?</verse>
				<verse number="8">Ar onka kan khan abo do cekate apan ạpin pạrsite onkoakʼ moca khon katha bon ańjomeda?</verse>
				<verse number="9">Parthiko, Mediko, Elamiko ar Mesopotamiare berelakan hoṛko, Jihudạ ar Kapadokiạren, Pontos ar Asiạren,</verse>
				<verse number="10">Phrugiạ ar Pamphuliạren, Misor ar Kurene senakʼ Lubiạ reakʼ adom jaegaren hoṛko, ar Rom nagrahare upriạ Jihudiko ar Jihudi dhoromreko pạtiạu akan boṅgan hoṛ jạtrenko,</verse>
				<verse number="11">Kret dipren hoṛko ar Arobrenko; abo sanamkoge coṅ aboakʼ nij nij pạrsite Isorakʼ maraṅ kạmiko reakʼ katha roroṛkan bon ańjometʼko.”</verse>
				<verse number="12">Onko do hahaṛa arko tharbasaoente ako akore kupulikʼko ehopʼena, “Noa reakʼ mane do cetʼ kana?”</verse>
				<verse number="13">Arhõ eṭakʼko do celakoko cigạriatʼkoteko menkeda, “Onko do bubulakʼteko ńu bhuteṛ akana.”</verse>
				<verse number="14">Unre Patras do onko gelmitʼ celako sãote teṅgokate ãṭ aṛaṅte hoṛkoe metatʼkoa, “E Jihudiren hoṛko ar okoe do Jerusalemrepe tahenkan, ape do baḍae dohokakʼpe ar monte ińakʼ kathako ańjompe.</verse>
				<verse number="15">Ape dope hudisetʼkana noko doko bul akana, menkhan ona do baṅ; ente ńitokʼ ma setakʼ are baja hoeakan.</verse>
				<verse number="16">Noa do ona ghoṭna leka, one okoeakʼ katha Joel nạbi hotete roṛlen,</verse>
				<verse number="17">‘Mucạtʼ dinkore iń do sanam hoṛko cetanre ińren Jiu iń dulea; onate aperen hopon ar hoponerako do nạbi lekate Isorakʼ kathako lạiya, ar aperen juạnko do dorsonko ńama, ar aperen murubiko do kukmuko ńela.</verse>
				<verse number="18">Ona oktere ińren guti ar kạ̃ṛmĩko cetanre, iń do ińren Jiuiń dulakoa, ar onko do nạbi lekate kathako roṛa.</verse>
				<verse number="19">Iń do coṭ sermare hahaṛawakʼ ghoṭnakoń uduga, ar dhạrtire hõ ạḍilekan cinhạkoń hoeocoya; metakʼme mãyãm, seṅgel ar aema dhuạ̃ń ńel ocoya.</verse>
				<verse number="20">Probhuakʼ ona maraṅ ar ṭhonokte perecʼ dinko hijukʼ lahare, siń cando doe ńutokʼa; ar ńindạ cando do mãyãm lekae hoyokʼa.</verse>
				<verse number="21">Ar bańcao ńam lạgitʼ, okoe Probhui hohowae uni doe bańcaokʼa.’</verse>
				<verse number="22">“E Israelko, noa katha ańjompe. Nasaretren Jisu hotete Isor do ape talare bhage ar hahaṛa kạmikote ape ṭhene sạbud akada je, uni do Jisui kolledea; ar noa katha do ape hõpe baḍaegea.</verse>
				<verse number="23">Isor, okoe do laharege jotowakʼe baḍaekan, uni do laharegeye ṭhik dohoakatʼ tahẽkana je, apeakʼ tire Jisui soprotea. Ar ape hõ bạṛicʼ hoṛko hotete unipe kruskedea arpe gocʼ ocokedea.</verse>
				<verse number="24">Menkhan Isor do gujukʼ reakʼ bedon khon khalaskate uniye jiwetʼ beretʼkedea, ente uni sapʼ dohoye reakʼ ektiạri gujukʼakʼ do bạnukʼtaea.</verse>
				<verse number="25">Dạud do uni reaṅe menakada, ‘Probhu do jaoge iń samaṅreń ńelekana; uni do ińakʼ jojomsa aṛere menaete iń doń ṭarhao tahena.</verse>
				<verse number="26">Noa iạte ińakʼ mon do rạskạte perecʼjokʼ kana, ińakʼ alaṅ do rạskạ reakʼ kathae roṛa, ar ińakʼ hoṛmo hõ aste bańcaokʼ tińạ;</verse>
				<verse number="27">ente patal purire do bam giḍiyińạ, ar amren sonoticʼakʼ hoṛmo hõ bam nosṭo ocoya.</verse>
				<verse number="28">Jion reakʼ horkom baḍae ocokedińạ; ar am ṭhen tahenge rạskạ reakʼ perecʼtetʼ do menakʼa.’</verse>
				<verse number="29">“E boehako, noa katha do khạṭigeń men daṛeakʼa je, raj bõsren baba Dạud doe gocʼena ar topa hõe topa ocoakana ar uniakʼ topa do teheń hõ nonḍe menakʼa.</verse>
				<verse number="30">Uni do mitʼṭen nạbiye tahẽkana, are baḍaekan tahẽkana Isor do kiriạkate noae gokʼade tahẽkana je, uniakʼ siṅghạsonre uni bõsrenge mitʼṭen hoṛe duṛubea.</verse>
				<verse number="31">Ar tayomte cetʼ hoyokʼa onae ńelletʼte uni do gocʼko khon Mạsiakʼ arhõ jiwetʼ beredokʼ reaṅe roṛleda je, Mạsi do patal purire hõ bae doho giḍi ocolena ar hoṛmo hõ baṅ sealentaea.</verse>
				<verse number="32">Uni Jisuge Isor doe jiwetʼ beretʼkedea, ar ale do sanamkoge uniren gohako kanale.</verse>
				<verse number="33">Isorakʼ jojomsa aṛere duṛubokʼ reakʼ ṭhonok do unigeye dan akawadea are gokʼade tahẽkan sonot Jiu do Isor Baba ṭhen khongeye ńam akadea; ar ńitokʼ ape okape ńeletʼkan arpe ańjometʼkan ona do Jisugeye emakana.</verse>
				<verse number="36">“Onate sanam Israel jạtko noa katha khạṭiteko baḍaema je, ape okoepe kruslede Isor do uni Jisuge Probhu hõ ar Mạsi hõe hoeoco akedea.”</verse>
				<verse number="37">Noa katha ańjomkate hoṛko do monre dukko ńamkeda. Onko do Patras ar eṭakʼ apostolkoko kuliketʼkoa, “E boehako, ale do cetʼle cekaya?”</verse>
				<verse number="38">Patrase roṛ ruạṛatʼkoa, “Kại khon mon ạcurtape ar Jisu Mạsi ńutumte bạptisokʼpe. Ar ape do dan lekate sonot Jiupe ńamea.</verse>
				<verse number="39">Ape lạgitʼ, aperen gidrạ lạgitʼ ar okoe do sạṅgińre menakʼko, metakʼme aboren Probhu Isor do okoeko acʼren hoṛ hoyokʼ lạgitʼe hohoako, onko sanamko lạgitʼ noa gokʼakʼ do emakana.”</verse>
				<verse number="40">Ona chaḍa arhõ ạḍi utạr kathakote Patras do goha emokʼe ehopʼena. Uni do noa menkate bujhạu ocokoe kurumuṭukeda, “Niạ peṛta piṛhiren hoṛko khon apnarte bańcaokʼpe.”</verse>
				<verse number="41">Ado uniakʼ kathare okoeko pạtiạuen onko doko bạptisena ar enhilokʼ onko sãote pe hajar hoṛko juṭucʼena.</verse>
				<verse number="42">Onkoko hoṛ do apostolkoakʼ cecetʼakʼko ańjometʼkan tahẽkana, ar onko sãote mitʼte Probhu kedokʼko ataṅetʼ tahẽkana ar koejoṅre jamaṛ akanko tahẽyena.</verse>
				<verse number="43">Ar sanamkoge botor caṛhaoatʼkoa, ar apostolko do ạḍi utạr hahaṛa kạmi ar cinhạ kạmiko ehopʼena.</verse>
				<verse number="44">Ar sanam biswạsikoge mitʼ soṅgeteko tahenkan tahẽkana ar jotowakʼge apan ạpin jạruṛakokan lekako beboharetʼ tahẽkana.</verse>
				<verse number="45">Onko do akoakʼ khet baṛge ar dhon-duribko ạkhrińkate mimitʼkoakʼ jạruṛokʼakʼ lekako em hạṭińakokan tahẽkana.</verse>
				<verse number="46">Onko do din hilokʼ mundilreko jarwakʼkan tahẽkana ar oṛakʼ oṛakʼ piṭhạ kecag tulucʼ rạskạ salakʼ soṛa monte mitʼteko jom ńũiyetʼ tahẽkana.</verse>
				<verse number="47">Onko do jao ghuṛi Isorko sarhaoede tahẽkana ar sanam hoṛge onkoko manotetʼkokan tahẽkana. Ar okoe kại khon bańcaokʼko ńametʼ tahẽkan Probhu do biswạsiko tulucʼ jao hilokʼ onkoe juṭucʼ idiketʼkoa.</verse>
			</chapter>
			<chapter number="3">
				<verse number="1">Mitʼ din Patras ar Johan do tarasiń okte reakʼ koejoṅre mundiltekin rakapʼ calakʼkan tahẽkana.</verse>
				<verse number="2">Onḍe hoṛko do mundil reakʼ mońjko metakʼ duạr ṭhen dinạmge mitʼṭen hoṛ gokʼ ạgukateko dohokaekan tahẽkana. Uni do janam khonge leḍhageye tahẽkana. Ar mundilte bolokʼkanko ṭhen khon koe ńam lạgitʼ onḍeye doho ocokʼkan tahẽkana.</verse>
				<verse number="3">Uni do Patras ar Johan mundilte bolokʼkane ńelketʼkin khan unkin ṭhene koekeda.</verse>
				<verse number="4">Unre Patras ar Johan do unikin beṅgetʼ uricʼadea. Ona tayom Patrase menkeda, “Ạliń secʼ beṅgedme.”</verse>
				<verse number="5">Unre uni hoṛ do jãhãnakʼe ńama aste unkin secʼe beṅgetʼkeda.</verse>
				<verse number="6">Unre Patrase menkeda, “Sona ar rupạ do bạnukʼtińạ, menkhan okaṭakʼ menakʼtiń onageń emamkana. Nasaretren Jisu Mạsiakʼ ńutumte beretʼme ar taṛamme.”</verse>
				<verse number="7">Ado jojom ti sapʼkateye beretʼkedea ar unrege uniakʼ jaṅga ar iḍi do keṭecʼentaea.</verse>
				<verse number="8">Uni doe don beretʼena ar taṛam baṛaye ehopʼena. Tayomte uni do taṛam ar don donte Isor sarhao sarhaoete unkin sãote mundilteye boloyena.</verse>
				<verse number="11">Uni kokoe hoṛ do Patras ar Johan tạkin bae bạgiatʼkinạ. Ar hoṛko do Patrasakʼ kạmi iạteko hahaṛayente unkin ṭhenko ńir hecʼena.</verse>
				<verse number="12">Unre onko do Solomonakʼ pinḍạreko tahẽkana. Ar Patras do onae ńelketʼ khan hoṛkoe metatʼkoa, “E Israelko, noa iạte cedakʼpe hahaṛakʼ kana? Ạlińakʼ daṛete se Isorakʼ bhoktite nui liń taṛam daṛe ocokedete cedakʼpe beṅgetʼ uricʼ ạliń kana?</verse>
				<verse number="13">Abraham, Isạhak ar Jakobren Isor, metakʼme aboren hapṛamkoren Isorge noa kạmi hotete acʼren golam Jisuakʼ ṭhonoke sodor akada. Ape ma goje lạgitʼ mukhiyạkoakʼ tirepe soprotlede. Pilạt do aṛakʼkaegeye menleda, menkhan Pilạt samaṅre unipe baṅkedea.</verse>
				<verse number="14">Ape do uni sonoticʼ ar dhoromicʼpe baṅkedete mitʼṭen khũniạhi aṛakʼape lạgitʼpe khojleda.</verse>
				<verse number="15">Okoe doe jionren mạlik kan unigepe gocʼkedea, menkhan Isor do gocʼko khon uniye jiwetʼ beretʼakadea; ar ale do onaren gohako kanale.</verse>
				<verse number="16">Nuipe ńelekan arpe baḍaeyede kan hoṛ do, Jisureye pạtiạuente, uniakʼ ńutumte daṛeye ńamkeda. Ar Jisu hotete oka pạtiạu hijukʼkan ona pạtiạuge uni do sanamko samaṅreye bogekedea.</verse>
				<verse number="17">“E boehako, ńitokʼ ińiń baḍaea aperen murubiko leka ape hõ begor bujhạutege Jisupe krusledea.</verse>
				<verse number="18">Menkhan Isor do ḍher din lahare sanam nạbiko hoteteye roṛleda Mạsi do duk jojom hoyokʼtaea; ar Isor do ona katha nonkageye purạukeda.</verse>
				<verse number="19">Onate kại khon mon ạcurtape ar Isor secʼ ruạṛokʼpe jemon apeakʼ kạiko meṭaokʼtape;</verse>
				<verse number="20">Ar ona iạte jemon Isor do uni Mạsi, metakʼme Jisui kol apeteye cerṭha ocope. Ente ape lạgitʼge uni doe bachao ocoakana.</verse>
				<verse number="21">Isor do lahate leka sanamakʼ arhõe beretʼ ruạṛa mente ḍher laha khonge sonot nạbiko hoteteye roṛletʼa. Ar tin hạbicʼ acʼakʼ onako katha bae purạu unạkʼ hạbicʼ Jisu do sermare tahen hoyokʼtaea.</verse>
				<verse number="22">Moseye menleda; ‘Aperen Probhu Isor do aperen boehako mod khon iń leka mitʼṭen nạbiye teṅgoapea. Ar uniakʼ katha leka ape do calakʼ hoyokʼtapea.</verse>
				<verse number="23">Ar okoe uniakʼ katha bae ańjom uni do acʼren hoṛko khone marao giḍiyea.’</verse>
				<verse number="24">“Ona chaḍa Sạmuel khon ehopʼkate tinạkʼ nạbikoko roṛakatʼ, onko hõ niạ okte reakʼ katha lahareko lại oṭoakada,</verse>
				<verse number="25">ar ape ma onko nạbikoren bõsko kanpe. Aperen hapṛamko lạgitʼ Isor okae bondobos akatʼ tahẽkan, ape hõ coṅ onaren bhạgiạdarko kanpe. Isor do Abraham noa kathateye bondobos akawade tahẽkana, ‘am bõsren hotete dhạrtiren sanam jạtkoge bhorko ńama.’</verse>
				<verse number="26">Ar ape mimitʼko apeakʼ bạṛicʼ hor khon ạcurokʼte bhorape lạgitʼge Isor do ape ṭhen acʼren Guti Jisui kolledea.”</verse>
			</chapter>
			<chapter number="4">
				<verse number="1">Patras ar Johan do tinre hoṛkokin galmarao akokan tahẽkana unre naekeko, mundilren mukhiyạko ar Sạdukiko hõ unkin ṭhenko hecʼena.</verse>
				<verse number="2">Onko do ạḍiko edre akan tahẽkana, ente Patras ar Johan do hoṛkokin cetʼakokan tahẽkana ar Jisu hotete gocʼko arhõ jiwetʼ beredokʼ reaṅ kin porcaretʼ tahẽkana.</verse>
				<verse number="3">Onko do Patras ar Johanko sapʼketʼkinạ ar ạyupʼ akan tahẽkante dosar hilokʼ hạbicʼ hajotreko dohokatʼkinạ.</verse>
				<verse number="4">Menkhan okoeko Patrasakʼ kathako ańjomletʼ onko modren ḍher hoṛgeko pạtiạuena; ar nonkate biswạsikoko ḍher idiyente mõṛẽ hajarko hoyena.</verse>
				<verse number="5">Ado dosar hilokʼ Jihudikoren maraṅ naekeko, murubiko ar sostor baḍaeko do Jerusalemreko jarwa mitʼena.</verse>
				<verse number="6">Onḍe do maraṅ naeke Hannas hõe tahẽkana. Ona chaḍa Kaeapha, Johan, Aleksander ar maraṅ naekeakʼ gharońjren eṭakʼ hoṛko hõko tahẽkana.</verse>
				<verse number="7">Onko do Patras ar Johan ako talareko teṅgoketʼkinteko kuliketʼkinạ, “Aben do cetʼ reakʼ daṛete se okoe ńutumte noa ben kạmi kana?”</verse>
				<verse number="8">Unre Patras do sonot Jiuteye perecʼente onkoe metatʼkoa, “Maraṅ naekeko ar murubiko,</verse>
				<verse number="9">ạliń do mitʼṭen leḍha hoṛliń bogekedete teheńpe kuliyetʼlińạ, uni hoṛ do cekateye bogeyena.</verse>
				<verse number="10">Enḍekhan ape ar sanam Israelko noa katha baḍae dohokakʼpe je, Nasaretren Jisu Mạsi, okoe dope kruslede ar okoe do gocʼko khon Isore jiwetʼ beretʼkede, uniakʼ daṛetege nui hoṛ doe bogeyente ape samaṅreye teṅgo akana.</verse>
				<verse number="11">Sonot sostor reakʼ katha leka Jisu Mạsi kangeae ‘ona dhiri do, one okaṭakʼ raj mistiriko, metakʼme apepe nihạt giḍiletʼ tahẽkan; ar onage konac reakʼ asolakʼ dhiri do hoyena.’</verse>
				<verse number="12">Kại khon bańcao do ar okoe ṭhen khon hõ oho ńamlena, ente serma latarre, manwako talare nonkan okoege bạnukʼkoa one uniakʼ ńutumte kại khon bańcao bon ńam daṛeke.”</verse>
				<verse number="13">Ado Patras ar Johanakʼ dil ńelte ar bin bidiyạwan ar ne hoṛkanakin menteko baḍaeketʼ khan onko mukhiyạko doko hahaṛayena, ar noa hõko bujhạukeda je unkin hõ Jisu sãotekin tahẽkana.</verse>
				<verse number="14">Ar okoeye boge ocoyen uni do Patras ar Johan sãote teṅgo akanko ńelkede khan unkin birudre roroṛ reakʼ ar cetʼge baṅ tahẽlen takoa.</verse>
				<verse number="15">Onate onko do maraṅ bạisi khon oḍok calakʼ lạgitʼko hukumatʼ kinạ. Ar inạ tayom onko do mitʼ ṭhenko jarwayente sopolhako dhurạuena.</verse>
				<verse number="16">Onkoko menkeda, “Nukin hoṛ do cetʼ bon cekakinạ? Ente Jerusalemre okoeko tahenkan onko do jotogeko baḍaekeda je, nukin do mitʼṭen hahaṛawakʼkin kạmi akada, ar ona do abo hõ babon baṅ daṛelea.</verse>
				<verse number="17">Menkhan disạm hoṛko talare kathako jemon ar alo pasnaokʼ onate nukin hoṛ do botor udukʼ ạkin hoyokʼa, jemon Jisu reaṅ ar okoe hõ alokin galmaraoako.”</verse>
				<verse number="18">Noa tayom Patras ar Johan do arhõ bhitrite hohoatʼkinte noako hukumatʼkinạ jemon unkin do Jisu reaṅ ar cetʼge alokin lạiako se alokin cetʼako.</verse>
				<verse number="19">Patras ar Johankin roṛ ruạṛkeda, “Apeakʼ hukum liń manaoa se Isorakʼ hukumkoliń senakʼa? Isorakʼ mẽtʼãhã samaṅre okaṭakʼ ṭhika, ona do apege bicạrpe.</verse>
				<verse number="20">Ạliń do okaliń ńelakat̕ arliń ańjomakatʼ ona begor lạite do oholiń tahẽdaṛelena.”</verse>
				<verse number="21">Unre onko do Patras ar Johan arhõ botorko udukʼatʼkinte unkin doko aṛakʼkatʼkinạ. Onko do hoṛkoko botoratʼkote bako goṭa daṛeada cetʼ lekateko sạjạikinạ mente, ente oka hoeakan onate joto hoṛge Isorko sarhaoede kan tahẽkana.</verse>
				<verse number="22">Ar okoe hoṛe bogeyen uniakʼ umer do pongel bochor khon hõ bạ̃ṛti tahẽkantaea.</verse>
				<verse number="23">Ado onḍe khonkin aṛakʼ ocoyen khan unkin do ạkinren hoṛko ṭhenkin calaoena ar maraṅ naekeko ar murubiko cetʼ cetʼko metatʼkin tahẽkan ona sanamakʼ do onkokin baḍae ocoketʼkoa.</verse>
				<verse number="24">Noa katha ańjomkate onko do mitʼ monte Isor ṭhen nonkako koekeda,” E Probhu, am do serma ar dhạrti ar jalapuri ar onare menakʼ jotowakʼem sirjạu akada.</verse>
				<verse number="25">Am do sonot Jiu hotete amren golam aleren hapṛam Dạudakʼ mocatem menakada, ‘Sanam jạtren hoṛko do cetʼ iạte akbakteko kikiạukʼ kana? Ar cedakʼ hoṛko do ạuṛiakʼko soṛojontro kana?</verse>
				<verse number="26">Probhu ar uniren Mạsi birudre dhạrtiren rapajko do mitʼsãoteko teṅgoyena, ar cakʼlaoko do mitʼ ṭhenko jarwayena.’</verse>
				<verse number="27">“Amren sonot Guti Jisu, okoe do Mạsi mentem bahal akade, uni upạrte Herod raj ar Pontus Pilạt do noa nagraharege boṅgan hoṛ jạtrenko ar Israelko sãote uni birudre tikin milạuleda.</verse>
				<verse number="28">Amakʼ daṛe ar sanate oka hoyokʼa mentem goṭa doholetʼ tahẽkan onko do onageko onkakeda.</verse>
				<verse number="29">Ar ńitokʼ do E Probhu, cetʼ lekako botor ocoyetʼle ona dom ńeletʼkangea. Amren gutiko nonkan daṛe baṛe emakom jemon dil salakʼ amakʼ kathako lại sodor daṛeakʼ.</verse>
				<verse number="30">Amakʼ ti tiạrtam jemon amren sonot Guti Jisu ńutumte onko do hoṛkoko boge daṛeako ar hahaṛa kạmi ar cinhạkoko udukʼ daṛeakʼ.”</verse>
				<verse number="31">Ado oka jaegare onkoko jarwa mitʼakan tahẽkan, koejoṅ tayom ona jaega do dal dalaoena. Ar onko sanamkoge sonot Jiuteko perecʼente dil salakʼ Isorakʼ katha lạlạiko ehopʼena.</verse>
				<verse number="32">Mạsire pạtiạu akan sanamkoge mon ar jiwite mitʼko tahẽkana. Onko do okaṭakʼge apnarakʼ kana mente bako dạbiyetʼkan tahẽkana, bickom sanamakʼge apan ạpin jạruṛakokan lekako beoharetʼ tahẽkana.</verse>
				<verse number="33">Ar apostolko do maraṅ daṛe salakʼ gohako emidiyetʼ tahẽkana je, Probhu Jisu do gocʼko khone jewetʼ beretʼ akana ar sanamko cetanre Isorakʼ maraṅ daya do tahẽkana.</verse>
				<verse number="36">Lewi bõsren Joseph ńutuman mitʼṭen hoṛe tahẽkana. Uni do Kupriko metakʼ dipre oṛakʼ tahẽkantaea. Apostolko do Barnabasko bahnakedea torjomate do jiwi raṛecʼren hoponko hohoaekan tahẽkana.</verse>
				<verse number="37">Uni do mitʼṭen goḍa tahẽkantaea; ar onae ạkhrińketʼte ṭaka ạgukate apostolkoakʼ jaṅga ṭhene dohokeda.</verse>
			</chapter>
			<chapter number="5">
				<verse number="1">Unre Ananiạs ńutuman mitʼṭen hoṛ ar uniren bạhu Sạphira do mitʼṭen sompottikin ạkhrińkeda.</verse>
				<verse number="2">Ar uniren bạhu baḍae tulucʼge ạkhriń akatʼ ṭaka reakʼ thoṛa hạṭiń do apnar lạgitʼ dohokate sarecʼ ṭaka do apostolkoe ematʼkoa.</verse>
				<verse number="3">Unre Patrase menkeda, “Henda Ananiạs, Soetan do amakʼ mon cekate nonkae perecʼketʼ tamte, sonot Jiu ṭhen eṛe katham roṛkeda ar jumi ạkhriń reakʼ ṭaka khon thoṛa do am lạgitʼem dohokeda?</verse>
				<verse number="4">Ạkhriń lahare jumi do cetʼ amakʼge baṅ tahẽkana? Ar ạkhriń tayom hõ ṭaka do cetʼ amakʼ tirege baṅ tahẽkana? Enḍekhan cedakʼ nonkan kạmi dom kạmikeda? Am do manwa ṭhen eṛe do bam roṛakada, menkhan Isor ṭhengem roṛakada.”</verse>
				<verse number="5">Ananiạs do noa kathae ańjomketʼ torage otre bhindạṛenteye gocʼena. Ar noa ghoṭna reakʼ katha okoeko ańjomketʼ onko sanamkoge ạḍi botor caṛhaoatʼkoa.</verse>
				<verse number="6">Ado juạn hoṛko do beretʼente uniakʼ hoṛmoko oyo poṭomketʼtaea ar bahrete idikateko topakadea.</verse>
				<verse number="7">Inạ pe ghonṭa gan tayom Ananiạs ren bạhu do onḍeye hecʼ boloyena, menkhan cetʼ hoeakana ona do bae baḍaekan tahẽkana.</verse>
				<verse number="8">Unre Patras do uniye kulikedea, “Mase lạime, am ar Ananiạs do cetʼ ona jumi inạkʼ tegeben ạkhriń akada?” Uniye menkeda, “Hẽ, inạkʼ ṭakatege.”</verse>
				<verse number="9">Unre Patras do uniye metadea, “Probhuren Jiu biḍạue lạgitʼ cedakʼ ben mitʼ mot akana? Ńelme, okoeko hoṛ amren jãwãeko topakede onko do duạr ṭhenko hecʼ seṭerakana, ar amhõ bahreteko oḍok idimea.”</verse>
				<verse number="10">Ar Sạphira do unrege Patrasakʼ jaṅga ṭhene bhindạṛena are gocʼena. Ar onko juạn hoṛko do bhitrite bolokate uni hõ gocʼgeko ńelkede khan bahrete idikate uniren jãwãetetʼ pantereko topakadea.</verse>
				<verse number="11">Unre manḍerrenko ar eṭakʼ okoe do onako ańjomketʼ onko sanam hoṛge ạḍi botor caṛhaoatʼkoa.</verse>
				<verse number="12">Apostolko do hoṛko talare ạḍi lekan cinhạko ar hahaṛa kạmiko kạmikan tahẽkana; ar sanam biswạsikoge mundil reakʼ Solomonakʼ pinḍạre mitʼ ṭhenko jarwakʼkan tahẽkana.</verse>
				<verse number="13">Ar hoṛko do ạḍiko manotetʼko tahẽkanre hõ onko tulucʼ midokʼ do bako diletʼ tahẽkana.</verse>
				<verse number="14">Ar enrehõ ạḍi utạr herel ar maejiuko Probhureko pạtiạuena ar biswạsiko tulucʼko juṭucʼ idiyena.</verse>
				<verse number="15">Ado apostolko okako cekayetʼkan tahẽkan ona ńelte hoṛko do parkom ar cạukikote rugiko ạguketʼkoa ar hor horteko dohoketʼkoa, jemon Patrase parom calakʼ jokhecʼ uniakʼ umul do onkore paṛaokʼ.</verse>
				<verse number="16">Ar Jerusalem reakʼ aḍe pase atoko khon ḍher hoṛ do akoren rugiko ar bạṛicʼ jiute sasetokʼkan hoṛkoko ạgu daraketʼkoa, ar onko sanamkogeko bogeyena.</verse>
				<verse number="17">Unre maraṅ naeke ar acʼ sãoten Sạdukiko do ạḍi bạṛicʼko edreyena.</verse>
				<verse number="18">Onko do apostolko sapʼkate hajotreko bhoraokatʼkoa.</verse>
				<verse number="19">Menkhan ńindạ jokhecʼ Probhuren mitʼṭen goḍet do hajot reakʼ silpińkoe jhicʼkeda ar bahrete oḍok ạguketʼkoteye metatʼkoa,</verse>
				<verse number="20">“Do calakʼpe, ar mundilre teṅgokate disạm hoṛko ṭhen jaejug jion reakʼ katha lại jạhirpe.”</verse>
				<verse number="21">Onko do ona katha lekage ạḍi setakʼre mundilteko boloyena ar hoṛko lại cetʼkoko ehopʼena. Ar maraṅ naeke ar acʼ sãoten Sạdukiko do maraṅ bạisiko hohokeda, metakʼme Israelren murubiko dolren jotogeko hoho jarwaketʼkoa. Ona tayom apostolko ạguko lạgitʼ adom kạmiạkoko kolketʼkoa.</verse>
				<verse number="22">Menkhan onko kạmiyạko do hajot oṛakʼte senkate apostolko bako ńamletʼkoa.</verse>
				<verse number="23">Unre onko do ruạṛ hecʼkate noako lạikeda, “Ale dole ńelkeda hajot reakʼ duạr do kulup kajakge menakʼa ar duạr duạrkore pahradarko hõko teṅgo akana, menkhan duạrle jhicʼketʼ khan bhitrire do celege bale ńamletʼkoa.”</verse>
				<verse number="24">Noa katha ańjomkate mundilren maraṅ kạmiạyicʼ ar maraṅ naekeko doko andesaleyena ar cetʼ coṅ hoyokʼa nahakʼ mente hudisokʼko ehopʼena.</verse>
				<verse number="25">Unre mitʼṭen hoṛ do hecʼkateye menkeda, “Ńelpe, okoe hoṛko hajotrepe bhoraoletʼko onko do mundilre teṅgokate hoṛkoko cetʼako kana.”</verse>
				<verse number="26">Unre maraṅ kạmiạyicʼ do acʼren kạmiạkoe idiketʼkote apostolkoe sapʼ ạguketʼkoa. Menkhan hoṛko do kạmiyạko dhiriteko tiń botecʼko botorte apostolko ạḍi bako jormoṭletʼkoa.</verse>
				<verse number="27">Onko do apostolkoko ạguketʼko khan maraṅ bạisi samaṅreko teṅgoketʼkoa. Unre maraṅ naeke do apostolkoe metatʼkoa,</verse>
				<verse number="28">“Uni hoṛ reaṅ alo cetʼako lạgitʼ kajaktele hukumatʼpe tahẽkana, menkhan ape do apeakʼ cecetʼakʼte Jerusalempe perecʼ akada ar uni hoṛakʼ mãyãm alere paṛao ocoepe mone akada.”</verse>
				<verse number="29">Unre Patras ar eṭakʼ apostolkoko roṛ ruạṛkeda, “Manwakoakʼ hukum batao khon Isorakʼ hukumkoge batao lek tabona.</verse>
				<verse number="30">Ape do okoeṭakʼ kaṭre aka katepe gocʼlede aboren hapṛamkoren Isor do uni Jisuge gocʼko khone jiwetʼ beretʼakadea.</verse>
				<verse number="31">Isor do unige raj ar babańcaoicʼ menkate acʼakʼ jojomsa aṛere duṛube lạgitʼ ṭhonoke dan akawadea, jemon Israelkoakʼ mon ạcurtako lạgitʼ ạte emakote kại reakʼ ikại emako.</verse>
				<verse number="32">Ale do noaren gohako kanale ar okoe Isorakʼko bataoetʼkan, ar okoe do sonot Jiue emakatʼko uni sonot Jiu hõ ona reaṅ goha kanae.”</verse>
				<verse number="33">Noa katha ańjomkate mukhiyạko do ạḍiko raṅgaoena ar apostolko gocʼko lạgitʼko khojkeda,</verse>
				<verse number="34">menkhan Gamaliel ńutuman Phạrusi dolren mitʼṭen hoṛ do maraṅ bạisi talareye teṅgoyena. Uni do mitʼṭen sostor baḍae hoṛe tahẽkana ar sanamkoge uniko manotedekan tahẽkana. Uni do apostolko thoṛa ghạṛicʼ bahrere dohoko lạgitʼe hukumkeda.</verse>
				<verse number="35">Ona tayom maraṅ bạisiren hoṛkoe metatʼkoa, “E Israelko, men sontorokʼpe, noko hoṛko cetanre okaṭakʼ kạmipe menjoṅkan.</verse>
				<verse number="36">Ente niạko din lahare Theudase ńutuman mitʼṭen hoṛ do hecʼkate apnarte mitʼṭen bises hoṛkanae menteye dạbileda, ar pon sae gan hoṛ uni tulucʼko seletʼlena. Uni doe gocʼ ocoyena ar uniren sanam soṅgetenko doko chir chạturena. Ar noate uni do joto ạuṛiakʼentaea.</verse>
				<verse number="37">Ona tayom hoṛ lekhako jokhecʼ Gạlilren Jihudạ hõ hecʼkate hoṛko acʼ secʼe ạcurketʼkoa. Ar uni hõe gocʼena, ar uniren sãotenko hõ sanamko chir chạturena.</verse>
				<verse number="38">Onateń metapekana, noko hoṛko cetanre cetʼge alope cekaya. Noko do aṛakʼkakope, ente nokoakʼ monsubạ ar kạmiko manwa secʼ khonakʼkan khan ona do maraokʼa.</verse>
				<verse number="39">Menkhan Isor secʼ khonakʼ kan khan ohope thir ocodaṛelekoa. Ente hoedaṛeakʼa ape do Isor birudregepe lạṛhại kan.”</verse>
				<verse number="40">Unre Gamalielakʼ katha leka mukhiyạko doko mitʼ motena. Onko do apostolko bhitrite hoho idikate dalko lạgitʼko hukumkeda. Ar ona tayom doko aṛakʼkatʼkoa arko hukumatʼkoa Jisu reaṅ jemon jãhãnakʼ ar aloko roṛ baṛae.</verse>
				<verse number="41">Apostolko do Jisu ńutumte bemanot ocokʼ lek kanako menteko bujhạuketʼ khan rạskạte maraṅ bạisi khonko oḍok calaoena.</verse>
				<verse number="42">Onko do jaoge mundilre ar oṛakʼ oṛakʼ senkate cetʼakoko ehopʼena ar Jisuge Mạsi kanae mente noa bhage sombat porcar iditegeko tahẽyena.</verse>
			</chapter>
			<chapter number="6">
				<verse number="1">Inạko dinre celako doko saṅge idikʼkan tahẽkana. Unre celako modre okoe Jihudiko Junạni pạrsiteko roṛetʼkan tahẽkana onko do Ibri pạrsite roroṛkan Jihudiko nonka mente dusikoko ehopʼena je, dinạmge jomakʼ emokʼ jokhecʼ onkoren rạnḍi maejiuko do cetʼge bako ńametʼa.</verse>
				<verse number="2">Onate onko gelbar apostolko do joto cela mitʼ jaegare hoho jarwakateko metatʼkoa, “Isorakʼ katha porcar ḍhilạukate, jom ńũ reakʼ sapʼ dapʼ do baṅ ṭhika.</verse>
				<verse number="5">Ado dolren sanamkoge noa katha do mońjko metatʼa. Onko do biswạs ar sonot Jiute perecʼakan Stephanko bachaokedea. Ona chaḍa Philip, Prokhorus, Nikanor, Timon, Parmenas ar Antiokiạren Nikolas hõko bachaokedea. Nui Nikolas do boṅgan jạtrene tahẽkanre hõ Jihudi dhorome pańjayetʼkan tahẽkana.</verse>
				<verse number="6">Onko do apostol ṭhenko idiketʼkoa. Ar apostolko do onko lạgitʼko koekeda ar kạmire bahalko lạgitʼ capokateko bhoratʼkoa.</verse>
				<verse number="7">Nonkate Isorakʼ katha do pasnao idiyena, ar Jerusalemre celako do lekhare ạḍi usạrako saṅge idiyena ar ạḍi utạr naekeko hõ Mạsiakʼ dhoromreko pạtiạuena.</verse>
				<verse number="8">Stephan do Isorakʼ daya ar daṛeteye perecʼente hoṛko talare ạḍi lekan cinhạko ar hahaṛa kạmiko kạmiye ehopʼena.</verse>
				<verse number="9">Ar okaṭakʼ sunạgog do sạdhin hoṛkoakʼ sunạgogko metakʼkan tahẽkan ona sunạgogren adom hoṛko do Stephan birudreko teṅgoyena. Onko do Kureni ar Alekasndriạ nagraharen ar Kilikiạ ar Asiạ disạmren Jihudikoko tahẽkana.</verse>
				<verse number="10">Onko do Stephan sãote reṭepeṭekʼko ehopʼena, menkhan Stephan do sonot Jiu hotete akel salakʼe galmaraoatʼkoa. Onate onko do uni birudre bako teṅgo daṛeada.</verse>
				<verse number="11">Unre onko Jihudiko do hape hapete adom hoṛko noa menkateko uskạuketʼkoa, “Stephan do Mose ar Isor birudre opoman reakʼ katha roroṛle ańjomakadea.”</verse>
				<verse number="12">Nonkate onko do disạm hoṛko, murubiko ar sostor baḍaekoko ạulạuketʼkoa ar Stephanko sapʼkedete maraṅ bạisi samaṅreko ạgukedea.</verse>
				<verse number="13">Onko do adom eṛe gohakoko teṅgoketʼkoa. Eṛe gohakoko menkeda, “Nui hoṛ do jaoge mundil birudre ar Moseakʼ ạn-ạri birudre kathae roṛeda.</verse>
				<verse number="14">Ale do noa katha roroṛle ańjomakadea, Nasaretren uni Jisu do noa mundile rạputʼ giḍia ar Mose oka ạn-ạrikoe emakatʼbon onako hõe pheraoa.”</verse>
				<verse number="15">Ado ona maraṅ bạisire okoeko duṛupʼ akan tahẽkan onko sanamkoge Stephanko beṅgetʼ uricʼade khan uniakʼ mẽtʼãhã do sermaren mitʼṭen goḍetakʼ mẽtʼãhã lekako ńelketʼtaea.</verse>
			</chapter>
			<chapter number="7">
				<verse number="1">Unre maraṅ naeke do Stephane kulikedea, “Noako katha do cetʼ sạrikangea?”</verse>
				<verse number="2">Stephan do roṛ ruạṛketʼteye menkeda, “E boehako ar babako ińakʼ katha ańjompe. Aboren hapṛam Abraham do Haran nagrahare ạuriye berelokʼre Mesopotamiạ disạmreye tahẽkana ar unre ṭhonokren Isor do uni ṭhen ńel ocoyenteye metade tahẽkana,</verse>
				<verse number="3">‘am do amakʼ disạm ar peṛa pạrbhạko bạgikate okaṭakʼ disạmiń udukʼam ona disạmte calakʼme.’</verse>
				<verse number="4">“Onate uni do Kạldiakoakʼ disạm bạgikate Haran naṅgarhare senkateye berelena. Ar ńit oka disạmrepe girobasokʼkan Isor do Abraham nonḍegeye kolledea uniren apattetʼe gocʼen tayom.</verse>
				<verse number="5">Ar acʼakʼ ạidạri lạgitʼ Isor do Abraham cetʼge bae emadea, jaṅga lebedokʼ leka jaega hõ baṅ. Menkhan Isor doe gokʼade tahẽkana je, uni ar uniren bõsko do ạidạrilekate ona disạme emakoa. Menkhan unhõ Abrahamren do cele gidrạge bako tahẽkantaea.</verse>
				<verse number="6">Isor do uniye metadea, ‘amren bõsko do upriạko hoyokʼa. Hoṛko do golamko khaṭaokoa ar pon sae bochor hạbicʼko santaokoa.’</verse>
				<verse number="7">Isor do arhõe metadea, ‘okoe onko golamko khaṭaoko onko jạt doń sạjạikoa. Ar onko do ona disạm khonko oḍok hijukʼte noa jaegare ińko sewawạńạ.’</verse>
				<verse number="8">Ona tayom Isor do acʼakʼ bondobos reakʼ cinhạ lekate khatna reakʼ niạme emena. Inạ tayom Abrahamren hopon Isạhake janamena ar irạl din hilokʼreye khatna ocokedea. Ar Isahak do Jakobe khatna ocokedea ar Jakob do onko gelbar khũṭren hapṛamkoe khatna ocoketʼkoa.</verse>
				<verse number="11">“Inạ tayom goṭa Misor ar Kanan disạmre akal hoyena. Onate ạḍi haron kosṭo hecʼ paṛaoena ar aboren hapṛamko do jomakʼ bako ńamleda.</verse>
				<verse number="12">Menkhan Jakob do Misorre jomakʼ menakʼa menteye ańjomketʼ khan aboren hapṛamko pạhil dhao onḍeye kolletʼkoa.</verse>
				<verse number="13">Ar dosar dhaore Joseph do boehakoe baḍae ocoketʼkoa acʼ doe okoe kana mente. Unre Pharao do Josephakʼ gharońj reaṅe baḍaekeda.</verse>
				<verse number="14">Ona tayom Joseph do acʼren apat Jakob ar gharońjren eṭakʼ sanamkoe hoho ạgu ocoketʼkoa. Onko do lekhare eaegel mõṛẽ hoṛko tahẽkana.</verse>
				<verse number="15">Ado Jakob hõ Misorteye calaoena, ar onḍe do uni ar aboren hapṛamko hõko gocʼena.</verse>
				<verse number="16">Ar onkoakʼ mạ̃ṛĩko do Sikemre idikateko topakada. Noa mạ̃ṛĩ poḍa Abraham do Sikem nagraharen Hamorren hoponko ṭhen khone kirińleda.</verse>
				<verse number="17">“Abraham ṭhen Isor okaṭakʼe gokʼletʼ tahẽkan ona purạukʼ reakʼ okte seṭeren khan Misorre aboren hoṛko doko saṅge idiyena.</verse>
				<verse number="18">Inạ tayom Misorre ar mitʼ hoṛe rajena. Uni do Joseph reaṅ cetʼge bae baḍaekan tahẽkana.</verse>
				<verse number="19">Uni raj do aboren hoṛkoe ṭhokayetʼko tahẽkana ar aboren hapṛamko hõ ạḍiye santaoketʼkoa. Ar onkoren bale gidrạkoko janamokʼkan tahẽkanre onko do gocʼko lạgitʼ bahreteye giḍi ocoketʼkoa.</verse>
				<verse number="20">“Ona jokhecʼ Moseye janamena. Uni do ńelokʼte ạḍi mońje tahẽkana. Ar pe cando hạbicʼ acʼren apatakʼ oṛakʼreye ạsul ocoyena.</verse>
				<verse number="21">Ar tinre bahreteye giḍi ocoyena unre Pharaoren hoponera do uniye hạr sãohãkedea ar acʼren gidrạ lekae joton harakedea.</verse>
				<verse number="22">Mose do Misorrenkoakʼ sanamakʼ akelte akelanicʼe hoyena, ar acʼakʼ katha ar kạmikote uni do daṛeanicʼe tahẽkana.</verse>
				<verse number="23">“Moseakʼ umer pongel bochor hoyentae khan uni do acʼren Israel boehako sãote ńapamokʼe menjoṅana.</verse>
				<verse number="24">Unre mitʼṭen Misri hoṛ do mitʼṭen Israel hoṛ cetanre bạṛicʼ beoharetʼkane ńelkede khan uni Israel goṛowae lạgitʼe calaoena ar Misri hoṛe gocʼkedete uniakʼe hala ruạṛkeda.</verse>
				<verse number="25">Mose doe hudisetʼ tahẽkana, acʼren hoṛkoko bujhạu daṛeakʼa Isor do acʼ hotete onkoe bańcaokoa mente, menkhan onko do bako bujhạu daṛeada.</verse>
				<verse number="26">Dosar hilokʼ Mose do barea Israel hoṛ lạṛhạikane ńelketʼkinạ. Unre sulukokʼ lạgitʼe metatʼkinạ, ‘Henda ho, boehakan coṅ ben, enḍekhan aben talare cedakʼ nonka bạṛicʼ do ben beohareda?’</verse>
				<verse number="27">“Menkhan okoe bạṛicʼe beboharetʼ tahẽkan uni do Mose ṭhelao ocokʼkedeteye metadea, ‘okoe baṅ ạliń talare mukhiyạ ar bicạricʼe dohoakatʼme?</verse>
				<verse number="28">Holanokʼ cetʼleka uni Misri hoṛem gocʼkede, onkage cetʼ iń hõ gojeńem menetʼkana?’</verse>
				<verse number="29">Ado Mose noa kathae ańjomketʼ khan Midiạn disạmteye dạṛkeda ar onḍegeye berelena. Ar onḍege uni do barea koṛa gidrại gidrạwana.</verse>
				<verse number="30">“Ona tayom pongel bochor paromena. Ar Sinại buru ṭhen oka hahaṅkar jaega menakʼ onḍe mitʼṭen jạnum jhạwạre jolokʼkan seṅgelre mitʼṭen serma goḍet do Mose ṭhene ńelocoyena.</verse>
				<verse number="31">Ona ńelte Mose doe hahaṛayena. Ar mońj okocʼte ńel lạgitʼe sen soren khan Probhuakʼ noa kathae ańjomkeda,</verse>
				<verse number="32">‘Iń do amren hapṛamkoren Isor kanạń, Abraham, Isahak ar Jakobren Isorge.’ Unre Mose do botorteye thar tharaoena; ar ńel lạgitʼ dil hõ bae dilleda.</verse>
				<verse number="33">“Unre Probhu do uniye metadea, ‘amakʼ jaṅga khon panahi bojtam, ente onem teṅgo akan jaega do sonotgea.</verse>
				<verse number="34">Misor disạmre ińren hoṛko cetanre oka santao hoyokʼkan ona doń ńelakada. Iń do onkoakʼ rakʼ iń ańjomakada ar onko chaḍaoko lạgitʼ iń pheḍ hecʼakana. Iń do ńitokʼ Misor disomteń kol ruạrmea.’</verse>
				<verse number="35">“Nui doe uni Mose kana one okoe do Israelkoko baṅlede, oneko menletʼ ‘okoe baṅ am do mukhiyạ ar bicạricʼe doho akatʼme?’ Ar okoeṭakʼ serma goḍet ona jhạwạ talare Mose ṭhene ńel ocolen uni hotete Isor acʼge Israelkoren Mukhiyạ ar chaḍaoicʼ menkate Misorte Moseye kolledea.</verse>
				<verse number="36">Ar nui Mosege Misor disạm khon Israelkoe oḍok ạguletʼkoa ar Misor disạmre, arakʼ doreãore ar pongel bochor hạbicʼ hahaṅkarre ạḍi utạr hahaṛa kạmi ar cinhạkoe kạmileda.</verse>
				<verse number="37">Nui kangea uni Mose one okoe do Israelkoe metatʼko tahẽkan, ‘aperen Isor do aperen Israel boehako mod khon iń lekanicʼ mitʼṭen nạbiye teṅgoapea.’</verse>
				<verse number="38">Nui Mosege hahaṅkarre Israelkoren ona dol modre aboren hapṛamko sãoteye tahẽkana. Ar okoeṭakʼ serma goḍet do sinại burure kathae roṛletʼ tahẽkan, onḍe do nui Mosege serma goḍet sãoteye tahẽkana. Ar abo emabon lạgitʼ jiwetʼ kathako do nui Mosege onḍegeye ńamleda.</verse>
				<verse number="41">Unre onko do mitʼṭen mĩhũ muṭhạn leka boṅgako benaoana. Ar ona muṭhạn ṭhen janwar dãṛẽko samaṅkeda ar akoakʼ titeko tearakatʼ kạmiko iạteko onko doko hesecʼ sekrecʼena.</verse>
				<verse number="42">Menkhan Isor do ạcurente onkoe alae giḍikatʼkoa sermaren siń cando, ńindạ cando ar ipilko sewawako lạgitʼ. Ar inạ kathage nạbikoakʼ puthire olakana: E Israel hoponko, hahaṅkarre pongel bochor ape do cetʼ iń lạgitʼ janwar se eṭakʼ jãhãn dãṛẽkope samaṅleda?</verse>
				<verse number="43">Baṅa, bickom ape do sewae lạgitʼ oka muṭhạnpe benaoletʼ tahẽkan uni Molok boṅga reakʼ muṭhạn ar Rophan boṅgaren ipilge ape dope gokʼ idiledea. Onatege iń do Babel disạmte bondi lekateń kolpea.</verse>
				<verse number="44">“Goha reakʼ tạmbu do hahaṅkarre aboren hapṛamko sãote tahẽkana. Isor do Mose cetʼlekae hukumade tahẽkan ar Mose okaṭakʼ nạmunae ńelletʼ onkage noa tạmbu hõ tear akan tahẽkana.</verse>
				<verse number="45">Aboren hapṛamko do ona tạmbu ńamkate akoren ạyuricʼ Josuạ tabere tahẽkate ako sãote aboakʼ noa disạmteko ạguleda. Un johkecʼ Isor do onko samaṅ khon eṭakʼ jạtkoe laga ńirketʼkoa ar onko do noa disạmko ạidạriana. Ar Dạud hạbicʼ ona tạmbu do noa disạmrege tahẽkana.</verse>
				<verse number="46">Dạud do Isorakʼ daya ńamkate Jakobren Isorakʼ tahen jaega benao lạgitʼe koean tahẽkana;</verse>
				<verse number="47">menkhan Solomonge uni lạgitʼ oṛakʼ doe benaoleda.</verse>
				<verse number="48">“Menkhan maraṅ Isor do manwakoakʼ benaoakʼ oṛakʼre bae tahenkana. Nạbiye menetʼ leka,</verse>
				<verse number="49">Probhui meneda, ‘serma do ińakʼ siṅghạson kana ar ot do ińakʼ jaṅga lebedokʼakʼ ganḍo kana; am do iń lạgitʼ cetʼlekan oṛakʼem benaoa? Ar ińakʼ jirạukʼ ṭhạ̃i do okare hoyokʼa?</verse>
				<verse number="50">Noako jinis do cetʼ ińakʼ nij tite bạń benao akada?’</verse>
				<verse number="51">E keṭecʼ hoṭokʼanko! Be-Jihudiko lekage apeakʼ lutur ar ontor do, ar apehõ ṭhik aperen hapṛamko leka kanape. Ape do jaoge sonot Jiupe tạkicʼ daramedekana.</verse>
				<verse number="52">Nonkan jãhãe nạbi menakʼkoa, one okoe do aperen hapṛamko bako santao akatʼko? Se uni dhoromicʼ hoṛ, metakʼme Mạsiakʼ hijukʼ reakʼ katha okoe doko lại lahaletʼ, onko hõko gocʼketʼkoa. Ar ńitokʼ ape do bạirikoakʼ tire Jisupe sapʼ ocokedete uni hõpe khũn ocokedea.</verse>
				<verse number="53">Serma goḍetko hotete ape ṭhenge coṅ ạn-ạriko ma emlen, menkhan ape do ona bape manao akada.”</verse>
				<verse number="54">Noako katha ańjomkate onko mukhiyạko do Stephan birudre ạḍi bạṛicʼko raṅgaoena ar uni birudreko togocʼ ḍaṭakeda.</verse>
				<verse number="55">Menkhan Stephan do sonot Jiuteye perecʼen khan serma secʼe beṅgetʼkeda ar Isorakʼ ṭhonoke ńel ńamkeda. Uni do Isorakʼ jojomsa aṛere Jisu teṅgo akane ńelkede khane menkeda,</verse>
				<verse number="56">“Ńelpe, iń do serma jhicʼ akan ar Manwa Hopon Isorakʼ jojomsa aṛere teṅgo akaniń ńelekana.”</verse>
				<verse number="57">Noa iạte onko do akoakʼ luturko tubạtʼketʼtakoa ar ãṭ aṛaṅte hohoate mitʼ dhaote Stephanko jhapṭaokedea.</verse>
				<verse number="58">Onko do dhirite tińe lạgitʼ nagraha bahreteko or oḍokkedea, ar gohako do akoakʼ kicricʼ totʼkate Sạul ńutuman mitʼṭen juạn hoṛakʼ jaṅga ṭhenko dohokeda.</verse>
				<verse number="59">Arko tińekan tahẽkanre uni do nonkae koekeda, “E Probhu Jisu, ińakʼ jiwi ataṅ tińme baṛe.”</verse>
				<verse number="60">Ar ikhṛumente ãṭ aṛaṅteye menkeda, “E Probhu, nokoakʼ noa kại do alom lekhawakoa,” Ar noa menkate uni doe gocʼena.</verse>
			</chapter>
			<chapter number="8">
				<verse number="1">Ar onḍe Sạul hõ uni gocʼ ocokʼre rạjigeye tahẽkana. Enhilokʼ Jerusalem manḍerren hoṛko upạrte maraṅ okocʼ khed ehopʼena. Onate apostolko chaḍa sanam biswạsiko do Jihudạ ar Samariạ disạm reakʼ ṭoṭhakoreko chir chạturena.</verse>
				<verse number="2">Ar adom Isor bhokti hoṛ do Stephanko topakedea ar uni lạgitʼ ạḍiko rakʼ homorkeda.</verse>
				<verse number="3">Menkhan Sạul do onako manḍer marao lạgitʼ oṛakʼ oṛakʼ bolokate manḍerren herel ar maejiuko or totʼkate hajotre bhoraokoe ehopʼena.</verse>
				<verse number="4">Ado okoe biswạsiko chir chạtur akan tahẽkan onko do beṛhaete senkate Mạsiakʼ bhage sombat porcarko dhurạuena.</verse>
				<verse number="5">Un jokhecʼ Philip do Samariạ disạm reakʼ mitʼṭen nagrahate senkate Mạsi reaṅe porcarkeda.</verse>
				<verse number="6">Ar hoṛko do uniakʼ katha ańjomkate ar uniakʼ hahaṛa kạmiko ńelte uniakʼko luturatʼtaea.</verse>
				<verse number="7">Ar ḍher hoṛko khon bạṛicʼ jiuko do ãṭ aṛaṅte hohoateko oḍokena ar mitʼkaṛ gocʼ hoṛ ar leḍhako hõko bogeyena.</verse>
				<verse number="8">Onate ona nagraharen hoṛko do ạḍiko rạskạyena.</verse>
				<verse number="9">Ona nagrahare Simon ńutuman mitʼṭen hoṛ do ḍher din khon jạduye udukʼ ạguyetʼkan tahẽkana. Onate Samariạren sanam hoṛkoko ṭhak caba akan tahẽkana.</verse>
				<verse number="10">Ar acʼ do mitʼṭen maraṅ hoṛ menteye udugokʼkan tahẽkana, ar kisạ̃ṛko ar reṅgecʼko sanamkoge uniakʼ kathako hetawakʼkan tahẽkana. Hoṛko menetʼ tahẽkana, “Isor reakʼ maraṅ daṛe oka menogokʼkan nui hoṛ kangeae ona daṛe do.”</verse>
				<verse number="11">Ar hoṛko hõ uniakʼ katha lekako calakʼkan tahẽkana, ente ḍher din khon uni do acʼakʼ jạduteye ṭhak caba akatʼko tahẽkana.</verse>
				<verse number="12">Menkhan Philip do tinre Isorakʼ raj ar Jisu Mạsi reaṅ bhage sombate porcarkeda unre hoṛko do uniakʼ kathareko pạtiạuena ar herel ar maejiukoko bạptisena.</verse>
				<verse number="13">Ar uni Simon hõe pạtiạuente bạptismae hataokeda ar Philip são sãote sanam jaegakoteye senena ar cinhạ kạmiko ar maraṅ maraṅ hahaṛa kạmiko ńelteye ṭhak utạrena.</verse>
				<verse number="14">Ado Jerusalemren apostolko do tinreko ańjomkeda Samariạren hoṛko Isorakʼ kathako ataṅakada unre Patras ar Johan onko ṭhenko kolkatʼkinạ.</verse>
				<verse number="15">Patras ar Johan do hecʼkate onko lạgitʼ kin koekeda jemon sonot Jiuko ńame,</verse>
				<verse number="16">ente unhạbicʼ hõ onko cetanre sonot Jiu do bae hecʼakan tahẽkana; eken Probhu Jisu ńutumte onko doko bạptis ocoakan tahẽkana.</verse>
				<verse number="17">Unre Patras ar Johan do onkokin capoketʼkoa, ar onko do sonot Jiuko ńamkedea.</verse>
				<verse number="18">Ado apostolkin ti capokate sonot Jiukin emokʼkane ńeltʼketʼ khan Simon do unkin ṭhen ṭaka ạgukateye menkeda,</verse>
				<verse number="19">“Iń hõ noa daṛe imạń ben jemon jãhãegeń capoye unige sonot Jiue ńame.”</verse>
				<verse number="20">Unre Patras do uniye metadea, “Amakʼ ṭaka do am sãotege nosṭokʼma, ente am dom hudisetʼkana Isorakʼ dan do ṭakate kirińokʼa.</verse>
				<verse number="21">Ạlińakʼ noa kạmire amakʼ bakhra se ạidạri do bạnukʼtama, ente Isor samaṅre amakʼ ontor do baṅ sojhetama.</verse>
				<verse number="22">Amakʼ dusṭami khon mon ạcurtam ar Probhu ṭhen koejoṅme; enḍekhan amakʼ mon reakʼ noa bạṛicʼ hudis pasere pase uni doe ikại tam.</verse>
				<verse number="23">Ińiń ńel ńameda, amakʼ mon do lalocte perecʼgea ar am do kại reakʼ tonolre menama.”</verse>
				<verse number="24">Unre Simone roṛ ruạṛkeda, “Abenge Probhu ṭhen iń lạgitʼ koe ben jemon aben okaṭakʼ ben roṛakatʼ ona do ińre alo hoyokʼ.”</verse>
				<verse number="25">Inạ tayom Patras ar Johan do Probhu reaṅ goha emkate Jerusalemtekin ruạṛ calaoena. Ar calakʼ calakʼte unkin do Samariạkoakʼ aema atokore bhage sombatkin porcar idikeda.</verse>
				<verse number="26">Mitʼ din Probhuren mitʼṭen goḍet do Philipe metadea, “Ma beretʼme, ar dạkhin secʼ calakʼme, one okaṭakʼ hor do Jerusalem khon Gaja nagraha secʼ calao akan ona horte calakʼme.” Ona hor do nisungea.</verse>
				<verse number="27">Unre Philip do ona secʼe calaoena. Ar horre Ithipiạ disạmren mitʼṭen maraṅ raj kạmiạyicʼ soṅgeteye ńapamena. Uni raj kạmiạyicʼ do cạkrại tahẽkana. Ithipiạren Kandake rạniakʼ dhon-duribko ńel todarot reakʼ bhar do nui hoṛ cetanrege tahẽkana. Uni kạmiạyicʼ do Isor sewawae lạgitʼ Jerusalemteye senlena.</verse>
				<verse number="28">Ado oṛakʼteye ruạṛkan tahẽkanre uni do sadom gạḍire duṛupʼkate Jesaea nạbi reakʼ puthiye paṛhao joṅkan tahẽkana.</verse>
				<verse number="29">Unre sonot Jiu do Philipe metadea, “Do ona gạḍi ṭhen sorokʼme ar uni sãote calakʼme.”</verse>
				<verse number="30">Khange Philip do ona gạḍi ṭhene ńir sorena ar uni hoṛ do Jesaea nạbi puthi reakʼ paṛhaokʼ kane ańjomkedea. Adoe kulikedea, “Okaṭakʼem paṛhaoetʼkan ona do cetʼem bujhạu daṛeakʼ kangea?”</verse>
				<verse number="31">Uni kạmiạyicʼe menkeda, “Jãhãe bae bujhạuạń khan cekateń bujhạu daṛekea?” Uni do Philipe nehõradea jemone dejokʼte acʼ ṭhene duṛupʼ.</verse>
				<verse number="32">Uni kạmiạyicʼ do sonot sostor khon okae paṛhaoetʼ tahẽkan ona do noage; bheḍa do jabeye lạgitʼ cetʼlekae idi ocokʼ onkage uni doe idi ocoyena. Kạpciyicʼ samaṅre bhiḍi hopon cetʼleka thir akane tahen, onkage uni do moca bae jhicʼletʼtaea.</verse>
				<verse number="33">Uni doe bemanot ocoyena, unire do hok reakʼ bicạr baṅ hoelena. Uni bõs reakʼ katha do ohoge lại daṛekokʼa, ente dhạrti khon uniakʼ jion hatao akantae tahẽkana.</verse>
				<verse number="34">Uni kạmiạyicʼ do Philipe metadea, “Dayakate lạiạńme, nạbi do okoe reaṅ noa kathae roṛakada? Acʼ reaṅ, se eṭakʼ jãhãe reaṅ?”</verse>
				<verse number="35">Unre Philip do sonot sostor reakʼ ona hạṭiń khon ehopʼkate uni ṭhen Jisu reaṅ bhage sombate porcarkeda.</verse>
				<verse number="38">Uni do gạḍi teṅgoe lạgitʼe hukumkeda. Ona tayom Philip ar uni kạmiạyicʼ do dakʼrekin pheḍena ar uniye bạptiskedea.</verse>
				<verse number="39">Ado dakʼ khonkin rakapʼen khan Probhuren Jiu do ackage Philipe idikedea. Ar uni cạkrạ hoṛ do ghuriạ Philip bae ńel ńamledea. Unre uni do rạskạte oṛakʼe calaoena.</verse>
				<verse number="40">Menkhan Philip do Asdod nagrahareye ńelena. Ar uni do ato ato bhage sombat porcar porcarte mucạtʼre Kạisạriạteye calaoena.</verse>
			</chapter>
			<chapter number="9">
				<verse number="3">Ado hor horteye calakʼkan tahẽkanre Damesek ṭhene seṭeren khan ackage serma khon mitʼṭen marsal uni beṛhaete bamberena.</verse>
				<verse number="4">Uni do otreye bhindạṛena ar mitʼṭen aṛaṅ metaekane ańjomkeda, “E Sạul, E Sạul cedakʼem khedeń kana?”</verse>
				<verse number="5">Sạul doe menkeda, “E Probhu, am dom okoe kana?”</verse>
				<verse number="6">Uniye menkeda, “Iń doń Jisu kana, okoe amem khedeńkan. Ńitokʼ do beredokʼme ar nagrahate calakʼme. Ar cetʼ cekae hoyokʼtama ona dom lại ocokʼa.”</verse>
				<verse number="7">Ar okoeko hoṛ Sạul sãoteko calakʼkan tahẽkan, onko do hahaṛakʼ tulucʼko teṅgo tahẽyena. Onko do kathako ańjomkeda menkhan okoege bako ńel ńamledea.</verse>
				<verse number="8">Ado Sạul ot khone beretʼena, menkhan mẽtʼe beṅgetʼketʼ khan cetʼge bae ńel ńam daṛeada. Unre acʼren sãotenko do Damesekte uniko tiyạkʼ idikedea.</verse>
				<verse number="9">Pe din hạbicʼ Sạul do mẽtʼte bae ńel ńamleda ar jom hõ cetʼge bae jomleda.</verse>
				<verse number="10">Damesek nagrahare Ananiạs ńutuman mitʼṭen celae tahẽkana. Probhu do dorsonte uniye metadea, “Ananiạs.” Adoe menkeda, “Probhu, nõkʼõe minạńgea.”</verse>
				<verse number="11">Probhu do uniye metadea, “Ma beretʼkate sojheko metakʼ kulhite calakʼme. Ar onḍe Jihudạwakʼ oṛakʼre Tạrsus nagraharen Sạul ńutuman mitʼṭen hoṛ khojeme.</verse>
				<verse number="12">Uni doe koejoṅ kana ar dorsone ńel akada, Ananiạs ńutuman mitʼṭen hoṛ hecʼkate hoṛmoreye capoakadea jemon arhõe ńeńel.”</verse>
				<verse number="13">Ananiạse menkeda, “E Probhu, ḍher hoṛkoakʼ moca khon nui hoṛ reaṅ iń ańjomakada, Jerusalemre amren hoṛko ạḍi bạṛicʼe khed akatʼkoa.</verse>
				<verse number="14">Ona chaḍa am ńutumte koejoṅkanko sapʼko lạgitʼ maraṅ naekeko ṭhen khon ektiạri hataokate nonḍeye hecʼakana.”</verse>
				<verse number="15">Menkhan Probhu do Ananiạse metadea, “Do calakʼme, ente boṅgan hoṛ jạtrenko ar onkoren rajko ar Israelko ṭhen porcar lạgitʼ, iń do uni hoṛgeń bachao akadea.”</verse>
				<verse number="16">Ar iń iạte tinạkʼ duk jojom hoyokʼtaea onań udukʼaea.”</verse>
				<verse number="17">Unre Ananiạs do senkate ona oṛakʼteye boloyena ar tikin capoadeteye metadea, “E boeha Sạul, nonḍe hijukʼ jokhecʼ horre okoe do am ṭhene ńel ocolen uni doe Probhu Jisu kana. Unige iń doe kol akadińạ jemon am dom ńeńel ar sonot Jiutem perejokʼ.”</verse>
				<verse number="18">Unre Sạulakʼ mẽtʼ khon cuiạ̃kʼ leka phạnṭil ńurgotʼena ar ńeńele ehopʼena.</verse>
				<verse number="19">Ona tayom uni do beretʼenteye bạptisena ar jom ńũketʼteye daṛeyena. Ar Sạul do Damesekren celako sãote thoṛa dine tahẽyena.</verse>
				<verse number="20">Ona tayom uni do bin bilomte eṭakʼ eṭakʼ sunạgogkore noa menkate porcare ehopʼena je, Jisu kangea Isorren Hopon do.</verse>
				<verse number="21">Ar okoe uniakʼ kathako ańjomketʼ onko sanamkoge hahaṛakʼ tulucʼko kulikan tahẽkana, “Nui do cetʼ uni doe baṅkana, one Jerusalemre Jisu ńutumte koejoṅkoe khedetʼko tahẽkan? Ar nonḍehõ okoeko onkayetʼkan onko tolkate maraṅ naekeko ṭhen idiko lạgitʼge cetʼ bae hecʼakana?”</verse>
				<verse number="22">Menkhan Sạul do arhõe daṛe idiyena ar Jisuge Mạsikanae menteye sạbudkedea. Noate Damesekren Jihudiko doko tharbasaoena.</verse>
				<verse number="23">Ado ḍher din tayom Jihudiko do uni goje reaṅko solhawana,</verse>
				<verse number="24">Menkhan Sạul do onkoakʼ goṭawakʼe baḍaeketʼtakoa. Ar uni goje lạgitʼ Jihudiko do nagraha reakʼ Phoṭokkore siń ńindạ pahrako ehopʼena.</verse>
				<verse number="25">Menkhan mitʼ din ạyupʼ jokhecʼ Sạulren celako do mitʼṭen khạclạkʼte pạcri reakʼ jalnate hanasako pheḍgotʼ kadea.</verse>
				<verse number="26">Sạul do Jerusalem hecʼkate celako sãote gatekʼe kurumuṭukeda, menkhan onko do uniko botoraekan tahẽkana. Onko do bako pạtiạu daṛeakʼkan tahẽkana, Sạul do sạrige mitʼṭen celae hoeakana mente.</verse>
				<verse number="27">Menkhan Barnabas do uniye soṅgekedete apostolko ṭhene idikedea are baḍae ocoketʼkoa, Damesek reakʼ horre Sạul do cetʼlekate Jisui ńelledea ar cetʼleka Probhu do uni sãoteye galmaraoleda, ar Damesekre Jisu reaṅ cetʼleka dilkateye porcarleda.</verse>
				<verse number="28">Ona tayom Sạul do Jerusalemren celako sãoteye tahẽyena ar onko sãoteye bolo oḍokokʼkan tahẽkana ar goṭa Jerusaleme dãṛãketʼa ar Probhu reaṅ dilkateye porcaretʼ tahẽkana.</verse>
				<verse number="29">Ar okoeko Jihudiko Junạni pạrsiteko roṛetʼkan tahẽkan uni do onko sãoteye galmarao kan tahẽkana are reṭe peṭekʼkan tahẽkana, menkhan noko Jihudikoge uni goje lạgitʼ kurumuṭuko ehopʼena.</verse>
				<verse number="30">Ado biswạsi boehako noako ańjomketʼ khan Kạisạriạ nagrahateko idikedea ar tayomte Tạrsus nagrahateko kolkadea.</verse>
				<verse number="31">Ona oktere Jihudạ, Gạlil ar Samariạ disạm reakʼ manḍerkore suluk tahẽkana, ar ona manḍerko benao rakabokʼkan tahẽkana. Onate Probhu botoraete ar sonot Jiu reakʼ uskurte onko doko saṅge idikʼkan tahẽkana.</verse>
				<verse number="32">Patras do goṭa ṭạnḍi ạcur ạcurte Luddareko berelakan tahẽkan Isorren hoṛko ṭhene hecʼena.</verse>
				<verse number="33">Ona atore Aeneas ńutuman mitʼ hoṛe tahẽkana. Uni do mitʼkaṛ gocʼ ruạte irạl bochor khon aṭetʼreye jaṛao akan tahẽkana.</verse>
				<verse number="34">Patras do uni ńelkede khane metadea, “E Aeneas, Jisu Mạsi do ame bogeketʼmea. Ma beretʼme, ar amakʼ aṭetʼ kuṭuṅtam.” Khange uni do saṭmenteye beretʼena.</verse>
				<verse number="35">Unre Ludda ar Sharon atoren sanam hoṛ do Aeneasko ńelkede khan Probhu secʼko ạcurena.</verse>
				<verse number="36">Joppa nagrahare Tabitha ńutuman mitʼṭen maejiu celae tahẽkana. Junạni pạrsite noa ńutum reakʼ mane do Dorkas (se Posta). Uni do jaoge eṭakʼkoe bhạlạiyetʼko tahẽkana, ar reṅgecʼ orecʼko hõe goṛoakokan tahẽkana.</verse>
				<verse number="37">Uni do ruạ kạhilenteye gocʼena arko um saphakedete mitʼṭen koṭha kandhareko dohoakade tahẽkana.</verse>
				<verse number="38">Jappo do Ludda sorre tahẽkana; onate celako do Patras Luddare menaea menteko ańjomketʼ khan bar hoṛ uni ṭhen kolketʼkinteko nehõradea, “Am do usarate ale ṭhen baṛe hijukʼme.”</verse>
				<verse number="39">Unre Patras do unkin soṅgeteye calaoena. Ar onḍeye seṭeren khan ona cetan koṭha kandhateko idikedea. Unre sanam rạnḍi maejiuko do Patras beṛhaete teṅgokate rarakʼko ehopʼena ar Dorkas jiwetʼe tahẽkanre okako aṅgrop ar eṭakʼ kicricʼkoe benao akatʼ tahẽkan onakoko udukʼadea.</verse>
				<verse number="40">Unre Patras do sanamko oṛakʼ khone oḍokketʼkote ikhṛumenteye koekeda. Ona tayom gocʼ akan maejiu secʼ ạcur kateye menkeda, “E Tabitha ma beretʼme.” Ar inạtege Dorkas doe beṅgetʼkeda ar Patrase ńelkede khane duṛupʼena.</verse>
				<verse number="41">Unre Patras do ti sapʼkate uniye beretʼkedea. Ar Isorren hoṛko ar rạnḍi maejiuko hohoatʼkote onkoe udukʼatʼkoa je, Dorkas doe jiwetʼena.</verse>
				<verse number="42">Noa katha do Joppa nagraharen sanamko baḍaekeda ar ḍher hoṛge Probhureko pạtiạuena.</verse>
				<verse number="43">Ar Patras do Joppare Simon ńutuman mitʼṭen hoṛakʼ oṛakʼre ḍher dine tahẽyena. Ar nui Simon do mitʼṭen camare tahẽkana.</verse>
			</chapter>
			<chapter number="10">
				<verse number="1">Kạisạriạ nagrahare Kornelius ńutuman mitʼṭen hoṛ do Itạliạ Palṭon dolren subedare tahẽkana.</verse>
				<verse number="2">Uni do Jihudi hoṛe baṅkanre hõ Isor bhokti hoṛe tahẽkana ar acʼ gharońjren sanamkoge Isorko sewawaekan tahẽkana. Uni do reṅgecʼ orecʼko ṭaka-poesakoe dan akokan tahẽkana ar Isor ṭhen jaogeye koejoṅkan tahẽkana.</verse>
				<verse number="3">Mitʼ din pe baja okte uni do mitʼṭen dorsone ńelkeda. Uni do pusṭạuteye ńelkeda Isorren mitʼṭen goḍet do hecʼkateye metaekana, “E Kornelius.”</verse>
				<verse number="4">Kornelius doe botorente serma goḍet secʼ beṅgetʼkateye menkeda, “Roṛme, Probhu.” Serma goḍete menkeda, “Amakʼ koejoṅ ar reṅgecʼ orecʼkom dan akokan reakʼ katha do sermate seṭer akana ar Isor do onae disạ dohoakada.</verse>
				<verse number="5">Ńitokʼ am do Joppa nagrahate hoṛ kolkom, ar Simon, one okoe do Patrasko metae uni hoho ạguyem. Onḍe jalapuri aṛere ar mitʼṭen Simon menaea.</verse>
				<verse number="6">Uni do harta reakʼe kạmiya. Patras do uni Simonakʼ oṛakʼrege menaea.”</verse>
				<verse number="7">Ado okoeṭakʼ serma goḍet sãoteye galmaraokan tahẽkan uniye calaoen khan Kornelius do barea guti ar mitʼṭen goṛoyicʼ palṭone hohoadea. Nui palṭon hõ Isor bhokti hoṛe tahẽkana.</verse>
				<verse number="8">Ar sanamakʼe lại bujhạuatʼko khan uni do Joppateye kolkatʼkoa.</verse>
				<verse number="9">Dosar hilokʼ onko hoṛ tinre Joppa nagraha secʼko hijukʼkan tahẽkana unre tikin okte tahẽkana. Un jokhecʼ Patras do koejoṅ lạgitʼ chatteye rakapʼena.</verse>
				<verse number="10">Unre Patras do ạḍi reṅgecʼkedea ar thoṛa jojome menana. Ar tinre jomakʼ tearokʼkan tahẽkana unre mitʼṭen dorson paṛaoadea.</verse>
				<verse number="11">Unre uni do serma jhicʼakan ar maraṅ mitʼṭen cador leka pon konare sapʼakatʼ otre pheḍ hijukʼkane ńelkeda.</verse>
				<verse number="12">Onare joto lekan janwarko, ar otren leńokʼko ar coṭren uḍạukʼkoko tahẽkana.</verse>
				<verse number="13">Inạ tayom okoe coṅ roroṛkane ańjomkedea, “E Patras, ma beredokʼme, ar gocʼkate jomkom.”</verse>
				<verse number="14">Patrase menkeda, “Baṅa, Probhu, ohoge hoelena. Besapha ar chutakʼ jãhãnakʼge tis hõ bạń jomakada.”</verse>
				<verse number="15">Unre arhõe ańjomkeda, “Isor okakoe sapha akatʼ ona do chutakʼ alom metakʼa.”</verse>
				<verse number="16">Onkage pe dhao hoyen tayom ona cador do sermate rakapʼ ocoyena.</verse>
				<verse number="17">Patras do okaṭakʼ dorsone ńelketʼ ona reakʼ cetʼ mane hoedaṛekokʼa menteye hudisokʼkan tahẽkanrege, Korneliuse kolakatʼko hoṛ do Simonakʼ oṛakʼ sendra ńamkate duạr ṭhenko teṅgoyena.</verse>
				<verse number="18">Onko do hohokateko kuliyana, “Simon, okoe do Patrashõko metaekan, uni do cetʼ nonḍeye tahenkana?”</verse>
				<verse number="19">Patras do unhõ dorson reakʼ kathae hudiskan tahẽkana, unre sonot Jiu do uniye metadea, “Ńelme, pe hoṛ amko khojetʼmea.</verse>
				<verse number="20">Ma beretʼkate latarte pheḍokʼme. Ar jãhãnakʼ begor digdhạte onko soṅgete calakʼme, ente ińge onko doń kolakatʼkoa.”</verse>
				<verse number="21">Unre Patras doe pheḍ hecʼente onko hoṛkoe metatʼkoa, “Ape okoepe ńam baṛayede uni hoṛ doń ińkangea. Ape do cetʼ lạgitʼpe hecʼakana?”</verse>
				<verse number="22">Onko hoṛko menkeda, “Subedar Korneliusge ale doe kolakatʼlea. Uni do mitʼṭen dhorom ar Isor bhokti hoṛ kanae. Ar sanam Jihudikoge uniko sarhaoede kana. Isorren mitʼṭen goḍet do uniye hukumade tahẽkana jemon acʼakʼ oṛakʼte ame hoho idi ocomete amakʼ kathakoe ańjomtam.”</verse>
				<verse number="23">Unre Patras do oṛakʼ bhitrite onko hoṛe hoho aderketʼkoa ar onkoakʼ tahen jaega ar jom-ńu reakʼe bebostawatʼkoa. Ado dosar hilokʼ Patras do onko tulucʼe senena. Ar Joppa nagraharen adom biswạsi boehako hõ uni sãoteko sen torayena.</verse>
				<verse number="24">Ar tesar hilokʼ do Kạisạriateko seṭerena. Unre Kornelius do acʼren peṛa ar gateko hoho jarwakate onko lạgitʼe koyokʼ horakatʼ tahẽkana.</verse>
				<verse number="25">Ado Patras oṛakʼteye boloyen khan Kornelius do uniakʼ ti jaṅgare giḍiyente uniye ḍobokʼadea.</verse>
				<verse number="26">Menkhan Patras do uni beretʼkedeteye metadea, “Ma beretʼme, iń hõ coń manwakange.”</verse>
				<verse number="27">Kornelius tulucʼ galmarao galmaraote Patras do bhitriteye boloyen khan onḍe aema hoṛ jarwa akane ńelketʼkoa.</verse>
				<verse number="28">Uni doe metatʼkoa, “Ape mape baḍaege je, mitʼṭen Jihudi hoṛ do mitʼṭen boṅgan hoṛ sãote gatekʼ se uni sãote ńapamokʼ hõ aleakʼ dhorom reakʼ ạn-ạri birudkana. Menkhan Isor do ińe udukʼ akawạdińạ, okoe hõ besapha se chut mente metako do lek baṅkan tińạ.</verse>
				<verse number="29">Onate tinre ińpe hohowạdińa unre begor ạnḍuṅte nonḍeń hecʼakana. Ar ńitokʼ iń kuliyetʼpea, cedakʼ iń dope hoho akadińạ?”</verse>
				<verse number="30">Unre Korneliuse menkeda, “Pon din lahare ṭhik niạ jokhecʼ pe baja okte iń do ińakʼ oṛakʼreń koejoṅkan tahẽkana. Unre ackage pĩṛĩtʼ pĩṛĩtʼ ponḍ kicricʼ horokʼ akatʼ mitʼṭen hoṛ iń samaṅre hecʼenteye metadińạ,</verse>
				<verse number="31">‘Kornelius, Isor do amakʼ koejoṅe ańjom akada ar reṅgecʼ orecʼkom danakokan reakʼ katha hõ uni doe disạ akada.</verse>
				<verse number="32">Ado ńitokʼ Joppate hoṛ kolkom, ar Simon, okoe do Patrasko metaekan uni hoho ạguyem. Uni do jalapuri aṛere Simon camarakʼ oṛakʼreye ḍera akana.’</verse>
				<verse number="33">Onate iń do am hoho ạgume lạgitʼ unrege hoṛiń kolketʼkoa, ar amem hecʼente dom bhageakatʼgea. Nonḍe ale do ńitokʼ sanamkoge Isor samaṅre menakʼlea. Ar Probhu okaṭakʼ ale ṭhen galmarao lạgitʼe hukum akatʼme ona jotowakʼgele ańjoma.”</verse>
				<verse number="34">Unre Patras do roroṛe ehopʼena, “Iń do ńitokʼ sạrigeń bujhạu daṛeakʼ kana, Isorakʼ mẽtʼãhã samaṅre do jotogeko somangea.</verse>
				<verse number="35">Ar mimitʼ jạtko mod khon okoe do uniko botoraekan ar uniakʼ mẽtʼãhã samaṅre dhoromko kạmikan uni do onkoe ataṅkoa.</verse>
				<verse number="36">Isor do Israelko ṭhen noa bhage sombate kolletʼ tahẽkana je, Jisu Mạsi, one okoe do sanamkoren Probhu kane, uni hotetege suluk do ńamokʼa mente.</verse>
				<verse number="37">Ar Johan do hoṛkoakʼ bạptisma ataṅ jạruṛa menteye porcarketʼ khan Gạlil khon ehopʼkate goṭa Jihudạre okako hoelen ona katha mape baḍaege.</verse>
				<verse number="38">Ar noa hõpe baḍaegea je, Isor do Nasaretren Jisuge sonot Jiu ar daṛeteye ojokʼlede tahẽkana. Isor do uni tulucʼe tahẽkante bhageakʼkoe kạmiyetʼ tahẽkana ar Soetanakʼ tire okoeko kosṭoko ńametʼkan tahẽkan onko sanamkoe bogeyetʼko tahẽkana.</verse>
				<verse number="39">“Jihudikoakʼ disạmre ar Jerusalemre uni okakoe kạmiletʼ onaren gohako do ale kangeale. Hoṛko do krusre akakate uniko gocʼkedea.</verse>
				<verse number="40">Menkhan Isor do pe din hilokʼre gocʼko khon uniye jiwetʼ beretʼkedea ar sodorokʼ reakʼe danadea.</verse>
				<verse number="41">Menkhan sanamko do bako ńelledea, eken okoe gohako Isor do lahareye bachao dohoakatʼko tahẽkan onkogeko ńelledea, metakʼme gocʼko khon jiwetʼ beretʼ tayom ale do uni sãotele jom-ńũleda ar alege unile ńelledea.</verse>
				<verse number="42">Uni doe hukum akawatʼlea jemon Jihudiko ṭhenle porcar ar gohale em baṅma, Isor do unige jiwetʼko ar gocʼko bicạrko lạgitʼe niṭ akadea mente.</verse>
				<verse number="43">Ar sanam nạbikoge uni reaṅ noa gohako emetʼkana, unire pạtiạukʼ mitʼke mitʼ hoṛ do uniakʼ ńutumte kại reakʼ ikạko ńama.”</verse>
				<verse number="44">Patras do unhõ kathae roroṛkan tahẽkanre okoe kathako ańjomkan tahẽkan onko sanamkore sonot Jiu doe hecʼena.</verse>
				<verse number="45">Ar okoe Jihudi biswạsiko Patras sãoteko hecʼlen onko do be-Jihudiko cetanrehõ sonot Jiu reakʼ dan dul oḍoken ńelteko hahaṛayena.</verse>
				<verse number="46">Onko do onako bujhạu daṛeada ente noko be-Jihudiko hõ eṭakʼ eṭakʼ pạrsite roroṛkan ar Isor sabasiaekanko ańjomketʼkoa. Unre Patrase menkeda,</verse>
				<verse number="47">“Dakʼte bạptisokʼ lạgitʼ noko hoṛ do cetʼ jãhãeye akoṭ daṛekea? Onko hõ coṅ abo leka sonot Jiuko ńamakade.”</verse>
				<verse number="48">Unre uni do onko hoṛko Jisu Mạsi ńutumte bạptisokʼ lạgitʼe hukumatʼkoa. Ar ona tayom onko do ako ṭhen thoṛa din tahen lạgitʼ Patrasko nehõradea.</verse>
			</chapter>
			<chapter number="11">
				<verse number="1">Boṅgan hoṛ jạtrenko hõ Isorakʼ kathareko pạtiạu akana mente ona katha do apostolko ar goṭa Jihudạren biswạsi boehako hõko ańjomkeda.</verse>
				<verse number="2">Onate Patras do Jerusalemteye hecʼen khan biswạsiko modren okoekoko khatna ocoakan tahẽkan onko do uni dusikedeteko metadea,</verse>
				<verse number="3">“Am do begor khatna akan hoṛkoakʼ oṛakʼte senkate onko soṅgem jom-ńũyetʼ kana.”</verse>
				<verse number="4">Unre Patras do pạhil khon ehopʼkate cetʼ cetʼko hoelen ona mitʼ mitʼte bujhạuatʼkoteye metatʼkoa,</verse>
				<verse number="5">“Joppa nagrahareń koejoṅkan tahẽkanre mitʼṭen dorsoniń ńelkeda. Iń doń ńelkeda mitʼṭen cador lekanakʼ pon konare sapʼ akatʼ serma khon iń ṭhen pheḍ hecʼena.</verse>
				<verse number="6">Ar mońjteń ạri bạndhiketʼ khan onare ạḍi lekan janwarko, bir janwarko, leńokʼko ar coṭren cẽṛẽko menakʼkoa menteń ńelkeda.</verse>
				<verse number="7">Ar okoe coṅ memeniń ańjomkedea, ‘E Patras, ma beredokʼme ar gocʼkate jomkom.’</verse>
				<verse number="8">Iń doń menkeda, baṅa, Probhu, ohoge hoedaṛelena. Besapha ar chutakʼ jãhãnakʼge tishõ ińakʼ mocare do baṅ bolo akana.</verse>
				<verse number="9">“Ona tayom serma khon dosar dhao roṛena, ‘Isor okaṭakʼe sapha akatʼ ona do be sonotakʼ alom metakʼa.’</verse>
				<verse number="10">Nonkage pe dhao hoyena, ar ona tayom jotowakʼ do arhõ sermate rakapʼ ocoyena.</verse>
				<verse number="11">“Ar ona são sãote okaṭakʼ oṛakʼreń tahẽkan ona oṛakʼre pe hoṛ do hecʼkateko teṅgoyena. Onko do Kạisạriạ khonko kol ocoakan tahẽkana.</verse>
				<verse number="12">Unre sonot Jiu do begor digdhạte onko sãote calakʼe metadińạ. Ar iń tulucʼ noko turui boeha hõko sen toralena. Ale do uni hoṛakʼ oṛakʼtele boloyena one okoe do ińe hohowạdiń tahẽkan.</verse>
				<verse number="13">Uni do mitʼṭen serma goḍet acʼakʼ oṛakʼre cetʼlekae ńellede onae lạiyatʼlea. Uni serma goḍete metade tahẽkana, ‘Simon, okoe do Patrasko metaekan, uni hoho ạguye lạgitʼ am do Joppa nagrahate hoṛ kolkom.</verse>
				<verse number="14">Ar uni okako kathae lạiam, ona kathatege am ar am gharońjren sanam hoṛ kại khon bańcaope ńama.’</verse>
				<verse number="15">“Sonot Jiu etohopʼre cetʼleka aboko cetanreye hecʼlen, onkage galmaraoiń ehopʼketʼ khan onko cetanreye hecʼena.</verse>
				<verse number="16">Unre Probhui menletʼakʼ katha disạ hecʼạdińạ, ‘Johan do dakʼteye bạtisetʼkokan tahẽkana, menkhan ape do sonot Jiutepe bạptis ocokʼa.’</verse>
				<verse number="17">Enḍekhan Probhu Jisu Mạsire bon pạtiạulenre Isor okaṭakʼ dane ematʼbon tahẽkan inạ mitʼ dange uni do onko hõe ematʼko khan iń doń celekante, Isoriń akoṭ daṛekea?”</verse>
				<verse number="18">Noa katha ańjomkate Jihudạren biswạsiko do begor ạnḍuṅte Isor sarhaoateko menkeda, “Isor do boṅgan hoṛ jạtrenko hõ kại khon mon ạcurkate jion ńam lạgitʼ ạte em akatʼkoa.”</verse>
				<verse number="19">Ado Stephan babot hoyen santao iạte okoekoko chir chạtur akan tahẽkan onko do Phoenikiạ, Kupros ar Siriạ disạm reakʼ Antiokiạ hạbicʼ senkate eken Jihudiko ṭhenge Isorakʼ kathako lạikeda.</verse>
				<verse number="20">Menkhan onko modre adomko do Antiokiạte senkate Junạni pạrsiren hoṛko ṭhen hõ Probhu Jisu reaṅ bhage sombat porcarko dhurạuena. Noko do Kupros dip ar Kurene nagraharen hoṛko tahẽkana.</verse>
				<verse number="21">Isorakʼ ti onko cetanre tahẽkante ạḍi utạr hoṛ do Probhureko pạtiạuente uni secʼko ạcurena.</verse>
				<verse number="22">Ado Jerusalem manḍerren hoṛko noa sombatko ańjomketʼ khan onko do Antiokiạte Barnabasko kolkadea.</verse>
				<verse number="23">Ar Antiokiạren hoṛko Isorakʼ dayako ńamakada menteye ńelketʼ khan Barnabas do ạḍiye rạskạyena. Onko jemon goṭa ontorte Probhure biswạsko tahen onate uni do sanamkoe sikhạu paṛhaoketʼkoa.</verse>
				<verse number="24">Barnabas do mitʼṭen bhage hoṛe tahẽkana uni do sonot Jiu ar biswạste hõ perecʼ akane tahẽkana. Unre Probhu do ḍher hoṛge acʼ apnar ṭhene ạguletʼkoa.</verse>
				<verse number="25">Noa tayom Barnabas do Sạul ńame lạgitʼ Tạrsus nagrahateye calaoena,</verse>
				<verse number="26">ar uniye ńamkede khan Antiokiạteye ạgukedea. Barnabas ar Sạul do goṭa bochor manḍerren hoṛko sãotekin tahẽyena ar ạḍi utạr hoṛkin cetʼatʼkoa. Ar noa Antiokiạrege celako do pạhil Khristanko ńumocoyena.</verse>
				<verse number="27">Onako dinre adom nạbiko do Jerusalem khon Antiokiạteko hecʼena.</verse>
				<verse number="28">Onko modren Agabus ńutuman mitʼ hoṛ doe teṅgoyente sonot Jiuakʼ ạyurteye lại lahakeda je, goṭa Rom disạmre mitʼṭen maraṅ akal hoyokʼa. (Ona do Klạudius raj oktere hoelena.)</verse>
				<verse number="29">Unre celako doko goṭakeda, Jihudạ disạmren biswạsi boehako goṛoako lạgitʼ apan ạpin daṛe leka onko do jemon ṭakako kol. Arko onkaletʼgea.</verse>
				<verse number="30">Onko do Barnabas ar Sạulakʼ tite Jihudạ manḍerren maraṅ mukhiyạko ṭhen ona goṛoko kolleda.</verse>
			</chapter>
			<chapter number="12">
				<verse number="1">Ona jokhecʼ Herod raj do santaoko lạgitʼ manḍerren adom hoṛkoe sapʼ ạguketʼkoa.</verse>
				<verse number="2">Uni do Johanren boeha Jakob tarwaṛeteye khũn ocokedea.</verse>
				<verse number="3">Onate Jihudikoko kusi akana menteye ńelketʼ khan uni do Patras hõ sabe lạgitʼe calaoena. Noa ghoṭna do bin khạmianakʼ piṭhạ porob jokhecʼ hoelena.</verse>
				<verse number="4">Uni do Patras sapʼkate hajotreye bhoraokedea. Ar popon hoṛkate pạri pạrite horhoye lạgitʼ palṭonkoe bharatʼkoa. Herod doe goṭakeda, sen-parom porob tayom bicạre lạgitʼ Patras do hoṛko samaṅreye oḍok ạguyea.</verse>
				<verse number="5">Onatege Patras do hajotreye doho ocokʼkan tahẽkana. Menkhan manḍerren hoṛko do uni lạgitʼ Isor ṭhen mitʼ monteko koejoṅkan tahẽkana.</verse>
				<verse number="6">Oka hilokʼ Herod do Patras bicạre lạgitʼe oḍok ạguyea ona laha ńindạ Patras do barea palṭon talareye jạpitʼ akatʼ tahẽkana. Uni do barea sikṛiteko tolakade tahẽkana ar pahradarko do duạrreko pahrakan tahẽkana.</verse>
				<verse number="7">Unre Probhuren mitʼṭen goḍet do ackage hecʼkate onḍeye teṅgoyena. Onate hajot oṛakʼ reakʼ ona kandhare marsal bamberena. Serma goḍet do Patras kokhare ceṭakʼkedeteye ebhenkedea are metadea, “Usạra beretʼ godokʼme.” Ar inạtege Patrasakʼ banar ti khon sikṛi do ńurgotʼena.</verse>
				<verse number="8">Unre serma goḍet do Patrase metadea, “Ma paṭhe keṭejokʼme, ar jaṅgare panahi horogme.” Khan Patras doe onkakeda. Ar serma goḍet do uniye metadea, “Amakʼ oyonakʼte oyokʼme, ar pańjańme.”</verse>
				<verse number="9">Patras do uni tayom tayomte hajot oṛakʼ khon bahreteye oḍok hecʼena, menkhan bae bujhạu daṛeada, serma goḍet hotete hoyokʼ kanakʼ do sạrikana mente. Uni doe hudiskeda dorsone ńeńelkana.</verse>
				<verse number="10">Unkin do pạhil ar dosar pahradarko kin paromketʼko khan nagrahate bolokʼ mẽṛhẽtʼ silpiń duạr ṭhenkin seṭerena. Ar silpiń do acʼtege jhicʼena ar unkin do ona talatekin oḍok hecʼena. Ado mitʼṭen hortekin calakʼkan tahẽkanre serma goḍet do ackage Patrase bạgi oṭowadea.</verse>
				<verse number="11">Unre Patras do disạ ạcurenteye menkeda, “Ńitokʼ sạrigeń bujhạu daṛeakʼ kana, Probhu do acʼren goḍete kolkedete Herodakʼ ti ar Jihudikoakʼ sanam bạṛicʼ phorphundi khone bańcao akadińạ.”</verse>
				<verse number="12">Noa kathae bujhạuketʼ khan uni do Johanren eṅgat Mạriạmakʼ oṛakʼteye calaoena. Nui Johan do Mark hõko metaekan tahẽkana. Ar ona oṛakʼre do aema hoṛ mitʼ ṭhen jarwakateko koejoṅkan tahẽkana.</verse>
				<verse number="13">Patras do bahre silpińe ṭhopʼ ṭhopʼketʼ khan Roda ńutuman mitʼṭen kạ̃ṛmĩ kuṛi silpiń jhicʼ lạgitʼe hecʼena.</verse>
				<verse number="14">Uni do Patrasakʼ aṛaṅe oromketʼtae khan nunạkʼe rạskạyena je, silpiń jhicʼ baṅkate bhitrite ńir bolokateye lạiatʼkoa, “Patras do duạr ṭhene teṅgo akana mente.”</verse>
				<verse number="15">Unre celako do kuṛiko metadea, “Amakʼ bohokʼ do bạṛicʼ akantama.” Menkhan uni do artetʼ murukteye menetʼkante onkoko menkeda, “Enḍekhan uni do Patrasren rukhiyạicʼ goḍet kanae.”</verse>
				<verse number="16">Patras do silpiń ṭhopʼ ṭhopʼtegeye tahẽyena. Unre celako do silpińko jhicʼketʼ khan Patras ńelkedeteko ṭhak utạrena.</verse>
				<verse number="17">Patras do thirokʼ lạgitʼ titeye isạrawatʼkoa ar hajot khon Probhu cetʼlekateye oḍok ạgukede onae baḍae ocoketʼkoa. Ar mucạtʼreye metatʼkoa, “Noa khobor do Jakob ar eṭakʼ boehako hõ lạiyakope.” Noa katha menkate uni doe oḍokente eṭakʼ jaegateye calaoena.</verse>
				<verse number="18">Ado setakʼen khan Patrase okayena mente palṭonko talare gulmal hoyena.</verse>
				<verse number="19">Herod do ạḍi mońjteye sendrakedea, menkhan bae ńamledete pahradarkoe kuliketʼkoa ar tayomte pahradarko gocʼko reaṅe hukumkeda. Ona tayom Herod do Jihudạ khon Kạisạriạteye calaoena ar onḍe thoṛa dine tahẽyena.</verse>
				<verse number="20">Ona oktere Herod do Tur ar Sidon nagraharen hoṛko cetanre ạḍiye edreyena. Unre onḍenko hoṛ do riạu mitʼkate Herod sãote ńapamokʼ lạgitʼko calaoena. Ar Blastos ńutuman rajakʼ giticʼ oṛakʼren kạmiạyicʼko rạmjạukedete onko do raj sãote sulukokʼ reakʼko koekeda, ente Herod rajakʼ disạm khonge ako lạgitʼ jomakʼ do hijukʼ kan tahẽkana.</verse>
				<verse number="21">Unre Herod do mitʼṭen dine goṭakeda. Ar ona dinre uni do raj kicricʼ horokʼkate siṅghạsonreye duṛupʼena ar onko hoṛe galmaraoatʼkoa.</verse>
				<verse number="22">Onko do uniakʼ katha ańjomkate hohoateko menkeda, “Noa do debakʼ aṛaṅ kana, manwawakʼ do baṅa.”</verse>
				<verse number="23">Herod do unre Isor bae sarhaoledete Probhuren mitʼṭen goḍet do uniye ńetʼkedea, arko tejokedete uni doe gocʼena.</verse>
				<verse number="24">Menkhan Isorakʼ katha do pasnao idiyena ar aema hoṛ onateko pạtiạuena.</verse>
				<verse number="25">Barnabas ar Sạul do sapʼdapʼ kạmikin purạuketʼ khan Johankin soṅge torakedete Jerusalemteko ruạṛ calaoena. Nui Johange Mark hõko metaekan tahẽkana.</verse>
			</chapter>
			<chapter number="13">
				<verse number="1">Antiokiạ manḍerre do thoṛa nạbi ar cecetʼkoko tahẽkana. Onkoakʼ ńutum do Barnabas, Nigerko metaekan Simeon, Kurene nagraharen Lukius, disạm cakʼlaoicʼ Herod sãoteye ạsul haralen Manaen ar Sạul.</verse>
				<verse number="2">Onko do upạskate Probhuko sewawaekan tahẽkanre sonot Jiu do onkoe metatʼkoa, “Barnabas ar Sạul oka kạmi lạgitʼ iń hohoakatʼkin, ińakʼ ona kạmi lạgitʼ ńitokʼ unkin baṛe begarkinpe.”</verse>
				<verse number="3">Unre onko do upạskateko koejoṅkeda arko capoketʼkinte unkinko bidạgotʼkakʼ kinạ.</verse>
				<verse number="4">Ado sonot Jiu hotetekin kol ocoyen khan Barnabas ar Sạul do Seleukiạtekin rakapʼ calaoena. Ar onḍe khon jahajte unkin do Kupros diptekin senena.</verse>
				<verse number="5">Salamisre seṭerkate unkin do Jihudikoakʼ sunạgogkore Isorakʼ kathakin porcarkeda. Unre goṛoyicʼ lekate Johan hõ unkin sãoteye tahẽkana.</verse>
				<verse number="6">Ado goṭa dipkin dãṛã mucạtʼketʼ khan unkin do Paphos hạbicʼkin hecʼena ar onḍe do Bar-Jisu ńutuman mitʼṭen Jihudi jạdu udukʼicʼ eṛe nạbikin ńamkedea.</verse>
				<verse number="7">Uni eṛe nạbi do Eluma, metakʼme jạdu alako metaekan tahẽkana. Uni jạdu udukʼicʼ do disạm cakʼlaoicʼ Sergius Pạulusren mitʼṭen gateye tahẽkana ar uni disạm cakʼlaoicʼ do mitʼṭen budan hoṛgeye tahẽkana. Uni do Isorakʼ katha ańjom lạgitʼ Barnabas ar Sạule hoho ạgu ocoketʼkina.</verse>
				<verse number="8">Menkhan Eluma do Barnabas ar Sạul tạkicʼkine ehopʼkeda ar disạm cakʼlaoicʼ hõ Jisure pạtiạukʼ khon ruạṛe lạgitʼe kurumuṭukeda.</verse>
				<verse number="9">Unre Sạul okoe do Pạulko metaekan uni do sonot Jiuteye perecʼente Eluma secʼ beṅgetʼ uricʼkateye metadea,</verse>
				<verse number="10">“Am do Soetanren hopon ar joto bhageakʼren bạiri kanam. Amre do joto lekan phạsiara ar bedhorom menakʼa. Probhuakʼ sojhe horko konḍeae do cetʼ bam bạgiya?</verse>
				<verse number="11">Ńelme, Probhuakʼ ti do am birudre rakapʼ akana. Am dom kãṛãkʼa ar thoṛa din hạbicʼ siń cando reakʼ marsal bam ńelńama.” Ar unrege dhund ar ńut paṛaoadete hoṛe ńamkoa mente onte note ṭạmḍạu baṛaye ehopʼena.</verse>
				<verse number="12">Noako ńelte uni disạm cakʼlaoicʼ do Probhureye biswạsena, ente Probhu reaṅ oka cecetʼakʼe ńamletʼ onate uni doe hahaṛalena.</verse>
				<verse number="13">Noa tayom Pạul ar uniren sãotenko do jahajte Paphos khon Pamphuliạ disạm reakʼ Perga nagrahateko calaoena. Unre Johan do onko bạgikate Jerusalemteye ruạṛ senena.</verse>
				<verse number="14">Tayomte onko do Perga khon Pisidiạ disạm reakʼ Antiokiạ nagrahateko senena ar jirạukʼ mãhãre sunạgogre bolokateko duṛupʼena.</verse>
				<verse number="15">Ado sonot sostor reakʼ ạn-ạri ar nạbikoakʼ puthi khon paṛhao sạten khan sunạgogren mukhiyạko do onkoko metatʼkoa, “E boehako, jãhãn sikhạuna katha menakʼtape khan ma roṛpe.”</verse>
				<verse number="16">Unre Pạul doe teṅgoyena ar ti tulkateye menkeda, “E Israelko ar Isor botoraekan boṅgan hoṛ jạtrenko ańjompe baṛe.</verse>
				<verse number="19">Ona tayom Kanan disạmren eae goṭen jạtkoe maraoketʼkote acʼren hoṛko ona disạm cetanre ạidạriye ematʼko tahẽkana.</verse>
				<verse number="20">Noako sanamakʼ hoe purạukʼte pon sae mõṛẽgel bochor lagaolena. “Noa tayom Sạmuel nạbi hạbicʼ Isor do bicạricʼe ematʼko tahẽkana.</verse>
				<verse number="21">Ona tayom disạmren hoṛko do rajko khojkedea. Unre uni do Benjamin khũṭren, Kisren hopon Sạulgeye ematʼkoa. Sạul do pongel bochor hạbicʼ raje calaoketʼa.</verse>
				<verse number="22">Ona tayom Isor do Sạul ocokʼkate Dạude rajkedea. Uni do Dạud reaṅe menakada, ‘iń do Jisạiren hopon Dạudre ińakʼ mone lekan mitʼṭen hoṛiń ńamakadea. Uni do ińakʼ sanam monejoṅakʼe purạutińạ.’</verse>
				<verse number="23">Isor do acʼakʼ gokʼakʼ lekage noko hoṛkoakʼ bõs khon babańcaoicʼ Jisuge Israelko ṭhene sodorkedea.</verse>
				<verse number="24">Jisu hijukʼ lahare sanam Israelko ṭhen Johan do noa menteye porcarleda je, hoṛko do kại khon mon ạcurkate bạptisma hatao lek takoa.</verse>
				<verse number="25">Johan do acʼakʼ kạmiye mucạtʼ ạguyetʼ tahẽkanreye menleda, ‘iń doń okoe kana mentepe hudisetʼkana? Iń do uni Mạsi doń baṅkana. Uni do iń tayomteye daraekana, iń do uniakʼ panahi raṛaetae lek hõń baṅkana.’</verse>
				<verse number="26">“E boehako, Abrahamren hoponko ar Isor botoraekanko, kại khon bańcao reakʼ noa khobor do abon ṭhenge kolakana.</verse>
				<verse number="27">Jerusalemren hoṛko ar onkoren mukhiyạko do Jisu bako oromledea. Noa chaḍa nạbikoakʼ okaṭakʼ katha jirạukʼ mãhãre jaoge paṛhao idikʼkan tahẽkan, ona katha hõ onko do bako bujhạu daṛeada; onate Jisuko dusikedete ona kathako purạukeda.</verse>
				<verse number="28">Onko do Jisuakʼ gocʼ ocokʼ reaṅ jãhãn dos bako ńamletʼtaere hõ Pilạtko metadea jemon uniye goje.</verse>
				<verse number="29">Sonot sostorre uni reaṅ cetʼko ol tahẽkan ona sanamakʼ purạuen khan onko do krus khon pheḍkedeteko topakadea.</verse>
				<verse number="30">Menkhan Isor do gocʼko khon uniye jiwetʼ beretʼkedea.</verse>
				<verse number="31">Gạlil khon okoeko uni sãote Jerusalemteko hecʼlen, onko do aema din hạbicʼ uniko ńelledea. Ar onkoge ńitokʼ do aboren hoṛko ṭhen uni reaṅ gohako emeda.</verse>
				<verse number="32">“Ạliń do apeko ṭhen noa bhage sombat liń emape kana, aboren hapṛamko ṭhen Isor okaṭakʼe gokʼletʼ tahẽkan,</verse>
				<verse number="33">ona do onkoren hoponko lạgitʼ, metakʼme abo lạgitʼ Jisu gocʼko khone jiwetʼ beretʼkedeteye purạu akada. Noa reaṅ do dosarakʼ sereńre olakana: Am dom ińren hopon kana, teheńge amren apatiń hoyena.</verse>
				<verse number="34">Isor do gocʼko khon uniye jiwetʼ akadea ar uniakʼ hoṛmo do tishõ baṅ nosṭokʼtaea, ona kathakore Isore menakada, ‘Sonot ar sạriakʼ bhor reakʼ Dạud ṭhen okań kiriyạlen, ona do amiń emama.’</verse>
				<verse number="35">Ona reaṅ ar mitʼ jaegare olakana: Amren sonoticʼ do alom sea ocoaea.</verse>
				<verse number="36">“Dạud do ona piṛhiren hoṛko modre Isorakʼ monejoṅakʼe purạuketʼ tayome gocʼena. Ar uniren hapṛamko sãoteko topakede khan uniakʼ hoṛmo do nosṭoyena.</verse>
				<verse number="37">Menkhan Isor do okoe gocʼko khone jiwetʼ beretʼkede, uniakʼ hoṛmo do baṅ sealena.</verse>
				<verse number="38">Onate E ińren boehako, ape do baḍae joṅpe, Jisu hotetege ape ṭhen kại reakʼ ikạ ńam reaṅ jạhirokʼ kana.</verse>
				<verse number="39">Ape do Moseakʼ ạn-ạri hotete kại reakʼ sạjại khon bape rukhiyạu akana, menkhan jãhãege Jisureye pạtiạukʼ, uni do kại reakʼ sạjại khon bańcaoe ńama.</verse>
				<verse number="40">Onate ape do sontorokʼpe, jemon nạbikoko roṛakatʼ noako apere alo paṛaokʼ:</verse>
				<verse number="41">Ape okoe do Isor sãotepe khiloḍkan, ańjompe Ape do bhaṛokʼpe ar mohor meṭaokʼpe; ente ape bidạlrege iń do nonkanakʼ iń kạmiya one uniakʼ katha ohogepe pạtiạulen, jãhãeye lạiapere hõ baṅa.”</verse>
				<verse number="42">Ado Pạul ar Barnabas sunạgog khonkin oḍok calakʼkan tahẽkan jokhecʼ hoṛkoko nehõratʼkinạ jemon hijukʼkan jirạukʼ mãhãre noako reaṅ arhõkin galmaraoako.</verse>
				<verse number="43">Ar sunạgog khonko calao baṛayen khan ạḍi utạr Jihudiko ar Jihudi dhoromre pạtiạu akan Isor botoraekanko do Pạul ar Barnabas tạkinko pańjaketʼkinạ. Unre Pạul ar Barnabas do onkokin galmaraoatʼkoa, ar Isorakʼ dayare jemon khạtirko tahen ona lạgitʼ kin udgạuketʼkoa.</verse>
				<verse number="44">Ado dosarakʼ jirạukʼ mãhãre nagraharen sanam hoṛko Isorakʼ katha ańjom lạgitʼ mitʼ sãoteko jarwayena.</verse>
				<verse number="45">Ar nunạkʼ hoṛakʼ bhiṛ ńelte Jihudiko do hiskạteko perecʼena ar Pạul okae menetʼkan tahẽkan ona birudre aema lekan kathakote nisṛạueko ehopʼena.</verse>
				<verse number="46">Unre Pạul ar Barnabas do dilkate kin roṛ ruạṛatʼkoa, “Pạhilre ape ṭhen Isorakʼ katha lạlại jạruṛ tahẽkan tạlińa, menkhan tinre ape do bape moneada ar jaejug jion ńam lạgitʼ apete lek bape bujhạulena unre ạliń do boṅgan hoṛ jạtrenko secʼliń ạcurokʼkana.</verse>
				<verse number="47">Ente Probhu do noa kathae men akada, ‘boṅgan hoṛko ṭhen iń do mitʼṭen marsal lekań dohoakatʼmea, jemon am hotete goṭa dhạrtiren hoṛko kại khon bańcaoko ńam.’ ”</verse>
				<verse number="48">Noa katha ańjomkate boṅgan hoṛ jạtrenko doko rạskạyena ar Probhuakʼ kathako sarhaokeda; ar jaejug jion ńam lạgitʼ Isor tinạkʼe niṭ dohoakatʼko tahẽkan onko doko pạtiạuena.</verse>
				<verse number="49">Ar Probhuakʼ katha do onako ṭoṭha reakʼ sanam jaegakore pasnao idiyena.</verse>
				<verse number="50">Menkhan Jihudiko do Isor bhoktiae bhodro maejiuko ar nagraharen manotan hoṛkoko udgạuketʼkoa. Nonkate onko do Pạul ar Barnabas upạrte khedko calaoketʼte ona ṭoṭha khonko oḍok gotʼkatʼ kinạ.</verse>
				<verse number="51">Unre Pạul ar Barnabas do onko hoṛko upạrte ạkinakʼ jaṅga reakʼ dhuṛikin koṭa oṭokatʼte Ikonium nagrahatekin calaoena.</verse>
				<verse number="52">Menkhan onḍenko cela do rạskạ ar sonot Jiuteko perecʼena.</verse>
			</chapter>
			<chapter number="14">
				<verse number="1">Ikonium nagrahare Pạul ar Barnabas do ạkinakʼ cạli leka Jihudikoakʼ sunạgogkote kin boloyena. Unkin do onḍe nonkan kathakin galmaraoatʼkoa je, Jihudiko ar Junạniko khon ạḍi utạr hoṛko pạtiạuena.</verse>
				<verse number="2">Menkhan okoeko Jihudi bako pạtiạulen onko do boṅgan hoṛ jạtrenkoko uskạuketʼkote biswạsi boehako birudre onkoakʼ monko bạṛicʼketʼtakoa.</verse>
				<verse number="3">Pạul ar Barnabas do ona nagrahare thoṛa dinkin tahẽyena ar dil salakʼ Probhuakʼ kathakin galmaraoatʼkoa. Ar Probhuakʼ daya reaṅ okakin porcaretʼ tahẽkan ona katha sạrikana mente sạbud lạgitʼ Probhu do Pạul ar Barnabas hotete cinhạko ar hahaṛawakʼkoe hoeocokeda.</verse>
				<verse number="4">Onate nagraharen hoṛko doko begarena; adomko do Jihudiko secʼ ar adomko do apostol secʼko calaoena.</verse>
				<verse number="5">Unre boṅgan hoṛ jạtrenko ar Jihudikoren mukhiyạko do jarwa mitʼkate Pạul ar Barnabas santaokin ar dhirite tińkin lạgitʼko solhawana.</verse>
				<verse number="6">Menkhan Pạul ar Barnabas do onakin baḍaeketʼ khan Lukạuniạ Prodes reakʼ Lustrạ ar Derbe ar ona aḍe pase ṭoṭhatekin dạṛkeda.</verse>
				<verse number="7">Onako ṭoṭhare unkin do Mạsi reaṅ bhage sombat porcarkin dhurạuena.</verse>
				<verse number="8">Lustrạ nagrahare mitʼṭen leḍha hoṛe duṛupʼkokʼkan tahẽkana. Uni do jonom khonge leḍhae tahẽkana ar tis hõ bae taṛamakatʼ tahẽkana.</verse>
				<verse number="11">Pạul okae kạmiketʼ ona ńelte hoṛko do Lukạuniạ pạrsite hohoateko menkeda, “Debko manwa chinte abo ṭhenko pheḍ hecʼakana.”</verse>
				<verse number="12">Onate Barnabas do Jupiter ar Pạul do kathae roroṛkan tahẽkante Merkuriko ńutumkedea.</verse>
				<verse number="13">Jupiter debakʼ than do nagraha bahrere tahẽkana. Ar uni debren naeke do nagraha reakʼ duạr ṭhen daṅgra ar malae ạgukeda, ente naeke ar sanam hoṛko do Pạul ar Barnabas janwar dãṛẽ emakin lạgitʼko menetʼ tahẽkana.</verse>
				<verse number="14">Barnabas ar Pạul do ona kathakin ańjomketʼ khan ạkinakʼ kicricʼkin oṛecʼketʼte hoṛko ṭhenkin ńir calaoena ar ãṭ aṛaṅtekin menkeda,</verse>
				<verse number="15">“E ho gateko, ape do cedakʼ noakope onkayeda? Ạliń hõ coṅ ape leka duk suk jojom manwakangeliń. Ạliń do ape ṭhen bhage sombat liń porcareda jemon noa ạuṛiakʼko khon jiwetʼ Isor secʼpe, ạcurokʼ. Unige serma, dhạrti, jalapuri ar onakore menakʼ jotowakʼ doe sirjạu akada.</verse>
				<verse number="16">Laha piṛhiren sanamkoge uni do akoakʼ sana lekageye sen ocowatʼko tahẽkana,</verse>
				<verse number="17">menkhan enhõ uni do jao okte acʼ reaṅ gohae emakada. Ente uni do serma khon dakʼe emokʼkana ar okte nạpitre phosole dan abon kante dayae udukʼape kana. Uni do asambheṛ jomakʼe dan apekante apeakʼ mon do rạskạteye perecʼetʼtapea.”</verse>
				<verse number="18">Noako katha kin galmaraoatʼkore hõ janwar dãṛẽ khon hoṛko thir ocoko lạgitʼ unkin do ạḍi haronokʼ hoyentạkina.</verse>
				<verse number="19">Ado Antiokiạ ar Ikonium khon adom Jihudiko hecʼkate Pạul ar Barnabas birudre hoṛkoko bhiṅgṛạuketʼkoa. Unre Pạul do dhiriteko tińkedea ar gocʼenae hudiskate nagraha bahreteko or idikadea.</verse>
				<verse number="20">Menkhan tayomte biswạsiko uni beṛhaeteko teṅgoyen khan uni doe beretʼente nagrahateye ruạṛ calaoena. Ar dosar hilokʼ acʼ ar Barnabas do Derbe nagrahatekin calaoena.</verse>
				<verse number="23">Unkin do mitʼke mitʼ manḍerre maraṅ mukhiyạ kin bahalketʼkoa ar okoe Probhu cetanreko biswạs akan tahẽkan, koejoṅ ar upạste uni Probhuakʼ tirege manḍerren hoṛkokin jimạkatʼkoa.</verse>
				<verse number="24">Tayomte Pạul ar Barnabas do Pisidiạ Prodes talatekin parom calaoente Pamphuliạ Prodeshte kin seṭerena.</verse>
				<verse number="25">Unkin do Perga nagrahare Isorakʼ katha porcarkate Attaliạ bondortekin calaoena.</verse>
				<verse number="26">Ar Attaliạ khon jahajte Siriạ disạm reakʼ Antiokiạ tekin ruạṛ hecʼena. Ar oka kạmi ńitkin mucạtʼketʼ ona kạmi lạgitʼge noa Antiokiạ khonge Isorakʼ dayarekin jimạ ocolena.</verse>
				<verse number="27">Ado Antiokiạtekin seṭeren khan unkin do manḍerren sanamko mitʼ ṭhenkin jarwaketʼkoa ar Isor ạkin hotete okakoe kạmiketʼ ona sanamakʼ kin lạiatʼkoa. Ar cetʼlekate Isor do boṅgan hoṛ jạtrenko Mạsire biswạs reakʼ duạre jhicʼ akawatʼko ona reakʼ hõkin lạiatʼkoa.</verse>
				<verse number="28">Ona tayom Pạul ar Barnabas do celako sãote onḍe ḍher dinkin tahẽyena.</verse>
			</chapter>
			<chapter number="15">
				<verse number="1">Jihudạ disạm khon adom hoṛ do Siriạ disạm reakʼ Antiokiạteko hecʼena ar biswạsi boehako noa menkate cetʼakoko ehopʼena, “Moseakʼ ạn-ạri lekate bape khatna ocolen khan kại khon bańcao do ohogepe ńamlea.”</verse>
				<verse number="2">Onate Pạul ar Barnabas sãote onko hoṛko doko apṭha ạpṭhiyena. Onko doko goṭakeda je, Pạul ar Barnabas do Antiokiạren thoṛa biswạsiko soṅgekate Jerusalemkin calakʼa ar apostolko ar manḍerren mukhiyạko tulucʼ noa reaṅko galmaraoa.</verse>
				<verse number="3">Antiokiạ manḍerrenko do onkoakʼ calakʼ reakʼko bebostakeda. Ado Phoenikiạ ar Samariạ Prodes talate calakʼ jokhecʼ Pạul ar Barnabas do hoṛkokin baḍae ocoketʼkoa, boṅgan hoṛ jạtrenko do Isor secʼ cetʼlekako ạcurokʼ kana mente. Ar noa khobor ańjomkate sanam biswạsikoge ạḍiko kusiyena.</verse>
				<verse number="4">Pạul ar Barnabas Jerusalemtekin hecʼen khan manḍerren hoṛko, mukhiyạko ar apostolko do ạḍi rạskạ salakʼko ataṅ daramketʼkinạ. Ar unkin hotete Isor okakoe cekaletʼ tahẽkan ona sanamakʼkin lạiatʼkoa.</verse>
				<verse number="5">Unre Phạrusikoren thoṛa hoṛ hõ biswạsiko tahẽkana. Onko do teṅgoyenteko menkeda, “Boṅgan hoṛ jạtrenko do khatnakʼ jạruṛgetakoa ar Moseakʼ ạn-ạri jemonko pańjae ona lạgitʼ hukum emako jạruṛa.”</verse>
				<verse number="6">Unre apostolko ar manḍerren mukhiyạko do noa reaṅ hudis lạgitʼ mitʼ ṭhenko jarwayena.</verse>
				<verse number="7">Ado aemako galmaraoketʼ khan Patras do teṅgoyenteye metatʼkoa, “E boehako, ape mape baḍaege, ḍher din lahare apeko tala khon Isor do ińe bachao akadińạ jemon boṅgan hoṛ jạtrenko hõ ińakʼ moca khon bhage sombat reakʼ katha ańjomkateko pạtiạukʼ.</verse>
				<verse number="8">Isor do sanam hoṛkoakʼ mone baḍaea. Uni do cetʼleka sonot Jiue danatʼbon tahekan, onkage boṅgan hoṛ jạtrenko hõe danatʼkote gohae emakada je, onko hõ kại khon bańcaoko ńamakada.</verse>
				<verse number="9">Uni do abo ar onko talare jãhãn begar do bae dohoakada, ente onkoko pạtiạu akante uni do onkoakʼ ontore sapha akatʼtakoa.</verse>
				<verse number="10">Enḍekhan aboren hapṛamko se abo okaṭakʼ bojha babon gokʼ daṛe akatʼ ona bojha pạtiạu akan boṅgan hoṛ jạtrenkoakʼ tarenre gokʼakote cedakʼ ape do Isor biḍạue lạgitʼpe kurumuṭu kana?</verse>
				<verse number="11">Alele pạtiạukʼ kana je, Probhu Jisuakʼ dayate pạtiạu akan boṅgan hoṛ jạtrenko do cetʼleka kại khon bańcaoko ńamakatʼ, onkage abon hõ bańcao bon ńamakada.”</verse>
				<verse number="12">Unre bạisiren sanamko doko thir hapeyena ar Pạul ar Barnabas hotete boṅgan hoṛ jạtrenko talare Isor do okako hahaṛa kạmiye kạmi akatʼ ona unkinakʼ moca khon ańjomko ehopʼena.</verse>
				<verse number="13">Adokin roṛ mucạtʼketʼ khan Jakobe menkeda, “E boehako, ańjompe.</verse>
				<verse number="14">Isor do acʼren hoṛko hoyokʼ lạgitʼ boṅgan hoṛ jạtrenko modkhon thoṛa hoṛ bachaokateye udukʼakada je, boṅgan hoṛ jạtrenko lạgitʼ hõ uni doe dạndikʼ kana. Ar noa kathage Simon Patras do aboe lại akatʼ bona.</verse>
				<verse number="15">Ar noa katha tulucʼ do nạbikoakʼ katha hõ jurikʼkana, ente sostorre olakana:</verse>
				<verse number="16">‘Noa tayom hecʼkate iń do Dạudakʼ lạnduṛ akan oṛakʼ arhõń benaoa ruạṛa. Oka dhaṅ dhaser akan ona do arhõń gathao ruạṛa, ona do arhoń teṅgo ruạṛa;</verse>
				<verse number="17">Jemon eṭakʼ sanam hoṛko, metakʼme boṅgan hoṛ jạtrenko okoe do ińren menteko hoho ocokʼkan onko jemonko sendrayiń. Probhu, okoe do noakoe kạmikan, unige noako kathae menakada.’</verse>
				<verse number="18">Ar ḍher din laha khon noa do uniakʼ monre tahẽkana.”</verse>
				<verse number="19">Jakob do arhõe menkeda, “Noa iạtege ińakʼ bujre boṅgan hoṛ jạtren okoeko Isor secʼko ạcurokʼkan onko duk emako lek do baṅkan tabona.</verse>
				<verse number="20">Bickom onko ṭhen noa katha bon olma, jemon boṅga tulucʼ jopoṛao sanamakʼ ar joto lekan loṭghuṭi khon sahaṛ akanko tahen, ar limbạtʼ gocʼ janwarakʼ jel ar mãyãm jemon aloko jom.</verse>
				<verse number="21">Noa hukum emakoge bhagea, ente Mose okae menakatʼ ona do mimitʼ nagrahakore ạḍi laha khonge porcarokʼ kana ar uni okae ol oṭoakatʼ ona do mimitʼ jirạukʼ mãhãre sunạgogkore paṛhao idikʼkana.”</verse>
				<verse number="22">Unre apostolko, manḍerren murubiko ar manḍerren eṭakʼ sanam hoṛkoko goṭakeda je, onko do akoren adom hoṛko bachaokate Pạul ar Barnabas sãote Antiokiạteko kolkoa. Onko do Jihudạ ar Silạs tạkinko bachaoketʼkinạ. Nui Jihudạge Barsabako metaekan tahẽkana. Ente biswạsi boehako modre nukin bana hoṛge mukhiyạkin tahẽkana.</verse>
				<verse number="23">Ado onko hotete noa ciṭhiko kolkeda: Antiokiạ, Siriạ ar Kilikiạren biswạs akan boṅgan hoṛ jạtren boehako ṭhen ale apostolko ar manḍerren murubiko, metakʼme aperen boehako do noa ciṭhile olape kana. Apeakʼ suluk hoyokʼma.</verse>
				<verse number="24">“Alele ańjomkeda je, aleko mod khon adom hoṛ do senkate ạḍi lekan kathate apeakʼ monko ạulạuetʼte kosṭoko emapekana, menkhan ale do nonkan kạmi bale menakatʼkoa.</verse>
				<verse number="25">Onate ale sanamkoge mitʼkate thoṛa hoṛ bachaokate aleren dulạṛiạ gate Barnabas ar Pạul sãote ape ṭhenle kolketʼkoa.</verse>
				<verse number="26">Barnabas ar Pạul do aboren Probhu Jisu Mạsi iạte gujukʼrekin paṛaolena.</verse>
				<verse number="27">Ale do Jihudạ ar Silạs tạkinle kolketʼkinạ jemon okale olakatʼ ona do mocate hõ kin lạiape.</verse>
				<verse number="28">Sonot Jiu ar ale do noage mońjle metakʼ kana, noa jạruṛokʼakʼko reaṅ chaḍa ar okaṭakʼte hõ jemon ape cetanre bạ̃ṛti bojha aloko ladeape.</verse>
				<verse number="29">Ona jạruṛokʼakʼko reaṅ do hoyokʼ kana: Boṅga ṭhen samaṅakʼ jãhãnakʼge alope joma, mãyãm hõ alope ńũiya, ar limbạtʼ gocʼkoakʼ jel hõ alope joma, ar sanam lekan loṭghuṭi khon sahaṛ akae tahenpe. Ar noako khon sạṅgińrepe tahen khan bhage hoyokʼtapea. Ma napaete tahen tabonpe.’’</verse>
				<verse number="30">Ado Pạul, Barnabas ar unkin hoṛko kolketʼkin khan onko do Antiokiạteko calaoena. Onḍe onko do manḍerren hoṛko mitʼ ṭhenko jarwaketʼkote ona ciṭhiko ematʼkoa.</verse>
				<verse number="31">Hoṛko do ona ciṭhiko paṛhaokeda ar onare oka jiwi raṛecʼ reakʼ katha tahẽkan onate ạḍiko kusiyena.</verse>
				<verse number="32">Jihudạ ar Silạs apnarhõ nạbi kin tahẽkana; onate unkin do aemakin galmaraoatʼkote onḍenko boehakin udgạuketʼkoa ar onkoakʼ pạtiạukin keṭecʼ ocoketʼtakoa.</verse>
				<verse number="35">Menkhan Pạul ar Barnabas do Antiokiạrege kin tahẽyena. Onḍe unkin do arhõ aemako ṭhen Probhuakʼ katha cetʼako ar porcarkin dhurạuena.</verse>
				<verse number="36">Thoṛa din tayom Pạul do Barnabase metadea, “Dela, okako jaegare Probhuakʼ katha laṅ porcarakatʼ, onako jaegate arhõ ruạṛ senkate boehako laṅ hirikoa ar cetʼleka menakʼkoa mente ona hõ laṅ ńeltorakoa.”</verse>
				<verse number="37">Unre Barnabas do Johan soṅgetora joṅe menana. Nui Johan do Mark hõko metaekan tahẽkana.</verse>
				<verse number="38">Menkhan Pạul do uni soṅgete iditoraye bhage do bae metatʼa, ente Mark do Pamphuliạreye bạgi oṭoatʼkin tahẽkana ar unkin sãote ar bae kạmileda.</verse>
				<verse number="39">Unre Pạul ar Barnabas do mot baṅ mitʼlente unkin dokin begarena. Onate Barnabas do Marke soṅgekedete jahajte Kupros dipteye calaoena, ar Pạul do Silạse bachaoana.</verse>
				<verse number="40">Unre Antiokiạren boehako do Pạul ar Silạs tạkin Probhuakʼ tireko jimạketʼkin khan unkin dokin mohḍhayena.</verse>
				<verse number="41">Pạul do Siriạ ar Kilikiạ talateye parom calao idiyente sanam manḍerkore pạtiạukoe keṭecʼketʼtakoa are daṛe ocoketʼkoa.</verse>
			</chapter>
			<chapter number="16">
				<verse number="1">Tayomte Pạul do Derbe ar Lustrạ nagrahateye calaoena. Onḍe Timothi ńutuman mitʼṭen celae tahẽkana. Uniren eṅgattetʼ hõ Mạsire pạtiạu akan mitʼṭen Jihudi maejiue tahẽkana, menkhan apattetʼ do mitʼṭen Junạni hoṛge.</verse>
				<verse number="2">Lustrạ ar Ikonium nagraharen pạtiạu akan boehako do Timothi ạḍiko sarhaoedekan tahẽkana.</verse>
				<verse number="3">Ar Pạul do soṅgete Timothi iditoraye menjoṅante uniye khatna ocokedea, ente onako ṭoṭhare okoe Jihudikoko tahenkan tahẽkan onko doko baḍaekan tahẽkana Timothiren apattetʼ do mitʼṭen Junạni hoṛ kanae.</verse>
				<verse number="4">Ar unkin do onako nagraha talatekin parom calaoena ar Jerusalemren apostolko ar manḍerren mukhiyạko okako ạnko goṭa akatʼ tahẽkan ona do hoṛkokin baḍae ocoketʼkoa ar pańjae lạgitʼkin metatʼkoa.</verse>
				<verse number="5">Nonkate manḍerren hoṛko do biswạsreko keṭecʼ idiyena ar dinke dinko saṅge idiyena.</verse>
				<verse number="6">Pạul ar uni sãotenko do sonot Jiu hoteteko mana ocoyente Asiạre do bako porcarleda. Unre onko do Phrugiạ ar Galatiạ Prodes reakʼ sanam jaegateko calaoena.</verse>
				<verse number="7">Ado Musiạ aṛeteko hecʼen khan onko do Bethaniạ disạmte calakʼko kurumuṭukeda, menkhan Jisuren Jiu do bae sen ocowatʼkoa.</verse>
				<verse number="8">Onate onko do Musiạ talate Troas nagrahateko calaoena.</verse>
				<verse number="9">Ar Pạul do ńindạ mitʼṭecʼ dorsone ńelkeda, Makedoniạ disạmren mitʼṭen hoṛ do teṅgokate nehõr salakʼe meneda, “Makedoniạte parom hijukʼte dela goṛowaleme.”</verse>
				<verse number="10">Ado Pạul noa dorsone ńelketʼ khan ale do Makedoniạte calakʼ lạgitʼ unregele sapṛaoena, entele bujhạu daṛeada Makedoniạren hoṛko ṭhen Mạsi reaṅ bhage sombat porcar lạgitʼ Isor doe hohoale kana.</verse>
				<verse number="11">Tayomte ale do Troas bạgikate jahajte sojhe Samothrake diptele calaoena ar dosar hilokʼ do Neapolis nagrahatele hecʼena.</verse>
				<verse number="12">Ar onḍe khon ale do Philipi nagrahatele calaoena. Noa Philipige Makedoniạ ṭoṭha reakʼ maraṅ nagraha tahẽkana. Ar onḍenko hoṛ do Rom rajren porjako tahẽkana. Ale do thoṛa din ona nagraharele tahẽyena.</verse>
				<verse number="13">Ado jirạukʼ mãhãre ale do nagraha reakʼ phaṭok bahre gaḍa aṛe ṭhenle calaoena; entele hudisetʼ tahẽkana onḍe do Jihudikoakʼ sunạgog menakʼtakoa mente. Ar onḍe okoeko maejiuko jarwa akan tahẽkan onko ṭhen duṛupʼkate galmaraole ehopʼena.</verse>
				<verse number="14">Ar okoekoko ańjometʼkan tahẽkan onko modre Thuạtirạ nagraharen Ludiạ ńutuman mitʼṭen maejiue tahẽkana. Uni do beguni roṅ reakʼ kicricʼe kiriń ạkrińetʼ tahẽkana. Ar Jihudi bae tahẽkanre hõ uni do Isore sewawaekan tahẽkana. Probhu do Ludiạwakʼ ontor nonkae jhicʼketʼtaea jemon uni do Pạulakʼ katha monteye ańjom are pạtiạukʼ.</verse>
				<verse number="15">Ar noate uni ar acʼ gharońjren sanamkogeko bạptisena. Inạ tayom uni do noa menkateye neotaketʼlea, “Probhure biswạs akanpe hudisedeń khan dela ińakʼ oṛakʼre hijukʼte tahenpe.” Ar noa katha menkate acʼakʼ oṛakʼteye idiketʼlea.</verse>
				<verse number="16">Mitʼ din ona koejoṅ jaegatele calakʼkan tahẽkanre mitʼṭen kạ̃ṛmĩ sãotele ńapamena. Uni do mitʼṭen bạṛicʼ jiue ńamakawan tahẽkante darakan dinko reakʼ sanamakʼe lại daṛeakʼkan tahẽkana. Onate acʼren kisạ̃ṛakʼ do ạḍi lab hoyokʼkantae tahẽkana.</verse>
				<verse number="17">Uni kạ̃ṛmĩ do Pạul ar ale tayom tayomte hijukʼte hohoateye menetʼ tahẽkana, “Nukin hoṛ do maraṅ Isorren guti kanakin. Ar cetʼlekate kại khon bańcao ńamokʼa onagekin lạiape kana.”</verse>
				<verse number="18">Uni do ḍher din hạbicʼe nonka idikeda. Mucạtʼre Pạul doe ạṛisen khan beṅgetʼ ạcurkate uni bạṛicʼ jiue metadea, “Jisu Mạsi ńutumteń hukumam kana, nui khon oḍok calakʼme.” Ar unrege uni bạṛicʼ jiu do uni khone oḍok calaoena.</verse>
				<verse number="19">Ado rojgar cabayena menteko ńelketʼ khan uni kuṛiren kisạ̃ṛko do Pạul ar Silạs sapʼkate nagraharen mukhiyạ ṭhenko or idiketʼkinạ.</verse>
				<verse number="20">Ona tayom disạm cakʼlaoicʼ ṭhen idiketʼkinteko menkeda, “Nukin hoṛ do aboakʼ nagrahare gulmalkin ehopʼakada. Nukin dokin Jihudi kana.</verse>
				<verse number="21">Nukin do nonkan ạri-cạli reaṅ kin cetʼako kana okaṭakʼ do Romiko hoekate abo lạgitʼ ataṅ se batao do ạn birud kạmi kana.”</verse>
				<verse number="22">Ado eṭakʼ hoṛko hõ onko sãote mitʼkate Pạul ar Silạs birudreko teṅgoyena. Unre disạm cakʼlaoicʼ doe hukumkeda unkinakʼ kicricʼ jemonko oṛejtạkin arko dalkin.</verse>
				<verse number="23">Onko do kajak dalko dalketʼkinte hajotreko bhoraokatʼkinạ, ar kajakte pahrae lạgitʼ hajotren darogako hukumadea.</verse>
				<verse number="24">Ar daroga do noa hukume ńamketʼ khan hajot reakʼ bhitri kandhareye idiketʼkinạ ar hạṛi paṭate jaṅgae aṭkaokatʼ tạkina.</verse>
				<verse number="25">Un jokhecʼ do tala ńindạ okte tahẽkana. Pạul ar Silạs do Isorkin sarhaoedekan tahẽkana arkin koejoṅkan tahẽkana. Ar eṭakʼ kạidiko hõ onako ańjomkan tahẽkana.</verse>
				<verse number="26">Unre ackage ạḍi botor dhạrti laṛaoena onate hajot oṛakʼ reakʼ rehetʼko sudhạ dal dalaoena. Ar hajot oṛakʼ reakʼ sanam silpińko jhicʼtʼena ar kạidikoakʼ sikṛiko hõ raṛayena.</verse>
				<verse number="27">Unre hajot oṛakʼren daroga doe ebhenena ar hajot oṛakʼ reakʼ silpińko jhicʼgeye ńelketʼ khan tarwaṛe bocʼkate acʼte gujukʼe menana. Uni doe hudiskeda sanam kạidikoko dạṛ cabakeda.</verse>
				<verse number="28">Unre Pạul do ãṭ aṛaṅte hohoateye metadea, “Thirokʼme, jiwi do alom loksantama; ale sanamkoge nonḍe menakʼlea.”</verse>
				<verse number="29">Unre daroga do mitʼ hoṛ diuhe ạguye metadea ar acʼ do bhitriteye ńir boloyena ar botorte thar tharaokʼkan tulucʼ Pạul ar Silạs tạkinakʼ jaṅgareye giḍiyena.</verse>
				<verse number="30">Ona tayom uni do Pạul ar Silạs tạkin bahreteye oḍok ạguketʼkinteye kuliketʼkina, “Ma lạiyạń ben, kại khon bańcao ńam lạgitʼ do cetʼ cekae hoyokʼ tińạ?”</verse>
				<verse number="31">Adokin metadea, “Am ar amakʼ gharońjrenko Probhu Jisure pạtiạukʼpe, enḍekhan kại khon bańcaope ńama.”</verse>
				<verse number="32">Unre Pạul ar Silạs do daroga ar uniakʼ oṛakʼren sanamko Probhuakʼ kathakin galmaraoatʼkoa.</verse>
				<verse number="33">Ar inạ ńindạge daroga do Pạul ar Silạse idiketʼkinte unkinakʼ hoṛmo reakʼ ghạlkoe ạrupʼketʼ tạkina, ar acʼ gharońjren sanamkoko bạptisena.</verse>
				<verse number="34">Ona tayom uni do acʼakʼ oṛakʼte Pạul ar Silạse idiketʼkinte unkine jom-ńũ ocoketʼkinạ. Ar acʼ gharońjrenko do Isorreko biswạsente ạḍitetʼko rạskạyena.</verse>
				<verse number="35">Dosar hilokʼ setakʼ jokhecʼ hạkimko do akoren kạmiyạko hoteteko roṛgotʼkada “Unkin hoṛ do aṛakʼ kạkinpe.”</verse>
				<verse number="36">Unre daroga do Pạule metadea, “Disạm cakʼlaoicʼ do Silạs ar am aṛakʼ ben lạgitʼe roṛgotʼ akada. Onate ma ńitokʼ do oḍokokʼ ben ar sulukte calao joṅben.”</verse>
				<verse number="37">Unre Pạul do onko kạmiạkoe metatʼkoa, “Ạliń do Romi hoṛ kanaliń, ar begor bicạr dusite hoṛko samaṅreko dalketʼlińạ ar hajotreko bhoraokatʼlińạ. Ar ńitokʼ disạm cakʼlaoicʼ do hape hapete aṛakʼgotʼ kạlińe menjoṅ kana? Ona do baṅ hoyokʼa; onkoge apnarte hecʼkateko oḍok idi lińma.”</verse>
				<verse number="38">Unre onko kạmiyạko do noa katha hạkimkoko baḍae ocoketʼkoa. Ar onko hạkimko do Romi hoṛ kanakin menteko baḍaeketʼ khan botor hecʼatʼkoa.</verse>
				<verse number="39">Onko do Pạul ar Silạs ṭhen senkate ikạko koekeda ar hajot oṛakʼ khonko oḍok ketʼkinte nagraha bạgiyakʼ lạgitʼko nehõratʼkinạ.</verse>
				<verse number="40">Pạul ar Silạs do hajot oṛakʼ khonkin oḍoken khan Ludiạwakʼ oṛakʼtekin senena. Onḍe unkin do biswạsi boehako sãotekin ńapamena. Ar boehakokin udgạuketʼkote onḍe khonkin calaoena.</verse>
			</chapter>
			<chapter number="17">
				<verse number="1">Pạul ar Silạs do Amphipolis ar Appoloniạ nagraha talate Thessalonikiạ nagrahatekin calaoena. Onḍe do Jihudikoakʼ mitʼṭen sunạgog tahẽkana.</verse>
				<verse number="2">Pạul do acʼakʼ cạli leka ona sunạgogteye boloyena ar pe jirạukʼ mãhãre sonot sostor khon hoṛkoe galmaraoatʼkoa.</verse>
				<verse number="3">Uni doe bujhạuatʼkoa are sạbudkeda je, Mạsi do duk jojom ar gocʼko khon jiwetʼ beredokʼ reakʼ jạruṛ tahẽkantaea. Uni doe metatʼkoa, “Ape ṭhen okoe Jisu reakʼ kathań lạiyetʼkan uni kangeae Mạsi do.”</verse>
				<verse number="4">Noa katha ańjomkate adom Jihudiko doko pạtiạuente Pạul ar Silạs tạkin sãoteko mitʼena. Ona chaḍa Isor botorae aema Junạniko ar bhodro maejiuko hõ unkin sãoteko mitʼena.</verse>
				<verse number="5">Menkhan Jihudiko do hiskạte bajar khon adom bạṛicʼ hoṛko ńam jarwaketʼkote nagrahare gulmalko ehopʼkeda. Ona tayom Pạul ar Silạs ńamkate hoṛko ṭhen ạgukin lạgitʼ onko do Jasonakʼ oṛakʼre jhapko emkeda,</verse>
				<verse number="6">menkhan unkin do onḍe bako ńamletʼkina. Unre onko do Jason ar adom biswạsi boehako or oḍok idikate nagraha cakʼlaoko ṭhenko idiketʼkoa ar hohoateko menkeda, “Okoe hoṛ goṭa dhạrtiko gulmaletʼ onko do ńitokʼ nonḍe hõko hecʼakana;</verse>
				<verse number="7">ar Jason do acʼakʼ oṛakʼre jaegae emakatʼkoa. Ar onko do sanamkoge Kạisạrakʼ hukum birudko kạmikana, arko meneda, uni chaḍa Jisu ńutumanicʼ ar mitʼṭen raj menaea.”</verse>
				<verse number="8">Noako menketʼte onko Jihudiko do nagraha cakʼlaoko ar hoṛkoko toras ocoketʼkoa.</verse>
				<verse number="9">Menkhan Jason ar eṭakʼko do jạmin reakʼ ṭakako emketʼ khan doko aṛakʼkatʼkoa.</verse>
				<verse number="10">Ńindạyen khan biswạsi boehako do Pạul ar Silạs tạkin Beroeateko kolkatʼkinạ. Unkin do onḍe seṭerkate Jihudikoakʼ sunạgogtekin boloyena.</verse>
				<verse number="11">Thessalonikiạren Jihudi khon Beroea nagraharen Jihudikoakʼ mon do bạ̃ṛti soṛage tahẽkantakoa. Onko do khaṛa monte Isorakʼ katha ańjomkateko ataṅkeda. Ar Pạul okae menakatʼ ona do sạri kana se baṅ ona ńel lạgitʼ dinạm hilokʼ sostorko ḍunḍhạuetʼkan tahẽkana.</verse>
				<verse number="12">Unre ạḍi utạr Jihudiko do Jisureko pạtiạuena; ona chaḍa aema bhodro Junạni maejiuko ar herel hoponko hõko pạtiạuena.</verse>
				<verse number="13">Thessalonikiạren Jihudiko do Pạul Beroeare Isorakʼ kathae porcareda menteko ańjomketʼ khan onko do onḍeko calaoena ar onḍenko hoṛko ạulạuketʼkote gulmalko hoe ocokeda.</verse>
				<verse number="14">Unre biswạsi boehako do jalapuri aṛe secʼ Pạulko kolgotʼkadea, menkhan Silạs ar Timothi do Beroea regekin tahẽyena.</verse>
				<verse number="15">Ar okoeko hoṛ do soṅgete Pạulko idiyede tahẽkan onko do Athens hạbicʼko ạgu seṭerkadea. Ona tayom onko do Silạs ar Timothi lạgitʼ noa hukumante Beroeateko ruạṛ calaoena je, Silạs ar Timothi do senkate usạra jemon Pạul sãotekin midokʼ.</verse>
				<verse number="16">Pạul do Athens nagrahare Silạs ar Timothiye tạṅgiyetʼkin tahẽkanre ona nagraha do boṅga murtikote perecʼ akane ńelkeda. Onate uniakʼ mon do ạḍi jal jalaoentaea.</verse>
				<verse number="17">Uni do sunạgogre Jihudiko ar Isor botoraekan Junạniko tulucʼ galmaraoe ehopʼena. Ona chaḍa bajarte okoekoko hijukʼkan tahẽkan, onko tulucʼ hõ din ke dine galmaraokan tahẽkana.</verse>
				<verse number="18">Unre Epikuri ar Stoik ponḍitko modren adomko do Pạul tulucʼ reṭepeṭekʼko ehopʼena. Onko modren adomkoko menkeda, “Nui galbạjạriạ do cetʼe menetʼkana?” Arhõ eṭakʼko doko menkeda, “Uni do pasecʼ ạnạṛi boṅgako reakʼ kathae porcareda.” Onko do noa iạtegeko menkeda, ente Pạul do Jisu reaṅ ar gocʼko khon jewetʼ beredokʼ reaṅe porcarako kan tahẽkana.</verse>
				<verse number="19">Unre onko guruko do Areopagos reakʼ bạisi samaṅre Pạulko idikedea. Arko kulikedea, “Okaṭakʼ nawa sikhnạtem emokʼkan ona do cetʼ le baḍae daṛekea?</verse>
				<verse number="20">Ente adomakʼko nonkam galmaraoale kana one oka do ạnạṛigele ańjometʼ. Onate baḍae sanayetʼlea onako reakʼ mane do cetʼkana mente.”</verse>
				<verse number="21">Onko do noa iạtegeko menkeda, ente Athensren sanam hoṛko ar ona nagrahare okoe upriạko tahẽkan onko do nawa nawanakʼ babotre katha roṛ ar ańjomte okteko khemaoetʼ tahẽkana.</verse>
				<verse number="22">Unre Pạul do Areopagos reakʼ bạisire teṅgoyenteye menkeda, “E Athens nagraharen hoṛko ańjompe. Iń doń ńeletʼ kana, ape do joto secʼ khonge deb manaoko kanape,</verse>
				<verse number="23">ente ińiń dãṛã baṛaekan tahẽkanre apeakʼ sewa jiniskoń ạribạndhiyetʼ tahẽkana ar nonkan mitʼṭen pinḍ hõń ńamkeda one ona cetanre ol akan, ‘Baṅ baḍae akadeicʼ deb lạgitʼ.’ Ar ape do bin baḍaete okoepe sewawaekan uni reaṅge iń doń porcarape kana.</verse>
				<verse number="24">“Isor, one uni dhạrti ar onare menakʼ jotowakʼe benao akatʼ, unige serma ar dhạrtiren Probhu kanae. Uni do tite benaoakʼ okaṭakʼ mundilre hõ bae tahenkana.</verse>
				<verse number="25">Uni do jãhãn reṅgecʼ bạnukʼtaea, onate manwakoakʼ tite pujạ hatao hõ baṅ jạruṛaea, ente unige sanam manwako jiwi, sahetʼ ar eṭakʼ jotowakʼkoe danako kana.</verse>
				<verse number="26">Uni do mitʼṭen manwa khon sanam jạtren hoṛkoe sirjạu akatʼkoa jemon goṭa dhạrtireko girobasokʼ. Onko do tinre okakoreko girobasokʼa ona hõ acʼakʼ sana lekae goṭa dohoakada.</verse>
				<verse number="27">Isor do noae kạmikeda jemon manwako ṭamḍạuate uniko ńam baṛaye. Menkhan sạrige abo khon sạṅgińre do bạnuia,</verse>
				<verse number="28">ente uniakʼ daṛetege jion bon khemaoeda arbon dãṛãn kana ar jiwetʼ hõ menakʼ bona. Aperen adom sereń joṛaokoko menakada, ‘abon hõ uniren hoponko kana bon.’</verse>
				<verse number="29">“Enḍekhan uniren hoponkan khan bon Isor do manwa reakʼ kạrigol ar hudis bundiskote benao akatʼ sona, rupạ se dhiriren murti leka hudise do lek baṅkan tabona.</verse>
				<verse number="30">Ente sedaeren hoṛ do bako baḍaekan tahẽkante Isor do noako secʼ bae beṅgetʼletʼa. Menkhan ńitokʼ uni do sanam jaegare joto hoṛge kại khon mon ạcur lạgitʼe hukumako kana,</verse>
				<verse number="31">ente uni do nonkan mitʼṭen dine nenḍa akada one ona dinre acʼe bahal akade mitʼṭen hoṛ hotete manwako dhoromteye bicạrko. Uni do gocʼko khone jiwetʼ beretʼ akadete sanam manwako ṭhen noae sạbud akada.”</verse>
				<verse number="32">Ado gocʼko arhõko jiwetʼ beredokʼa menteko ańjomketʼ khan onko modren adomko doko cigạriadea, menkhan eṭakʼko doko menkeda, “Ale do noa reaṅ arhõle ańjoma.”</verse>
				<verse number="33">Unre Pạul do ona bạisi khone oḍok calaoena.</verse>
				<verse number="34">Ar unre adomko hoṛ doko Pạul secʼena arko pạtiạuena. Onko biswạsiko modre Areaopagosren Dionusios ar Damaris ńutuman mitʼṭen maejiu hõe tahẽkana, ar unkin sãote arhõko tahẽkana.</verse>
			</chapter>
			<chapter number="18">
				<verse number="1">Niạ tayom Pạul do Athens khone oḍok senente Korinth nagrahateye calaoena.</verse>
				<verse number="2">Onḍe do Akuilạ ńutuman mitʼṭen Jihudi sãoteye ńapamena. Nui Akuilạ do Pontus disạmreye janamlena. Maharaj Klạudius do sanam Jihudiko Rom khon oḍok calakʼ lạgitʼe hukumatʼko tahẽkana. Onate thoṛa din lahare Akuilạ do acʼren bạhu Priskillạ soṅgekate Itạliạ khon Korinth nagrahateye hecʼakan tahẽkana. Ar Pạul do unkin ṭhene calaoena.</verse>
				<verse number="3">Uni do unkin leka tạmbu benao kạmiye baḍaekan tahẽkante unkin sãote tahẽkate kạmiye dhurạuena.</verse>
				<verse number="4">Ar jao jirạukʼ mãhãre Pạul do sunạgogre bolokate Jisu reaṅe galmarao akokan tahẽkana ar Junạni ar Jihudiko Jisuakʼ horte ạguko lạgitʼe kurumuṭuyetʼ tahẽkana.</verse>
				<verse number="5">Silạs ar Timothi Makedoniạ khonkin hecʼen khan Pạul do eken Isorakʼ katha porcarte acʼakʼ okteko khemaoe ehopʼena. Uni do Jihudiko ṭhen Jisuge Mạsi kanae mente gohae emetʼ tahẽkana.</verse>
				<verse number="6">Menkhan Jihudiko do tinre Pạul birudre katha roṛ ar uni opomaneko ehopʼena unre Pạul do onko birudre acʼakʼ kicricʼkoe koṭakeda are metatʼkoa, “Apeakʼ mãyãm do apeakʼ bohokʼrege paṛaokʼma. Noa babotre ińakʼ jãhãn dos do bạnukʼtińạ. Ńit khon iń do boṅgan hoṛ jạtrenko ṭheniń calakʼa.”</verse>
				<verse number="7">Inạ tayom Pạul do sunạgogre bạgikate Titus Jusṭu ńutuman mitʼṭen hoṛakʼ oṛakʼteye boloyena. Uni hoṛakʼ oṛakʼ do sunạgog sorrege tahẽkana ar boṅgan hoṛ jạtrene tahẽkanre hõ uni do Isore sewawaekan tahẽkana.</verse>
				<verse number="8">Sunạgogren mukhiyạ Krispus ar acʼ gharońjren sanamkoge Probhureko pạtiạuena. Ona chaḍa Korinthiko modren ḍherkoge Pạulakʼ katha ańjomkateko pạtiạuena ar bạptismako ataṅkeda.</verse>
				<verse number="9">Mitʼ din ńindạ jokhecʼ Probhu do mitʼṭen dorson hotete Pạul noa kathae metadea, “Alom botorokʼa, katha roroṛtege tahenme, alom thir hapekokʼa;</verse>
				<verse number="10">ente iń do am sãote minạńa. Amre jhãp emkate okoe hõ ohoko hạnlema, ente noa nagrahare ạḍi utạr hoṛ menakʼkotińa.”</verse>
				<verse number="11">Onate Pạul do mitʼ bochor turui cando ona nagrahare tahẽkate hoṛko Isorakʼ kathae cetʼatʼkoa.</verse>
				<verse number="12">Ado Gallio tinre Akhaearen disạm cakʼlaoicʼ tahẽkana unre Jihudiko do jomkao mitʼkate Pạulko sapʼkedea ar bicạre lạgitʼ adalotteko ạgukedea.</verse>
				<verse number="13">Onkoko menkeda, “Nui hoṛ do Isor sewawae lạgitʼ nonkae ạnḍicʼetʼkoa one oka do ạn-ạri birudkan.”</verse>
				<verse number="14">Ado Pạul kathae roṛ lạgidokʼkan tahẽkanre Gallio do Jihudikoe metatʼkoa, “E Jihudiko, jãhãn behokakʼ se jãhãn dusiakʼ tahentape khan jạruṛgeń ańjomketapea.</verse>
				<verse number="15">Menkhan jãhãnakʼ katha reakʼ, jãhãeakʼ ńutum reakʼ ar apeakʼ ạn-ạriko babot reakʼ kan khan, enḍekhan apetege phanḍaope baṛe. Onako babot reakʼ do bạń bicạrkatapea.”</verse>
				<verse number="16">Noa katha menkate uni do adalot khon oḍokko lạgitʼe hukumkeda.</verse>
				<verse number="17">Unre Jihudiko do sunạgogren mukhiyạ Sosthenesko sapʼkedete adalot samaṅregeko dalkedea; menkhan Gallio do cetʼge bae mẽtʼ luturada.</verse>
				<verse number="18">Pạul do ḍher din Korinthreye khemaoketʼ khan biswạsi boehako ṭhen khon bidạye hataokeda ar Akuilạ ar Priskillạ sãote jahajte Siriạ disạme hecʼena. Pạul do mitʼṭecʼe goṭa dohoakatʼ tahẽkante mohnḍakʼ lahare Kenkhreare uni doe hoyo munḍrạyena.</verse>
				<verse number="19">Ar Ephesus nagrahae seṭeren khan Priskillạ ar Akuilạ doe bạgiatʼkinạ. Ar sunạgogre bolokate Jihudiko sãote apnarge Jisu reaṅ galmaraoakoe ehopʼena.</verse>
				<verse number="20">Unre Jihudiko ako sãote thoṛa din tahen lạgitʼko nehõradea, menkhan uni do tahen bae rebenlena.</verse>
				<verse number="21">Menkhan onḍe khon calakʼ jokhecʼ uni doe metatʼkoa, “Isorakʼ sana hoelen khan iń do arhõń ruạṛ hijukʼa.” Ar ona tayom uni do Ephesus khon jahajteye mohnḍayena.</verse>
				<verse number="22">Ado Kạisạriạ nagrahateye seṭeren khan jahaj khon pheḍekate uni do Jerusalemteye calaoena. Ar onḍe manḍerren hoṛkoe joharatʼko tayom uni do Antiokiạteye senena.</verse>
				<verse number="23">Antiokiạre thoṛa din khemaokate onḍe khone mohnḍayente Galatiạ ar Phorugiạ Prodesh reakʼ mitʼ jaega khon eṭakʼ jaegae dãṛãketʼte celakoakʼ pạtiạue kajakketʼtakoa.</verse>
				<verse number="24">Niạ oktere Apollos ńutuman mitʼṭen Jihudi do Ephesusteye hecʼena. Uniakʼ oṛakʼ do Alekasndriạ nagrahare tahẽkana. Uni do katha roroṛe mitʼṭen gạkhuṛ hoṛe tahẽkana ar sonot sostor hõ bes okocʼteye baḍaekan tahẽkana.</verse>
				<verse number="25">Uni do Probhuakʼ hor reaṅ sikhnạte ńamakatʼ tahẽkana. Ar ạḍi mon lagaokate kathae roṛetʼ tahẽkana ar Jisu reaṅ ṭhiktegeye cetʼakokan tahẽkana, menkhan Johanakʼ bạptisma chaḍa ar eṭakʼ bạptisma reakʼ katha uni do bae baḍaekan tahẽkana.</verse>
				<verse number="26">Uni do ạḍi dil salakʼ sunạgogre katha roroṛe ehopʼena. Unre Priskilla ar Akuilạ do Apollosakʼ kathakin ańjomketʼ khan ạkinakʼ oṛakʼtekin neota kedea ar Isorakʼ hor reakʼakʼko reaṅ arhõ mońjtekin bujhạuadea.</verse>
				<verse number="27">Ar Apollos do Akhaeate calakʼe monean khan Ephesusren biswạsi boehako do udgạuko emadea. Ar Akhaearen celako jemon Apollosko ataṅe onate Ephesusren boehako do Akhaeate ciṭhiko olkeda. Isorakʼ dayate Akhaeare okoekoko pạtiạulen onḍe Apollose seṭeren khan uni do ạḍiye goṛowatʼkoa.</verse>
				<verse number="28">Uni do sonot sostor khone sạbudkeda Jisu kangeae Mạsi do ar sanamko samaṅre ạḍi jothat reakʼe lạiatʼkote Jihudikoe bhagaoketʼkoa.</verse>
			</chapter>
			<chapter number="19">
				<verse number="3">Unre Pạule metatʼkoa, “Enḍekhan okaṭakʼ bạptismape ńamleda?” Adoko metadea, “Johanakʼ bạptismage.”</verse>
				<verse number="4">Khan Pạule metatʼkoa, “Kại khon mon ạcurkate okaṭakʼ bạptisma ataṅokʼ, ona do Johanakʼ bạptisma kana. Johan do hoṛkoe metatʼko tahẽkana, acʼ tayomte okoeye daraekan unire, metakʼme Jisure jemonko pạtiạukʼ.”</verse>
				<verse number="5">Ado noa katha ańjomkate onko celako do Probhu Jisu ńutumte bạptismako ataṅkeda.</verse>
				<verse number="6">Ar Pạul do onkoe capoketʼko khan onkore sonot Jiue hecʼena, ar onko do eṭakʼ eṭakʼ pạrsite roroṛkan ar nạbi leka Isorakʼ katha lạlạiko ehopʼena.</verse>
				<verse number="7">Onko celako do lekhare gelbar goṭenko tahẽkana.</verse>
				<verse number="8">Inạ tayom Pạul do sunạgogkoteye boloyena ar pe cando hạbicʼ dil salakʼ kathakoe galmaraoatʼkoa. Uni do Isorakʼ raj reaṅakʼko khode khod galmaraoatʼkote biswạs janam ocoetako lạgitʼe kurumuṭukeda.</verse>
				<verse number="9">Menkhan onko modren adomkoakʼ mon do goṛdhoge tahẽkante bako pạtiạulena ar sanamko samaṅre Jisuakʼ hor reaṅ ạḍi leka opomanko ehopʼena. Unre Pạul do onko bạgiatʼkoteye calaoena. Uni do celakoe soṅgeketʼkote Turanus ńutuman mitʼṭen iskulre senkate dinạm hilokʼe lại bujhạuako kan tahẽkana.</verse>
				<verse number="10">Ado bar bochor hạbicʼ onkage hoe idiyena. Onate okoe Jihudi ar Junạniko Asiạ Prodesreko tahẽkan onko sanamkoge Probhuakʼ kathako ańjomkeda.</verse>
				<verse number="11">Ar Isor do Pạul hotete ạḍi hahaṛa hahaṛawakʼ kạmikoe ehopʼkeda.</verse>
				<verse number="12">Uniakʼ gamcha ar oyonakʼ rugiko ṭhenko idiyetʼ tahẽkanre onkoakʼ ruạ do bogekʼkan tahẽkana ar bạṛicʼ jiuko hõko oḍok calakʼkan tahẽkana.</verse>
				<verse number="13">Ar adom Jihudiko hõ jhaṛ ar husitʼte bạṛicʼ jiukoko oḍok giḍiyetʼko tahẽkana. Onko do Probhu Jisu ńutumte bạṛicʼ jiu capaṛ akawatʼ hoṛko bogeko reakʼ kurumuṭuko ehopʼena. Onkoko menetʼ tahẽkana, “Pạul okoe reaṅe porcaretʼkan, uni Jisu ńutumte oḍok calakʼ iń hukumam kana.”</verse>
				<verse number="14">Onko modre Skewa ńutuman mitʼṭen Jihudikoren maraṅ naekeren eae goṭen koṛa do onkako kạmikan tahẽkana.</verse>
				<verse number="15">Ado mitʼ dhaoko onkayetʼkan tahẽkanre bạṛicʼ jiu do onkoe metatʼkoa, “Iń do Jisu hõń baḍae akadea ar Pạul hõń oromakadea, menkhan ape dope okoe kana?”</verse>
				<verse number="16">Ar okoe hoṛ bạṛicʼ jiue sapʼakade tahẽkan uni do onko eae boehako cetanreye don ladeyente nonkae ghạlketʼkoa je, onko do ghạl akan koṭoge ona oṛakʼ khonko dạṛkeda.</verse>
				<verse number="17">Ado noa khobor Ephesusre girobas akan Jihudi ar Junạnikoko baḍaeketʼ khan sanamkoge ạḍiko botorena ar Probhu Jisuakʼ ńutum do maraṅentaea.</verse>
				<verse number="18">Ar okoe do Probhu Jisureko pạtiạu akan tahẽkan nonka ḍher hoṛge hecʼkate akoakʼ bạṛicʼ kạmi reaṅ sodorteko aṅgockeda.</verse>
				<verse number="19">Ar okoe do jạduko udukʼ baṛayetʼ tahẽkan onko modren ḍher hoṛge akoakʼ puthiko jarwakate jotoko samaṅre onako jeretʼ giḍikada. Ona puthi reakʼ dam hisạbkate ńelena ona reakʼ dam do mõṛẽ gel hajar Dinar.</verse>
				<verse number="20">Nonkate Probhuakʼ katha do pasnao idiyena ar hoṛkoakʼ monre uniakʼ daṛe do arhõ bạ̃ṛti kạmiye ehopʼkeda.</verse>
				<verse number="21">Ado noako hoe baṛayen khan Pạul do Makedoniạ ar Akhaea secʼte Jerusalemte calakʼ reakʼe goṭawana. Uni doe menkeda, “Jerusalemte calao tayom iń do Rom nagrahate hõ calakʼ hoyokʼ tińạ.</verse>
				<verse number="22">Tayomte Timothi ar Erastus ńutuman acʼren barea goṛokin do Makedoniạteye kolketʼkinạ, ar acʼ do arhõ thoṛa din Asiạreye tahẽyena.</verse>
				<verse number="23">Ona jokhecʼ Jisuakʼ hortetʼ babotre ạḍi gulmal ehopʼena.</verse>
				<verse number="24">Demetrius ńutuman mitʼṭen sonhar do Artemis reakʼ mundil leka huḍiń huḍiń rupạ reakʼ mundilkoe benaoetʼ tahẽkana. Ar nonkate kạrigolkoakʼ ạḍi lab hoyokʼkan tahẽkana.</verse>
				<verse number="25">Demetrius do onko kạrigolko ar onko lekan eṭakʼkoe jarwaketʼkoteye metatʼkoa, “E boehako, ape dope baḍaegea je, abo do noa kạmitege bon ạsulokʼ kana.</verse>
				<verse number="26">Menkhan ape hõpe ńeletʼkana arpe ańjometʼgea, Pạul ńutuman uni hoṛ do aboakʼ noa Ephesusre ar goṭa Asiạ Prodesren ḍher hoṛkoe biswạs ocoyetʼkote bhul horteye idiyetʼkoa. Uni doe metako kana tite benaoetʼko deb-debi do cele hõko baṅkana.</verse>
				<verse number="27">Noate eken aboakʼ ạsulokʼakʼ rojgar cabakʼa ona do baṅ, bickom maraṅ debi Artemis reakʼ mundil hõ ạuṛiagokʼa. Ar Asiạ disạmren sanam hoṛko, se dhạrtiren sanamkoge okoe debko sewawaekan uni hõ maraṅ do bae tahena.”</verse>
				<verse number="28">Noa kathako ańjomketʼ khan onko do edreteko perecʼena ar ãṭ aṛaṅte memenko ehopʼena, “Ephesuskoren Artemis debgeye maraṅa.”</verse>
				<verse number="29">Ar goṭa nagraha do usạra ạulạu cabayena. Unre Gạius ar Aristarkhos ńutuman Makedoniạren okoekin hoṛ do Pạul sãotekin calakʼkan tahẽkan, hoṛko do unkinko sapʼketʼkinạ ar sanamkoge bạisiteko gad gadao boloyena.</verse>
				<verse number="30">Pạul do ṭhạurạ akan hoṛko ṭhen senokʼe menleda, menkhan celako do bako sen ocoadea.</verse>
				<verse number="31">Ona disạmren adom raj kạmiyạko do Pạulren gateko tahẽkana. Onko hõ Pạul ṭhen khoborko kolketʼte uniko nehõradea jemon bạisite aloe calakʼ.</verse>
				<verse number="32">Ar inạkʼtege bạisire gulmal ehopʼena. Unre adomko do mitʼ leka ar adomko do eṭakʼ lekako hohoyetʼ tahẽkana. Ar ḍher hoṛge bako baḍaekan tahẽkana cedakʼ bạisireko hecʼakana mente.</verse>
				<verse number="33">Khange Jihudiko do Aleksander samaṅ secʼko ṭhelao idikede khan, cetʼe roṛa mente adom hoṛko lạiadea. Unre Aleksander do katha roṛ lạgitʼ titeye isạrawatʼkote thirokʼ lạgitʼe kurumuṭukeda.</verse>
				<verse number="34">Menkhan hoṛko do Aleksander Jihudi kanae menteko baḍaeketʼ khan sanamkoge mitʼ sãote bar ghonṭa ganko hohokeda, “Ephesuskoren Artemis debgeye maraṅa”</verse>
				<verse number="35">Ado mucạtʼre nagraharen mitʼṭen sorkari kạmiạyicʼ do hoṛkoe thir ocoketʼkoteye metatʼkoa, “E Ephesusren hoṛko, noa katha do sanam hoṛgeko baḍaea baṅma, maraṅ Artemis debakʼ mundil ar Jupiter khon uniakʼ oka muṭhạn ńur akan onaren rukhiyạko do Ephesus nagraharenge.</verse>
				<verse number="36">Ar noa katha sạri kana mentepe aṅgoc khan lelhako leka kạmi baṅkate thir hapekokʼge lek tapea.</verse>
				<verse number="37">Ente nukin hoṛ do aboakʼ mundil khon kombṛo hõ bạkin kombṛo akada ar aboren deb hõ bạkin neṅghao akadea, enhõ nukin hoṛ do nonḍepe ạguakatʼkinạ.</verse>
				<verse number="38">Ado Demetrius ar uni sãoten kạrigolko do jãhãe birudre jãhãn katha menakʼtako khan enḍekhan kacahạrima jhicʼge ar hạkimko hõ coṅ menakʼkoge. Onate onko do onḍeko mambla daṛeakʼa.</verse>
				<verse number="39">Menkhan arhõ jãhãnakʼ bạ̃ṛti roṛpe menetʼ khan ona do ạn bandhao bạisire chinḍạu hoyokʼtapea.</verse>
				<verse number="40">Teheńakʼ gulmal babotre abo cetanrege dos paṛaokʼ reakʼ botor menakʼa. Ar nonkage hoelen khan noa gulmal reakʼ cetʼ karonge babon udukʼ daṛeakʼa, ente noa gulmal reakʼ do jãhãn karonge bạnukʼa.”</verse>
				<verse number="41">Ado nonkae roṛketʼ khan uni do jarwa akan hoṛkoe bidạkatʼkoa.</verse>
			</chapter>
			<chapter number="20">
				<verse number="1">Gulmalko thiren khan Pạul do celakoe hoho ạguketʼkoa. Ar onkoe udgạuketʼko khan onko ṭhen khon bidạ hataokate uni do Makedoniạ secʼe mohnḍayena.</verse>
				<verse number="4">Ado Beroearen Puros hopon Sopatros, Thessoloniki khon Aristarkhos ar Sekundus, Derberen Gaius, Timothi ar Asiạ khon Tukhikus ar Trophimus noko hõ Pạul sãoteko calaoena.</verse>
				<verse number="5">Nokoko hoṛ do lahare senkate Troas nagrahare ale lạgitʼko tạṅgi akatʼ tahẽkana.</verse>
				<verse number="6">Ar bin khamianakʼ piṭhạ porob tayom ale do Philipi khon jahajtele mohnḍayena ar mõṛẽ din tayom onko sãote Troasrele ńapamena. Ar Troasre ale do eae dinle tahẽkana.</verse>
				<verse number="7">Ado hapta reakʼ pạhil din Probhuakʼ bhoj ataṅ lạgitʼ ale do mitʼ ṭhenle jarwayena. Unre Pạul do hoṛko porcarakoe ehopʼena. Uni do dosar hilokʼ calakʼ reakʼ katha tahẽkantaete tala ńindạ hạbicʼe galmarao idikeda.</verse>
				<verse number="8">Ale do cetan koṭha reakʼ oka kandharele jarwa akan tahẽkan onḍe do ạḍi utạr diuhe tahẽkana.</verse>
				<verse number="9">Ar Euthukus ńutuman mitʼṭen juạn koṛa do ona oṛakʼ reakʼ khiṛki cetanreye duṛupʼ akan tahẽkana. Ado Pạul ạḍi ghạṛicʼe galmaraoetʼ kan tahẽkante uni do dudṛumkedeteye jạpitʼkeda. Are jạpitʼ lạthiạuen khan pe tala khon latarteye ńurhạyena ar gocʼgeko tul rakapʼkedea.</verse>
				<verse number="10">Unre Pạul do latarteye pheḍena ar uni koṛa taber loṭomkedeteye metatʼkoa, “Alope botorokʼa, uni do jiwetʼge menaea.”</verse>
				<verse number="11">Inạ tayom Pạul do arhõ cetan kandhate rakapʼkate Probhuakʼ bhoje ataṅkeda ar ạḍi ghạṛicʼ aṅga marsalokʼ hạbicʼe galmaraoatʼko tayom uni doe calaoena.</verse>
				<verse number="12">Ar hoṛko do uni koṛa jiwetʼge oṛakʼteko idikedea ar ạḍi jiwi raṛecʼko ńamkeda.</verse>
				<verse number="13">Ale do lahare senkate jahajre decʼkate Assos bondor secʼle monḍhayena. Onḍe khon ale do Pạul deje reakʼ katha tahẽkantalea. Uni do onkageye metatʼle tahẽkana, ente taṛam horte onḍe calakʼe goṭawan tahẽkana.</verse>
				<verse number="14">Ado Assosrele ńapamkede khan uni do jahajrele decʼkedea ar Mitulenetele hecʼena.</verse>
				<verse number="15">Dosar hilokʼ ale do onḍe khon mohnḍakate Khios diprele seṭerena. Ar tesar hilokʼ do doreão paromkate Samos diptele calaoena. Inạ tayom din do Miletus bondortele seṭerena.</verse>
				<verse number="16">Asiạ Prodeshre Pạul jemon aloe bilomokʼ onate uni do Ephesusre teṅgo baṅkate ona aṛete parom calakʼe goṭa akatʼ tahẽkana. Uni do Jerusalemte seṭerokʼ lạgitʼe usạrayetʼ tahẽkana jemon hoedaṛeakʼ khan penṭekosṭ hilokʼ do onḍeye tahẽdaṛeakʼ.</verse>
				<verse number="17">Pạul do Miletus khon Ephesuste hoṛ kolkate ona manḍerren murubikoe hoho ạgu ocoketʼkoa.</verse>
				<verse number="18">Ado onko onḍeko seṭeren khan Pạul do onkoe metatʼkoa, “Asiạ disạmreń hecʼen pạhil din khon ape sãote jaoge cetʼ lekań khemaoletʼ ona dope baḍaegea.</verse>
				<verse number="19">Jihudikoakʼ ạḍi lekan phor phundi iạte bạṛicʼ biḍạukoreń paṛaolena, menkhan iń do nindhạn monte mẽtʼ dakʼ joro jorote Probhuren sapʼ dapʼicʼiń hoeakana.</verse>
				<verse number="20">Apeakʼ okaṭakʼte porhoanakʼ hoyokʼ nonkan jãhãnakʼge ape baḍae ocope lạgitʼ do bạń pạclena, bickom bahrere sodorte apeakʼ oṛakʼreń cetʼakawatʼpea ariń porcar akada.</verse>
				<verse number="21">Jihudi ar Junạniko ṭhen iń do jorkateń lại akada je, kại khon mon ạcurkate onko do Isor secʼ ruạṛokʼ hoyokʼtakoa ar Probhu Jisure biswạsokʼ jạruṛtakoa.</verse>
				<verse number="22">“Sonot Jiureń tolakante iń do ńitokʼ Jerusalemiń calakʼ kana. Onḍe iń cetanre cetʼ hoyokʼa ona do bạń baḍaea.</verse>
				<verse number="23">Eken niạ kathań baḍaea, sonot Jiu do sanam nagrahare noa kathae baḍae ocoyediń kana je, hajotokʼ ar duk jojom hoyokʼtińạ.</verse>
				<verse number="24">Menkhan iń ṭhen do ińakʼ jiwi reakʼ jãhãn dam bạnukʼa. Ińakʼ sana do noage, jemon mucạtʼ hạbicʼ iń ṭarhao daṛeakʼ, metakʼme Probhu Jisu oka kạmi lạgitʼ dạyike emakawạdiń ona jemoniń purạu daṛeakʼ. Ona kạmi do hoyokʼ kana Isorakʼ daya reaṅ bhage sombat reakʼ goha emokʼge.</verse>
				<verse number="25">“Iń do ńitokʼ noa kathań baḍaea je, ape okoeko ṭhen senkate Isorakʼ rajosṭi reakʼ iń porcar akatʼ onko okoege iń do ar bako ńeleńa.</verse>
				<verse number="26">Onate teheń pusṭạuteń lạiape kana, iń do okoeakʼ mãyãm reakʼ hõ dạyik doń baṅkana,</verse>
				<verse number="27">ente Isor okae khojkan ona baḍae ocope do tishõ bạń pạc akana.</verse>
				<verse number="28">Ape do apnar lạgitʼ sontor akae tahenpe, ar okoe sonot Jiu biswạsikoren horhoyicʼ lekate ape cetanreye emakan onko lạgitʼ hõ sontor akae tahenpe. Gupiyicʼ do cetʼleka acʼakʼ palren bhiḍikoe ńel todarotetʼko onkage ape hõ Isorakʼ manḍerko ńel todarotpe. Ente Isor do acʼakʼ mãyãmte onako manḍerre kirińakada.</verse>
				<verse number="29">Ińiń baḍaea je, iń sen tayom hoṛko do hunḍạr leka ape talareko hijukʼa ar palren bhiḍikoko loksankoa.</verse>
				<verse number="30">Ape bhitriko khon hõ hoṛko teṅgonte Isorakʼ sạriakʼtetʼ do eṛeteakʼ benaoko kurumuṭuya jemon pạtiạu akanko ako secʼko or idi daṛeako.</verse>
				<verse number="31">Onate ape do sontor akae tahenpe. Disạipe, pe bochor khon siń ńindạ mẽtʼ dakʼ joro joroteń sontor akatʼpea, ar tisge bạń thirakana.</verse>
				<verse number="32">‘‘Menkhan ńitokʼ do Isor ar uniakʼ kathareń jimạkape kana. Isorakʼ katha do uniakʼ daya reaṅe roṛa, ar apeko benao rakapʼpe reakʼ daṛe hõ ona katharege menakʼa. Ona chaḍa Isor do acʼren hoṛko lạgitʼ okae dohoakatʼ ona katha do apeko hõe em daṛeapea.</verse>
				<verse number="33">Jãhãekoakʼ sona, rupạ se kicricʼ khạnḍwạkʼ cetanre iń do bạń lalocakana.</verse>
				<verse number="34">Ape dope baḍaegea, noa banar ti do ińakʼ ar ińren sãotenkoakʼ sanam jạruṛokʼakʼe meṭao akada.</verse>
				<verse number="35">Iń okań ceka akatʼ ona sanamakʼge ape koń udukʼakatʼpea je, nonkan kajak khaṭao hotete nijorko goṛowako do lek kana ar Probhu Jisuakʼ noa katha jemon disạ dohokʼ baṅma, ‘hatao khon emokʼrege bickom ḍher bhor do ńamokʼa.’”</verse>
				<verse number="36">Noa katha menkate Pạul do sanamko sãote ikhṛumenteye koekeda.</verse>
				<verse number="37">Ar manḍerren sanam mukhiyạko do Pạul hạṛupʼ kedeteko cokʼadea ar rarakʼko ehopʼena.</verse>
				<verse number="38">Pạulakʼ mẽtʼãhã ar bako ńel ńam iạte ạḍitetʼko bhabnayena. Ar noa tayom onko do jahaj hạbicʼko koyokʼ gotʼkadea.</verse>
			</chapter>
			<chapter number="21">
				<verse number="1">Ado Ephesusren mukhiyạko ṭhen khon bidạ hataokate ale do jahajte mitʼ mohnḍa Kos diptele calaoena. Ar dosar hilokʼ do Rhodos diptele hecʼena. Ona tayom onḍe khon Patara nagrahatele calaoena. Onḍe do Phoenikiạte calakʼ lạgitʼ mitʼṭen jahajle ńamkeda.</verse>
				<verse number="2">Unre ale do ona jahajre decʼkatele mohnḍayena.</verse>
				<verse number="3">Kupros diple ńel ńamketʼ khan ona dạkhin secʼte ạcurkate Siriạ Prodes reakʼ Tur nagrahate senkate jahaj khonle pheḍena. Onḍege aleakʼ jahaj reakʼ bojha do pheḍ reakʼ katha tahẽkantalea.</verse>
				<verse number="4">Ado onḍenko celale sendra ńamketʼko khan onko sãote eae dinle tahẽyena. Onko do sonot Jiu hotete Pạulko nehõradea jemon Jerusalemte aloe calakʼ.</verse>
				<verse number="5">Onako din paromen khan ale do onkole bạgiatʼkote aleakʼ hortele mohnḍayena. Unre sanam celako ar onkoren bạhuko ar gidrạko do ale sãote nagraha bahre hạbicʼko oḍok hecʼena. Ar doreão aṛere ikhṛumentele koeyana.</verse>
				<verse number="6">Ona tayom ale do bidạ hataokate jahajrele decʼena ar onko do akoakʼ oṛakʼkoteko ruạṛ calaoena.</verse>
				<verse number="7">Ado Tur khonle mohnḍayente Ptolemaisrele seṭerena. Onḍe do biswạsi boehakole joharatʼkote onko sãote mitʼ dinle tahẽyena.</verse>
				<verse number="8">Dosar hilokʼ dole oḍokente Kạisạriạtele hecʼena ar bhage sombat poporcaricʼ Philipakʼ oṛakʼrele tahẽyena. Uni do Jerusalem manḍerren eae goṭen sapʼ dapʼko modren mitʼ hoṛe tahẽkana.</verse>
				<verse number="9">Uniren do ponea kũạ̃ri kuṛiko tahẽkantaea. Ar onko doko nạbi baṛayetʼ tahẽkana.</verse>
				<verse number="10">Ale do thoṛa din onḍele tahẽyen khan Jihudạ khon Agabus ńutuman mitʼṭen nạbiye hecʼena.</verse>
				<verse number="11">Uni do ale ṭhen hecʼkate Pạulakʼ ḍanḍa paṭheakʼe raṛaketʼtaea ar onate acʼakʼ ti jaṅga tolketʼtaeteye menkeda, “Sonot Jiue meneda, “Jerusalemren Jihudiko do noa paṭheakʼren mạlik hõ nonkageko tolea ar boṅgan hoṛ jạtrenkoakʼ tireko jimạyea.”</verse>
				<verse number="12">Noa kathale ańjomketʼ khan onḍenko hoṛko ar ale hõ Pạul ạḍile nehõradea jemon uni do Jerusalemte aloe calakʼ.</verse>
				<verse number="13">Unre Pạule menkeda, “Rakʼ rakʼte monre cedakʼ dukpe imạń kana? Probhu Jisu lạgitʼ iń do Jerusalemre eken bondi ocokʼ do baṅ, bickom gocʼ ocokʼ hõń sapṛaogea.”</verse>
				<verse number="14">Ado bae rebenlente ale dole thir hapeyena ar tayomtele menkeda, “Probhuakʼ sana lekage baṛe hoyokʼma.”</verse>
				<verse number="15">Niạ tayom moṭra jhoṭra tolkate ale do Jerusalemtele calaoena.</verse>
				<verse number="16">Kạisạriạren adom celako hõ ale sãoteko calaoena ar Manason ńutuman Kupros dipren mitʼ hoṛakʼ oṛakʼteko idiketʼlea. Ar aleakʼ tahen reakʼ katha do uniakʼ oṛakʼrege tahẽkantalea. Uni do pạhil celako modren mitʼ hoṛe tahẽkana.</verse>
				<verse number="17">Ado Jerusalemtele seṭeren khan biswạsi boehako do kusiteko ataṅ daramketʼlea.</verse>
				<verse number="18">Ar dosar hilokʼ Pạul do ale sãote Jakob ńeńele senena. Onḍe do manḍerren sanam murubikoko tahẽkana.</verse>
				<verse number="19">Pạul do onkoe joharatʼkoa ar acʼakʼ porcar talate cetʼleka Isor do boṅgan hoṛ jạtrenko talareye kạmi akada ona sanamakʼe lạiatʼkoa.</verse>
				<verse number="20">Noa kathako ańjomketʼ khan onko murubiko do Isorko sarhaokedea ar Pạulko metadea, “E boeha, am mam ńeletʼkokange, tinạkʼ hajar hajar Jihudiko do Jisureko pạtiạu akana, ar onko sanamkoge Moseakʼ ạn-ạri pańja lạgitʼ ạḍiko ahkaokʼ kana.</verse>
				<verse number="21">Onko do khoborko ańjomakada, boṅgan hoṛ jạtrenko talare okoe Jihudiko menakʼko onko do Mose reakʼ ạn-ạri bạgikate senokʼ reakʼ sikhnạtem memako kana, metakʼme am do onkoren gidrạko bam khatna ocoako kana ar Jihudikoakʼ cạli leka senokʼ hom baronetʼkoa. Ńitokʼ ale do cetʼle cekaya?</verse>
				<verse number="22">Onko do khạṭigeko ańjoma amem hecʼ akana mente.</verse>
				<verse number="23">Onate ńitokʼ okale metam, ona baṛe onkaeme. Ale talare nonkan pon hoṛ menakʼkoa one okoe do mitʼṭenko khạṭi akawan.</verse>
				<verse number="24">Noko hoṛ am sãote iditorakom ar onko soṅgete am hõ saphakʼme ar onkoakʼ bohokʼ upʼ hoyo giḍikatako reakʼ khoroc emokʼme. Unre sanam hoṛko baḍaea daṛeakʼa je, am reaṅ oka khoborko ańjomakatʼ ona do ạuṛiakʼgea ar ạn-ạriko hõ ṭhik lekam manaoetʼkana mente.</verse>
				<verse number="25">Menkhan boṅgan hoṛ jạtren biswạsiko lạgitʼ okale goṭa akatʼ ona reaṅ do nonka ol katele baḍae ocoakatʼkoa je, onko do boṅga ṭhen samaṅakʼ bako joma, mãyãm hõ baṅ, limbạtʼ gocʼ janwarakʼ jel hõ bako joma ar jãhãlekan loṭghuṭi hõ bako kạmiya.”</verse>
				<verse number="26">Unre Pạul do onko hoṛe iditoraketʼkote acʼhõ onko sãoteye saphayena. Ar dosar hilokʼ uni do mundilteye calaoena, ar onkoakʼ saphakʼ reakʼ kạmi tis cabakʼa mente ar mimitʼko lạgitʼ tis janwar teṅgenko hoyokʼa onakoe baḍae ocoketʼkoa.</verse>
				<verse number="27">Ado saphakʼ lạgitʼ ona eae din purạu lạgidokʼ kan tahẽkanre Asiạ Prodesren adom Jihudiko do mundilre Pạulko ńelkedea. Onko do onḍe sanam hoṛko ạulạuketʼkoa ar Pạulko sapʼkedea.</verse>
				<verse number="28">Ar ãṭ aṛaṅte nonka memenko ehopʼena, “E Israelko, dela hijukʼpe. Sanam jaegaren hoṛko ṭhen aboakʼ jạt ar aboakʼ ạn-ạri ar mundil birudre okoe doe cetʼakokan uni hoṛ doe nui kangea. Ona chaḍa mundilre Junạnikoe aderetʼkote uni do noa sonot jaegaye bhõnḍ akada.”</verse>
				<verse number="29">Onko do noa iạtegeko menkeda, ente noa lahare Ephesusren Trophimus hõ Pạul sãote nagrahareko ńelledea. Onateko hudiskeda, Pạul do Trophimus hõ mundilteye ạguakadea.</verse>
				<verse number="30">Unre goṭa nagrahare gulmal ehopʼena. Hoṛko do mitʼ sãoteko ńir hecʼente Pạulko sapʼkedea ar mundil khonko or oḍok kedea ar ona são sãote mundil reakʼ duạrkoko sińkada.</verse>
				<verse number="31">Hoṛko do Pạul gojeko kurumuṭu kan tahẽkanre, Romi palṭonkoren maraṅ subedar ṭhen khobor calaoena je, goṭa Jerusalem nagrahare gulmal hoyokʼkana.</verse>
				<verse number="32">Unre Maraṅ subedar do adom subedarko ar palṭonko soṅgekate bhiṛ akatʼ ṭhene ńir calaoena. Ar hoṛko do maraṅ subedar ar palṭonkoko ńelketʼko khan Pạul dadalko thirena.</verse>
				<verse number="33">Unre maraṅ subedar do senkate Pạule giriptarkedea ar barea sikṛite tole lạgitʼe hukumkeda. Ona tayom uni doe kuliketʼkoa, “Nui hoṛ doe okoe kana? Ar cetʼe ceka akada?”</verse>
				<verse number="34">Unre hoṛko modre adomko do mitʼlekako arhõ adomko do eṭakʼ lekako hohoyetʼkan tahẽkana. Onate maraṅ subedar do sạri ghoṭna bae baḍae daṛeatʼte palṭon gaṛte Pạul idiye lạgitʼe hukumkeda.</verse>
				<verse number="35">Ado Pạul siṛhi hạbicʼe seṭeren khan hoṛkoakʼ ti khon bańcaoe lạgitʼ palṭonko do gokʼ idiye hoyen takoa.</verse>
				<verse number="36">Ar hoṛko do tayom tayomte ãṭ aṛaṅte hohoateko menkeda, “Uni do goje me.”</verse>
				<verse number="37">Ado palṭon gaṛteko adere lạgidokʼkan tahẽkanre Pạul do maraṅ subedare metadea, “Am sãote thoṛa kathań roṛ daṛekea?” Maraṅ subedare menkeda, “Junạni pạrsim baḍaegea?</verse>
				<verse number="38">Misor disạmren uni hoṛ okoe do thoṛa din lahare hulkate pon hajar dạkuko hahaṅkarteye idiletʼko am do cetʼ uni hoṛ dom baṅkana?”</verse>
				<verse number="39">Unre Pạule roṛ ruạṛkeda, “Iń do Kilikiạ Prodes reakʼ Tạrsus nagraharen mitʼṭen Jihudi hoṛ kạnạń. Jãhãlekan nagraharen hoṛ doń baṅkana. Dayakate onko hoṛ sãote katha roṛ ocoạńme.”</verse>
				<verse number="40">Ado maraṅ subedarakʼ hukume ńamketʼ khan Pạul do siṛhi cetanreye teṅgoyena ar ti tulkate hoṛko thirokʼ lạgitʼe isạrawatʼkoa. Arko thiren khan Pạul do Ibri pạrsiteye metatʼkoa.</verse>
			</chapter>
			<chapter number="22">
				<verse number="1">“E boehako ar Babako, ńitokʼ iń do apnarteń roṛ dogokʼ kana, ańjomtińpe baṛe.”</verse>
				<verse number="2">Hoṛko do Ibri pạrsite roroṛko ańjomkede khan ekalteko thir hapeyena. Unre Pạul doe menkeda,</verse>
				<verse number="3">“Iń doń Jihudi hoṛ kana. Kilikiạ reakʼ Tạrsus nagrahareń janamlena, menkhan noa nagraharegeń hara akana. Gamalielakʼ jaṅga pheḍre duṛupʼkate aboren hapṛamkoakʼ ạn-ạriko mońjteń cetʼakada. Isor reaṅ teheń ape cetʼ lekape gagojokʼkan onkage iń hõń gagojokʼkan tahẽkana.</verse>
				<verse number="4">Jisuakʼ horte okoeko calakʼkan tahẽkan onko doń santaoetʼko tahẽkana ariń gocʼetʼko tahẽkana ar herel ar maejiuko sapʼ ạgukate hajotreń bhoraoetʼko tahẽkana.</verse>
				<verse number="5">Noa katha do sạrikana je, onaren goha do maraṅ naekeko ar maraṅ bạisiren sanamkoge. Iń do onko ṭhen khon Damesek nagraharen dhorom mukhiyạko emako lạgitʼ ciṭhiń hataoleda ar onkan hoṛko tol ạgukate Jerusalemre sạjạiko lạgitʼge onḍeń calakʼkan tahẽkana.</verse>
				<verse number="6">“Unre tikin okte tahẽkana” Iń do Damesek soriń seṭeren khan ackage serma khon iń beṛhaete mitʼṭen marsal bamberena.</verse>
				<verse number="7">Ar iń do otreń bhindạṛena ar okoe coṅe mitạńkaniń ańjomkeda, ‘E Sạul, E Sạul cedakʼem khedeń kana?’</verse>
				<verse number="8">‘‘Iń doń kulikedea, ‘Probhu am dom okoe kana?’ Uni doe roṛ ruạṛkeda, ‘iń do Nasaretren Jisu kạnạń, one okoeyem khedeńkan.’</verse>
				<verse number="9">Unre okoe iń sãoreko tahẽkan onko hõ ona marsalko ńelkeda, menkhan iń tulucʼ okoeye galmaraoketʼ uniakʼ katha do bako bujhạuleda.</verse>
				<verse number="10">Adoń menkeda, ‘E Probhu iń do cetʼ iń cekaya?’ “Probhui menkeda, ‘ma beretʼme, ar Damesekte calakʼme. Ar am lạgitʼ oka ṭhik doho akan ona do onḍegem baḍae ocokʼa.’</verse>
				<verse number="11">Unre ińren soṅgetenko do tire sapʼkate Damesekteko tiạkʼ idikedeńa, ente ona jhãk jhãk marsal iạteń kãṛãyena.</verse>
				<verse number="12">“Ado Ananiạs ńutuman mitʼṭen hoṛ iń ṭhene hecʼena. Uni do Moseakʼ ạn-ạriko manot salakʼe pańjayetʼ tahẽkana, ar onḍenko sanam Jihudiko ạḍiko manotedekan tahẽkana.</verse>
				<verse number="13">Uni do hecʼkate iń aṛere teṅgoyenteye metadińa, ‘E boeha Sạul, amakʼ ńeńel reakʼ daṛe ruạṛ hijukʼtam ma.’ Ar inạtege iń do uniń ńel ńamkedea.</verse>
				<verse number="14">“Unre Ananiạse menkeda, ‘aboren hapṛamkoren Isor do ame bachao akatʼmea jemon uniakʼ sanakom baḍae daṛeakʼ ar uni dhoromicʼ hoṛ, metakʼme Jisu Mạsim ńel ńame ar uniakʼ katham ańjomtae.</verse>
				<verse number="15">Am do unirenge goham hoyokʼa ar okam ńelakat̕ arem ańjomakatʼ ona do sanam hoṛko ṭhenem lạiya.</verse>
				<verse number="16">Am do ńitokʼ cedakʼem bilomeda? Ma beredokʼte bạptis ocokʼme ar uniakʼ ńutum dohaeakʼme ar amakʼ joto kạiko ạrupʼ saphaetam.’</verse>
				<verse number="17">“Jerusalemte ruạṛ hecʼkate mitʼ din mundilreń koejoṅkan tahẽkanre iń do mitʼṭen dorsoniń ńelkeda.</verse>
				<verse number="18">Probhu do iń sãote galmarao kaniń ńelkedea. Uni doe metadińạ, ‘usạragodme ar ńitge Jerusalem khon oḍok calakʼme, ente iń reaṅ goha do hoṛko bako ataṅ tama.’</verse>
				<verse number="19">Ińiń menkeda, ‘E Probhu, noko hoṛko baḍaegea, okoe amreko pạtiạukʼkan tahẽkan onko dal ar tolkate hajotre bhoraoko lạgitʼ iń do mitʼ sunạgog khon eṭakʼ sunạgogteń calakʼkan tahẽkana.</verse>
				<verse number="20">Ar amren gohayicʼ Stephanko gojekan tahẽkanre onḍegeń teṅgo akan tahẽkana ar uni gocʼ ocokʼre iń hõ rạjigeń tahẽkana, ar okoe uniko gojekan tahẽkana onkoakʼ kicricʼkoń horhoyetʼ tahẽkana.’</verse>
				<verse number="21">“Unre Probhu do ińe metadińạ, ‘Do calakʼme, ente iń do sạṅgińte boṅgan hoṛ jạtrenko ṭheniń kolmea.’ ”</verse>
				<verse number="22">Hoṛko do un hạbicʼ Pạulakʼ kathako ańjomkan tahẽkana, menkhan boṅgan hoṛ jạtrenkoakʼ kathae roṛketʼ khan ãṭ aṛaṅte hohoate memenko ehopʼena, “Uni do dhạrti khon ocokʼ giḍikaepe; uni do jiwetʼ tahen lek doe baṅkana.”</verse>
				<verse number="23">Ar rạgạu rạgạuko hohoyetʼkan tahẽkanre akoakʼ kicricʼko capatʼ giḍiyetʼ tahẽkana ar coṭte dhuṛiko oṭaṅetʼ tahẽkana,</verse>
				<verse number="24">unre maraṅ subedar do palṭonkoakʼ gaṛte Pạul idiye lạgitʼe hukumkeda. Ar Pạul birudre cedakʼ nonkako hohoyeda ona baḍae lạgitʼ cạbuk baṛakate jeraye lạgitʼe hukumkeda.</verse>
				<verse number="25">Ado cạbuke lạgitʼko tolkede khan Pạul do onḍeye teṅgo akan tahẽkan subedare metadea, “Romi hoṛ bin bicạr dusite cạbuke reakʼ hukum do cetʼ apeakʼ ạnre menakʼgea?</verse>
				<verse number="26">Noa katha ańjomkate uni subedar do maraṅ subedar lạiyadeteye metadea, “Am do cetʼem cekae lạgidokʼ kana? Nui ma coṅe Romi hoṛkan.”</verse>
				<verse number="27">Unre maraṅ subedar do Pạul ṭhen hecʼenteye kulikedea, “Lạiạńme am do cetʼ Romi kanam? Pạule menkeda, “Hẽ.”</verse>
				<verse number="28">Maraṅ subedare menkeda, “Iń do ạḍi utạr ṭaka-poesa emkate Romren porja hoyokʼ reakʼ ạidạriń ńamakada.” Pạule menkeda, “Menkhan iń do janam khonge Romren porja kạnạń.”</verse>
				<verse number="29">Noa kathako ańjomketʼ khan cạbuke lạgidokʼkanko do unreko calao baṛayena. Ar maraṅ subedar do mitʼṭen Romi hoṛe tol akadea menteye baḍaeketʼ khan botor hecʼadea.</verse>
				<verse number="30">Jihudiko cedakʼ Pạulko dusiyede kana ona ṭhik lekate baḍae lạgitʼ dosar hilokʼ maraṅ subeder do Pạule raṛakedea ar maraṅ naekeko ar maraṅ bạisiren hoṛko mitʼ ṭhen jarwakʼ lạgitʼe hukumatʼkoa. Ona tayom Pạul ạgukate onko samaṅreye teṅgokedea.</verse>
			</chapter>
			<chapter number="23">
				<verse number="1">Pạul do maraṅ bạisiren hoṛko secʼ beṅgetʼkateye menkeda, “E ińren boehako, iń do teheń hạbicʼ bhage hudiste Isor samaṅre ińakʼ dạyikiń manao ạguakada.”</verse>
				<verse number="2">Noa katha ańjomkate maraṅ naeke Ananiạs do sorre teṅgo akanko mocare thapaye lạgitʼe hukumatʼkoa.</verse>
				<verse number="3">Unre Pạul do Ananiạse metadea, “E phạsiạra, Isor hõ ame thapamea. Ạn lekate ińakʼ bicạr lạgitʼ am do onḍem duṛupʼ akana, menkhan daleń reakʼem hukumetʼte amge coṅ ạn mam rạputʼetʼkan.”</verse>
				<verse number="4">Pạul ṭhen teṅgo akanko doko menkeda, “Am do Isorren maraṅ naekeyem bemanot edekana?”</verse>
				<verse number="5">Unre Pạule menkeda, “E boehako, bạń baḍaekan tahẽkana uni doe maraṅ naeke kana. Ariń baḍae lekhan ona katha do bạń menkea, ente sonot sostorre ol menakʼa, ‘am jạtren mukhiyạ reaṅ bạṛicʼ do alom roṛa.’ ”</verse>
				<verse number="6">Ona bạisiren mitʼ dol do Sạdukiko ar eṭakʼ dol do Phạrusi menakʼkoa menteye baḍaeketʼ khan Pạul do maraṅ bạisi talare ãṭ aṛaṅteye menkeda, “E boehako, iń do mitʼṭen Phạrusi hoṛ kạnạń ar Phạrusikoren hoponge. Ińakʼ bicạr hoyokʼ kana, ente ińiń pạtiạukʼ kana, gocʼko do arhõko jiwetʼ beredokʼa.”</verse>
				<verse number="7">Uniakʼ noa katha iạte Phạrusi ar Sạdukiko talare jhogṛa ehopʼena. Onate maraṅ bạisiren hoṛ doko hạṭińena,</verse>
				<verse number="8">ente Sạdukikoko mena, “Gocʼko do ar bako jiwetʼ beredokʼa.” Ona chaḍa arhõko mena, serma goḍetko hõ bạnukʼkoa, jãhãn jiuko hõ bạnukʼkoa; menkhan Phạrusiko do noa sanamakʼgeko pạtiạuakʼa.</verse>
				<verse number="9">Unre maraṅ gulmal hoyena ar Phạrusi dolren adom sostor baḍaeko doko teṅgoyente ạḍiko rapṭa rạpṭiyena. Onkoko menkeda, “Ale do nui hoṛakʼ jãhãn dosge bale ńametʼtaea. Hoedaṛeakʼa jãhãn jiu se sermaren goḍet do uni sãoteye galmarao akada.”</verse>
				<verse number="10">Ona jhogṛa do nonka sạrdi idiyena je, maraṅ subedar doe botorena ente onko do Pạulko or cirạ botejea. Uni do palṭonkoe hukumatʼkoa jemon senkate hoṛkoakʼ ti khon Pạulko chingạu ạguyete palṭon gaṛteko idiye.</verse>
				<verse number="11">Dosar hilokʼ ńindạ Probhu do Pạul ṭhen teṅgoyenteye metadea, “Dil joṅme, Jerusalemre cetʼleka iń reaṅ goham emakatʼ onkage Romre hõ ińakʼ goha emokʼ hoyokʼtama.”</verse>
				<verse number="12">Ado dosar hilokʼ setakʼ bela Jihudiko do mitʼṭenko soṛojontrokeda ar Pạul ạuriko goje hạbicʼ cetʼge bako joma menteko kiriạyena.</verse>
				<verse number="13">Onko do pongel khon hõ bạ̃ṛti hoṛko tahẽkana.</verse>
				<verse number="14">Onko do maraṅ naekeko ar Jihudiren murubiko ṭhen senkateko menkeda, “Pạul ạurile goje hạbicʼ cetʼge bale joma mentele kiriyạ akana.</verse>
				<verse number="15">Ńitokʼ ape ar maraṅ bạisiren hoṛko noa babotre arhõ mońj okocʼte tojbija mente ape samaṅre Pạul ạguye lạgitʼ maraṅ subedar ṭhen khobor kolpe. Ar ale do nonḍe ạuriye seṭerokʼrege uni goje lạgitʼ sapṛao akanle tahena.”</verse>
				<verse number="16">Menkhan Pạul miseratren hopontetʼ do noa soṛojontro reakʼ katha ańjomkate palṭonkoakʼ gaṛteye calaoena ar ona katha Pạule baḍae ocokedea.</verse>
				<verse number="17">Unre Pạul do mitʼṭen subedar hohoadeteye metadea, “Nui koṛa do maraṅ subedar ṭhen idiyem. Uni ṭhen thoṛa mementeakʼ menakʼtaea.”</verse>
				<verse number="18">Unre subedar do uni koṛa maraṅ subedar ṭhene idikedea are metadea, “Pạul ińe hohoạdińte nui koṛa am ṭhen ạguye reakʼe metadińạ, ente uni do am ṭhen thoṛa roroṛteakʼ menakʼtaea.”</verse>
				<verse number="19">Maraṅ subedar do tire sapʼkate mitʼ secʼe idikedeteye metadea, “Cetʼ mitạńem meneda?”</verse>
				<verse number="20">Uni koṛa doe menkeda, “Jihudikoko goṭa akada, Pạul reaṅ mońj okocʼte tojbij lạgitʼ gapa arhõ maraṅ bạisite idiye lạgitʼko nehõrama.</verse>
				<verse number="21">Am do onkoakʼ katha alom senakʼa, ente pongel khon hõ bạ̃ṛti hoṛ Pạul lạgitʼ tãṛãkʼ akan menakʼkoa. Noko hoṛ do Pạul ạuriko goje hạbicʼ cetʼge bako joma menteko kiriyạ akana. Arko sapṛao akana ar am ṭhen khon kathako ńel hohorkana.”</verse>
				<verse number="22">Maraṅ subedar do uni koṛa noa menkateye bidạkadea, “Am do noa katha ińem baḍae ocoakadiń ona do okoe ṭhen hõ alom lạiya.”</verse>
				<verse number="23">Maraṅ subeder do acʼren barea subedar hohoatʼkinteye metatʼkinạ, “Bar sae palṭon, eae gel aswariko ar barsae borlom palṭonko teheń ńindạ are baja okte Kạisạriạte calakʼ lạgitʼ ben sapṛao dohokoa.</verse>
				<verse number="24">Ar Pạul hõ sadom ben bebostaea jemon napaete disạm cakʼlaoicʼ Pheliks ṭhenpe idi seṭer daṛeae.”</verse>
				<verse number="25">Maraṅ subedar do noa ciṭhiye olkeda:</verse>
				<verse number="26">“Iń do Klạudius Lusius, maraṅ disạm cakʼlaoicʼ Pheliks ṭhen noa ciṭhiń oletʼkana. Ińakʼ johar ataṅtińme.</verse>
				<verse number="27">“Jihudiko do nui hoṛ sapʼkateko gojekan tahẽkana, menkhan iń do ińren palṭonko idikate uniyiń bańcao ạgukedea, enteń baḍaekeda uni do mitʼṭen Romi hoṛ kanae.</verse>
				<verse number="28">Ar baḍae sanakedeńa cedakʼko dusiyede kana mente. Onate uni do onkoakʼ maraṅ bạisireń idikedea.</verse>
				<verse number="29">Ariń baḍaekeda, onkoakʼ dhorom reakʼ ạn-ạriko babotre uniko dusikedea, menkhan gocʼ ocokʼ se hajotre bhorao ocokʼ leka jãhãn dos do bạnukʼtaea.</verse>
				<verse number="30">Ar uni birudre soṛojontro reakʼ kathań baḍaeketʼ khan iń do am ṭheniń kolkedea. Ar okoe uniko dusiyedekan onko hõń hukumatʼkoa jemon nuiakʼ dos reaṅko lạiam.”</verse>
				<verse number="31">Unre maraṅ subedarakʼ hukum leka Pạul do ńindạge ako sãote Antipatris nagraha hạbicʼko idikedea.</verse>
				<verse number="32">Ar dosar hilokʼ onko do aswariko sãote Pạulko kolkedete palṭon gaṛteko ruạṛ calaoena.</verse>
				<verse number="33">Ar aswariko do Kạisạriạreko seṭeren khan ciṭhi do disạm cakʼlaoicʼko emadea ar Pạul hõ uniakʼ tireko jimạkadea.</verse>
				<verse number="34">Disạm cakʼlaoicʼ do ciṭhiye paṛhaoketʼ khan Pạul oka jaegaren hoṛ kanae menteye kulikedea. Ar Pạul do Kilikiạ disạmren hoṛ kanae menteye baḍaeketʼ khan uni doe menkeda,</verse>
				<verse number="35">“Okoe hoṛko amko dusiakatʼme onko nonḍeko hecʼlen khan iń do amakʼ kathań ańjoma.” Tayomte uni do Herod rajakʼ hajotre Pạul horhoye lạgitʼe hukumatʼkoa.</verse>
			</chapter>
			<chapter number="24">
				<verse number="1">Mõṛẽ din tayom maraṅ naeke Ananiạs do Jihudikoren adom murubiko ar Tertullus ńutuman mitʼṭen ukil soṅgekate Kạisạriạteye calaoena ar Pạul birudre disạm cakʼlaoicʼ ṭhene lạliskeda.</verse>
				<verse number="4">Menkhan amakʼ somoe jemon alo nosṭokʼtam onateń nehõram kana, dayakate aleakʼ katha ańjom taleme. Ale do thoṛa kathate jotowakʼle lạiama.</verse>
				<verse number="5">“Alele ńṭoṭhadea nui hoṛ do mitʼṭen jhamelayicʼ kanae; uni do jao okte gulmale ehopʼeda. Uni do goṭa dhạrtiren Jihudiko talare gulmale ehopʼakada. Uni do Nasario dolren mitʼṭen ạyuricʼ kanae.</verse>
				<verse number="8">Ar ale okakole dusiyedekan, ona do unim kulile khange jotowakʼem baḍae daṛeakʼa.”</verse>
				<verse number="9">Ar Jihudiko hõ noa katha do sạri kana menteko suhi akada.</verse>
				<verse number="10">Unre disạm cakʼlaoicʼ do Pạul roṛ lạgitʼe isạrawade khan roroṛe ehopʼena, “Ińiń baḍaea, ḍher bochor khon am do noko Jihudi jạtkoakʼem bicạr ạguyeda; onate ạḍi rạskạ salakʼ iń reakʼ iń roṛetʼkana.</verse>
				<verse number="11">Teheń gelbar din khon bạ̃ṛti do baṅ hoeakana iń do sewae lạgitʼ Jerusalemteń rakapʼ calaolena. Arem suṭhik lekhan ona dom baḍae daṛeakʼa.</verse>
				<verse number="12">Ar okoeko dusiyediń kan onko do mundilre okoe tulucʼ hõ rapṭa rạpṭikʼ do bako ńṭoṭhadińạ sunạgogre se nagrahare jãhãrege hoṛko ạulạuko hõ bako ńṭoṭhadińạ.</verse>
				<verse number="13">Ar okaṭakʼ reakʼko dusiyedińkan ona reakʼ porman hõ onko do bako udukʼ daṛeama.</verse>
				<verse number="14">Iń do noa katha am ṭheniń aṅgoceda je, Jisu Mạsiakʼ hor, okaṭakʼ do onko dhorom birudko metakʼkan, iń do ona horrege ińren hapṛamkoren Isoriń sewawae kana. Moseakʼ ạn-ạri sãote okaṭakʼ juri menakʼ onare ar nạbikoakʼ olakʼre hõń pạtiạukʼ kana.</verse>
				<verse number="15">Onko cetʼlekako asokʼkan onkage iń hõ Isorre noa as menakʼtińạ je, dhorom ar bedhorom sanamkoge arhõko jiwetʼ beretʼ ocokʼa.</verse>
				<verse number="16">Onate iń do Isor ar manwako samaṅre jaoge ińakʼ bibek sapha dohoe reakʼ iń kurumuṭuyeda.</verse>
				<verse number="17">“Ḍher bochor tayom iń do Jerusalemteń senlena jemon iń jạtren reṅgecʼ-orecʼ hoṛko ṭaka-poesateń goṛo daṛeako ar dãṛẽ hõ jemoniń samaṅ daṛeakʼ.</verse>
				<verse number="18">Ado ińiń saphayen tayom tinre onań kạmikan tahẽkana unre onko do mundilreko ńelledińa. Ar iń ṭhen hoṛko hõ bako ṭhạurạulena se iń iạte jãhãn gulmal hõ baṅ hoelena.</verse>
				<verse number="19">Menkhan Asiạ Prodesren adom Jihudiko do onḍeko tahẽkana. Onkoge am ṭhen hijukʼ reakʼ jạruṛ tahẽkantakoa ar iń dusiyiń reakʼ jãhãnakʼ tahen tako khan onkogeko dusikińạ.</verse>
				<verse number="20">Se okoeko nonḍe menakʼko onkogeko men ocoge, maraṅ bạisi samaṅre tinreń teṅgo akan tahẽkana unre cetʼ dosko ńamletʼtińạ mente.</verse>
				<verse number="21">Eken noa mitʼṭen reaṅko dusi daṛeạńạ, iń do onko samaṅre teṅgokate ãṭ aṛaṅteń roṛletʼ tahẽkana, ‘gocʼko do arhõko jiwetʼ beredokʼa ar noa reaṅge teheń ape samaṅre bicạr hoyokʼ kantińạ.’ ”</verse>
				<verse number="22">Jisuakʼ hortetʼ reakʼakʼko Pheliks hõ bes okocʼtegeye baḍaekan tahẽkana. Uni do bicạr kạmi bondkateye menkeda, “Maraṅ subedar Lusiuse hecʼlen tayom iń do apeakʼ noa bicạriń chinḍạukatapea.”</verse>
				<verse number="23">Uni do Pạul horhoye lạgitʼ subedare hukumadea, menkhan thoṛa sạdhin macha dohoye reakʼ hõe metadea. Ar Pạulren gateko hõ hecʼkate jemon jạruṛleka uniko sapʼ sorae.</verse>
				<verse number="24">Ado thoṛa din tayom Pheliks do acʼren Jihudi bạhu Drusilla soṅgekateye hecʼena. Uni do Pạule hoho ạgu ocokedete uni ṭhen khon Jisu Mạsire pạtiạukʼ reakʼ kathae ańjomkeda.</verse>
				<verse number="25">Pạul do tinre dhorom horte calakʼ reakʼ, apnar sambṛaokʼ ar darakan bicạr reaṅe lạiadea, unre Pheliks do botorenteye menkeda, “Ma ńitokʼ do calakʼme; arhõ okte nạpitreń hohoama.”</verse>
				<verse number="26">Uni doe asokʼkan tahẽkana Pạul do nahakʼ ghuse emaea. Onate ghane ghạṛicʼ Pạul hoho ạgukate uni tulucʼe galmaraokan tahẽkana.</verse>
				<verse number="27">Ado bar bochor paromen khan Pheliks bodol Porkius Phestuse bahalena. Ar Pheliks do Jihudiko kusi ocoko lạgitʼ Pạul do hajotregeye doho oṭokadea.</verse>
			</chapter>
			<chapter number="25">
				<verse number="1">Ado Phestus ona ṭoṭhareye hecʼen khan pe din tayom Kạisạriạ khon Jerusalemteye rakapʼ calaoena.</verse>
				<verse number="2">Unre maraṅ naekeko ar Jihudi mukhiyạko do uni ṭhen senkate Pạul birudreko lạlisadea.</verse>
				<verse number="3">Onko do Phestus ạḍiko nehõradea jemon onkoreye dayakʼte Jerusalemte Pạule ạgu ocoye. Ona reakʼ karon do noage je, onko do horre tãṛãkʼkate Pạul goje reakʼko soṛojontrokan tahẽkana.</verse>
				<verse number="4">Unre Phestuse menkeda, “Pạul do Kạisạriạ reakʼ hajotre menaea ar iń do usạrage onḍeń calakʼkana.</verse>
				<verse number="5">Ar aperen adom ektiạrianko do iń sãoteko calakʼma ar uni hoṛ jãhãnakʼe dosakatʼ khan onakoko udukʼạńma.”</verse>
				<verse number="6">Phestus do onko talare irạl se gel din tahẽkate Kạisạriạteye ruạṛ calaoena. Ar dosar hilokʼ uni do bicạr duṛupʼakʼreye duṛupʼente acʼ samaṅre Pạul ạguye lạgitʼe hukumkeda.</verse>
				<verse number="7">Ar okoe Jihudiko Jerusalem khonko hecʼakan tahẽkan onko do Pạul onḍeye hecʼen khan uni beṛhaeteko teṅgo ạcurena ar ạḍi okocʼko dusikedea, menkhan onako reakʼ jãhãn porman do bako em daṛeada.</verse>
				<verse number="8">Unre Pạul doe roṛ dokʼenteye menkeda, “Iń do Jihudikoakʼ ạn-ạri se mundil se Rom maharaj birudre jãhãnakʼ bạń behok akada.”</verse>
				<verse number="9">Khan Phestus do Jihudiko kusi ocoko lạgitʼ Pạule metadea, “Noako dos reakʼ Jerusalemre jemoniń bicạr daṛeakʼ ona lạgitʼ cetʼ onḍe calakʼem khaṛagea?”</verse>
				<verse number="10">Unre Pạul doe menkeda, “Iń do ńitokʼ Kạisạrakʼ bicạr duṛupʼakʼ samaṅreń teṅgo akana ar Rom sorkar ṭhen bicạr ocokʼge lek kantińạ. Am hõ bes okocʼtem baḍaegea je, Jihudiko cetanre jãhãn behokakʼ do bạń kạmi akada.</verse>
				<verse number="11">Ar gujukʼ lek kạnạń mente jãhãnakʼ iń dos akatʼ khan iń do gujukʼ hõń rạjigea. Menkhan noko Jihudiko iń birudre okaṭakʼ dosteko dusiyedińkan ona judi sạriakʼ baṅ hoelen khan enḍekhan onko tire aṛakʼkạń reakʼ ektiạri do okoeakʼ hõ bạnukʼa. Iń do Kạisạrgeń dohaeae kana.”</verse>
				<verse number="12">Khange Phestus do acʼren sopolhako tulucʼ solhakateye menkeda, “Am do Kạisạrem dohae akawadea; Kạisạr ṭhengem calakʼa.”</verse>
				<verse number="13">Ado niạ thoṛa din tayom Jihudikoren Ạgrippa raj ar acʼren bạhu Bernike do Phestus johar emae lạgitʼ Kạisạriạtekin hecʼena.</verse>
				<verse number="14">Ar ḍher din onḍekin tahẽkante Phestus do Pạul reaṅ raje baḍae ocokedea. Uni doe menkeda, “Pheliks do mitʼṭen hoṛ hajotreye doho oṭoakadea.</verse>
				<verse number="15">Iń do tinre Jerusalemteń senlena unre maraṅ naekeko ar Jihudikoren mukhiyạko nui hoṛ birudre ạḍi okocʼko lạlisadiń tahẽkana ar sạjại emae lạgitʼko nehõradiń tahẽkana.</verse>
				<verse number="16">“Iń do onkoń metatʼko tahẽkana, ‘jãhãe hoṛ birudre jãhãeye lạlis khan enḍekhan okoeko lạlis akatʼ onko samaṅre bin dusạn sạbudokʼ reakʼ ạt ạuriye ńam hạbicʼ sạjại emae do Romikoakʼ niạmre bạnukʼa.’</verse>
				<verse number="17">“Ado onko Jihudiko iń sãoteko hecʼen khan begor bilomte dosar hilokʼge bicạri lạgitʼ iń duṛupʼena ar uni hoṛ ạguye reakʼ iń hukumkeda.</verse>
				<verse number="18">Ar okoe hoṛko uniko dusiyedekan tahẽkan onko do katha roṛ lạgitʼko teṅgoyen khan okań hudisetʼ tahẽkan onkan jãhãnakʼ do bako lạlisleda,</verse>
				<verse number="19">Menkhan akoakʼ dhorom leka mitʼṭen gocʼen Jisu reaṅko dusikedea. Ar Pạul ńutuman uni hoṛ do jorkateye menetʼ tahẽkana je, Jisu do jiwetʼge menaea.</verse>
				<verse number="20">Ar noako babotre cekateń tojbija ona bạń bujhạuletʼte uniń kulikedea, noako dusi reakʼ jemonem bicạrokʼ, onate Jerusalemte calakʼem khaṛagea se baṅ.</verse>
				<verse number="21">Menkhan maharajakʼ ṭhen bicạr ocokʼ lạgitʼe dohaeketʼ khan uni ṭhen ạuri kolkae hạbicʼ horhoye reakʼ iń hukumakada.”</verse>
				<verse number="22">Unre Agrippa do Phestuse metadea, “Iń hõ uni hoṛ reaṅ ańjom sanayediń kana.” Phestuse menkeda, “Gapagem ańjomtaea.”</verse>
				<verse number="23">Dosar hilokʼ Agrippa raj ar Bernike do maraṅ subedarko ar nagraharen manotan hoṛko sãote ạḍi ṭhosok sajkate bạisitekin boloyena. Ar Phestuse hukumketʼ khan Pạul do onḍeye ạgu ocoyena.</verse>
				<verse number="24">Unre Phestus doe menkeda, “E Agrippa raj ar nonḍe menakʼpe sanamkoge, ape do nui hoṛpe ńelekana; nui reaṅ Jihudiko do, Jerusalemre ar Kạisạriạre iń ṭhenko lạlis akada ar hohoateko menetʼ tahẽkana, nui hoṛ do jiwetʼ tahen lek doe baṅkana.</verse>
				<verse number="25">Menkhan ińiń ńelakada, nui hoṛ do gujukʼ sạjại emae leka jãhãnakʼ bae dos akada. Ar tinre uni do Kạisạre dohae adea unre maharaj ṭhen kolkae lạgitʼ iń goṭakeda.</verse>
				<verse number="26">Menkhan maraṅ maharaj ṭhen olokʼ leka nonkan cetʼge bạń ńamleda. Onate iń do Agrippa raj ar sanamko samaṅreń ạguakadea jemonpe kuliyete ol lạgitʼ jãhãnakʼ iń ńam daṛeakʼ;</verse>
				<verse number="27">ente iń bujre jãhãe kạidi hoṛ calane jokhecʼ uni upạrte lạlis reakʼ karon udug do jạruṛgea.”</verse>
			</chapter>
			<chapter number="26">
				<verse number="1">Unre Agrippa do Pạule metadea, “Apnar reaṅ roroṛiń aṛakʼam kana.” Unre Pạul do ti tiạrkate acʼ reaṅ noa kathae roṛkeda,</verse>
				<verse number="2">“E Agrippa raj, Jihudiko okako dusi akadiń ona birudre am samaṅre katha roṛ reakʼ ạtiń ńamketʼte bhạganiń bujhạukʼ kana,</verse>
				<verse number="3">am do Jihudikoakʼ cạliko ar reṭe peṭekʼkan reaṅakʼko bes okocʼtegem baḍae kana. Onate jiwi hataṛkate ińakʼ kathako ańjom lạgitʼ biseskaeteń nehõram kana.</verse>
				<verse number="4">“Iń do gidrạ khonge, metakʼme ińakʼ jion reakʼ pạhil khon ińakʼ disạmre ar tayomte Jerusalemren hoṛko talare cetʼlekan jioniń khemaoetʼ tahẽkan ona do sanam Jihudikoko baḍaegea.</verse>
				<verse number="5">Onko do ḍher din khonge ińko orom akadińạ ar goha emokʼko menle khan noako emdaṛeakʼa je, iń do aleakʼ dhoromre Phạrusiko ńutuman okaṭakʼ dol menakʼ ona Phạrusi dhorom leka jioniń khemaoetʼ tahẽkana.</verse>
				<verse number="6">Isor do aboren hapṛamko ṭhen okaṭakʼe gokʼletʼ tahẽkan onareń asokʼkante ńitokʼ ińakʼ bicạr hoyokʼkantińạ.</verse>
				<verse number="7">Aleren gelbar khũṭren hoṛko do siń-ńindạ mon ar ontorte Isor sewawaete ona gokʼakʼ reakʼ purạukʼtetʼ ńel reakʼ asre menakʼkoa. E maharaj, ona as iạtege Jihudiko do ińko dusiyediń kana.</verse>
				<verse number="8">Isor gocʼkoe jiwetʼ beretʼko noa katha do cedakʼ bape pạtiạuakʼ kana?</verse>
				<verse number="9">“Iń do apnargeń pạtiạukʼkan tahẽkana, Nasaretren Jisu birudre okań daṛeakʼ ona jotoge kạmi lek tińạ mente,</verse>
				<verse number="10">ar ṭhik onkage Jerusalemre hõń kạmiletʼgea. Maraṅ naekeko ṭhen khon ektiạri ńamkate Mạsire pạtiạukʼkan ḍherkoge hajotreń bhoraoletʼkoa ar onko gocʼ ocokore hõ rạjigeń tahẽkana.</verse>
				<verse number="11">Onko sạjạiko lạgitʼ mitʼ sunạgog khon eṭakʼ sunạgog hạbicʼ iń calakʼkan tahẽkana ar Jisu birudre katha roṛ lạgitʼ iń jormoṭetʼko tahẽkana. Onko cetanre nunạkʼ ãṭ raṅgao tahẽkantińạ je, onko khedko lạgitʼ bides reakʼ nagrahako hạbicʼ hõń calakʼkan tahẽkana.</verse>
				<verse number="12">“Nonkage mitʼ dhao maraṅ naekeko ṭhen khon ektiạri ar hukum ńamkate Damesekteń calakʼkan tahẽkana.</verse>
				<verse number="13">Menkhan E maharaj, unre tikin okte tahẽkana. Ar horre siń cando khon hõ bạ̃ṛti jhak jhak mitʼṭen marsal serma khon iń ar iń sãotenko beṛhaete bamberena.</verse>
				<verse number="14">Unre ale sanamkoge otrele bhindạṛena ar iń do mitʼṭen aṛaṅ Ibri pạrsite mitạń kaniń ańjomkeda, ‘E Sạul, E Sạul, cedakʼem khedeń kana? Jạnum bạisạu akatʼ ṭheṅgare kolsaete apnarakʼge cetʼ bam loksaneda?’</verse>
				<verse number="15">“Unreń menkeda, ‘E Probhu okoe kanam?’</verse>
				<verse number="16">“Probhui menkeda, ‘iń doń Jisu kana, onem khedeńkan. Ma ńitokʼ do beretʼme ar amakʼ jaṅgate teṅgokʼme. Sapʼ sosoricʼ ar goha lekate bahalme lạgitʼge iń do am ṭheniń ńelocoyena. Ar cetʼlekam ńelkedeń ar okaṭakʼ iń udukʼ am ona do eṭakʼko ṭhenem lạiya.</verse>
				<verse number="19">“E Agrippa raj, onate serma khon noa dorson hotete okakoń men ocoakan ona doń batao ạguakada.</verse>
				<verse number="20">Damesekre okoe menakʼko pạhilre onko ṭhen, ar ona tayom do Jerusalemrenko ar goṭa Jihudirenko ar boṅgan hoṛ jạtrenko ṭhen hõń porcar akada je, onko do kại khon mon ạcurkate Isor secʼ ruạṛokʼ lek takoa, ar nonkan kạmi lek takoa one okaṭakʼte sạbudokʼ baṅma onko do monko ạcur akada mente.</verse>
				<verse number="21">Onatege Jihudiko do mundilre sapʼkate gojeń reakʼko kurumuṭuyetʼ tahẽkana.</verse>
				<verse number="22">Menkhan Isor do teheń hạbicʼe goṛo akawạdińa ar onate nonḍe teṅgokate kạṭicʼ lạṭu sanamko ṭhen gohań emeda. Nạbiko ar Mose hõ okaṭakʼ hoyokʼgea menteko roṛakatʼ ona bahre do cetʼ hõ bạń roṛeda.</verse>
				<verse number="23">Ar ona katha do hoyokʼkana, Mạsi do duk jojom hoyokʼtaea ar unige pạhilre gocʼko khone jewetʼ beredokʼte acʼ jạtrenko ar boṅgan hoṛ jạtrenko ṭhen marsalakʼ rajosṭi reaṅ lại jạhir hoyokʼtaea.”</verse>
				<verse number="24">Ado Pạul nonkae roṛ dogokʼkan tahẽkanre Phestus do tạkicʼ daramkedete ãṭ aṛaṅteye menkeda, “E Pạul, am dom pagla akana. Ente ḍher bidiyạm hameṭ akada ar ona bidiyạgeye pagla oco akatʼmea.”</verse>
				<verse number="25">Unre Pạule menkeda, “Manotan Phestus, iń do bạń pagla akana. Okań roṛetʼkan ona do sạriakʼ ar soteteakʼ kathageń roṛeda.</verse>
				<verse number="26">Ente raj do noakoe baḍaegea ar iń do uni sãote sohosateń roṛ daṛeakʼa. Noa katha do khạṭigeń baḍaea je, noako mod khon okaṭakʼ hõ uni khon do baṅ okoakana, ente danaṅre noako do baṅ hoeakan.</verse>
				<verse number="27">E Agrippa raj, am do cetʼ nạbikoakʼ katha rem pạtiạukʼ kangea? Ińiń baḍaea pạtiạuatako kangeam.”</verse>
				<verse number="28">Khange Agrippa do Pạule metadea, “Am do cetʼ thoṛa okterege Isạiyiń lạgitʼem kurumuṭuyeda?”</verse>
				<verse number="29">Pạule menkeda, “Thoṛare hõ se ḍherre hõ, iń do Isor ṭheniń koejoṅ kana, eken am eskar do baṅ bickom teheń tinạkʼ do ińakʼ kathako ańjometʼkan onko sanamko jemon iń lekako hoyokʼ, eken noa sikṛi chaḍa.”</verse>
				<verse number="30">Unre raj doe beretʼena ar uni sãote disạm cakʼlaoicʼ Phestus ar Bernike ar onko sãote okoeko duṛupʼ akan tahẽkan onko sanamko hõko teṅgoyena.</verse>
				<verse number="31">Ona tayom onko do ona oṛakʼ bạgikateko calaoena ar ako ako talare memenko ehopʼena, “Nui hoṛ do gocʼ ocokʼ se hajot ocokʼ leka cetʼ hõ bae ceka akada.”</verse>
				<verse number="32">Ar Agrippa do Phestuse metadea, “Nui hoṛ do Kạisạr aloe dohaeae khane aṛakʼ ocokokʼgea.”</verse>
			</chapter>
			<chapter number="27">
				<verse number="1">Ado jahajte Itạliạte idileko goṭaketʼ khan Pạul ar eṭakʼ adom kạidiko do Julius ńutuman mitʼṭen subedarakʼ tireko jimạkatʼlea. Julius do maharaj Agustus palṭonko modren mitʼṭen subedare tahẽkana.</verse>
				<verse number="2">Ale do Adramuttium bondorre mitʼṭen jahajre decʼkatele mohnḍayena. Ona do Asiạ reakʼ eṭakʼ eṭakʼ bondorkote calakʼ lạgitʼ sapṛaoge tahẽkana. Makedoniạ disạmren Thessalonikiạ nagraharen Aristarkhos hõ ale sãoteye tahẽkana.</verse>
				<verse number="3">Dosar hilokʼ aleakʼ jahaj do Sidonrele teṅgokeda. Julius do Pạul sãote ạḍi mońje beoharkeda ar cerṭhakʼ lạgitʼ uniren gateko ṭhene sen ocoadea jemon acʼren gateko jạruṛokʼakʼ jiniskoko emdaṛeae.</verse>
				<verse number="4">Ado onḍe khon arhõ jahajko laṛaoketʼtalea. Menkhan samaṅ secʼ khone hoyetʼ tahẽkante ale do Kupros dip aṛetele calao idiyena.</verse>
				<verse number="5">Tayomte Kilikiạ ar Pamphuliạ aṛeteakʼ doreão paromkate Lukiạ Prodes reakʼ Murạ nagrahatele seṭerena.</verse>
				<verse number="6">Onḍe Subedar do Alekasandriạ reakʼ mitʼṭen jahaje ńamkeda. Ona jahaj do Itạliạ disạmte calakʼkan tahẽkante uni do ona jahajre aleye decʼketʼlea.</verse>
				<verse number="7">Aleakʼ jahaj do ḍher din hạbicʼ bại bạite calao idiyente ạḍi kosṭote Knidos nagraha sorle seṭerena, menkhan hoe do ar bae laha ocoatʼlea. Unre ale do Krete dip aṛete Salmone muhạ muhile calao idiyena.</verse>
				<verse number="8">Ar doreão aṛe aṛetele calao idiyente bhage bondorko metakʼ mitʼṭen jaegarele hecʼena. Ona sorrege Lassaea nagraha do tahẽkana.</verse>
				<verse number="9">Ado nonkate ḍher din parom calaoena. Ar upạs dinko paromente rabaṅ din hõ sor akan tahẽkana. Unre jahajte dãṛãn do muskilge hoyentalea. Onate Pạul do jahajren hoṛko sontorko lạgitʼe metatʼkoa,</verse>
				<verse number="10">“E ho ńelpe, ińiń ńeletʼkana noa dãṛãnre ạḍi loksan hoyokʼ tabona. Ona loksan do eken jahaj ar mal-jal reakʼ do baṅ, aboakʼ jiwi hõ loksanokʼ tabona.”</verse>
				<verse number="11">Menkhan subedar do Pạulakʼ katha bae luturatʼte jahaj calaoicʼ ar mạlikakʼ kathae ańjomkeda.</verse>
				<verse number="12">Ona bondorre rabaṅ din khemao lạgitʼ lek lekan jaega baṅkante ḍher hoṛgeko goṭakeda je, onḍe khon mohnḍakate hoedaṛeakʼ khan Phoenikiạte senkate rabaṅ dinko khemaoa. Phoenikiạ do Krete dipre jahaj teṅgoe reakʼ jaega tahẽkana. Noa jaegare dạkhin pạchim ar utạr pạchim secʼ do phaelaoge tahẽkana.</verse>
				<verse number="13">Ado tinre dạkhin khon hisitʼ hisitʼ hoeye ehopʼkeda unre onko doko hudiskeda ako okako khojkan tahẽkan onage hoeakana mente. Onate jahaj reakʼ loṅgorko rakapʼkeda ar Krete dip aṛe aṛeteko laha idiyena.</verse>
				<verse number="14">Menkhan thoṛa tayom khange ona dip khon Eurakolonko metakʼ mitʼṭen kajak hoe ehopʼena, ar jahaj do ona hoere paṛaoena.</verse>
				<verse number="15">Hoe iạte samaṅ secʼ do bale laha daṛeada; onate laha idikʼ kurumuṭu baṅkate jahaj do hoe rele ḍombol ocoada.</verse>
				<verse number="16">Ar Klạudako metakʼ mitʼṭen kạṭicʼ dip oka secʼ do hoe baṅ tahẽkan ontele calao idiyena ar jahajre okaṭakʼ lạukạ tahen ona do ạḍi kosṭote rạpudokʼ khonle rukhiyạkeda.</verse>
				<verse number="17">Hoṛko do jahajre onako or rakapʼketʼ khan barahikote jahaj reakʼ kholko tolkeda jemon ona reakʼ toktako alo begarokʼ. Ar Surtisko metakʼ doreão reakʼ bạl gadare gạḍiạukʼ botorte badamko raṛa pheḍketʼte jahaj do hoere ḍombolokʼ lạgitʼko aṛakʼada.</verse>
				<verse number="18">Ar birbãote aleakʼ jahaj do nonka sokojokʼ ehopʼena je, dosar hilokʼ hoṛko do jahaj reakʼ bojhako dakʼreko giḍikada.</verse>
				<verse number="19">Tesar hilokʼ hõ onko do akoakʼ tite jahaj reakʼ jisinkoko giḍikada.</verse>
				<verse number="20">Ar ḍher din hạbicʼ siń cando se ipilko celege bako ńel ńamlena ar botorgeye hoe idiyetʼ tahẽyena. Ar mucạtʼre bańcaokʼ reakʼ as do cabayentalea.</verse>
				<verse number="21">Hoṛko ḍher din khon cetʼge bako jomakatʼ tahẽkante Pạul do onko samaṅre teṅgoyenteye menkeda, “E ho, ape do ińakʼ katha ańjomkate Krete dip khon jahaj baṅ laṛaoge boge tahẽkantapea. Enḍekhan noa muskil ar loksanre do ohope paṛaolena.</verse>
				<verse number="22">Menkhan ńitokʼ iń nehõrapekana, monre dil dohojoṅpe, ente ape modren okoe hõ bape gujukʼa; eken noa jahaj chaḍa.</verse>
				<verse number="23">Ente ińiń okoeren kan ar okoeyiń sewawaekan uni Isorren mitʼṭen goḍet do ńindạ iń pheḍre teṅgoyenteye metadińạ,</verse>
				<verse number="24">‘E Pạul, alom botorokʼa. Am do Kạisạr samaṅre teṅgokʼ hoyokʼtama. Ar noa jahajre tinạkʼ do am sãoteko calakʼkan onko sanamkoakʼ jiwi Isor do dayateye dan akawatʼmea.’</verse>
				<verse number="25">Onate monre dil joṅpe. Isorre noa pạtiạu menakʼtińạ je, uni okae menakawạdiń ona do hoyokʼgea.</verse>
				<verse number="26">Ar abo do oka dipre coṅ bon ḍhaṅokʼa.”</verse>
				<verse number="27">Ale do Adriạ doreão cetante onkage calakʼtegele tahẽyena. Ar gelpon mãhã hilokʼ tala ńindạ okte jahaj calaoko doko onmankeda je, ghuṭu sorko hecʼakana mente.</verse>
				<verse number="28">Onko do soṅkateko ńelkeda onḍe do irạlgel moka khạndri dakʼ tahẽkana. Arhõ thoṛa tayomko soṅkeda, onḍe do turui gel moka khạndri dakʼko ńamkeda.</verse>
				<verse number="29">Ado dhirire bajaokʼ botorte jahaj reakʼ tayom secʼ khon ponea loṅgorko caḍokeda ar siń marsal lạgitʼ koejoṅko ehopʼena.</verse>
				<verse number="30">Ar jahajren nạbiko do jahaj khon dạṛ reakʼko kurumuṭuketʼte samaṅ secʼ khon loṅgor caḍoea mente jahaj reakʼ lạukạ doreãoreko pheḍkeda.</verse>
				<verse number="31">Unre Pạul do subedar ar palṭonkoe metatʼkoa, “Noko nạbiko jahajre bako tahen khan rukhiyạ ohope ńamlea.”</verse>
				<verse number="32">Khan palṭonko do lạukạ reakʼ barahikoko samakʼ topakʼketʼte dakʼreko aṛakʼgotʼkada.</verse>
				<verse number="33">Ado ạuri marsalokʼre Pạul do sanamko thoṛa jom lạgitʼ nehõratʼkoteye metatʼkoa, “Teheń gelpon din hoyokʼ kana, ar cetʼ hoyokʼa baṅ hoyokʼa ona reakʼ bhabnate upạsge menakʼpea ar cetʼge bape jom akada.</verse>
				<verse number="34">Menkhan ńitokʼ do thoṛa jom reakʼ iń nehõrape kana. Ente bańcao tahen lạgitʼ jojom jạruṛtapea. Ente, apeakʼ bohokʼ reakʼ mitʼṭen upʼ hõ baṅ nosṭokʼtapea.”</verse>
				<verse number="35">Ado noa katha menkate Pạul do piṭhạ hataokate onko samaṅre Isore gun manao joharadea ar ona kecakʼkate jojome ehopʼena.</verse>
				<verse number="36">Unre onko sanamko dilko ńamketʼ khan jojomko dhurạuena.</verse>
				<verse number="37">Jahajre jotote ale do bar sae eae gel turui hoṛle tahẽkana.</verse>
				<verse number="38">Ar sanamkoko jom biyen khan jahaj reakʼ hamal komao lạgitʼ joto guhum do doreãoreko giḍikada.</verse>
				<verse number="39">Ado setakʼ bela ona jaega do bako ńel orom daṛeada, menkhan onko do mitʼṭen huḍiń macha doreãoko ńel ńamkeda one ona reakʼ aṛe do gitilte perecʼge tahẽkan. Unreko goṭakeda jahaj do ona aṛere idikateko ḍhaṅkakʼa.</verse>
				<verse number="40">Onate onko do jahaj reakʼ loṅgorko getʼkate doreãoreko giḍikada ar hạl reakʼ tonol doko raṛakada. Inạ tayom hoe ńam lạgitʼ laha reakʼ badomko rakapʼkeda ar aṛe secʼ laha idiyente ona do gitilre ḍhaṅena.</verse>
				<verse number="41">Ar jahaj reakʼ samaṅ secʼ gạḍiạu uricʼente teṅgo hapeyena ar ḍheoko reakʼ tạpiste jahaj reakʼ tayom secʼ do rạpudokʼ ehopʼena.</verse>
				<verse number="42">Unre palṭonko do kạidiko gocʼko reakʼko goṭakeda jemon onko modre okoe hõ paera oḍokokʼte aloko dạṛ daṛeakʼ.</verse>
				<verse number="43">Menkhan subedar do Pạul bańcaoe lạgitʼ mon tahẽkantaete palṭonko akoakʼ sana leka bae kạmi ocoatʼkoa. Uni doe hukumkeda okoe paerakʼko baḍae onko do pạhilre jahaj khon don pheḍokʼte guṭuteko rakabokʼma,</verse>
				<verse number="44">ar sarecʼko do jahaj reakʼ tokta se eṭakʼ jãhãnakʼ kaṭ kuṭrạ sapʼkateko paera rakabokʼma. Ar nonkate sanamko nirạite ghuṭuteko rakapʼena.</verse>
			</chapter>
			<chapter number="28">
				<verse number="1">Ado nirạite ghuṭutele rakapʼen khan ona do Malṭa dip kana mentele baḍaekeda.</verse>
				<verse number="2">Ona dipren hoṛko do ale sãote ạḍi mońjko beoharkeda. Unreye dakʼetʼkan tahẽkana ar rabaṅkan tahẽkante onko do seṅgel jolkate sanamkoko hohoatʼlea.</verse>
				<verse number="3">Pạul do mitʼ bojha rohoṛ jhuriko samṭaokate seṅgelreye khadleketʼ khan seṅgel reakʼ lolote mitʼṭen bisan biń do ona bojha khone oḍokena ar Pạulakʼ tireye gerbitʼena.</verse>
				<verse number="4">Ado Pạulakʼ tire uni biń ḍhilwạṅ akanko ńelkede khan ona dipren hoṛ doko menana, “Nui hoṛ doe khũniạhi kana ente doreão khone bańcaoenre hõ hokren bicạricʼ do jiwetʼ bae tahẽ ocoaekana.”</verse>
				<verse number="5">Menkhan Pạul do uni biń seṅgelreye irci giḍikadea ar cetʼ hõ bae hạnlena.</verse>
				<verse number="6">Hoṛko doko hudisetʼ tahẽkana uniakʼ hoṛmo do phulạkʼtaea se ackageye gocʼ bhindạṛokʼa nahakʼ. Menkhan ḍher ghạṛicʼre hõ unire cetʼge baṅ hoyokʼkanko ńelketʼ khan hudis ạcurenteko menkeda, “Uni doe deb kana.”</verse>
				<verse number="7">Ona jaegare sorre Publius ńutuman mitʼṭen napṛakʼ hoṛ do jumidari tahẽkantaea. Uni do acʼakʼ oṛakʼteye idiketʼlea ar pe din hạbicʼ ạḍi mońjteye peṛaketʼlea.</verse>
				<verse number="8">Unre Publiusren apattetʼ do ruạ ar amasateye jaṛao akan tahẽkana. Pạul do bhitrite uni ṭhene boloyena are koeadea ar capokedeteye bogekedea.</verse>
				<verse number="9">Ado noa ghoṭna tayom ona dipren sarecʼ sanam rugiko hecʼkateko boge ocoyena.</verse>
				<verse number="10">Onko do ạḍi lekateko manotketʼlea ar tayomte jahaj laṛao jokhecʼ aleakʼ jạruṛokʼakʼko bojha gotʼatʼlea.</verse>
				<verse number="11">Niạ pe cando tayom ale do mitʼṭen jahajtele mohnḍayena. Ona jahaj do inạ diprege rabaṅ dine ṭalao akatʼ tahẽkana. Ona do Alekasndriạ nagraha reakʼ jahaj tahẽkana ar ona reakʼ bohokʼre jawa debakʼ muṭhạn tahẽkana.</verse>
				<verse number="12">Ale do Surạkusre jahajle teṅgoketʼte onḍe pe dinle tahẽyena.</verse>
				<verse number="13">Ar onḍe khonle monḍhayente Regiumrele seṭerena. Ar dosar hilokʼ dạkhin secʼ khone hoeyetʼ tahẽkante tesar hilokʼ do Puteolitele seṭerena.</verse>
				<verse number="14">Onḍe do thoṛa biswạsi boehakole ńamketʼkoa. Onko do ako sãote mitʼ hapta tahen lạgitʼko nehõratʼlea. Nonkate ale do Romtele hecʼena.</verse>
				<verse number="15">Onḍenko biswạsi boehako do aleakʼ hijukʼ reaṅko ańjom akatʼ tahẽkana. Ar horte ale sãote soṅgekʼ lạgitʼ onkoren adomko do Appius Haṭ, ar adomko do Pe Sạrại ato hạbicʼ ale daramko oḍok hecʼena. Khan noko hoṛko ńelte Pạul do Isore sarhaokedea ar acʼ hõ monre udgạue ńamkeda.</verse>
				<verse number="16">Ar Romtele seṭeren khan Pạul do acʼ eskar mitʼṭen oṛakʼre tahen lạgitʼ hukume ńamkeda. Ar mitʼṭen palṭon do uniye pahrayede kan tahẽkana.</verse>
				<verse number="17">Pe din tayom Pạul do onḍenko Jihudiko mukhiyạko mitʼ ṭhene hoho jarwaketʼkoa. Adoko jarwayen khan Pạul do onkoe metatʼkoa, “E ińren boehako, iń do abo jạtrenko se hapṛamkoakʼ cạli birudre cetʼge bạń ceka akada, enhõ Jerusalemre sapʼ ocokate Romikoakʼ tireń jimạ ocoakana.</verse>
				<verse number="18">Arko kuli baṛakediń khan onko do aṛakʼkạńgeko menleda, ente gocʼ ocokʼ lek jãhãn cetʼ dosge bạń kạmi akada.</verse>
				<verse number="19">Menkhan Jihudikoko roṛ daramketʼ khan maharaj Kạisạr dohaeae lạgitʼ jạruṛ hoyentińạ. Menkhan iń jạtren hoṛko jãhãnakʼ dusiko lạgitʼ do bạń hecʼakana.</verse>
				<verse number="20">Onate iń do apeko sãote ńapamokʼ ar galmarao lạgitʼ iń khojkeda. Ar Israel jạtkoakʼ oka as menakʼ ona lạgitʼge iń do noa sikṛiteń tol ocoakana.”</verse>
				<verse number="21">Unre Jihudi mukhiyạkoko metadea, “Jihudạ khon am reaṅ do jãhãn ciṭhige bale ńam akada. Ar boehako modren okoe hõ onḍe hecʼkate am reaṅ cetʼge bako baḍae ocoakatʼlea se jãhãn bạṛicʼ do bako roṛakada.</verse>
				<verse number="22">Menkhan ale do amakʼ mon reakʼ kathakole ańjomtama, ente alele baḍaea joto jaegarege hoṛko do ona dol reakʼ birudre kathako roṛeda.”</verse>
				<verse number="23">Onko do Pạul são ńapamokʼ lạgitʼ mitʼṭen dinko goṭakeda. Ar Pạul okareye tahẽkan onḍe do onko chaḍa arhõ aema hoṛko hecʼena. Unre Pạul do setakʼ khon ạyupʼ hạbicʼ Isorakʼ raj reaṅe galmaraoatʼkoa are bujhạuatʼkoa. Uni do Moseakʼ ạn-ạri ar nạbikoakʼ puthi khon hõ Jisu reaṅe bujhạu akokan tahẽkana.</verse>
				<verse number="24">Ar uni okakoe roṛketʼ onate adomko doko pạtiạuena ar adomko do bako pạtiạulena.</verse>
				<verse number="25">Pạulakʼ kathate ako talare katha baṅ jurilente onko do onḍe khonko calaoena. Adoko calakʼ lahare Pạule menkeda, “Sonot Jiu do Jesaea nạbi hotete aperen hapṛamko ṭhen ṭhikgeye roṛlakʼa,</verse>
				<verse number="26">Noko hoṛ senkate metakom, ańjom dope ańjomgea, menkhan bape bujhạua, ńeńel dope ńeńelgea menkhan bape oroma.</verse>
				<verse number="27">Noko hoṛakʼ ontor do goṛdhoyentakoa, lutur hõ tepetʼ akan takoa, ar mẽtʼ doko jạpitʼ akatʼtakoa, jemon mẽtʼte aloko ńeńel, luturte aloko ańjom, ar ontorte aloko bujhạu, ar bogekʼ lạgitʼ iń ṭhen aloko ruạṛ hijukʼ.</verse>
				<verse number="30">Ar Pạul do purạ bar bochor acʼakʼ bhaṛa oṛakʼreye tahẽkana ar acʼ ṭhen bolokʼ sanamkogeye ataṅetʼko kan tahẽkana.</verse>
				<verse number="31">Uni do sohosate ar bin akoṭte Isorakʼ raj reakʼe porcaretʼ tahẽkana ar Probhu Jisu Mạsi reaṅe cetʼakokan tahẽkana.</verse>
			</chapter>
		</book>
		<book number="45">
			<chapter number="1">
				<verse number="1">Iń Pạul Jisu Mạsiren golam do Rom nagraharen biswạsiko ṭhen noa ciṭhiń oletʼkana. Isor do acʼren apostol hoyokʼ lạgitʼe hoho akawạdińa ar uniakʼ bhage sombat porcar lạgitʼ hõe bachao akadińạ.</verse>
				<verse number="2">Isor do acʼren nạbiko hotete sonot sostorkore noa bhage sombat reakʼ laharegeye gokʼ dohoakatʼ tahẽkana.</verse>
				<verse number="3">Ona bhage sombat do hoyokʼ kana acʼren Hopon reaṅge. Ar uni Hopon kangeae Jisu Mạsi, ar aboren Probhu do. Hoṛmo secʼ lekate uni do Dạud bõsrengeye tahẽkana,</verse>
				<verse number="4">ar acʼren sonot Jiute uni do maraṅ daṛe salakʼ gocʼko khone jiwetʼ beretʼente Isorren Hopon menteye sodorlena.</verse>
				<verse number="5">Uni hotete ar uniakʼ ńutum iạte ale do daya ar apostol hudạle ńamakada, jemon sanam jạtren hoṛko pạtiạukʼte Isorakʼko bataotae.</verse>
				<verse number="6">Onko hoṛko modre ape hõ menakʼpea. Jisu Mạsiren hoṛ hoyokʼ lạgitʼ Isorge ape doe hoho akawatʼpea.</verse>
				<verse number="7">Rom nagraharen okoeko hoṛ do Isore dulạṛetʼko ar acʼren hoṛ hoyokʼ lạgitʼe hohoakatʼko, onko sanamko ṭhen, metakʼme ape ṭhenge iń do noa ciṭhiń oletʼkana. Aboren Isor Baba ar Probhu Jisu mạsi doe mãyã apema ar suluke dan apema.</verse>
				<verse number="8">Pạhilrege iń do Jisu mạsi hotete ape sanamko iạte ińren Isoriń gunmanao joharae kana, ente apeakʼ biswạs reakʼ katha do goṭa dhạrtire pasnao akana.</verse>
				<verse number="9">Isorren Hopon reaṅ bhage sombat porcarte ińakʼ goṭa ontorte iń do Isoriń sewawae kana. Iń do tinạkʼ dhaoiń koejoṅkan unạkʼ dhaoge apeń disạ akatʼpea, ar onaren goha do unige.</verse>
				<verse number="10">Ińakʼ koejoṅ do noage, jãhã lekate Isor reakʼ monete jemon ape ṭheniń sen daṛeakʼ.</verse>
				<verse number="11">Ar ape daṛe ocope lạgitʼ jemon jãhãn Jiuanakʼ daya daniń em hạṭiń daṛeape onate ape tulucʼ ńapamokʼ iń menjoṅ kana.</verse>
				<verse number="12">Noa do hoyokʼ kana, abo sanamko jemon apan ạpin biswạs khon udgạu bon ńam.</verse>
				<verse number="13">E boehako, noa katha baḍaepe, ḍher dhao ape ṭhen calakʼ sanaledińre hõ ńit hạbicʼ akoṭakʼko do hecʼạń kangea. Cetʼleka eṭakʼ eṭakʼ jaegakore boṅgan hoṛ jạtrenko talare porcarkate jo iń ńamakatʼ, onkage apeko talare hõ thoṛa jo ńam reakʼ aste ape ṭhen calakʼ iń menjoṅ kana.</verse>
				<verse number="14">Sobbho ar osobbhoko, akelanko, bebujko ar sanamko ṭhenge iń do rinakatʼ hoṛ leka kạnạń.</verse>
				<verse number="15">Onate okoe Romre menakʼpe ape ṭhen hõ Jisu Mạsi reaṅ bhage sombat jạhirape lạgitʼ doń khaṛagea.</verse>
				<verse number="16">Jisu Mạsi reaṅ noa bhage sombat iạte iń do bạń lajaokʼ kana, ente noa bhage sombat do Isorakʼ daṛe kana one oka hotete uni do sanam biswạsiko kại khone bańcaoko. Pạhilte do Jihudiko, ar ona tayom do boṅgan hoṛ jạtrenkoge.</verse>
				<verse number="17">Isor manwako cetʼlekate dhorom menteye ataṅko ona do bhage sombat hotete sodor akana. Etohopʼ khon mucạtʼ hạbicʼ pạtiạu hotetege manwa do eken dhorom menteye ataṅ ocokʼa. Sonot sostorre olakana; “Dhoromicʼ do pạtiạu hotete jione ńama.”</verse>
				<verse number="18">Manwa do Isorakʼ sạriakʼtetʼ bedhoromteko ten esetʼeda, onate sanam bebhokti ar sanam bedhorom kạmiko iạte serma khon Isorakʼ edre do manwakore sodorokʼ kana.</verse>
				<verse number="19">Isor reaṅ oka baḍaeyokʼakʼ ona do manwako ṭhen pusṭạugea, ente Isor acʼtetʼge onko ṭhen onae sodor akada.</verse>
				<verse number="20">Isorakʼ oka gun mẽtʼte baṅ ńelokʼkan, metakʼme uniakʼ jaejug reakʼ daṛe ar uniakʼ Isortetʼ do sirjon reakʼ etohopʼ khonge pusṭạute sodorgea. Uniakʼ sirjon khonge manwa do bes okocʼte onako ńel oromeda arko bujhạu daṛeakʼ kana. Niạ tayom manwakoakʼ do ar jãhãn ạnḍuṅteakʼ baṅ tahena.</verse>
				<verse number="21">Manwa do uni reakʼakʼko baḍaekatere hõ Isor mente bako mạhimawadea, ar bako gunmanao joharadea. Onkoakʼ hudisjoṅakʼko do ạuṛiakʼena ar onkoakʼ bebuj ontor do ńutte perecʼ akana.</verse>
				<verse number="22">Onko do akote akelan hoṛ menteko lạiạgokʼkanre hõ asokaete onko doko lelhagea.</verse>
				<verse number="23">Jaejug ṭhonokte perecʼicʼ Isor sewa bạgikate onko do manwako, cẽṛẽko, janwarko ar leńokʼ ṭunḍạṅokʼkoakʼ muṭhạnko sewawakʼ kana.</verse>
				<verse number="24">Onate Isor do manwako akoakʼ ontor reakʼ bạṛicʼ sana ar hirkhạwakʼ kạmi lạgitʼe aṛakʼatʼkoa. Onate onko do ako akore hirkhạwakʼko kạmikante akoakʼ hoṛmoko bemanoteda.</verse>
				<verse number="25">Isorakʼ sạriakʼtetʼ bạgikate eṛeakʼko ataṅ akawana. Sisirjạuicʼ bạgikate uniakʼ sirjạuakʼko sewawakʼ kana, menkhan sanam mạhima do jaejug hạbicʼ uni sisirjạuicʼakʼ kangea. Amen.</verse>
				<verse number="26">Manwa noakoko kạmi akatʼte Isor do lajaote perecʼ rij roṅreye soprotkatʼkoa. Ente maejiuko do herel tulucʼ baṅkate eṭakʼ maejiuko tulucʼ bạṛicʼ ar lajao paṛaoakʼ kạmiko kạmi kana.</verse>
				<verse number="27">Onkage herel hõ maejiuko baṅkate herel tulucʼ rij roṅteko jaljalaokʼ kana; ar herel do herel tulucʼ lajao paṛaoakʼ bạṛicʼ kạmiko kạmikana. Onate onko mitʼke mitʼ hoṛ do akoakʼ bạṛicʼ kạmi reakʼ sạjại akoregeko ńameda.</verse>
				<verse number="28">Nonkate manwa do Isor bako manaoedete Isor hõ kại monreye soprotkatʼkoa, ar onatege manwa do be ṭhikakʼko kạmikana.</verse>
				<verse number="29">Jotolekan bedhorom, dusṭạmi, laloc, nicạṛakʼ, hiskạ, khũn, kạphạriạu, eṛe ar eṭakʼkoakʼ loksan tako reakʼ sanateko perecʼ akana. Onko do eṭakʼ hoṛ reaṅko cuglia,</verse>
				<verse number="30">eṭakʼkoakʼko oktawa ar Isorko hirkhạwaea. Onko do raṅgaokʼko, usul monanko ar bạḍạiko kanako. Bedhorom kạmi lạgitʼ nawa nawa ponthako ńamtotʼeda. Onko do go-baba bebataoko kanako,</verse>
				<verse number="31">boge bạṛicʼ papachnao reakʼ akel bạnukʼtakoa, bepạtiạrko kanako. Gharońjrenko lạgitʼ dulạṛ do bạnukʼtakoa, enteko kumãyãgea.</verse>
				<verse number="32">Isorakʼ bicạr reakʼ katha mońjtegeko baḍaea je, okoe nonkanakʼko kạmi onko do gujukʼ sạjại lek kanako mente. Ar noa katha baḍaekate hõ eken niạgeko kạmikana ona do baṅ, bickom eṭakʼko hõ onkan kạmi lạgitʼko sãhãkʼako kana.</verse>
			</chapter>
			<chapter number="2">
				<verse number="1">Jãhãege noa iạte eṭakʼkoe dusiko enḍekhan uniń metaea, amakʼ ạnḍuṅteakʼ do okortam? Am do eṭakʼkom dusiyetʼkore apnarge cetʼ dusi mente bam sạbudokʼ kana? Ente eṭakʼko dom dusiyetʼkoa menkhan am do onagem kạmikana.</verse>
				<verse number="2">Baḍaegea bon okoe nonkanakʼko kạmikan Isor do onko hok reakʼgeye bicạrkoa.</verse>
				<verse number="3">Oka kạmi lạgitʼ eṭakʼkom dusiyetʼko ona kạmige am hõm kạmiyetʼ khan enḍekhan cetʼ Isorakʼ sạjại khonem paskao daṛeakʼa?</verse>
				<verse number="4">Am do Isorakʼ asambheṛ daya, sahao daṛe ar soborim neṅghaoetʼtaea. Am dom hiṛiń akada, Isorakʼ noa daya do kại khone ạcur ruạṛetʼmea mente.</verse>
				<verse number="5">Menkhan amakʼ mon do keṭecʼgea; am do kại khon mon ạcur bam khojkana. Onate am do Isorakʼ edre tis sodorokʼ, enhilokʼ lạgitʼ amakʼ paona sạjạyem sõcjoṅkana. Ar unrege Isorakʼ dhorom bicạr do sodorokʼa.</verse>
				<verse number="6">Uni do mitʼke mitʼ hoṛ akoakʼ kạmi lekae halawakoa.</verse>
				<verse number="7">Okoe sombhuri salakʼ bhage kạmikote Isor ṭhen khon ṭhonok, man ar bin maraokʼ jionko khojkan, onkoge Isor do jaejug jione emakoa.</verse>
				<verse number="8">Menkhan okoe akoakʼ sana lekako senokʼ, ar sạriakʼ baṅ bataokate bedhoromakʼko bataoetʼkan, Isor do onko ạḍi bạṛicʼe sạjạikoa.</verse>
				<verse number="9">Okoe bạṛicʼakʼko kạmikan onko mimitʼko do duk saset ar santaoko ńama. Pạhilre Jihudiko, ar ona tayom do boṅgan hoṛ jạtrenko.</verse>
				<verse number="10">Menkhan bhageakʼ kạmikanko do ṭhonok, man ar sulukko hameṭ joṅa. Pạhilre Jihudiko ar ona tayom do boṅgan hoṛ jạtrenkoge.</verse>
				<verse number="11">Ente Isor ṭhen mẽtʼãhã beṅgetʼakʼ do bạnukʼ anaṅ.</verse>
				<verse number="12">Moseakʼ ạn-ạri bahre tahẽkate okoeko kạiyetʼkan onko do begor ạntegeko nosṭokʼa. Menkhan okoe ạn bhitrire tahẽkateko kạiyetʼ onkoakʼ bicạr do ạn hotetege hoyokʼa.</verse>
				<verse number="13">Okoe eken ạn reakʼ kathako ańjometʼkan onko do Isor samaṅre dhorom doko baṅkana, menkhan ạn lekate calakʼkankoge Isor do dhorom menteye ataṅkoa.</verse>
				<verse number="14">Boṅgan hoṛ jạtrenko do Moseakʼ ạn bako ńamakada, menkhan enrehõ onko do apnar khonge ạn lekako kạmiyeda, ar ạn bako ńamakatʼre hõ onko do apnar lạgitʼ ạn kanako.</verse>
				<verse number="15">Ente ạn lekate oka lekge ona do onkoakʼ ontorrege ol menakʼa. Ar onkoakʼ bibek hõ ona gohageye emetʼkana. Onkoakʼ hudisge oka oka jokhecʼ doe dusikoa, arhõ oka jokhecʼ doe onko sejokʼa.</verse>
				<verse number="16">Oka hilokʼ Isor do Jisu Mạsi hotete manwakoakʼ okoakʼkoe bicạra enhilokʼge ona do sodorokʼa. Ar okaṭakʼ bhage sombatiń porcaretʼkan ona lekage bicạr do hoyokʼa.</verse>
				<verse number="17">Am do apnarte Jihudiyem ńumogokʼ kana? Am do Moseakʼ ạn-ạrikorem hirlạ joṅkana ar apnarte Isorren hoṛ mentem gorbokʼ kana.</verse>
				<verse number="18">Isor okae khojkan ona dom baḍaegea ar okaṭakʼ bhageakʼkan ona dom aṅgoceda, ente ạn-ạri khonge ona sikhnạt dom ńamakada.</verse>
				<verse number="19">Am dom hudiseda kãṛãko horem udukʼ akokana. Ar ńutre okoe menakʼko onko ṭhen do marsal lekam hudisokʼ kana.</verse>
				<verse number="20">Amakʼ hudisre, bebujko dom sudhrạuetʼkoa ar ạn-ạri reaṅ sikhạuna bako ńamakatʼ hoṛ dom cetʼako kana. Ạnre akel ar sạritetʼ menakʼ iạtege noako dom hudis aṭkareda.</verse>
				<verse number="21">Bhagegea, eṭakʼ hoṛkom cetʼakokanre am do cedakʼ bam cetʼjoṅ kana? Am dom porcareda, “Alom kombṛoea,” Menkhan amge cetʼ bam kombṛoyeda?</verse>
				<verse number="22">Am dom menetʼkana, “Alom laṭghaṭa,” Menkhan amge cetʼ bam laṭghaṭeda? Am ma murtikom hirkhạwako kan, menkhan amge cetʼ murtikoakʼ mundilte bolokate bam kombṛoyeda?</verse>
				<verse number="23">Am do ạn-ạrikotem gorbokʼ kana, menkhan amge ạn bam bataoetʼte Isorge cetʼ bam opomanede kana?</verse>
				<verse number="24">Sonot sostorre olakana, “Ape iạtege boṅgan hoṛ jạtrenko do Isorakʼ ńutumko opomanwakʼ kana.”</verse>
				<verse number="25">Ạn-ạrikom senakʼkan khan enḍekhan khatna do porhoanakʼ kangea, menkhan ạn-ạri bam bataoetʼ khan khatna akanre hõm Isor samaṅre do bin khatna akan hoṛ lekanam.</verse>
				<verse number="26">Onate jãhãe bin khatna hoṛ ạn-ạrikoe manaoetʼ khan enḍekhan Isor do cetʼ khatna akan hoṛ mente bae aṅgocea?</verse>
				<verse number="27">Am ṭhen ma coṅ olakʼ ạnko menakʼge ar khatna hõm khatna ocoakange. Menkhan ạn-ạriko bam bataoetʼ khan okoe bin khatnare hõ ạnkoe manaoetʼ, uni do cetʼ ạn bam bataoetʼkante bae dusimea?</verse>
				<verse number="28">Eken bahre secʼte okoeye Jihudikan uni do khạṭi Jihudi doe baṅkana. Ar hoṛmo bahre secʼte khatna akanicʼ hõ khạṭi khatnayicʼ doe baṅkana.</verse>
				<verse number="29">Menkhan ontorte okoe doe Jihudikan uni kangeae khạṭi Jihudi. Ar khạṭi khatna akan reakʼ kạmi hõ ontorrege hoyokʼa. Ona do sonot Jiu reakʼakʼko kana, olakʼ ạnko pańjae reakʼ do baṅkana. Nonkan hoṛ do manwa secʼ khon sarhao bako ńama, menkhan Isor khon sarhao doko ńamgea.</verse>
			</chapter>
			<chapter number="3">
				<verse number="1">Ar onkage hoyokʼ khan enḍekhan Jihudikoakʼ do bises cetʼ porho hoeakana? Ar khatnakʼ reakʼ porho baṅ cetʼkan?</verse>
				<verse number="2">Joto secʼ khonge porhowanakʼ hoeakana. Pạhilte Isor do acʼakʼ katha Jihudikogeye ematʼko tahẽkana.</verse>
				<verse number="3">Onko modre adom hoṛ do bako pạtiạulena, menkhan onate do cekayena? Onko bako pạtiạu akan iạte Isor hõ cetʼ bepạtiạricʼe hoyokʼa?</verse>
				<verse number="4">Khạṭige baṅa. Sanam manwako eṛegere hõ Isor do jao okteye sạrigea. Sonot sostorre ol menakʼa, jemon amakʼ kathakore dhoromem ṭarhaokʼ arem bicạrokʼre dom jitạukʼ.</verse>
				<verse number="5">Menkhan aboakʼ behokakʼ kạmiko khon arhõ pusṭạute bujhạukʼ kana, Isor do jaoge hok reakʼe kạmikana. Enḍekhan cetʼ bon menkea, aboe sạjạiyetʼ bonre uni doe behokeda? Iń do manwa lekateń roṛeda, sạrige uni do tishõ bae behoka.</verse>
				<verse number="6">Isorre behokle khan enḍekhan cekate uni do manwakoakʼe bicạra?</verse>
				<verse number="7">Jãhãeye menkea, “Ińakʼ eṛe roṛ iạte Isorakʼ sạritetʼ do arhõ bes okocʼte sodorokʼ kana. Ar noate Isore mạhimakʼkan khan kại hoṛ mente cedakʼ iń doń dusi ocokʼ kana?”</verse>
				<verse number="8">Enḍekhan cetʼ noa katha bon mena, “Dela, bạṛicʼakʼ bon kạmi idima jemon bạṛicʼakʼ hotete bhageakʼ hoyokʼtabon?” Adom adom hoṛko nisṛạuetʼbona je, abo do nonkan kathage bon roṛ baṛayeda. Onko do akoakʼ sạjạiko ńamjoṅa.</verse>
				<verse number="9">Enḍekhan ńitokʼ cetʼbon menkea? Jihudi lekate cetʼ boṅgan hoṛ jạtrenko khonle sorosgea? Baṅa. Ente laharege coṅle menakatʼ Jihudiko ar boṅgan hoṛ jạtren sanamkoge kại gobolren kanako.</verse>
				<verse number="10">Sonot sostorre olakana, dhorom do okoe hõ bạnukʼkoa, mitʼ hoṛ hõ baṅ;</verse>
				<verse number="11">okoe hõ sạriakʼ reakʼ akelte do bako calakʼ kana. Ar okoe hõ Isorakʼ sana leka bako kạmi kana.</verse>
				<verse number="12">Sanamkoge sạri hor khonko ocokʼ akana, ar jotoge mitʼ sãoteko bạṛicʼ akana. Bhageakʼ kạmiko do okoe hõ bạnukʼkoa, mitʼ hoṛ hõ baṅa.</verse>
				<verse number="13">Onkoakʼ moca do oṭakʼ akatʼ topa lekana, onko do alaṅte eṛeko roṛa, ar luṭire do bińakʼ bis menakʼtakoa.</verse>
				<verse number="14">Onkoakʼ moca do sarap ar haṛhatʼte perecʼgetakoa.</verse>
				<verse number="15">Khũn lạgitʼ jaṅga do usạrate lahakʼtakoa,</verse>
				<verse number="16">onkoakʼ horkore do jarkhar ar harkhetge menakʼa.</verse>
				<verse number="17">Suluk reakʼ hor onko do bako baḍaea,</verse>
				<verse number="18">onko do Isor hõ bako botoraea.</verse>
				<verse number="19">Baḍaegea bon Moseakʼ ạn do onko lạgitʼge one okoe do ona ạn gobolre menakʼko. Onate Jihudi ar boṅgan hoṛ jạtrenko okoe hõ jãhãnakʼ mementeakʼ do bạnukʼtakoa, sanam manwage Isor samaṅreko dusigea.</verse>
				<verse number="20">Ạn-ạri manao lekhange Isor do manwa dhorom menteye ataṅkoa ona do baṅ, menkhan ạn hotetege manwa do acʼakʼ kại reaṅ cehaonae ńameda.</verse>
				<verse number="21">Isor do manwako ạn begorte cetʼlekate dhorom menteye ataṅkoa ona do ńitokʼ sodor akana. Moseakʼ ạnre ar nạbiko hõ ona reaṅ gohako emakada.</verse>
				<verse number="22">Okoe Jisu Mạsireko pạtiạukʼkan onkoakʼ ona biswạs hotetege Isor do dhorom mente onkoe ataṅkoa. Jihudi ar boṅgan hoṛ jạtrenko sanamgeko somangea,</verse>
				<verse number="23">ente sanamkogeko kại akada ar Isorakʼ sarhao ńam lạgitʼko be lekgea.</verse>
				<verse number="24">Menkhan Jisu Mạsi do manwa kại khon chaḍaoko reakʼe bondobos akada ar ona chaḍao hotete pạtiạukʼko do daya dan lekate dhorom menteye ataṅetʼkoa.</verse>
				<verse number="25">Isor doe sodorakatʼ tahẽkana je, okoeko pạtiạukʼkan onko lạgitʼ Jisu Mạsi do acʼakʼ mãyãm hotete, metakʼme acʼakʼ jiwiye alaeketʼte uniye kusi ocokedea. Nonkate Isor doe udukʼ akada acʼakʼ sahao gun iạte manwakoakʼ lahateakʼ kại reakʼ sạjại bae emlenre hõ uni doe dhoromgea.</verse>
				<verse number="26">Onate ńitokʼ sạbudokʼ kana je, acʼ cetʼlekae dhoromge onkage Jisure pạtiạukʼicʼ hõ dhorom menteye ataṅea.</verse>
				<verse number="27">Niạ tayom manwa do gorbokʼ reakʼ ar cetʼ menakʼtaea? Cetʼhõ baṅa. Menkhan cedakʼ bạnukʼa? Manwa do ạnkoe manaoetʼkante gorbokʼ reakʼ cetʼge bạnukʼtaea? Ona do baṅa. Sạri katha do noa kana, biswạsre gorbokʼ reakʼ jaega do bạnukʼa,</verse>
				<verse number="28">ente bon baḍaegea, Isor do biswạs hotete manwa do dhorom menteye ataṅea, menkhan ạn-ạriko manaote do baṅ.</verse>
				<verse number="29">Isor do cetʼ eken Jihudikoren kangeae, boṅgan hoṛ jạtrenko doe baṅkana? Hẽ, uni do boṅgan hoṛ jạtkoren hõ Isor kanae,</verse>
				<verse number="30">ente Isor doe mitʼ goṭengea. Uni do Jihudiko cetʼleka biswạs hotete dhorom menteye ataṅ akatʼko onkage boṅgan hoṛ jạtrenko hõe dhorom ocokoa.</verse>
				<verse number="31">Noa biswạs iạte cetʼ ạn-ạriko bon mạutạyeda? Tis hõ baṅ, bickom ạn reakʼ katha sạrikana mente bon sạbudetʼ kana.</verse>
			</chapter>
			<chapter number="4">
				<verse number="1">Enḍekhan aboren mare hapṛam Abraham reaṅ do cetʼ bon menkea? Noa babotre uni do cetʼe ńelleda?</verse>
				<verse number="2">Abraham do kạmiko iạte dhorom menteye ataṅ ocoakan khan enḍekhan uniakʼ gorbokʼ reakʼ do menakʼgetaea. Menkhan Isor samaṅre acʼakʼ gorbokʼ reaṅ cetʼge bạnukʼtaea.</verse>
				<verse number="3">Sonot sostorre olakana; “Abraham do Isorakʼ kathareye pạtiạuena ar onate Isor do dhorom menteye ataṅkedea.”</verse>
				<verse number="4">Kạmikate okaṭakʼ kuṛại ńamokʼ, ona do dan do baṅkana, menkhan paona kana.</verse>
				<verse number="5">Menkhan okoe acʼakʼ kạmire bhorsa baṅkate eken Isorreye pạtiạukʼkan, Isor do uniakʼ biswạs iạte dhorom menteye lekhayea, ente unige kại hoṛ do dhorom menteye lekha daṛeaea.</verse>
				<verse number="6">Dạud hõ onkan hoṛ do bhạganicʼe metaekana one okoe Isor do begor kạmitege dhorom menteye lekhayede; enkathae,</verse>
				<verse number="7">bhạgangeako onko do, one okoekoakʼ bedhoromakʼko ikạ akantako, ar okoeakʼ kạiko dapal akantako.</verse>
				<verse number="8">Bhạgangeae uni hoṛ do, one okoeakʼ kạiko Probhui ikạ akatʼtae.</verse>
				<verse number="9">Nonḍe do cetʼ eken khatna ocoakankoge bhạganko men ocoakana? Ar bin khatna akanko lạgitʼ hõ cetʼ baṅ men akana? Hẽ, onko hõ bhạgankoko men ocoakangea, ente bon meneda, “Abraham do biswạs iạte dhorom menteye lekha akana.”</verse>
				<verse number="10">Oka obostare lekhayentaea? Khatna tayom se khatna ạurire? Khatna tayom do baṅ menkhan ạuriye khatnakʼrege.</verse>
				<verse number="11">Khatna ạurire biswạs iạtege Isor do dhorom menteye lekhakedea ar onage tahẽkana uniakʼ sạbudokʼ reakʼ cinhạ. Enḍekhan ńelokʼkana, khatna begorte okoe do eken biswạs hotete dhorom menteko ataṅ ocokʼkan, onko sanamkoren hõ Abraham deo baba kana.</verse>
				<verse number="12">Ona chaḍa, khatnakʼ lahare Abraham do cetʼleka biswạs reakʼ horreye taṛametʼ tahẽkan, onkage khatna akan okoe doko calakʼkan onkoren hõ Abraham doe baba kana.</verse>
				<verse number="13">Abraham ar uniren bõsko ṭhen Isor doe gokʼleda je, noa dhạrti do Abrahamakʼge hoyokʼa. Ạn-ạriko pańjaete do baṅ, menkhan biswạs hotete uni do dhorom menteye lekhayena ar onatege ona gokʼakʼ do doholena.</verse>
				<verse number="14">Ạn-ạriko pańjaete jãhãe dhạrti reakʼ ạidạriye ńam khan, enḍekhan pạtiạu do okạjuạgea ar Isorakʼ ona gokʼakʼ reakʼ hõ jãhãn damge baṅ tahena.</verse>
				<verse number="15">Ente ạn-ạri do Isorakʼ sạjạiye ạguea. Sạri katha do noage, okare ạnko baṅ tahen onḍe do ạn bemanot reakʼ kukli hõ oho rakapʼlena.</verse>
				<verse number="16">Onate manwakoakʼ biswạste noa gokʼakʼ do purạu akana, jemon noa do Isorakʼ daya reakʼ dan hoyokʼ. Onate Abraham bõsrenko lạgitʼ noa gokʼakʼ do khạṭige purạukʼa. Noa gokʼakʼ do eken ạn-tạriren hoṛko lạgitʼ purạukʼa ona do baṅ, menkhan okoeko hoṛ do Abraham leka inạ mitʼ pạtiạureko pạtiạu akan onko lạgitʼ hõ noa gokʼakʼ do khạṭige purạukʼa.</verse>
				<verse number="17">Sonot sostorre olakan leka, “Iń do ạḍi utạr jạtkoren babageń hoe ocoakatʼmea,” Ona lekate Isor samaṅre Abraham do abo sanamkoren baba kanae. Okoe gocʼkoe jiwetʼetʼko ar bạnukʼakʼko hõ menakʼakʼko lekae metakʼkan uni Isorrege Abraham doe pạtiạulena.</verse>
				<verse number="18">Abraham do baba hoyokʼ reakʼ jãhãn asge baṅ tahẽkantaere hõ uni do Isorre askate pạtiạu akane tahẽkana. Isor do uniye metade tahẽkana, “Amren bõsko do sermaren ipil leka saṅgeko hoyokʼa.” Ar ona katha lekage Abraham do ạḍi utạr jạtkoren babae hoelena.</verse>
				<verse number="19">Mitʼ sae umerren haṛam Abraham doe bujhạu daṛeakʼ tahẽkana je, hoṛmo do okạjuạ akantaea ar Sara hõ gidrạ hoyokʼ reakʼ umer do bạnukʼtaea, ar enrehõ uni do biswạsre nijor bae tahẽkana.</verse>
				<verse number="20">Isorakʼ gokʼakʼre uniakʼ monre tis hõ jãhãn digdhạ baṅ hecʼ akawade tahẽkana, bickom pạtiạure arhõ keṭecʼ tahente uni do Isore sarhaoedekan tahẽkana.</verse>
				<verse number="21">Abraham do purạte noae pạtiạukʼkan tahẽkana je, Isor okaṭakʼe gokʼakawade ona purạu lạgitʼ daṛe do menakʼgetaea mente.</verse>
				<verse number="22">Onate Abrahamakʼ biswạs do dhorom mente lekhayentaea.</verse>
				<verse number="23">“Dhorom menteye lekhayena,” Noa katha do eken Abraham moto lạgitʼ do baṅ olakana,</verse>
				<verse number="24">aboko lạgitʼ hõ olakana. Biswạs iạte Isor do abo hõ dhorom menteye lekha bona, ente aboren Probhu Jisu gocʼko khon okoeye jiwetʼ beretʼkede, abo do unirege bon pạtiạu akana.</verse>
				<verse number="25">Aboakʼ kạiko iạte Jisu do gujukʼ tireye soprotʼlena ar dhorom mente ataṅ bon lạgitʼ uni do gocʼko khone jiwetʼ beretʼ ocoyena.</verse>
			</chapter>
			<chapter number="5">
				<verse number="1">Biswạs hotetege bon dhorom ocoakana ar ona iạtege Probhu Jisu Mạsi hotete Isor ar abo talare suluk hoeakana.</verse>
				<verse number="2">Ńitokʼ Isorakʼ daya reakʼ oka horte bon calakʼkan onḍe do Mạsire pạtiạu iạte bon seṭer akana. Ar Isorakʼ ṭhonok ńam reakʼ asre bon rạskạkʼ kana.</verse>
				<verse number="3">Eken ona do baṅ, harkhet sasetre hõ bon rạskạkʼ kana, ente bon baḍaea harkhet saset reakʼ jo do soboriye hoe ocoea,</verse>
				<verse number="4">ar sobori reakʼ jo do bhage colon ar bhage colon reakʼ jo do asge.</verse>
				<verse number="5">Noa as do bae lajao ocobona, ente Isore emakan sonot Jiu hotete aboakʼ ontor do acʼakʼ dulạṛteye perecʼ akada.</verse>
				<verse number="6">Nijor bon tahẽkanre Mạsi do ṭhik okterege be-bhoktiae manwako lạgitʼ, metakʼme abon lạgitʼgeye gocʼlena. Jãhãe dhorom hoṛ lạgitʼ okoehõ jiwi do bako em lạgidokʼa.</verse>
				<verse number="7">Okoe eṭakʼkoe bhạlạyetʼko onkan hoṛ lạgitʼ hoedaṛeakʼa jãhãe dilkate jiwi emreye hõ em daṛekea.</verse>
				<verse number="8">Menkhan Isor je aboe dulạṛetʼ bon ona reakʼ cinhạ do noage, kại hoṛ bon tahẽkanrege Mạsi do abo lạgitʼ jiwiye emkeda.</verse>
				<verse number="9">Enḍekhan Mạsiakʼ mãyãm hotete tinre abo do dhorom mente bon ataṅ ocoakana unre abon do Mạsi hotetege Isorakʼ sạjại khon khạṭige rukhiyạ bon ńama.</verse>
				<verse number="10">Abo do Isorren bạiribon tahẽkanre acʼren Hoponakʼ gujukʼte uni tulucʼ bon samge ocoakana. Ar nonkage bon samge ocoakante Mạsiakʼ jionte khạṭige kại khon bańcao bon ńama.</verse>
				<verse number="11">Eken ona do baṅ, okoe hotete Isor tulucʼ bon samge akan uni Probhu Jisu Mạsi hotete abo do Isor sãote bon rạskạ midokʼ kana.</verse>
				<verse number="12">Mitʼṭen manwa hotete dhạrtire kại boloyena ar ona kại hotete gujukʼ hõ boloyena. Ente sanam manwako kại akatʼte sanamko ṭhenge gujukʼ hõ boloyena.</verse>
				<verse number="13">Moseakʼ ạn ạuri tahen khonge dhạrtire do kại tahẽkana, menkhan ạn baṅ tahen khan kại do kại mente oho lekha lena.</verse>
				<verse number="14">Enrehõ Adam khon ehopʼkate Mose hạbicʼ sanamko cetanrege gujukʼ do raje calaokeda. Isorakʼ hukum manao baṅkate okoe do Adam leka bako kại akatʼ onko cetanre hõ gujukʼ do raje calaoleda. Ar okoeakʼ hijukʼ reakʼ katha tahẽkan, uni Jisu Mạsiren nạmunage Adam doe tahẽkana.</verse>
				<verse number="15">Menkhan Adamakʼ kại ghạṭko okaleka kan, Isorakʼ bin damanakʼ dan onka do baṅkana. Tinre mitʼṭen hoṛakʼ kại iạte aema doko gocʼena, unre Isorakʼ daya ar mitʼṭen manwa hotete oka dan hecʼen, ona do artetʼ aemako lạgitʼge sareṛena! Ar uni mitʼṭen manwa doe hoyokʼ kana Jisu Mạsi.</verse>
				<verse number="16">Isorakʼ dan do Adamakʼ kại reakʼ jo leka do baṅkana, ente mitʼṭen kại reaṅ bicạr lekate sanam manwakoge sạjại lek kanako menteko lekha ocoakana, menkhan dhorom mente Isor ṭhen ataṅokʼ reakʼ nokʼoe noa daya dan, ona do ạḍi utạr kại iạte hecʼakana.</verse>
				<verse number="17">Mitʼṭen manwawakʼ kại gunạkʼte gujukʼ ar uni mitʼ hoṛ hotetege rajokʼe ehopʼleda. Menkhan okoe do Isorakʼ asambheṛ daya ar dhorom menteko ataṅ ocokʼ, onko do uni mitʼ hoṛ, metakʼme Jisu Mạsi hotete sạri jion reakʼ perecʼtetʼ iạte khạṭigeko rajokʼa.</verse>
				<verse number="18">Enḍekhan mitʼṭen kại hotete cetʼleka sanam manwako sạjại ńam lek kanako menteko lekhakʼ kan, onkage mitʼṭen dhorom kạmi hotete sanam manwakoge dhorom mente aṅgocko lạgitʼ bondobos hõ dohoakana ar ona reakʼ jo do hoyokʼ kana jaejug jion.</verse>
				<verse number="19">Cetʼleka mitʼṭen manwawakʼ bebakʼtao hotete ḍherkoge kại hoṛ menteko lekhayen, onkage mitʼṭen manwawakʼ batao iạte ḍher hoṛ do dhorom menteko ataṅ ocokʼa.</verse>
				<verse number="20">Ạn-ạriko emena jemon behokakʼko ḍherokʼ, menkhan okare behokakʼ ḍherena onḍege Isorakʼ daya hõ artetʼge bạ̃ṛtiyena.</verse>
				<verse number="21">Ona daya do noa iạtege ḍherena jemon gujukʼ talate cetʼleka kại do raje calaoetʼ tahẽkan, onkage manwa hõ dhorom menteye aṅgocokʼte ńitokʼ uniakʼ daya do rajokʼ: ar ona reakʼ jo do hoyokʼkana aboren Probhu Jisu Mạsi hotete jaejug jion hameṭ joṅ.</verse>
			</chapter>
			<chapter number="6">
				<verse number="1">Enḍekhan cetʼ noa bon mena, Isorakʼ daya jemon bạ̃ṛtikʼ, onate kại iditege bon tahena?</verse>
				<verse number="2">Khạṭige baṅa. Ente kại secʼte ma bon gocʼge; enḍekhan cekate abo do arhõ kại horte bon calakʼa?</verse>
				<verse number="3">Noa katha do cetʼ bape baḍaea je, abo okoe Mạsi Jisure bon bạptis akan, abo do uniakʼ gujukʼre seletʼkatege bon onka akada mente?</verse>
				<verse number="4">Onate bạptisma hotete Mạsi tulucʼ bon gocʼena arbon topayena, jemon Isor Baba cetʼleka acʼakʼ maraṅ daṛe hotete Mạsi gocʼko khone jiwetʼ beretʼakade onkage abo hõ jemon nãwã jion reakʼ hor rebon taṛam daṛeakʼ.</verse>
				<verse number="5">Mạsi sãotebon gocʼente cetʼleka unire bon mitʼakan, ar cetʼleka gocʼko khone jiwetʼ beretʼ akan, ṭhik onkage abo hõ uni tulucʼ bon jiwetʼ beredokʼa.</verse>
				<verse number="6">Baḍaegea bon, aboakʼ kại hoṛmo marao lạgitʼge aboren ‘mare hoṛtetʼ’ do Mạsi sãoteye krus ocoyena jemon kạiren golam ar alo bon tahen;</verse>
				<verse number="7">ente okoeye gocʼ akan uni do kại khon chaḍaoe ńam akada.</verse>
				<verse number="8">Abo do tinre Mạsi tulucʼ bon gocʼakana unre bon pạtiạukʼ kana je, uni tulucʼ jiwetʼ hõ bon tahena.</verse>
				<verse number="9">Baḍaegea bon Mạsi do gocʼko khone jiwetʼ beretʼ ocoakante ar tishõ bae gujukʼa, metakʼme uni cetanre moron do ar bae mạlik daṛeakʼa.</verse>
				<verse number="10">Uni tinreye gocʼlena unre uni do kại secʼteye gocʼlena; ar unire kại reakʼ jãhãnakʼ ar do baṅ tahẽlena. Ńitokʼ uni doe jewetʼ beretʼ akante Isor lạgitʼ bańcao menaea.</verse>
				<verse number="11">Ṭhik onkage noa kathare pạtiạukʼpe je, Jisu Mạsi tulucʼpe mitʼ akante ape hõ kạirepe gocʼ akana, ar ńitokʼ do Isor lạgitʼ jiwetʼ menakʼpea.</verse>
				<verse number="12">Onate apeakʼ gujukʼakʼ hoṛmore kại do raj alope calao ocoaea. Arpe calao ocoae khan apeakʼ hoṛmo reakʼ bạṛicʼ sana gobolrepe calao idikʼa.</verse>
				<verse number="13">Hoṛmo reakʼ oka hạṭiń hõ behokakʼ kạmi reakʼ hạtiạr lekate kại reakʼ tire alope jimạkakʼa. Gocʼko khon jiwetʼ akan hoṛko lekate ape do Isor ṭhen gobolokʼpe ar dhorom kạmi reakʼ hạtiạr lekate apeakʼ goṭa hoṛmoge Isor emaepe.</verse>
				<verse number="14">Ape do kạiren golam dope baṅkana, ente Isorakʼ daya tạriren kanape, ạn-tạriren dope baṅkana.</verse>
				<verse number="15">Menkhan ạn-tạrire tahẽ baṅkate daya tạriren bon hoeakante cetʼ enḍekhan bon kạigea? Khạṭige baṅa.</verse>
				<verse number="16">Ape do cetʼ bape baḍaea, golam leka jãhãeakʼ gobolrepe tahen ar uniakʼ hukumkope bataotae khan uniren golamkope hoyokʼ kana mente? Onkage ape do kạiren golam hoyokʼtepe gujukʼa, ar baṅkhan Isorren golam leka dhoromakʼkope kạmiya.</verse>
				<verse number="17">Menkhan Isorakʼ sarhao hoyokʼma, ente ape do kạiren golampe tahẽkanre hõ, okaṭakʼ sikhạunape ńamakatʼ ona reakʼ do goṭa ontortepe batao akada.</verse>
				<verse number="18">Kại khonpe sạdhinente dhoromren golampe hoeakana.</verse>
				<verse number="19">Manwakoakʼ nijortetʼ iạte iń do manwako bujhạu ocoko lekage kathań roṛeda. Ape hõ cetʼleka lahate artetʼ behokakʼ kạmi lạgitʼ apeakʼ hoṛmo hạṭińko besapha ar bedhoromren golampe hoe ocoletʼ, onkage ńitokʼ do sonotre hara rakabokʼte apeakʼ hoṛmo hạṭińko dhorom kạmi lạgitʼ golam hoe ocoetape.</verse>
				<verse number="20">Tinre ape do kạiren golampe tahẽkana unre dhoromren golam do bape tahẽkana.</verse>
				<verse number="21">Lahateakʼ okako kạmi reakʼ kathako hudiskate ńitokʼpe lajaokʼkan onako kạmi khon apeakʼ do cetʼ porho hoekokʼa? Ona reakʼ mucạtʼ jo do hoyokʼ kana moron.</verse>
				<verse number="22">Menkhan ńitokʼ do kại khonpe sạdhin akante Isorren golampe hoeakana. Onate porho do noage hoeakana, ape dope sonot ocokʼa, ar ona reakʼ mucạtʼ jo do hoyokʼ kana jaejug jion.</verse>
				<verse number="23">Kại reakʼ kuṛại do moron kana, menkhan Isorakʼ daya dan do aboren Probhu Mạsi hotete jaejug jionge.</verse>
			</chapter>
			<chapter number="7">
				<verse number="1">E boehako ape ma ạn-ạrikope baḍaege. Ape do cetʼ bape baḍaea, manwa jiwetʼ tahen bhorge ạn do uni cetanreye mạlikokʼ kana mente?</verse>
				<verse number="2">Jãwãetetʼ tinạkʼ din jiwetʼe tahen, unạkʼ din bạhu hõ ạn-tạrire tolgeye tahena. Menkhan jãwãetetʼe gocʼlen khan ona ạn-tạri reakʼ tonol khon bạhu doe sạdhinokʼa.</verse>
				<verse number="3">Onate jãwãetetʼ jiwetʼ tahenrege eṭakʼ herel ṭhene jãwãelen khan enḍekhan uni do laṭghaṭicʼ menteye bikạukʼa. Menkhan jãwãetetʼe gocʼlen khan uni do ona ạn-tạri reakʼ tonol khone sạdhingea. Unre eṭakʼ jãhãe ṭhene jãwãelenre hõ uni do loṭghoṭiyicʼ bae hoyokʼa.</verse>
				<verse number="4">Ṭhik onkage E ińren boehako, Mạsiakʼ hoṛmo secʼte ar Moseakʼ ạn-ạri lekate ape hõpe gocʼena. Onate ape do okoe gocʼko khone jiwetʼ beretʼ ocoakan uni Jisu Mạsiren pe hoeakana, jemon apeakʼ jion do Isor lạgitʼ jo daṛeakʼ.</verse>
				<verse number="5">Kại gobolre bon tahẽkanre ạn-ạriko do abo talare kại reakʼ laloce rakapʼ ocoyetʼ tahẽkana ar ona lalocge aboakʼ hoṛmoreye kạmikan tahẽkana; onate aboakʼ jionre moron lạgitʼ bon jokʼ kan tahẽkana.</verse>
				<verse number="6">Unre abo okaṭakʼko tol akawatʼbon tahẽkan onarege bon gocʼlena. Onate ńitokʼ do ạn khon bon sạdhingea. Ona iạte abo do olakʼ ạn-ạri reaṅ ona sedaeakʼ jion horren golam dobon baṅkana, menkhan sonot Jiu emakʼ nawa jion horren golam bon hoeakana.</verse>
				<verse number="7">Enḍekhan cetʼ bon mena, ạn do bạṛicʼgea? Khạṭige baṅa; bickom noa katha do ṭhikgea je, ạnko baṅ tahẽlen khan kại do cetʼ kana mente ohoń baḍae daṛelea. “Alom laloca,” Ạn-ạrire noa katha baṅ lạilen khan laloc do cetʼ kana mente ona hõ ohoń baḍaelea.</verse>
				<verse number="8">Menkhan kại do hukum reakʼ ạte ńamketʼte ińre joto lekan laloce omon ocokeda, ente ạnko baṅ tahẽlen khan kại do gocʼge tahẽkokʼa.</verse>
				<verse number="9">Ińakʼ jionre ạnko hijukʼ lahare iń do jiwetʼgeń tahẽkana, menkhan hukum hijukʼ são sãote kại hõ jiwetʼ ruạṛena.</verse>
				<verse number="10">Ar iń hõń gocʼena. Okaṭakʼ hukum iạte jion ńam reakʼ katha, ona do iń lạgitʼ gujukʼe ạgukeda,</verse>
				<verse number="11">ente ona hukum reakʼ ạt iạte kại doe bulạukedeńa, ar ona hukum hotetege kại doe gocʼkedeńạ.</verse>
				<verse number="12">Noa katha do khạṭigea je, ạn do sonotgea ar ona reakʼ hukum hõ sonot, dhorom ar bhagegea.</verse>
				<verse number="13">Enḍekhan okaṭakʼ bhạlạiyakʼ kan ona hotete cetʼ iń doń gocʼena? Tisge baṅa, bickom bhạlạiyakʼ hotetege kại do ińakʼ gujukʼe hoeocokeda, jemon kại do kại kana mente oromokʼ. Ar kại je tinạkʼ bạṛicʼakʼ kana ona do hukum hotetege bujhạukʼ kana.</verse>
				<verse number="14">Baḍaegea bon ạn do Jiu reaṅ kana, menkhan iń doń kại gobolren kante kạiren golamiń hoeakana.</verse>
				<verse number="15">Iń okaṭakʼ iń kạmikan ona do iń nijạge bạń bujhạueda, ente okaṭakʼ cekayiń menetʼkan ona do bạń onkayeda bickom okakoń hirkhạwakʼ kan onakogeń onkayeda.</verse>
				<verse number="16">Okaṭakʼ bạń khojkan, onageń kạmikan khan iń do noań aṅgocetʼ kana je, ạnko do bhagegea.</verse>
				<verse number="17">Enḍekhan ńelokʼ kana apnarte noako do bạń kạmikana, menkhan ińre oka kại bolo akan unige onakoe kạmi ocoyediń kana.</verse>
				<verse number="18">Ińiń baḍaea ińre, metakʼme ińakʼ jel reakʼ sanare bhage mente do cetʼge bạnukʼa. Ar okaṭakʼ sạrige bhageakʼkan ona kạmi reakʼ sana menakʼgea menkhan daṛe do bạnukʼtińa.</verse>
				<verse number="19">Okako bhage kạmi sanańkan ona do bạń kạmiyeda, bickom ona bodolte oka bạń khojkan onako bạṛicʼ kạmiyiń kạmiyeda.</verse>
				<verse number="20">Okaṭakʼ kạmi bạń menjoṅkan, onageń kạmikan khan apnarte ona do bạń kạmiyeda, bickom ińre berel akan kạige onae kạmi ocoyediń kana.</verse>
				<verse number="21">Enḍekhan ińre mitʼṭen niạm kạmikaniń ńel ńameda. Ona niạm do noage okaṭakʼ bhageakʼ tinre kạmiń menjoṅ unre bạṛicʼakʼ do jao ghuṛi ińre tahenkana.</verse>
				<verse number="22">Ińakʼ ontor do Isorakʼ ạn-ạrikoteye rạskạkʼ kana;</verse>
				<verse number="23">enrehõ iń doń ńel ńameda je, mitʼṭen eṭakʼ lekan niạm do ińakʼ hoṛmoreye kạmikana. Oka bhageakʼkan ińakʼ mon do onage bhageakʼ menteye ataṅeda, menkhan noa eṭakʼ niạm do ińakʼ mon birudreye lạṛhại kana, are gobol akadińạ. Ińre oka kại menakʼ noage ona reakʼ niạm do.</verse>
				<verse number="24">Hae iń dukhạliạ hoṛ do! Ińre noa kại, one oka do gujukʼe ạguyetʼ, ona khon okoeye rukhiyạińạ?</verse>
				<verse number="25">Aboren Probhu Jisu Mạsi hotete iń do Isor iń sarhaoedekana je, uni do ińe rukhiyạ akadińạ. Enḍekhan ńelokʼ kana je, mon secʼte iń do Isorakʼ ạnren golam kạnạń, menkhan kại secʼte do kại reakʼ niạmren golamge.</verse>
			</chapter>
			<chapter number="8">
				<verse number="1">Okoe Jisu Mạsireko kolom mitʼakan Isor do onko sạjạyokʼ lek mente bae hudiskoa.</verse>
				<verse number="2">Jionren mạlik sonot Jiu reakʼ niạmge Jisu Mạsi hotete kại ar gujukʼ reakʼ niạm khone chaḍao akadińạ.</verse>
				<verse number="3">Manwawakʼ kại gunạkʼte ạnko do nijor akan tahẽkana, ona iạte ạn oka bae daṛeakʼkan tahẽkan, Isor ona do acʼgeye onka akada. Uni do kại meṭao lạgitʼ acʼren bin-dusạn Hopon manwa muṭhạn emkateye kolkedea ar acʼren Hoponakʼ gujukʼ hotete kại reakʼe bicạrketʼte ona reakʼ daṛeye ocokʼkeda.</verse>
				<verse number="4">Uni do noa iạtegeye onkakeda, jemon kại gobolre tahẽ baṅkate sonot Jiuakʼ gobolre bon senokʼte abore ạnko purạukʼ.</verse>
				<verse number="5">Okoe kại gobolre menakʼko onko do kại okae khoj ona reakʼgeko moneakʼa; ar okoe sonot Jiu gobolre menakʼko onko do sonot Jiu okae khoj ona reakʼgeko moneakʼa.</verse>
				<verse number="6">Kại okae khojkan ona reakʼ monejoṅakʼ do moron kana, ar sonot Jiu reakʼ khojogokʼ leka senokʼ do jion ar sulukge.</verse>
				<verse number="7">Okaṭakʼ mon do kại okae khoj onageye moneakʼ, ona mon do Isor birudgea, ente ona do Isorakʼ ạn bae bataoa ar manao hõ bae manaoa.</verse>
				<verse number="8">Onate okoe kại reakʼ gobolre menakʼko onko do Isor ohoko kusi oco daṛelea.</verse>
				<verse number="9">Menkhan Isorren Jiu apeakʼ ontorreye berel akan khan ape do kại gobolren dope baṅkana bickom sonot Jiu gobolren kanape. Okoeakʼ ontorre Mạsiren Jiu bạnui uni do Mạsiren doe baṅkana.</verse>
				<verse number="10">Menkhan Mạsi apeakʼ ontorre menae khan enḍekhan kại iạte apeakʼ hoṛmo gocʼlenre hõ aperen Jiu doe jiwetʼgea, ente Isor do dhorom menteye ataṅ akatʼpea.</verse>
				<verse number="11">Okoe do Jisu gocʼko khone jiwetʼ beretʼakade uni Isorren Jiu apeakʼ ontorreye girobas akan khan, enḍekhan Isor do acʼren uni Jiu hotete apeakʼ gujukʼakʼ hoṛmo hõe jiwetʼ ocoetapea.</verse>
				<verse number="12">Onate E boehako, abo do dharaoko kana bon, menkhan ona dharaoakʼ do kại ṭhen do baṅ. Kại gobolre colon reakʼ jạruṛ do ar bạnukʼ anaṅ.</verse>
				<verse number="13">Ape do kại gobolrepe colon khan jaejug lạgitʼpe gujukʼa. Menkhan sonot Jiu hotete hoṛmo reakʼ sanam bạṛicʼakʼ kạmikope marao giḍiletape khan, enḍekhan jaejug hạbicʼ jiwetʼpe tahena,</verse>
				<verse number="14">ente okoe Isorren Jiu hoteteko ạyur ocokʼkan onkoge Isorren hoponko hoyokʼa.</verse>
				<verse number="15">Ape ma golami reakʼ Jiu ma bape ńamakade one onatepe botorkokʼ; Ape do Isorren Jiupe ńam akadea one okoe do hopon hoyokʼ reakʼ ạidạriye emakatʼpe. Ona iạtege Isor do Abba, metakʼme Baba mente bon hohoaekana.</verse>
				<verse number="16">Sonot Jiu hõ acʼge aboakʼ ontorre noa gohae emetʼkana je, abo do Isorren gidrạko kana bon.</verse>
				<verse number="17">Ar gidrạko bon hoeakan khan, enḍekhan Isor acʼren gidrạko okaṭakʼ emokʼ reakʼe gokʼatʼko tahẽkan abo hõ ona bon ńama. Mạsige Isor ṭhen khon onae ńama ar abo hõ uni sãote ona bon ńama, ente Mạsi sãote bon harket sasetlen khan abo hõ uni sãote ṭhonokren bhạgiạdar bon hoyokʼ.</verse>
				<verse number="18">Ińiń baḍaea, oka ṭhonok bon ńam ona tulucʼ jurikʼ lạgitʼ aboakʼ nahakʼ jug reakʼ harket ar sasetko do cetʼge baṅkana.</verse>
				<verse number="19">Isorren hoponko tinre ona ṭhonokteko sodorokʼa ona lạgitʼ sanam sirjon do gagocokʼ tulucʼe ńel horeda.</verse>
				<verse number="20">Ente sirjon do ạuṛiakʼ ṭhene tabe ocoyena. Acʼakʼ kusite do baṅ hoeakana, Isorge uni doe tabe ocoakadea. Menkhan ona são sãote noa as hõe emakana,</verse>
				<verse number="21">sirjon do acʼ hõ nosṭokʼ reakʼ tonol khone chaḍao ocokʼte Isorren hoponkoakʼ ṭhonok reakʼ sạdhintetʼ lạgitʼ bhạgiạdare hoedaṛeakʼa.</verse>
				<verse number="22">Baḍaegea bon, goṭa sirjonge bedonte ńit hạbicʼ mitʼteko kũhrạuetʼ kana.</verse>
				<verse number="23">Eken ona do baṅ, menkhan oka mạhima tayomte bon ńam, ona reakʼ pạhil jo lekate sonot Jiu ńamkate abo hõ apnarakʼ ontorre bon kũhrạukʼ kana. Ona sãote ona din lạgitʼ hõ ńel horre menakʼbona one tinre abo do Isorren hoponko mente bon sodor ocokʼ, metakʼme nonosṭoakʼ ti khon aboakʼ hoṛmo do sạdhinokʼ tabona.</verse>
				<verse number="24">Kại khon bańcao ńamkate abo do noa asge bon ńamakada. Ar oka lạgitʼ bon asakan ona bon ńamakatʼ khan enḍekhan ona as do ar asge baṅ tahẽlena. Oka ńam akan, ona lạgitʼ do ar okoeye asokʼa?</verse>
				<verse number="25">Menkhan oka baṅ ńam akan ona reakʼ aboakʼ as tahen khan enḍekhan abo do sombhurikatere hõ ona lạgitʼ bon ńel hohorkana.</verse>
				<verse number="26">Noa chaḍa aboakʼ nijortetʼre sonot Jiu doe goṛo abon kana. Ar cetʼ leka koejoṅ lek tabon ona do babon baḍae kana, menkhan oka roṛte baṅ sodorokʼ onkan kũhrạu tulucʼ sonot Jiu do acʼge abo lạgitʼe nehõrokʼ kana.</verse>
				<verse number="27">Okoe manwakoakʼ ontore ńeletʼkan uni do sonot Jiuakʼ mon reakʼ katha hõe baḍaea, ente sonot Jiu do Isorakʼ sanalekage Isorren hoṛko lạgitʼe nehõrokʼkana.</verse>
				<verse number="28">Baḍaegea bon okoe Isorko dulạṛede, metakʼme Isor acʼakʼ monsubạ leka okoekoe hohoakatʼko onko bhạlạiko lạgitʼ jotowakʼge mitʼ sãoteye kạmikana.</verse>
				<verse number="29">Isor do okoeko lahareye bachao akatʼko onko do acʼren hopon hoyokʼ lạgitʼ laha khongeye ṭhik doho akatʼko tahẽkana, jemon uni Hopon do ạḍi utạr boehako modre maraṅicʼe hoyokʼ.</verse>
				<verse number="30">Okoe laha khone ṭhik dohoakatʼko tahẽkan onko do hoho hõe hohoatʼkoa; ar okoeye hohoatʼko onko do dhorom mente ataṅ hõe ataṅketʼkoa; ar okoeko dhorom menteye ataṅketʼko onko do acʼakʼ ṭhonok hõe danatʼkoa.</verse>
				<verse number="31">Enḍekhan noako babotre cetʼbon menkea? Isor abo tulucʼ menae khan enḍekhan jãhãeye hạn daṛekebona?</verse>
				<verse number="32">Isor do acʼren Hopon hõ bae mãyãwadea bickom abo sanamko lạgitʼ gujukʼ tireye emkedea. Enḍekhan uni do cetʼ Hopon sãote ar sanamakʼko bae danabona?</verse>
				<verse number="33">Isor okoekoe bachao akatʼko onko birudre do okoeye lạlisa? Isor acʼge coṅ onko ma dhorom menteye ataṅ akatʼko.</verse>
				<verse number="34">Ar okoe hale onko do dusi menteye ṭahraokoa? Okoeye gocʼlen ar gocʼko khone jiwetʼ beretʼ ocoyen uni Mạsi Jisu do ńitokʼ Isorakʼ jojomsa aṛere menaea ar abon lạgitʼe nehõrokʼ kana.</verse>
				<verse number="35">Nonkanakʼ cetʼ menakʼa one onate Mạsiakʼ dulạṛ khone begar daṛeabon? Saset? Mon reakʼ kosṭo? Santao? Reṅgecʼ? Kicricʼ khạnḍwạkʼ reakʼ okulạn? Muhin? Se gujukʼ?</verse>
				<verse number="36">Sonot sostorre olakana, am iạte jaogele gocʼ ocokʼ kana: ar jabe ocokʼ bhiḍiko lekageko hudisetʼlea.</verse>
				<verse number="37">Menkhan okoe apeye dulạṛetʼpe uni hotete noa sanamakʼ talate hõ abo do purạute bon jitạu akana.</verse>
				<verse number="38">Iń do noa katha bes okocʼtegeń baḍaea, moron se jion, serma goḍet se Soetanren goḍet, menakʼakʼko se darakanakʼko se eṭakʼ jãhãn daṛeko,</verse>
				<verse number="39">se serma cetan se dhạrti latar reakʼ jãhãnakʼ sirjạukʼge okoe hõ Isorakʼ dulạṛ khon ohoko begar daṛelebona. Isorakʼ noa dulạṛ do aboren Probhu Mạsi Jisurege menakʼa.</verse>
			</chapter>
			<chapter number="9">
				<verse number="3">Ińren boehako bodolte, metakʼme iń jạtren hoṛko bodolte hoedaṛeakʼ khan iń apnarge Mạsi ṭhen khon pharakokʼ reakʼ sarapiń hataokea.</verse>
				<verse number="4">Onko ma Israel jạtren hoṛ kanako. Isor do hopon hoyokʼ reakʼ ạidạriye emakatʼkoa, uni do acʼakʼ ṭhonoke udukʼ akawatʼkoa, onko lạgitʼ bondobose dohoakada, ạn-ạrikoe emakada, acʼ sewawae reakʼ ponthae emakana ar ạḍi utạr gokʼakʼ hõe gokʼakawatʼkoa.</verse>
				<verse number="5">Isorren maraṅ sewako do onkoren hapṛamkogeko tahẽkana ar manwa lekate Mạsi do onko bõsregeye janamlena. Uni kangeae Isor do, one uni sanamakʼ cetanre menae; jaejug hạbicʼ uniakʼge sarhao hoyokʼtae ma. Amen.</verse>
				<verse number="6">Isorakʼ katha je eṛeteakʼ hoeakan ona do baṅa, ente okoe Israel jạtreko janamakan onko sanamkoge khạṭi Israel doko baṅkana.</verse>
				<verse number="7">Onko doko Abrahamren bõskanre hõ uniren sạriakʼren hopon doko baṅkana, bickom sonot sostor reakʼ katha leka, “Isạhakren bõskoge amren bõs menteko ńumogokʼa.”</verse>
				<verse number="8">Metakʼme, Israel jạtreko janam akanre hõ Isorren gidrạ doko baṅkana, menkhan Isorakʼ gokʼakʼ lekate okoekoakʼ janam hoeakan, onkoge Abrahamren bõs menteko lekhakʼa.</verse>
				<verse number="9">Ona gokʼakʼ do noage, “Ṭhik oktereń ruạṛ hijukʼa ar Sararen do mitʼṭen koṛa gidrại hoyokʼtaea.”</verse>
				<verse number="10">Eken ona do baṅ, Rebekaren jawa gidrạ hõ uni mitʼ herel hoṛren gidrạge kin tahẽkana.</verse>
				<verse number="13">Onate sonot sostorre ol menakʼa, “Jakob doń dulạṛkedea, menkhan Esau do bạń moneae kana.”</verse>
				<verse number="14">Enḍekhan cetʼ bon menkea Isor doe behoketʼ kana? Ekaltege baṅa. Uni do Moseye metade tahẽkana,</verse>
				<verse number="15">“Okoe hoṛ iń dayawae unigeń dayawaea; ar okoe hoṛ iń mãyãwae unigeń mãyãwaea.”</verse>
				<verse number="16">Enḍekhan noa do okoeakʼ kurumuṭu se sana lekate hõ baṅ hoyokʼkana, eken Isorakʼ daya cetanrege ṭehãḍokʼ kana.</verse>
				<verse number="17">Sonot sostorre Isor do Pharao noa kathae metade tahẽkana, “Amiń raj akatʼmea jemon am hotete ińakʼ daṛeń udug ar goṭa dhạrtire jemon ińakʼ ńutum lại pasnaokʼ.”</verse>
				<verse number="18">Onate Isor do acʼakʼ kusi leka okoeye daya akokan onkogeye daya akokana ar okoe keṭejeye menjoṅkan uni doe keṭecʼede kana.</verse>
				<verse number="19">Hoedaṛeakʼa ape modre jãhãepe metạńa, “Cedakʼ enḍekhan ńit hõe dusi kana? Ar jãhãege cetʼ uniakʼ monejoṅakʼreye teṅgo daram daṛeakʼa?”</verse>
				<verse number="20">Enḍekhaniń menkea, E manwa; am dom celekante Isor upạrtem roṛ ruạṛetʼkana? Jãhãe hoṛ mitʼṭecʼ jinise benao khan, enḍekhan ona benaoakʼ jinis do cetʼ uniye kuli daṛekea, “Cedakʼ nonka dom benao kedeńa?”</verse>
				<verse number="21">Kuṅkạl do inạ hasa ḍhimbạ khonge mitʼ bhajan do manotakʼ lạgitʼ ar eṭagakʼ do bemanotakʼ lạgitʼ benao reakʼ ektiạri do cetʼ bạnukʼtaea?</verse>
				<verse number="22">Ṭhik onkage Isor do acʼakʼ edre ar daṛe udug lạgitʼe monejoṅkan tahẽkana; enrehõ okoe hoṛko birudre acʼakʼ edre sodore menletʼ, onkoakʼ do ạḍi soborikateye sahaoketʼtakoa. Ente noko hoṛkoakʼ kuṛại do moron tahẽkana.</verse>
				<verse number="23">Arhõ uni do acʼakʼ bin mucạtʼ ṭhonok reakʼ katha hõ baḍae ocokoe menletʼ tahẽkana. Okoe uniakʼ dayako ńamakatʼ onko do laha khongeye tear akatʼko tahẽkana acʼakʼ ṭhonok ńam lạgitʼ.</verse>
				<verse number="24">Abokangea bon ona dayaren hoṛ do. Uni do Jihudiko mod khon eken abo eskar do bae hohoakatʼ bona, menkhan boṅgan hoṛ jạtrenko mod khon hõe hohoakatʼkoa.</verse>
				<verse number="25">Ente Hosea nạbi puthire Isore menakada, “Okoe ińrenko baṅkan, onkoge ińren hoṛ menteń hohoakoa. Ar okoe bạń dulạṛakade, uni do dulạṛiạ menteń hohoaea.</verse>
				<verse number="26">Oka jaegare onkoko menocolen; ‘ińren hoṛ dope baṅkana,’ onḍege onko do jiwetʼ Isorren hopon menteko hoho ocokʼa.”</verse>
				<verse number="27">Jesaea nạbi hõ Israel jạtko reaṅe roṛeleda, “Israel hoponko reakʼ lekha do jalapuri reakʼ gitil unạkʼlenre hõ eken sarecʼkoge bańcaoko ńama.</verse>
				<verse number="28">Probhu do ạḍi usạrage dhạrtiakʼ kuṛại purạteye emkataea.”</verse>
				<verse number="29">Jesaea do arhõe roṛleda, “Sanam daṛeanicʼ Probhu do bõs aloe sarecʼ abon khan enḍekhan Sodom ar Gomora nagraha leka bon hoekokʼa.”</verse>
				<verse number="30">Enḍekhan noa katha bon mena je, boṅgan hoṛ jạtrenko do Isorakʼ dhorom khudạu bako kurumuṭuletʼre hõ pạtiạu hotetege onko do Isorren dhoromko menteko lekha ocoyena.</verse>
				<verse number="31">Menkhan Israelko do ạn-ạri hotete Isorakʼ dhoromko khudạuletʼ tahẽkana, menkhan bako hoedaṛeada.</verse>
				<verse number="32">Cedakʼ bako daṛeada? Ente onko do biswạsre ṭehãḍ baṅkate kạmire ṭehãḍ akanko tahẽkana. Okaṭakʼ dhirire hoṛko tohodokʼ onarege onko hõko tohotʼlena.</verse>
				<verse number="33">Noa reaṅ sonot sostorre olakana, Ńelpe, Sionre tohotʼakʼ dhiri ar tạkicʼakʼ cạṭạniń dohoyeda, unire pạtiạuicʼ do baṅgeye lajao ocokʼa.</verse>
			</chapter>
			<chapter number="10">
				<verse number="1">E boehako, Israelko lạgitʼ ińakʼ ontor reakʼ sana ar Isor ṭhen ińakʼ koejoṅ do noage, onko jemon kại khon bańcaoko ńam.</verse>
				<verse number="2">Onko reaṅ do noa gohań emokʼ kana je, onko do Isor lạgitʼ ahkaokʼ mon menakʼgetakoa, menkhan Isor ṭhen cetʼ lekateko ataṅ ocokʼa ona do bako baḍaea.</verse>
				<verse number="3">Isor do manwako cetʼ lekate dhorom menteye ataṅkoa ona katha luturakʼ baṅkate onko do akoakʼ kurumuṭute dhorom udugokʼko menjoṅkan tahẽkana. Onatege Isor okaṭakʼ ponthate manwa dhorom menteye aṅgoce ona do bako manaoleda.</verse>
				<verse number="4">Mạsige ạnkoe purạuketʼte ona reakʼ daṛeye bạtilkeda, jemon acʼre okoeko pạtiạukʼ onko do Isor ṭhen dhorom menteko ataṅ ocokʼ.</verse>
				<verse number="5">Ạn-ạriko pańjaete dhorom ocokʼ babotre Moseye olakada, “Okoe hoṛ ạn-ạriko lekae calakʼkan uni do ona hotetege jiwetʼe tahena.”</verse>
				<verse number="6">Menkhan biswạs hotete manwa do Isor ṭhen cetʼlekate dhorom menteye ataṅokʼa ona reaṅ sonot sostorreye menakada, “Mon monte noa do alom mena, ‘sermate do okoeye dejokʼa?’ ” Metakʼme, serma khon Mạsi pheḍ ạguiye lạgitʼ okoe sermate doe dejokʼa?</verse>
				<verse number="7">“Se alom mena, ‘patalte gocʼko ṭhen do okoeye pheḍokʼa?’ ” Metakʼme gocʼko khon Mạsi rakapʼ ạguiye lạgitʼ patalte do okoeye pheḍokʼa?</verse>
				<verse number="8">Isor ṭhen dhorom mente ataṅokʼ reaṅ sostorre arhõe meneda, “Isor okae menakatʼ ona do am sãorege menakʼa, metakʼme amakʼ moca ar amakʼ ontorre menakʼa.” Okaṭakʼ biswạs reakʼ katha bon porcaretʼkan ona do Isorakʼ katha kangea.</verse>
				<verse number="9">Ona katha do hoyokʼkana, Jisu do Probhu kanae mente amakʼ mocatem aṅgoce ar ontortem pạtiạukʼ baṅma, Isor do gocʼko khone jiwetʼ beretʼ akadea enḍekhan am do kại khon bańcaoem ńama;</verse>
				<verse number="10">ente ontorre biswạs iạte Isor do manwa dhorom menteye lekhayea ar mocateye aṅgocetʼkante kại khone bańcaoea.</verse>
				<verse number="11">Sonot sostorreye meneda, “Jãhãege unireye pạtiạukʼ uni do bae lajao ocokʼa.”</verse>
				<verse number="12">Jihudi ar boṅgan hoṛ jạtrenko talare jãhãn begar do bạnukʼa, ente sanamkorenge ini mitʼ Probhu kanae. Okoe acʼko hohoaekan onkore uni do asambheṛ bhor dane dul akokana.</verse>
				<verse number="13">Sonot sostorre menakʼa, “Bańcao ńam lạgitʼ jãhãege Probhui hohoae uni do bańcaoe ńama.”</verse>
				<verse number="14">Menkhan okoere bako biswạs akan uni do cekateko hohoaea? Okoe reaṅ bako ańjomakatʼ unire cekateko pạtiạukʼa? Ar poporcaricʼ bae tahen khan onko do cekateko ańjoma?</verse>
				<verse number="15">Ona chaḍa jãhãe bako kol ocolen khan cekate poporcarko doko porcara? Sonot sostorre olakana, “Bhạgangea onkoakʼ jaṅga do one okoe bhage sombat porcar lạgitʼko hijukʼkan.”</verse>
				<verse number="16">Menkhan sanamko ona bhage sombat do bako luturada. Jesaea nạbiye menakada, “E Probhu, alele porcarakatʼ bhage sombat do okoeye pạtiạuada?”</verse>
				<verse number="17">Enḍekhan ńelokʼkana, Isorakʼ katha ańjom iạtege biswạs do hijukʼkana, ar Mạsi reaṅ do porcar talate ańjomokʼ kana.</verse>
				<verse number="18">Menkhan ińiń mena, Israelko do cetʼ ona katha bako ańjom ńamleda? Khạṭigeko ańjom akada. Sonot sostore meneda, Onkoakʼ aṛaṅ do goṭa dhạrtire ḍamḍahe akana, ar kathako hõ pasnao akana dhạrti reakʼ mucạtʼ hạbicʼge.</verse>
				<verse number="19">Iń do arhõń mena, Israelko do cetʼ ona katha bako bujhạu daṛeada? Pạhilre Moseye menakada, “Okoe jạti do jãhãn jạtko baṅkan, onko jạtko hotetege iń do apeakʼ gagoc iń janam ocoea; ar mitʼṭen bebuj jạtko hotete apeakʼ pitiń caṛhao ocoya.”</verse>
				<verse number="20">Ona tayom Jesaea do arhõ murukteye menakada, “Onko ṭhengeń tahẽkana, menkhan jãhãnakʼ goṛo ocokʼ lạgitʼ iń ṭhen do bako hecʼlena. Iń do onko hoṛko nehõrokʼ lạgitʼ ạtiń ematʼko tahẽkana, menkhan iń ṭhen cetʼge bako arojlakʼa.”</verse>
				<verse number="21">Menkhan Israelko reaṅ doe meneda, “Bebatao ar ṭenḍosokʼ hoṛko secʼ ińakʼ ti do goṭa dingeń tiạrakada.”</verse>
			</chapter>
			<chapter number="11">
				<verse number="1">Adoń meneda, Isor do cetʼ acʼren hoṛkoe giḍisaeketʼ koa? Tisge baṅa. Ente iń hõ mitʼṭen Israel hoṛ kangeạń, Abraham bõsren ar Benjamin gusṭirenge.</verse>
				<verse number="2">Isor do acʼren okoeko hoṛ laha khongeye bachao akatʼko tahẽkan onko do bae dea giḍiletʼkoa. Se bape baḍaea, sonot sostorre Eliạ nạbi reakʼ cetʼe meneda mente? Uni do Isor ṭhen Israel birudreye roṛleda,</verse>
				<verse number="3">“E Probhu, noko do amren nạbikoko gocʼ akatʼkoa ar amakʼ pinḍko rạputʼ giḍiakada. Eken iń eskarge sarecʼ minạńa, ar iń hõ gojeń reakʼko kurumuṭukana.”</verse>
				<verse number="4">Menkhan Isor do Eliạ cetʼe roṛ ruạṛade tahẽkana? Uniye metade tahẽkana, “Eae hajar herel hoponkoń sarecʼ doho akawana, one okoe do Bak̕al-deb ṭhen bako ikhṛum akan.”</verse>
				<verse number="5">Isor do onkage ńit hõ Israelkoe daya akokanteye bachao doho akatʼkoa.</verse>
				<verse number="6">Isor do dayategeye bachao dohoakatʼko khan, enḍekhan ona do jãhãn kạmi reakʼ jo do baṅkana. Ar onkage hoelen khan daya do daya mente baṅ tahẽkokʼa.</verse>
				<verse number="7">Enḍekhan bujhạukʼ kana, Israelko okaṭakʼ ńam reakʼko kurumuṭuyetʼ tahẽkan ona do bako ńamleda, menkhan Isor okoekoe bachao doho akawan tahẽkan onkoge ona doko ńam akada, ar eṭakʼkoakʼ mon do dhiri leka keṭecʼ akan takoa.</verse>
				<verse number="8">Sonot sostorre olakana, “Isor do onkoakʼ ontor nonkae goṛdhoketʼ takoa, teheń hạbicʼ onko do ńeńel tulucʼ bako ńeńel kana ar luturte ańjom tulucʼ bako ańjomeda.”</verse>
				<verse number="9">Dạud raj hõe menleda, onkoakʼ jojom ar ńũńũakʼ do pạsi ar jhampa leka hoyokʼ ma; ona do jemon onkoakʼ tạkicʼakʼ hoyokʼtako, ar oka kuṛại menakʼtako onage jemonko ńam.</verse>
				<verse number="10">Onkoakʼ mẽtʼ do kãṛãkʼtako ma jemon aloko ńeńel, ar onkoakʼ dea do jaejug kubjạ akan tahentakoma.</verse>
				<verse number="11">Enḍekhan Jihudikoko tohotʼente cetʼ jaejug hạbicʼko gurena? Ekalte baṅa, bickom onkoakʼ kại gunạkʼtege boṅgan hoṛ jạtrenko do bańcaokʼ lạgitʼ ạtko ńamkeda jemon Jihudiko gagoj hecʼako.</verse>
				<verse number="12">Enḍekhan ńelokʼ kana, Jihudikoakʼ kại gunạkʼte dhạrtiren hoṛkoakʼ ḍher lab hoeakana, ar onkoakʼ loksan iạte boṅgan hoṛ jạtrenko do Isorakʼ bhorko ńamkeda. Onate Jihudiko cetanre Isorakʼ purạ bhor hijukʼre boṅgan hoṛ jạtrenko hõ artetʼ bạ̃ṛti bhor hecʼakoa!</verse>
				<verse number="13">E boṅgan hoṛ jạtrenko, metape kạnạń, boṅgan hoṛ jạtrenko ṭhen apostol lekate ińakʼ kạmiko do ạḍi manot salakʼ iń ńeleda.</verse>
				<verse number="14">Ar nonkate jemon apnar jạtren hoṛkoń gagoj ocokote onko mod khon thoṛa hoṛ iń bańcao daṛeako.</verse>
				<verse number="15">Isor do Jihudiko bae bạsutako khan ar onkoakʼ giḍi ocokʼ do dhạrtirenkoakʼ samgeakʼkan khan enḍekhan Jihudikoe ataṅkore cetʼ hoyokʼa? Ona do cetʼ gocʼko jionko ńamakatʼ leka do baṅa?</verse>
				<verse number="16">Sipiakʼ holoṅ khon pạhil tearakʼ piṭhạge sonotge khan enḍekhan ma sanam sipiyakʼ holoṅ hõ sonotgea. Jạitun dare reakʼ rehetʼge sonotge khan ḍạrko hõ sonotgea.</verse>
				<verse number="17">Judi ona jạitun dare reakʼ adom ḍạrko rạputʼ giḍikate onare am lekan bir jạitun dare reakʼ ḍạrko kolom mitʼlen khan am do asol jạitun dare reakʼ rehetʼ khon ros hatao joṅme,</verse>
				<verse number="18">ar rạputʼ giḍiakatʼ ḍạrko khon apnar do maraṅ alom hudisokʼa. Arem hudisokʼkan khan enḍekhan disạime, rehetʼ do bam sapʼ ṭahraoetʼ kana bickom rehetʼge am doe sapʼ ṭahraoetʼmea.</verse>
				<verse number="19">Am dom men botecʼkea, “Ińiń kolom mitʼ ocokʼ lạgitʼge ḍạrko do rạputʼ giḍi ocoakana.”</verse>
				<verse number="20">Bhagegea. Menkhan onkoko rạputʼ giḍi ocoakana onkoakʼ bepạtiạu iạte ar am dom kolom mitʼ akana amakʼ pạtiạu iạte. Onate alom usul monokʼa bickom botorokʼme,</verse>
				<verse number="21">ente Isor do asol ḍạrkoge bae mãyãwakʼ kan khan enḍekhan am hõ ohoe mãyãlema.</verse>
				<verse number="22">Onate Isor do tinạkʼ dayakʼicʼ ar tinạkʼ ajhãṭicʼ kanae ona baṛe hudisme. Okoeko ńurhạ akan onko lạgitʼ doe ajhãṭena, menkhan am lạgitʼ do dayawạnicʼge, khạjuk uniakʼ daya latarrem tahen. Ar baṅ khan am hom makʼ giḍi ocokʼa.</verse>
				<verse number="23">Onko do bepạtiạu khonko ạcur ruạṛlen khan enḍekhan akoakʼ dare sãote arhõko kolom mitʼ ocokʼa, ente noa kolom mitʼ reakʼ kạmi do Isorgeye daṛeakʼa.</verse>
				<verse number="24">Am do mitʼṭen bir jạitun dare reakʼ ḍạrem tahẽkana, ar ona dare khonem makʼ ạgu ocoyente bagwan reakʼ jạitun darerem kolom mitʼ ocoakana. Enḍekhan okoe ona dareren asol ḍạrkoko tahẽkan, onko do tinạkʼ algatege arhõ akoakʼ darereko kolom mitʼ ocokʼa!</verse>
				<verse number="25">E boehako, apnarte jemon budanko alope monejoṅ onate iń do mitʼṭen sạri okowakʼ baḍae ocopeń menjoṅ kana. Ona sạriakʼ do noage, boṅgan hoṛ jạtrenkoakʼ lekha ạuri purạukʼ hạbicʼ ḍher bhag Israelkoakʼ ontor do keṭecʼge tahena.</verse>
				<verse number="26">Nonkate joto Israelko do bańcaoko ńama. Sonot sostorre olakana; Sion khon babańcaoicʼe hijukʼa; uni do Jakob bõsren hoṛko tala khon, bebhoktikoe ocokʼ giḍiya.</verse>
				<verse number="27">Iń do tinre onkoakʼ kạikoń meṭao giḍiya unre onko tulucʼ noage ińakʼ bondobos do hoyokʼa.</verse>
				<verse number="28">Bhage sombat secʼte apeakʼ bhạlại lạgitʼge onko do ńitokʼ Isorren bạiri kanako. Menkhan Isorakʼ bachao lekate onko do mare hapṛamko iạte Isorren dulạṛiạko kanako.</verse>
				<verse number="29">Isor okae dan ar okoeye hohowae ona babotre acʼakʼ mon do bae bodoltaea.</verse>
				<verse number="30">Mitʼ jokhecʼ ape do Isorakʼ bebataorepe tahẽkana, menkhan ńitokʼ do Jihudikoakʼ bebatao iạte Isorakʼ dayape ńamakada,</verse>
				<verse number="31">ar onkaleka mãyãpe ńamakatʼte onko hõ ńitokʼ bebataokoko hoeakana jemonko mãyã ocokʼ.</verse>
				<verse number="32">Isor jemon sanamkoe mãyãwako onate uni do sanamkoge bebataoreye bondi esetʼ akatʼkoa.</verse>
				<verse number="33">Isorakʼ dhon do asambheṛgea. Uniakʼ bud ar akel do khạndrińgea. Uniakʼ bicạr ar sanam kạmiko do oho ḍunḍhạulena.</verse>
				<verse number="34">Probhuakʼ mon do okoe haleye baḍaeakada? Ar okoe baṅ uniren sosolhayicʼe hoeakan?</verse>
				<verse number="35">Isor birudre okoeakʼ dạbi menakʼa je, uniakʼ dạbi do manao hoyokʼtaea mente?</verse>
				<verse number="36">Ente jotowakʼge coṅ uni khon ar uni hotetege hijukʼkan ar sanamakʼ do uni lạgitʼkangea. Uniakʼge jaejug ṭhonok hoyokʼtaema. Amen.</verse>
			</chapter>
			<chapter number="12">
				<verse number="1">Enḍekhan E boehako, Isorakʼ noako daya iạtege iń do asokaeteń nehõrape kana, apeakʼ hoṛmo do jiwetʼ, sonot ar Isore kusiyakʼ dãṛẽ menkate uni ṭhen samaṅpe. Ar onage apeakʼ lek reakʼ sewa do hoyokʼa.</verse>
				<verse number="2">Noa bạṛicʼ piṛhirenko leka do alope colona, bickom Isorge apeakʼ mon nawate tear ocowaepe ar purạte nawa arokʼpe, jemon Isorakʼ monejoṅakʼpe baḍae daṛeakʼ. Isorakʼ monejoṅakʼko do bhagegea, ar purạ khạṭigea ar onate Isor doe kusikʼkana.</verse>
				<verse number="3">Iń do Isor ṭhen khon oka dayań ńamakatʼ onate ape mimitʼkoń metapekana, apnar reaṅ okaṭakʼ lek kan ona khon bạ̃ṛti do alope hudisokʼa, bickom tinạkʼ lek mentepe bujhạukʼkan inạkʼge hudisokʼpe. Isor do okoe tinạkʼgan pạtiạukʼ reakʼ daṛeye emakawade ona khon bạ̃ṛti do okoe hõ jemon apnarte aloe hudisokʼma.</verse>
				<verse number="4">Abo mimitʼkoakʼ hoṛmore do aema hạṭińko menakʼa, menkhan joto hạṭińko do mitʼ leka bae kạmiya;</verse>
				<verse number="5">ṭhik onkage abo do lekhare bon ḍhergere hõ Mạsire bon mitʼ akante mitʼ hoṛmoge bon hoeakana. Ar abo mimitʼko do eṭakʼkoakʼ hoṛmo hạṭińko kana bon.</verse>
				<verse number="6">Isorakʼ daya lekate abo do judạ judạ daya dan bon ńamakada. Ar ona daya dan do nạbi lekate katha roṛ reakʼ daṛe menakʼ khan enḍekhan biwạs lekate uni do Isorakʼ kathae lạima.</verse>
				<verse number="7">Ar sapʼ dapʼ reakʼ daṛe hoyokʼ khan enḍekhan uni do sapʼ dapʼ giriye kạmi ma. Okoe cecetʼakʼ emokʼ reakʼ daṛeye ńamakatʼ uni doe cetʼakoma;</verse>
				<verse number="8">okoe sikhạu paṛhao reakʼ daṛeye ńamakatʼ uni doe sikhạu paṛhaokoma; okoe eṭakʼko danako reakʼ daṛeye ńamakatʼ, uni do soṛa monteye emokʼma; okoe mukhiyạ hoyokʼ reakʼ daṛeye ńamakatʼ uni do jidkateye calaoma; ar okoe eṭakʼko goṛowako lạgitʼ daṛeye ńamakatʼ uni do kharsala monteye goṛoakoma.</verse>
				<verse number="9">Dulạṛre phạsiạra do alo tahenma. Okaṭakʼ bạṛicʼakʼkan ona do hirkhạwakʼpe; ar bhageakʼre jamaṛ akae tahenpe.</verse>
				<verse number="10">Ape ape talare boeha leka dupulạṛpe. Ar apnar khon eṭakʼko bạ̃ṛti manotkope.</verse>
				<verse number="11">Probhu secʼ jao ghuṛi apeakʼ mon ahkaokʼtape ma. Apeakʼ ontor do bhoktite perecʼ tahen ma. Ar Probhuakʼ kạmire lạgiạ paṛao akan tahenpe.</verse>
				<verse number="12">Apeakʼ okaṭakʼ as menakʼ, ona iạte rạskạkʼpe. Harkhet sasetre soboripe. Koejoṅre jamaṛakan tahenpe.</verse>
				<verse number="13">Isorren hoṛko reṅgejokʼ oktere goṛowakope. Ar peṛakʼ gun dohojoṅpe.</verse>
				<verse number="14">Okoeko khedetʼpe onko do alope sarapakoa bickom bhorakope.</verse>
				<verse number="15">Okoeko rạskạkʼkan onko tulucʼ rạskạkʼpe; ar rakʼ joṅko tulucʼ do rakʼjoṅpe.</verse>
				<verse number="16">Ape apere mitʼ mon tahentape ma. Usulakʼko do alope moneakʼa bickom nindhạnko tulucʼ helmelokʼpe. Apnarte budanko mente alope hudisokʼa.</verse>
				<verse number="17">Bạṛicʼ bodol bạṛicʼ okoe hõ alope halawakoa. Sanam hoṛkoakʼ mẽtʼre okaṭakʼ bhageakʼ kan ona reaṅ moneakʼpe.</verse>
				<verse number="18">Daṛeakʼ bhor sanam hoṛko sãote sulukte tahenpe.</verse>
				<verse number="19">Dulạṛiạ boehako, okoe hõ alope hala ruạṛakoa, bickom Isorge sạjại lạgitʼ aṛakʼaepe. Sonot sostorre Probhui meneda, “Hala hạli sạjại emokʼ reakʼ ektiạri do eken ińakʼge menakʼa; ar ińgeń hala ruạṛakoa.”</verse>
				<verse number="20">Sostor reakʼ katha leka, “Amren bạiri reṅgecʼlere jomakʼ emaeme; ar tetaṅlere ńũiyakʼ emaeme. Entem nonkale khan uniakʼ bohokʼre seṅgel aṅgram puńjiaea.”</verse>
				<verse number="21">Bạṛicʼakʼte alom bhagao ocokʼa, bickom bhageakʼte bạṛicʼakʼ bhagaome.</verse>
			</chapter>
			<chapter number="13">
				<verse number="1">Sanamkoge disạm cakʼlaoko tabereko tahenma; ente Isor okoeye hoeocoye uni chaḍa ar okoe hõ ektiạrianicʼ do bae hoedaṛeakʼa. Isorge disạm cakʼlaokoe bahal akatʼkoa;</verse>
				<verse number="2">Onate ektiạrianko birudre okoeye teṅgon, uni do Isorakʼ ḍanṭaoakʼko birudregeye teṅgon kana. Ar okoeko nonkayetʼkan onko do akotege sạjạiko ạgujoṅ kana.</verse>
				<verse number="3">Okoe bhageakʼko kạmikan onko do ektiạrianko ohoko botorlekoa, menkhan okoe bạṛicʼakʼko kạmikan onkogeko botorokʼa. Ape do ektiạrianko begor botorakote senokʼpe khojkana? Enḍekhan bhageakʼko kạmipe, inạ khan onko ṭhen khon sabasipe ńama.</verse>
				<verse number="4">Apeakʼ bhage lạgitʼge uni do Isorren sapʼdapʼicʼ lekae kạmiya. Ar bạṛicʼakʼpe kạmikan khan botorokʼpe, ente bạṛicʼakʼ kạmikanko sạjạiko reakʼ ektiạri do uniakʼ menakʼtaea. Uni doe Isorren sapʼdapʼicʼ kana; ar okoe bạṛicʼakʼko kạmikan onko do Isor lekate sạjạiye emakoa.</verse>
				<verse number="5">Onate ektiạrianko tabere tahen do jạruṛgetapea. Isorakʼ sạjại botorte onkoakʼ gobolre tahenpe aṅgoceda ona do baṅ, apeakʼ bibek sapha dohoe lạgitʼ hõ onape onkayeda.</verse>
				<verse number="6">Onatege ape do raj bhejape emetʼ kana, ente mạsul uṭhạuko do akoakʼ kạmi hotete Isorakʼko kạmikana.</verse>
				<verse number="7">Okoeakʼ oka paona ona emkataepe. Khajna hataoicʼ do khajna; mạsul uṭhạuicʼ do mạsul; botorae lekicʼ do botor; ar manot emae lekicʼ do manot emaepe.</verse>
				<verse number="8">Okoe ṭhen hõ jãhãnakʼge alope dharaoa, eken dulạṛ chaḍa. Okoe eṭakʼkoko dulạṛetʼko onko do Moseakʼ ạngeko pańja akada.</verse>
				<verse number="9">Hukum menakʼa, “Alom laṭghaṭa, alom khũna; alom kombṛoea, alom lalocakʼa.” Noako ar noa lekan arhõ eṭakʼ hukumko do niạ katharege guṭ mitʼkate noage roṛakana je, “Am aḍepaseren hoṛ apnar leka dulạṛem.”</verse>
				<verse number="10">Dulạṛ do okoeakʼ bạṛicʼ hõ bae khoja. Enḍekhan ńelokʼ kana dulạṛ hotetege sanam ạn do purạukʼ kana.</verse>
				<verse number="11">Un ghạṛicʼ okań roṛketʼ, ńit reakʼ okteko bujhạukate onka leka calakʼpe. Jạpitʼ khon ebhenokʼ reakʼ okte hoeakana, ente abo tinre bon pạtiạulen, un khon boroṅ ńitokʼge bańcao ńam reakʼ okte do artetʼ sorakana.</verse>
				<verse number="12">Ńindạ do caba hecʼena, aṅgakʼ lạgidokʼ kana; onate dela, ńut reakʼ kạmi bạgikate marsal reakʼ khanḍa banḍa bon horokʼ joṅma.</verse>
				<verse number="13">Rij roṅ ar ńu bulokʼte do baṅ, loṭghuṭi ar lucạ lamoṭte do baṅ, reṭha reṭhi ar hiskạte do baṅ, menkhan siń marsalre dãṛãnkanko leka jion bon khemao ma.</verse>
				<verse number="14">Ape do kicricʼ leka Probhu Jisu Mạsi horokʼjoṅpe; ar jel reakʼ sana purạu lạgitʼ do alope moneakʼa.</verse>
			</chapter>
			<chapter number="14">
				<verse number="1">Pạtiạure okoeye nijorge uni do ataṅ sãohãyepe; uniakʼ hudis bundis joṅre uni tulucʼ alope reṭe peṭekʼa.</verse>
				<verse number="2">Jãhãeye hudiskea uni do jotowakʼe jom daṛeakʼa, menkhan okoe pạtiạureye nijorge uni do eken aṛakʼ sakamgeye jomeda.</verse>
				<verse number="3">Jel jojom hoṛ do jel baṅ jojomicʼ hoṛ aloe nisṛạuema ar jel jojomicʼ hõ jel baṅ jojomicʼakʼ dos aloe sabtaema, ente Isor do unkin bana hoṛgeye ataṅ sãohã akatʼkinạ.</verse>
				<verse number="4">Am dom celekante, eṭakʼ hoṛren gutim bicạrede kana? Uni doe teṅgo ṭahraokʼa, seye ńurocokʼa, ona do uniren kisạ̃ṛgeye bujhạua. Menkhan uni doe teṅgo ṭahraokʼa, Probhuge uni doe teṅgo ṭahrao ocoyea.</verse>
				<verse number="5">Mitʼ hoṛ do mitʼ din eṭakʼ din khon sorose bujhạueda. Arhõ eṭakʼ hoṛ do joto dinge somangeye bujhạueda. Noa babotre okoe cetʼe cekae ar bae cekae, ona do monreye khạṭi joṅma.</verse>
				<verse number="6">Din okoeye manaoetʼkan uni do Probhu kusi ocoye lạgitʼgeye onkayeda. Ar okoe sanamakʼe jometʼkan uni do Probhu kusi ocoye lạgitʼgeye jomeda, ente uni do Isore gunmanao joharae kana. Okoe sanamakʼ bae jometʼkan uni hõ Probhu kusi ocoye lạgitʼge bae jomeda, ar uni hõ Isore gun manao joharae kana.</verse>
				<verse number="7">Aboko modre okoe hõ apnar lạgitʼ jiwetʼ babon tahenkana ar apnar lạgitʼ okoe hõ babon gujukʼ kana.</verse>
				<verse number="8">Abo jiwetʼ bon tahen khan abo do Probhu lạgitʼge jiwetʼ bon tahenkana, ar bon gujukʼ kan khan Probhu lạgitʼge bon gujukʼ kana. Enḍekhan jiwetʼ bon tahen se bon gujukʼ, abo do Probhuren kangea bon.</verse>
				<verse number="9">Mạsi doe gocʼlena are jiwetʼ beretʼena jemon uni do jiwetʼko ar gocʼkoren Probhui hoedaṛeakʼ.</verse>
				<verse number="10">Enḍekhan cedakʼ am do amren boehamakʼ dosem sapʼeda? Ar cedakʼ amren boeha dom nihạtede kana? Bicạr lạgitʼ ma sanamkoge coṅ Isor samaṅre teṅgokʼ hoyokʼ tabon.</verse>
				<verse number="11">Sonot sostorre olakana, “Probhui meneda, ‘ińiń jiwetʼgete mitʼke mitʼ gunṭhi do iń samaṅre ikhṛumokʼa, ar mitʼke mitʼ alaṅ do Isore sarhaoea.’ ”</verse>
				<verse number="12">Enḍekhan ńelokʼ kana, abo mimitʼ hoṛ do apnar reaṅ lekha jokha Isor emae hoyokʼ tabona.</verse>
				<verse number="13">Onate abo do mimitʼ hoṛakʼ dosko alo bon sabtakoma, ar nonkanakʼ alo bon kạmi ma one ona ńelte jãhãe boeha monreye tạkijokʼ se kạireye ńur botecʼkokʼ.</verse>
				<verse number="14">Probhu Jisu tulucʼ bon kolom mitʼ akante iń do bes okocʼteń baḍaea je, okaṭakʼ jomakʼ hõ besaphawakʼ do baṅkana, menkhan jãhãe jãhãn jomakʼ besaphagea menteye hudisetʼ khan enḍekhan uni lạgitʼ ona jomakʼ do besaphagea.</verse>
				<verse number="15">Jãhãn jomakʼ iạte amren boeham duk ocoyedekan khan am do bam dulạṛede kana. Okoe lạgitʼ Mạsiye gocʼlen, jomakʼ karonte uni do alom nasao ocoyea.</verse>
				<verse number="16">Apeakʼ bhageakʼ do okoe hõ alo jemonko neṅghaotape.</verse>
				<verse number="17">Isorakʼ rajre jom ar ńũ do maraṅakʼ do baṅkana; maraṅ katha do hoyokʼ kana, dhorom ar suluk ar rạskạge Sonot Jiure.</verse>
				<verse number="18">Okoe nonkate Mạsi ṭhen golame khaṭaokʼkan, Isor do unireye kusikʼkana ar hoṛko hõ uni do bhageko metaekana.</verse>
				<verse number="19">Onate okaṭakʼ kạmile khan suluk hoyokʼ ar okaṭakʼte sanamko bon gopoṛo daṛeakʼ, ona reakʼ bon kurumuṭuima.</verse>
				<verse number="20">Jãhãn jomakʼ khạtirte Isorakʼ kạmiko do alope nosṭoea. Joto jomakʼge sonotgea, menkhan jãhãe jãhãnakʼ jomte eṭagicʼakʼ monre tạkicʼakʼe janam ocoyetʼ khan uni lạgitʼ ona jom do baṅ ṭhika.</verse>
				<verse number="21">Jel jom, se darkha rasa ńũi se nonkanakʼ kạmi lek do baṅkana one okaṭakʼte amren boehae tạkicʼ botecʼkokʼ.</verse>
				<verse number="22">Noa reaṅ am okaṭakʼ bhage mentem pạtiạukʼkan ona do Isor ar am talarege dohoeme. Ar bhageakʼ menkate jãhãnakʼ kạmi jokhecʼ jãhãeakʼ bibek hõ uni bako dusiye khan enḍekhan uni doe bhạgangea.</verse>
				<verse number="23">Menkhan jãhãe digdhạkate jãhãnakʼe jom khan enḍekhan uni do dusiye hoyokʼa, ente uni do acʼakʼ biswạs leka bae kạmiyeda. Ente biswạs birudre jãhãnakʼ kạmige kại kana.</verse>
			</chapter>
			<chapter number="15">
				<verse number="1">Abo okoe dobon daṛeanko kan abo do bon dạyik kana bin daṛeankoakʼ nijorakʼkore teṅgo goṛoako lạgitʼ, ar eken apnar kusikʼ lạgitʼ do baṅ.</verse>
				<verse number="2">Biswạsi boehako benao rakabe lạgitʼ abo sanamkoge jemon uniakʼ bhạlại lạgitʼ uni bon kusiocoye.</verse>
				<verse number="3">Mạsi hõ apnartetʼ do bae kusi ocolena. Sonot sostorre olakana, “Okoe amko opomanetʼme onkoakʼ sanam opoman do ińrege paṛaokʼ kana.”</verse>
				<verse number="4">Sonot sostorre okako ol lahalen ona do abo cetʼabon lạgitʼge ollena, jemon sostor khon sobori ar udgạu bon ńamte as tahen tabon.</verse>
				<verse number="5">Jisu Mạsi sãote calakʼ horre sobori ar udgạuicʼren Isor do ape sanamkoakʼ mon baṛeye mitʼ ocoetapema.</verse>
				<verse number="6">Enḍekhan ape do mitʼ monte ar mitʼ aṛaṅte aboren Probhu Jisu Mạsiren Isor Babape sarhao daṛeae.</verse>
				<verse number="7">Isorakʼ ṭhonok jemon sodorokʼ, onate Mạsi cetʼlekae ataṅ sãohãketʼpe onkage ape hõ ape apere ataṅ sãohãkʼpe.</verse>
				<verse number="8">Baḍaekakʼpe, Isorakʼ katha je sạriakʼkan ona sạbud lạgitʼge Mạsi do Jihudikoren sapʼ dapʼicʼe hoelena. Noa reakʼ monsubạ do tahẽkana, Isor do hapṛamko ṭhen okae gokʼletʼ tahẽkan ona jemon purạukʼ ar uniakʼ daya iạte boṅgan hoṛ jạtrenko hõ uniko sarhaoe.</verse>
				<verse number="9">Sonot sostorre olakana, ona iạte iń do boṅgan hoṛ jạtrenko talareń sarhaomea, ar amakʼ ńutumiń õṛhẽytama.</verse>
				<verse number="10">Arhõe meneda, E ape boṅgan hoṛ jạtrenko, ape do Isorren hoṛko tulucʼ uni sarhaoepe.</verse>
				<verse number="11">Arhõ olakana, Probhu sarhaoepe, E sanam boṅgan hoṛ jạtrenko; ar jạt jạtrenko do uniko ńumema.</verse>
				<verse number="12">Arhõ Jesaeae meneda, okoe doe Jisại reakʼ rehetʼkan, uni doe hijukʼa, uni do joto jạtkore rajokʼ lạgitʼe teṅgona. Ar sanam jạtren hoṛko do uniregeko bhorsakʼa.</verse>
				<verse number="13">Okoe ase dan abon kan uni Isor do apeakʼ biswạs hotete asambheṛ rạskạ ar sulukteye perecʼpema. Enḍekhan sonot Jiu reakʼ daṛete apeakʼ ontor reakʼ as do sareṛokʼtapea.</verse>
				<verse number="14">E ińren boehako, iń do noań pạtiạukʼ kana, apeakʼ ontor do bhageakʼte purun akana, ar joto lekan akeltehõpe perecʼgea, ente ape do mimitʼkope sikhạu paṛhao daṛeako kana.</verse>
				<verse number="15">Enrehõ iń do mitʼ bar katha disạ ocope lạgitʼ dilkate noań olape kana, ente Isor do boṅgan hoṛ jạtrenko ṭhen Mạsi Jisuren sapʼ dapʼicʼ hoyokʼ reakʼ ạsirbade dan akawạdińa.</verse>
				<verse number="16">Sonot Jiu hotete okoe Jihudikoko bachao doho ocoakan, onko do Isor ṭhen jemon samaṅokʼakʼko hoedaṛeakʼ ona iạte uniakʼ bhage sombat lại pasnaore naeke kạmiyiń kạmi kana.</verse>
				<verse number="17">Iń do Isor lạgitʼ okaṭakʼ iń kạmikan onate Mạsi Jisu hotete ińakʼ sarhaokʼ reakʼ ạidạri do menakʼgetińạ.</verse>
				<verse number="20">Okare Mạsiakʼ ńutum tisge baṅ lại akan onḍege bhage sombat jạhirakoń jidkeda, jemon eṭakʼkoakʼ ehopʼakʼre aloń benao rakab.</verse>
				<verse number="21">Sonot sostorre olakana, “okoe uni reaṅ baṅ lại akawatʼko, onko do onako ńel ńama, ar okoe tisge bako ańjomakatʼ, onko do onako bujhạu daṛeakʼa.”</verse>
				<verse number="22">Ona iạtege ape ṭhen senokʼ do ạḍi dhao iń akoṭena.</verse>
				<verse number="23">Menkhan ńitokʼ noako ṭoṭhare ińakʼ kạmi reakʼ jaega do ar bạnukʼa. Ar ḍher bochor khonge ape ṭhen senokʼ reakʼ sana menakʼtińạ,</verse>
				<verse number="24">onate ńitokʼ Spaniạ disạmte parom calakʼ jokhecʼ ape ṭhen calakʼ iń menjoṅ kana. Ar asiń dohoyeda, ona horte sen paromokʼ jokhecʼ apeń ńel torapea ar ape tulucʼ thoṛa okte rạskạte khemao tayom apege Spaniạ disạmte calakʼ reakʼpe bondobosạńạ.</verse>
				<verse number="25">Menkhan ńitokʼ do Isorren hoṛko goṛowako lạgitʼ Jerusalemteń calakʼ kana,</verse>
				<verse number="26">ente Jerusalemre Isorren hoṛko modre okoe reṅgecʼ hoṛ menakʼko onko lạgitʼ Makedoniạ ar Akhaea manḍerren hoṛko do thoṛa danko uṭhạu akada.</verse>
				<verse number="27">Onko do noa dan rạskạtegeko uṭhạu akada. Ona chaḍa noa manḍerko do Jerusalemren Isorren hoṛko ṭhenko rinigea, ente Jihudiko do akoakʼ Jiuteakʼ bhor dan reakʼ bhag tinre boṅgan hoṛ jạtrenkoko hạṭiń akatʼkoa unre boṅgan hoṛ jạtrenko hõ Jihudiko gharońj secʼte goṛowako do lek kantakoa.</verse>
				<verse number="28">Ińakʼ noa kạmiń sạtle khan ar ona canda ṭhik leka seṭer akana menteń baḍaele khan ape secʼte Spainiạteń calakʼa.</verse>
				<verse number="29">Ińiń baḍaea ape ṭheniń senlenre iń do Mạsiakʼ purạ puri bhoriń iditoraea.</verse>
				<verse number="30">E boehako, aboren Probhu Jisu Mạsi hotete ar sonot Jiuakʼ dulạṛteń nehõrape kana, iń lạgitʼ Isor ṭhen koejoṅre iń sãote lạgiạ paṛaokʼpe.</verse>
				<verse number="31">Koejoṅpe, Jihudiạre okoe do Isorko opomanekan onkoakʼ ti khon jemon rukhiyạń ńam, ar Jerusalemre Isorren hoṛko jemon ińakʼ noa goṛoko ataṅ.</verse>
				<verse number="32">Unre Isorakʼ sanaleka iń do kusi monte ape ṭheniń calao daṛeakʼa ar ape sãote tahẽkate jiwiń ṭanḍhaetińa.</verse>
				<verse number="33">Sulukren Isor do ape sanamko sãoteye tahenma. Amen.</verse>
			</chapter>
			<chapter number="16">
				<verse number="1">Niạ dhao iń do aboren misera Phoebe ape ṭheniń cinhạpkae kana. Uni do Kenkhrea manḍerren sapʼdapʼicʼ kanae.</verse>
				<verse number="2">Ar cetʼleka Isorren hoṛko ataṅ daram lek kan onkage Probhu ńutumte ataṅepe. Ape ṭhen jãhãn goṛoye khoj khan goṛoaepe, ente uni do aema hoṛe goṛo akatʼkoa ar iń hõe goṛowạdiń tahẽkana.</verse>
				<verse number="3">Priskạ ar Akuilạ hõ ińakʼ johar emakinpe. Unkin do Mạsi Jisuakʼ kạmire iń sãote ạḍikin khaṭao akana.</verse>
				<verse number="4">Unkin do ińakʼ jiwi rukhiyạ khạtirte ạkinakʼ hoṭokʼkin alaeletʼa. Eken iń eskar do baṅ, menkhan sanam boṅgan hoṛ jạtrenkoakʼ joto manḍerrenko hõ unkinko gunmanao johar ạkin kana.</verse>
				<verse number="5">Unkinakʼ oṛakʼre okoe do manḍerren lekate mitʼ ṭhenko jarwakʼkan onko hõ joharakope. Ińren dulạṛiạ gate Epaenetos hõ joharaepe, ente Asiạre unige pạhilte Mạsiye ataṅledea.</verse>
				<verse number="6">Mạriạm hõ joharaepe, uni do ape lạgitʼ ạḍi ãṭe khaṭaolena. Ona chaḍa Andronikus ar Juniạ hõ joharakinpe.</verse>
				<verse number="7">Unkin do iń leka Jihudi hoṛ kanakin ar iń sãote hajotrekin tahẽkana. Apostolko modre ạḍi manotan hoṛ kanakin. Unkin do iń khon hõ laharege Mạsiren kin hoeakana.</verse>
				<verse number="8">Probhure ińren dulạṛiạ gate Ampliatus joharaepe.</verse>
				<verse number="9">Urbanus, one okoe do abo sãote Mạsi lạgitʼe kạmikan, uni ar ińren dulạṛiạ gate Skatus hõ joharaepe. Apelles hõ joharaepe.</verse>
				<verse number="10">Mạsiren hoṛ lekate uni doe biḍạu ocoakana. Aristobulus gharońjrenko hõ joharakope.</verse>
				<verse number="11">Herodion, joharaepe, one okoe do iń lekae Jihudikan. Narkissus oṛakʼren okoe do Probhuren hoṛkanko onko hõ joharakope.</verse>
				<verse number="12">Truphaena ar Truphosa joharạkinpe. Nukin maejiu do Probhu lạgitʼkin khaṭao akana. Dulạṛiạ Persis hõ joharaepe. Ente nui maejiu hõ Probhu lạgitʼ ḍhere khaṭao akana.</verse>
				<verse number="13">Mạsire keṭecʼ pạtiạuicʼ mente okoeakʼ ńutum menakʼ uni Ruphus ar uniren eṅgattetʼ hõ joharạkinpe. Ente uniren eṅgattetʼ do ińren hõ gogoleka kanae.</verse>
				<verse number="14">Asunkritus, Phelegon, Hermes, Patrobas, Hermas ar onko sãoren Mạsire pạtiạkʼkan eṭakʼ boehako hõ joharakope.</verse>
				<verse number="15">Philologus ar Julia, Neresus ar uniren miserat, Olumpas ar onko sãote Isorren okoe hoṛko menakʼko onko sanamko joharakope.</verse>
				<verse number="16">Sonot cokʼte jopoharpe. Mạsiakʼ sanam manḍerrenko do apeko joharape kana.</verse>
				<verse number="17">E boehako, okaṭakʼ sikhnạtpe ńamakatʼ ona birudre okoe do kạphạriạu ar tạkicʼakʼko janam ocoyetʼkan onko oromkakope ar onko khon sahaṛokʼpe,</verse>
				<verse number="18">ente nonkanko hoṛ do aboren Probhu Mạsiren golam hoyokʼ baṅkate apnar lacʼgeko moneakʼkana. Onko do sebel ar luhum suhum kathate sojhe monan hoṛko bulạuetʼkoa.</verse>
				<verse number="19">Apepe bataoetʼ reakʼ katha do jotogeko ańjomakada, ar onate apereń kusi akana. Iń doń khojkana ape do jemon bhageakʼko oromkatepe ataṅ ar bạṛicʼakʼko khon pharakpe tahen.</verse>
				<verse number="20">Sulukren Isor do ạḍi usạrage apeakʼ jaṅga latarre Soetane lebetʼ gańjaoea. Aboren Probhu Jisuakʼ daya do ape cetanre tahenma.</verse>
				<verse number="21">Ińren são kạmiyạicʼ Timothi hõe joharape kana; Lukius, Jason ar Sosipatros hõ apeko joharapekana. Iń lekage onko hõ Jihudi jạtren hoṛ kanako.</verse>
				<verse number="22">Iń Tertiusge, Pạulakʼ noa ciṭhi doń oletʼkana. Probhuren hoṛ lekate iń hõ apekoń joharape kana.</verse>
				<verse number="25">Jisu Mạsi reaṅ oka bhage sombat iń porcaretʼkan ona bhage sombat hotete ṭarhao dohope reakʼ daṛe do Isorakʼ menakʼgetaea. Ar ḍher jug hạbicʼ Isor do acʼakʼ okoakʼko reaṅ okoege bae lại akawatʼkoa,</verse>
				<verse number="26">menkhan ńitokʼ bhage sombat hotete ona do sodor akana ar ona lekage iń hõń porcareda. Ar jaejugicʼ Isorakʼ hukum leka nạbikoakʼ olakʼ hotete sanam jạtren hoṛko ṭhen ona do baḍae ocoakana, jemon onko do Mạsireko pạtiạukʼte Isorren bataokoko hoedaṛeakʼ.</verse>
				<verse number="27">Eken uni eskargeae Isor do, ar unige akelanicʼ do. Jisu Mạsi hotete jaejug hạbicʼ uniakʼge ṭhonok hoyokʼtaema. Amen.</verse>
			</chapter>
		</book>
		<book number="46">
			<chapter number="1">
				<verse number="3">Aboren Isor Baba ar Probhu Jisu Mạsiakʼ daya ar suluk do apeko tulucʼ baṛe tahenma.</verse>
				<verse number="4">Iń do siń sạṭupʼ ape lạgitʼ ińren Isoriń gunmanao joharae kana, ente Mạsi Jisu tulucʼpe mitʼ akante ape do Isorakʼ dayape ńam akada.</verse>
				<verse number="5">Ona daya do noage, ape do Mạsi tulucʼpe mitʼ akante joto secʼ khon metakʼme, sanamakʼ roṛ reakʼ daṛete ar akeltepe kisạ̃ṛ akana,</verse>
				<verse number="6">ente Mạsi reaṅ aleakʼ goha do apeakʼ ontorre gathao akana.</verse>
				<verse number="7">Onate aboren Probhu Jisu Mạsiakʼ sodorokʼ reakʼpe ńel hohorkanre okaṭakʼ dante hõ bape khaṭo ocokʼkana.</verse>
				<verse number="8">Aboren Probhu Jisu Mạsige mucạtʼ hạbicʼe ṭarhao ocopea, onate uniakʼ hijukʼ dinre ape do sanam lekan bin dusạnkope hoyokʼa.</verse>
				<verse number="9">Isor doe pạtiạrgea, ar unige ape doe hohoakatʼpea jemon uniren Hopon aboren Probhu Jisu Mạsi ar ape talare helmel tahen.</verse>
				<verse number="10">E boehako, aboren Probhu Jisu Mạsi ńutumteń nehõrape kana, sanamkoge mitʼakan tahenpe, ape talare jãhãn dola duli alo tahen ma, bickom ape do mitʼmon ar mitʼakan tahenpe.</verse>
				<verse number="11">E ińren boehako, iń do Kloe gharońjrenko hotete ape reaṅ iń baḍaekeda je, apeko talare reṭha reṭhi menakʼa mente.</verse>
				<verse number="12">Iń do noań meneda, apeko modren adomkoko meneda, “Iń doń Pạulren kana” ar adomko doko meneda, “Apollosren kạnạń” ar adomko doko meneda, “Kephasren kạnạń” ar adomko doko meneda, “Iń doń Mạsiren kana.”</verse>
				<verse number="13">Menkhan Mạsi do cetʼe hạṭiń akana? Ar Pạul do cetʼ ape lạgitʼe krus ocolena? Ape do cetʼ Pạul ńutumtepe bạptis ocoakana?</verse>
				<verse number="14">Isoriń gunmanao joharae kana, iń do apeko modre Krispus ar Gaius chaḍa ar okoe hõ bạń bạptis akatʼkoa,</verse>
				<verse number="15">jemon okoe hõ aloko lại daṛeakʼ, ape do iń ńutumtepe bạptis akana mente.</verse>
				<verse number="16">Stephan gharońjren hõń bạptis akatʼkogea, menkhan ar jãhãe iń bạptis akatʼko reakʼ do bạń disạyeda.</verse>
				<verse number="17">Mạsi do bạptisko lạgitʼ bae kolakadińa menkhan bhage sombat porcar lạgitʼgeye kolakadińạ. Ona bhage sombat do akel reakʼ kathate porcar do bae kol akadińạ, jemon Jisu Mạsiakʼ krus alo ạuṛiagokʼtae.</verse>
				<verse number="18">Okoe nosṭokʼ reakʼ horteko taṛametʼ onko ṭhen Mạsiakʼ gujukʼ reakʼ katha do lelhawakʼ chaḍa ar cetʼge baṅkana; menkhan okoe bańcao bon ńam lạgidokʼkan abo ṭhen ona do Isorakʼ daṛe kana;</verse>
				<verse number="19">Ente sostorre olakana, “Iń do akelankoakʼ akeliń maraotakoa, ar budankoakʼ bud iń ạuṛiagtakoa.”</verse>
				<verse number="20">Menkhan akelanicʼ do ukuricʼ? Bidiạwạnicʼ hõ ukuricʼ? Noa piṛhiren esetʼicʼ hõ ukuricʼ? Noa dhạrti reakʼ akel je, lelhawakʼkan ona do cetʼ Isor bae udukʼ abon kana?</verse>
				<verse number="21">Isor do acʼakʼ akele ṭarhao akatʼte dhạrtirenko do akoakʼ akelte Isor bako orom daṛeadea. Onate Isor do bhage sombat reakʼ lelhatetʼ iạte biswạsiko kại khon bańcaokoe kusiyena.</verse>
				<verse number="22">Jihudiko do cinhạ lekate hahaṛa kạmi ńeńelko khojkana ar Junạniko do akelko ńam baṛayetʼ kana;</verse>
				<verse number="23">menkhan ale do kruslen Mạsiakʼ kathale porcareda. Ona katha Jihudiko ṭhen do mitʼṭen tạkicʼakʼ kana ar boṅgan hoṛ jạtrenko ṭhen do lelhawakʼge,</verse>
				<verse number="24">menkhan baṅ do Jihudige ar baṅ do Junạnige, Isor okoeye hoho akatʼko onko ṭhen do uni Mạsi kangeae Isorakʼ daṛe ar akeltetʼ.</verse>
				<verse number="25">Isorakʼ lelhatetʼ do manwakoakʼ akel khon hõ bạ̃ṛti akelanakʼ kana, ar Isorakʼ nijortetʼ do manwakoakʼ daṛe khon hõ bạ̃ṛti jorana.</verse>
				<verse number="26">E boehako, apepe hoho ocolenre cetʼ lekan hoṛpe tahẽkana ona disạipe. Manwa jạt lekate akelanko do ḍher bape hoho ocoakana, daṛeanko hõ baṅ ar bhodroko hõ ḍher do baṅ;</verse>
				<verse number="27">menkhan dhạrti do okaṭakʼ lelhawakʼe metakʼkan, onage Isor doe bachaoana, jemon akelankoe lajao ocoko. Ar dhạrti okaṭakʼ nijorakʼe metakʼkan, onage Isor doe bachaoana jemon daṛeankoe lajao ocoko;</verse>
				<verse number="28">dhạrti do okaṭakʼ nicạṛ, nihạtakʼ ar bạnukʼakʼe metakʼkan, onage Isor doe bachaoana, jemon dhạrtire menakʼakʼ koe ạuṛiakʼ ocoe;</verse>
				<verse number="29">uni do onakogeye bachaoana jemon Isor samaṅre okoe manwa hõ aloe sarhaokʼ.</verse>
				<verse number="30">Jisu Mạsi tulucʼpe mitʼakan ona do Isor khonge hoeakana. Jisu Mạsige abo lạgitʼ Isor ṭhen khone emakan akel do; unige aboren dhoromicʼ, sonoticʼ ar chaḍaoicʼ.</verse>
				<verse number="31">Onatege sonot sostorre ol akana, “Sarhaokʼ kanicʼ do Probhureye sarhaokʼma.”</verse>
			</chapter>
			<chapter number="2">
				<verse number="1">E boehako, ape ṭheniń senlenre ar Isorakʼ bhage sombat iń jạhirape oktere mońj katha se ạḍi akelan hoṛ leka do bạń galmarao akatʼpea.</verse>
				<verse number="2">Ińiń goṭawan tahẽkana, ape ṭhen tahen jokhecʼ Jisu Mạsige metakʼme, kruslediyicʼ Jisu Mạsi baḍaeye chaḍa ar cetʼge bạń baḍaea.</verse>
				<verse number="3">Tinre apeko ṭheniń tahẽkana unre iń do nijorgeń ạikạuetʼ tahẽkana ar botorteń thar tharaokʼkan tahẽkana,</verse>
				<verse number="4">ińakʼ porcar ar ińakʼ roṛre hoṛko rạmjạu ocoko leka akelte perecʼ bidiyạ hõ baṅ tahẽkana, bickom onare sonot Jiuakʼ daṛege ńelokʼkan tahẽkana,</verse>
				<verse number="5">jemon apeakʼ biswạs do manwakoakʼ akelre ṭehãḍ baṅkate Isorakʼ daṛe cetanrege ṭehãḍokʼtape.</verse>
				<verse number="6">Okoe Mạsiakʼ Jionreko hara sạbitʼ akan onko ṭhen do akel reakʼ kathagele roṛeda; menkhan ona akel do noa dhạrti reakʼ baṅkana, se noa jugren mukhiyạkoakʼ hõ baṅkana one okoe doko parom calakʼko kan;</verse>
				<verse number="7">menkhan ale do Isorakʼ akelte perecʼ akan okoakʼ kathakole roṛeda, one oka do dhạrti ạuri sirjạu khon Isore niṭ dohoakatʼ tahẽkan jemon uniakʼ ṭhonok reakʼ bhạgiạdar bon hoedaṛeakʼ.</verse>
				<verse number="8">Menkhan niạ jugren cakʼlaoko modre okoe hõ ona do bako baḍaeleda; enteko baḍaele khan ṭhonokren Probhu do ohoko kruslea.</verse>
				<verse number="9">Menkhan sonot sostor reakʼ katha leka; “Isor okoeko dulạṛedekan onko lạgitʼ uni okakoe ṭhik dohoakatʼ, ona do okoe hõ mẽtʼte bako ńelakada, luturte bako ańjom akada ar hudis hõ bako hudis akada.”</verse>
				<verse number="10">Menkhan Isor do acʼren Jiu hotete onako abo ṭhene sodor akada, ente sonot Jiu do bin baḍaeyakʼ mente cetʼge bạnukʼtaea; ente uni do Isorakʼ khạndriakʼko hõe baḍaegea.</verse>
				<verse number="11">Manwako modre nonkan okoe menaea, one uni do eṭagicʼakʼ mon reakʼ kathae baḍaekan? Manware okoe Jiu menae eken unige acʼakʼ monejoṅakʼe baḍaea. Onkage Isorren Jiu chaḍa Isorakʼ monejoṅakʼko do eṭakʼ okoe hõ ohogeko baḍae daṛelea.</verse>
				<verse number="12">Abo do dhạrtiren Jiu babon ńamakadea, bickom Isor khonakʼ uniren Jiuge bon ńamakadea, jemon Isor okae danakatʼ ona bon bujhạu daṛeakʼa;</verse>
				<verse number="13">ar ona danko reakʼ kathage roṛ hõ bon roṛ baṛayeda. Ona roṛ lạgitʼ okako katha bon laṛcaṛetʼkan ona do manwakoakʼ akel khon cecetʼakʼ ńamkate do babon roṛeda, menkhan sonot Jiu reakʼ cecetʼakʼ hotete bon roṛeda. Jiu reakʼ sạri cecetʼakʼ lạgitʼ abo do Jiu reakʼ kathage bon roṛeda.</verse>
				<verse number="14">Okoe Jiurene baṅkan, uni do Isorren Jiu ṭhen khon oka hijukʼ ona bae aṅgoca; ente uni ṭhen ona do lelhawakʼ kana. Uni do onako bae baḍae daṛeakʼa, ente sonot Jiu bae cetʼae khan onako do ohoe tojbij daṛelea.</verse>
				<verse number="15">Okoe hoṛ doe Jiutenicʼ kan uni do jotowakʼkoe tojbijeda, menkhan okoe hõ uni do bako tojbij daṛeaea.</verse>
				<verse number="16">Sonot sostorre olakana, “Probhuakʼ mone do okoeye baḍae akatʼte, uni doe sikhạu daṛekea?” Menkhan abo do Mạsiakʼ mon bon ńam akawana.</verse>
			</chapter>
			<chapter number="3">
				<verse number="1">E boehako, jiutenko ṭhen cetʼleka katha roroṛ hoyokʼ, onka do bạń galmarao daṛeakatʼpea, menkhan jel gobolrenko ṭhen cetʼleka roroṛ lek kan onkageń galmarao akatʼpea. Mạsire ape do bale gidrạko leka kanape, onate onkageń galmarao akatʼpea.</verse>
				<verse number="2">Iń do keṭecʼ jomakʼ bạń ematʼpea, bickom toageń ńũatʼpea, ente unre ona keṭecʼ jomakʼ hajam lạgitʼ daṛe do baṅ tahẽkantapea. Ar ńit hõ ape do onkage menakʼpea,</verse>
				<verse number="3">ente ńit hõ jel gobolrege menakʼpea. Ape talare hiskạ ar reṭha reṭhi menakʼ khan enḍekhan cetʼ jelrenko dope baṅkana? Manwako leka do cetʼ bape coloneda?</verse>
				<verse number="4">Ape modre mitʼ hoṛ do Pạulren, ar mitʼ hoṛ do Apollossrene menetʼ khan enḍekhan unre cetʼ manwako leka dope baṅkana?</verse>
				<verse number="5">Apolloss doe celekana? Ar Pạul baṅe celekan? Unkin makin sapʼ dapʼkin kan, one unkin hotetepe pạtiạu akan, ar Probhuge mimitʼ hoṛ apan ạpin kạmiye emakatʼkinạ.</verse>
				<verse number="6">Iń doń rohoekeda, ar Apolloss do dakʼe emada, menkhan Isor do onae hara ocokeda.</verse>
				<verse number="7">Onate rohoyicʼ hõ cele hoẽ baṅkana ar dakʼ emakʼicʼ hõ baṅ, menkhan okoeye hara ocoyetʼ uni do Isorge.</verse>
				<verse number="8">Rohoyicʼ ar dakʼe emokʼicʼ unkinakʼ monsubạ do mitʼgea, menkhan unkin do apan ạpin kạmi leka kuṛạikin ńama,</verse>
				<verse number="9">ente ale do Isor tulucʼle kạmikana. Ar ape do Isorakʼ goḍa kanape, Isorakʼ benao akan oṛakʼge.</verse>
				<verse number="10">Isor ṭhen khon oka dayań ńamakatʼ ona hotetege iń do gạkhuṛ kạrigol leka rehetʼ iń bạisạu akada, ar eṭakʼko do ona cetanre oṛakʼko benao kana. Menkhan okoe okalekae benaokan ona reaṅ uni doe sontorokʼma.</verse>
				<verse number="11">Okaṭakʼ rehetʼ laharege bạisạu akan ona chaḍa ar jãhãn rehetʼ okoe hõ bako bạisạu daṛeakʼa. Jisu Mạsigeye hoyokʼ kana ona reakʼ rehetʼ do.</verse>
				<verse number="12">Ona rehetʼ cetanre sona, rupạ, damanakʼ dhiri, kaṭ, ghãs, lanḍha se busupʼ reakʼakʼe benao rakab,</verse>
				<verse number="13">enḍekhan okoe oka lekae kạmi akatʼ ona do mońjte ńelokʼtaea. Ar bicạr dinre sodorokʼa, ente ona din reakʼ sodorokʼ do seṅgel talatege hoyokʼa. Ar okoeakʼ kạmi oka lekan ona do seṅgelgeye biḍạu aṭkara.</verse>
				<verse number="14">Okoe okaṭakʼe benao akatʼ onage ṭikạu tahentae khan enḍekhan uni do kuṛạiye ńama;</verse>
				<verse number="15">ar ona kạmiyakʼ atar giḍilentae khan enḍekhan uni do lokshan hoyokʼtaea. Acʼtetʼ doe bańcaokʼa, menkhan uniakʼ dosa do nonkan hoṛleka hoyokʼtaea one okoe do seṅgel talateye parom hecʼakan.</verse>
				<verse number="16">Ape do cetʼ bape baḍaea, ape do Isorakʼ mundil kanape ar Isorren Jiu do apeakʼ ontorreye girobasokʼkana mente?</verse>
				<verse number="17">Jãhãege Isorakʼ mundile bạṛij enḍekhan Isor hõ uniye bạṛijea, ente uniakʼ mundil do sonotgea, ar ona mundil dope ape kangea.</verse>
				<verse number="18">Okoe hõ apnarte aloe bulạukʼma. Ape modren jãhãe niạ jugren akelanicʼ menteye hudisokʼkan khan, enḍekhan uni do lelhayicʼ lekae hoyokʼma, jemon sạri akelanicʼe hoedaṛeakʼ,</verse>
				<verse number="19">ente Isor samaṅre noa dhạrti reakʼ akel do eken lelhawakʼ kana. Sonot sostorre ol menakʼa, “Isor do akelanko akoakʼ seantetʼreye sapʼetʼkoa.”</verse>
				<verse number="20">Arhõ olakana, “Probhu doe baḍaegea, akelankoakʼ sanam hudis bundisko do ạuṛiakʼgetakoa mente.”</verse>
				<verse number="21">Onate okoe hõ jãhãe manwa iạte alope sarhaokʼa, ente jotoge coṅ apeakʼkan;</verse>
				<verse number="22">baṅ do Pạul, baṅ do Apolloss, baṅ do Kephas, baṅ do dhạrti, baṅ do jion, baṅ do moron, baṅ do ńit menakʼakʼko, baṅ do tayom daramakʼko, onako sanamakʼge apeakʼkana;</verse>
				<verse number="23">ar ape do Mạsiren, ar Mạsi do Isorren.</verse>
			</chapter>
			<chapter number="4">
				<verse number="1">Hoṛ do nonka lekako bujhạule ma je, ale do Mạsiren sapʼdapʼko kanale ar Isorakʼ sạri okoakʼko baḍae ocoko reakʼ bhar do alerege emakana.</verse>
				<verse number="2">Ar okoere bhar emakan onko do udugokʼ hoyokʼtakoa je, pạtiạranko kanako mente.</verse>
				<verse number="3">Ińakʼ bicạr do apege bicạrpe baṅ do bạisiren hoṛko hotete hoyokʼ, onate ińakʼ do jãhãnakʼ cetʼge baṅ cekakʼtińạ; metakʼme iń hõ apnarte do bạń bicạrokʼ kana.</verse>
				<verse number="4">Ińakʼ bibek do saphagea, menkhan onate noa do baṅ sạbudokʼ kana je, iń doń dhoromgea. Probhuge ińakʼe bicạrtińạ.</verse>
				<verse number="5">Onate Probhu hijukʼ lahare, metakʼme ona niṭ akan din lahare okaṭakʼ hõ alope bicạra. Ńutre oka okoge menakʼ uni do unre ona marsalteye ạguya ar manwa ontor reakʼ okoakʼ monsubạkoe sodora. Unre mimitʼ hoṛ do Isor ṭhen khon sarhaoko ńama.</verse>
				<verse number="6">E boehako, apeakʼ porho lạgitʼge iń do ińakʼ ar Apollossakʼ kathakoń roṛeda, jemon ạliń ṭhen khonpe cetʼ daṛeakʼ baṅma, oka olakan ona bahre calakʼ do baṅ ṭhika mente. Enḍekhan ape do mitʼ hoṛ bạgikate eṭagicʼ upạrte bape gorbokʼa.</verse>
				<verse number="7">Am do eṭakʼko khonem begargea mente okoe hõ bako monejoṅ kana. Nonkanakʼ cetʼ menakʼtama one okaṭakʼ do dan lekate bam ńamakatʼ? Arem ńam akatʼ khan cedakʼ begor ńamicʼ leka dom sarhaokʼ kana?</verse>
				<verse number="8">Ape ńelte ńelokʼ kana ape do laharege jotowakʼpe ńam akada, ar laharegepe kisạ̃ṛ akana, ar ale begortegepe raj akana. Arpe rajlen khan do bhagege hoekokʼa; enḍekhan ale hõ ape tulucʼle raj daṛekokʼa.</verse>
				<verse number="9">Ińakʼ bujre Isor do ale apostolko ses utạrko menkateye udukʼ akatʼlea, gocʼ ocokʼ lạgitʼ ṭarhao akanko lekage. Ale do goṭa dhạrtirenko ṭhen, metakʼme sermaren goḍetko ar manwako ṭhen tamasa lekale hoeakana.</verse>
				<verse number="10">Ale do Mạsi iạte lelhale hoeakana, menkhan ape do Mạsirepe mitʼakante budankope hoeakana. Ale do nijorkoge menkhan ape do joranko. Ape do sabasiankope hoeakana ar ale do bemanotkoge.</verse>
				<verse number="11">Ale do ńitokʼ hõ reṅgecʼ ar tetaṅtele loraokʼ kana. Ale do reṅgecʼ arle laṅgaṭgea, kilạu ocokʼ kanale ar aleakʼ oṛakʼ duạr do bạnukʼtalea;</verse>
				<verse number="12">ale do nij titele kạmiyeda arle khaṭaokʼ kana; ar hoṛkoko ruhetʼetʼlere hõ onko dole bhorako kana, arle khed ocokʼkanre hõ ale dole sahaoetʼ kana;</verse>
				<verse number="13">arko bodnametʼlere hõ mạ̃hir seletʼle roṛ ruạṛako kana; ar ńit hạbicʼ hõ dhạrti reakʼ mạilạ ar sanamko reakʼ jobra lekagele hoeakana.</verse>
				<verse number="14">Lajao ocope lạgitʼ do bạń oletʼ kana, bickom ińren dulạṛiạ gidrạko leka sontorpe lạgitʼgeń oleda.</verse>
				<verse number="15">Mạsi reaṅ cetʼape lạgitʼ aperen do gel hajar gurukoko tahẽ daṛeakʼa; menkhan aema baba do bạnukʼkotapea; ińge bhage sombat hotete Mạsiakʼ jionre aperen Babań hoeakana.</verse>
				<verse number="16">Onateń nehõrape kana, iń okakoń cekae, ape hõ onako onkaepe;</verse>
				<verse number="17">onate ape ṭhen Timothiń kolkedea; uni do Probhure ińren dulạṛiạ ar pạtiạr gidrạ kanae. Uni do Jisu Mạsire ińakʼ cạl-colonkoe disạ ocopea. Iń do nonkage sanam jaega ar mimitʼ manḍerkore onako reaṅiń cetʼako kana.</verse>
				<verse number="18">Ape ṭhen bạń calakʼkante adom adomko do demagteko phulạu akana.</verse>
				<verse number="19">Menkhan Probhuakʼ sana hoelen khan ạḍi usạrage ape ṭheniń hijukʼa, ar onko phulạu akankoakʼ katha do baṅ, menkhan onkoakʼ daṛe hõ ńel lạgitʼgeń hijukʼa.</verse>
				<verse number="20">Ente Isorakʼ raj do katha reakʼ do baṅkana, bickom daṛeteakʼge. Cetʼpe ńamkana?</verse>
				<verse number="21">Ṭhengawante ape ṭheniń hijukʼa, se dulạṛ ar mạ̃hir monante?</verse>
			</chapter>
			<chapter number="5">
				<verse number="1">Ańjomokʼ kana, ape talare loṭghuṭi hoyokʼ kana, ar ona loṭghuṭi do nunạkʼ hirkhạge je, boṅgan hoṛ jạtrenko talare hõ onkanakʼ do bạnukʼanaṅ. Ente mitʼṭen hoṛ do kạki eṅgattetʼ acʼren bạhu menteye dohoakadea.</verse>
				<verse number="2">Ar noa tayom hõ ape dope gorbokʼ kana! Bickom ape dope mon dukkokʼa honaṅ, jemon nonkae kạmiketʼicʼ do ape tala khone oḍok ocokʼ?</verse>
				<verse number="3">Hoṛmo secʼte ape sãote hạjir bạnuńre hõ Jiu secʼte do hạjirge minạńa. Okoe nonkae kạmi akatʼ, uni do ape ṭhen minạń lekageń bicạr akadea.</verse>
				<verse number="4">Ińakʼ bicạr do noage, aboren Probhu Jisu ńutumte mitʼ ṭhenpe jarwakʼre iń hõ Jiu secʼte ape tulucʼ iń tahena ar Probhu Jisuakʼ daṛe do abo cetanre tahena,</verse>
				<verse number="5">unre uni hoṛ do Soetan tire jimạkae hoyokʼa, jemon uniakʼ hoṛmo ḍahao maraokʼtae menkhan Jiu do Probhu Jisuakʼ hijukʼ dinre bańcaoe ńam.</verse>
				<verse number="6">Sarhaokʼ do ape lạgitʼ baṅ bhagea. Ape do cetʼ bape baḍaea je, kạṭicʼ culuṅ khạmi do joto sipiyakʼ holoṅgeye phulạu ocoea mente? Ape khon ona mare khạmi oḍok giḍikakʼpe;</verse>
				<verse number="7">jemon nawa bin khạmianakʼ sipiyakʼ holoṅpe hoedaṛeakʼ; ar ape do bin khạmianko kangeape, ente aboakʼ sen-parom porobren dãṛẽ doe teṅgenena metakʼme Mạsige.</verse>
				<verse number="8">Onate mare khạmi, metakʼme hiskạ ar bạṛicʼakʼ reakʼ khạmite do alo, menkhan nirạ ar sạriakʼ reakʼ bin khạmianakʼ piṭhạte bon porobokʼma.</verse>
				<verse number="9">Ińakʼ ciṭhiren olatʼpe tahẽkana, loṭghuṭi hoṛko tulucʼ jemon alope mesaokʼ.</verse>
				<verse number="10">Noa dhạrtiren loṭghuṭiko, lalocko, luluṭko se boṅga sewako tulucʼ gatekʼ do bạgi utạr hoyokʼtapea ona do baṅ, ente onka khan ma noa dhạrti khon bahrete calakʼ hoyokʼtape.</verse>
				<verse number="11">Menkhan iń do okań olatʼpe tahẽkan ona do noage, okoe acʼte biswạsi boehae ńumogokʼ kan, menkhan uni do loṭghuṭiyicʼ se dhon lalocicʼ, se boṅga sewayicʼ se oktayicʼ se ńu bulokʼicʼ se luluṭicʼkan enḍekhan uni tulucʼ do gate hõ alope gatekʼa ar jom hõ alope jom-ńũiya.</verse>
				<verse number="12">Manḍer bahreren hoṛko bicạrko reakʼ do cetʼ jạruṛ paṛao akawạdińa? Menkhan manḍerren hoṛko bicạrko do cetʼ lek baṅ kantapea?</verse>
				<verse number="13">Okoeko bahreren kan onkoakʼ do Isorgeye bicạra. Sonot sostor reakʼ katha leka, “Ape mod khon uni bạṛicʼ hoṛ do oḍok giḍikaepe.”</verse>
			</chapter>
			<chapter number="6">
				<verse number="1">Ape modren jãhãe hoṛ eṭakʼ boeha upạrte lạlis reakʼ jãhãnakʼ menakʼtae khan, enḍekhan oka dilte uni do sonotko ṭhen calao baṅkate boṅgan hoṛko ṭhen bicạre khojkana?</verse>
				<verse number="2">Ape do cetʼ bape baḍaea, Isorren hoṛkoge dhạrti reakʼko bicạra mente? Ar dhạrti reakʼpe bicạr khan, enḍekhan huḍiń utạrakʼko bicạr lạgitʼ do cedakʼpe belekgea?</verse>
				<verse number="3">Ape do cetʼ bape baḍaea, abo do serma goḍetkoakʼ hõ bon bicạra mente? Ar onage hoyokʼ khan enḍekhan dhạrti reakʼko reaṅ ma coṅ thoṛawakʼkange.</verse>
				<verse number="4">Apeakʼ nonkan jãhãn lạlis tahentape khan, enḍekhan okoe do manḍerrenko baṅkan onkankoge cetʼ bạisirepe duṛupʼ ocoyetʼkoa?</verse>
				<verse number="5">Iń do lajao ocope lạgitʼge noa katha doń roṛeda. Ape talare akelan nonkanicʼ cetʼ jãhãe bạnuea, one okoe do apnar boehako talare gulmalkoe bicạr chinḍạu daṛeke?</verse>
				<verse number="6">Ona bodolte ape do boeha birudrepe lạliskana, ar ona hõ bepạtiạrko ṭhenge!</verse>
				<verse number="7">Ape do mimitʼ hoṛ birudrepe mamblakʼ kante noage sạbudokʼ kana je, ape dope bhagao ocoakana. Ona khon bickom behok ocokʼge cedakʼ bape sahaoeda? Ar cedakʼ bape recʼ ocokʼkana?</verse>
				<verse number="8">Ona bodolte apegepe behokeda, arpe rerecʼ kana ar ona do aperen boehako cetanregepe onkayeda!</verse>
				<verse number="9">Ape do cetʼ bape baḍaea, bedhoromko do Isorakʼ raj bako ạidạrijoṅa mente? Alope bulạukʼa; baṅ do loṭghuṭiko, baṅ do boṅga sewako, baṅ do laṭghaṭko, baṅ do laṅcạṅgiạko, baṅ do jojognako;</verse>
				<verse number="10">baṅ do kombṛoko, baṅ do dhon lalociạko, baṅ do bulokʼko, baṅ do cokakʼ baklakʼ roroṛko, baṅ do luluṭko, onko do okoege Isorakʼ raj bako ạidạri joṅa.</verse>
				<verse number="11">Ape modre adomko do onkageko tahẽkana, menkhan Probhu Jisu Mạsi ńutumte ar aboren Isorren Jiu hotete ape dope ạrupʼ sapha ocoakana, ar Isor lạgitʼpe sonot ocoakana arpe dhorom ocoakana.</verse>
				<verse number="12">Adom adomko doko mena “Jotowakʼge ganokʼtińạ,” menkhan jotoakʼ do baṅ porhoana. Jotowakʼge ganokʼtińạ, menkhan okaṭakʼte hõ bạń tabe ocokʼa.</verse>
				<verse number="13">Ar noa katha hõ roṛakana, “Jomakʼ do lacʼ lạgitʼ, ar lacʼ do jomakʼ lạgitʼge.” Menkhan mitʼ din Isor do noakin banargeye maraoa. Hoṛmo hõ loṭghuṭi lạgitʼ do baṅkana bickom ona do Probhu lạgitʼge ar Probhu do hoṛmo lạgitʼge.</verse>
				<verse number="14">Isor do acʼakʼ daṛete gocʼko khon Probhui jiwetʼkedea ar abo hõe jiwetʼ beretʼ bona.</verse>
				<verse number="15">Ape do cetʼ bape baḍaea, apeakʼ hoṛmo do Mạsiakʼ hoṛmo hạṭińko kana mente? Enḍekhan Mạsiakʼ hoṛmo hạṭińko hataokate cetʼ iń do kusmbiakʼ hoṛmo hạṭińkoń hoe ocoea? Tis hõ baṅa.</verse>
				<verse number="16">Se bape baḍaea, kusmbire jamaṛ akanicʼ do uni tulucʼe mitʼ hoṛmokʼ kana mente? Ente sostorre olakana, “Unkin dokin mitʼ hoṛmokʼa.”</verse>
				<verse number="17">Menkhan Probhu tulucʼ mitʼakanicʼ do uni tulucʼe mitʼ Jiugea.</verse>
				<verse number="18">Sanam lekan loṭghuṭi khon ńir joṅpe. Ente manwa okakoe kạiyetʼkan ona do acʼakʼ hoṛmo bahrereye onkayeda; menkhan okoeye loṭghuṭiyetʼkan uni do acʼakʼ hoṛmo birudregeye kạiyeda.</verse>
				<verse number="19">Se bape baḍaea, apeakʼ ontorre okoeye tahenkan ar okoe do Isor ṭhen khonpe ńamakade, uni sonot Jiuakʼ tahen mundilge apeakʼ hoṛmo hạṭińko kana mente?</verse>
				<verse number="20">Ape do apnar lạgitʼ dope baṅkana; ente aema damtepe kiriń ocoakana; onate apeakʼ hoṛmo do Isorakʼ mạhimakʼ lạgitʼ emokʼpe.</verse>
			</chapter>
			<chapter number="7">
				<verse number="1">Ape okako reaṅpe ol akawạdiń, ona reakʼ roṛ ruạṛiń emape kana. Okoe bae baplakʼ enḍekhan uni doe bhageyetʼgea;</verse>
				<verse number="2">Menkhan goṭa ṭạnḍige loṭghuṭi hoyokʼkana, onate mimitʼ herel hoṛren do rinicʼtetʼe tahentaema, ar mimitʼ maejiuren hõ jãwãetetʼe tahentaema.</verse>
				<verse number="3">Hoṛmo secʼte herel do acʼ rinicʼtetʼ oka ńam lektae onae emaema; ar onkage rinicʼtetʼ hõ jãwãetetʼe emkataema.</verse>
				<verse number="4">Rinicʼtetʼakʼ hoṛmo do eken acʼ eskarakʼ do baṅkana menkhan onare hereltetʼakʼ hõ ektiạri menakʼtaea ar onkaleka jãwãetetʼakʼ hoṛmo hõ acʼ eskarakʼ do baṅkana, menkhan onare rinicʼtetʼakʼ hõ ektiạri menakʼa.</verse>
				<verse number="5">Alope apan ạpinokʼa; menkhan solha mitʼkate koejoṅ lạgitʼ thoṛa din apan ạpin tahẽ hataṛokʼpe; ona tayom do ar hõ mitʼ ṭhenokʼpe jemon apeakʼ bin sambṛao iạte Soetan aloe biḍạupe.</verse>
				<verse number="6">Iń do bạń hukumape kana bickom aṛakʼape kan lekageń roṛeda.</verse>
				<verse number="7">Sanam hoṛge iń lekako hoyokʼma! Menkhan Isor ṭhen khon mimitʼ hoṛ do apan ạpin daya danko ńamakada. Mitʼ hoṛakʼ dan do mitʼleka ar eṭagicʼakʼ dan do eṭakʼleka.</verse>
				<verse number="8">Baṅ bapla akanko ar rạnḍi maejiukoń metako kana, onko hõ iń lekako tahẽlen khan onko lạgitʼ bhage hoekokʼa;</verse>
				<verse number="9">menkhan apnarte okoe bako sambṛaokʼ daṛeakʼ onko doko baplakʼma, ente hoṛmo reakʼ sanate lokʼ khon baplakʼge bhagea.</verse>
				<verse number="10">Bapla akanko do noageń hukumako kana, iń do baṅ menkhan Probhuge; bạhu do jãwãetetʼ ṭhen khon aloe chaḍaokʼma;</verse>
				<verse number="11">menkhane chaḍao emanlen khan uni do ar aloe baplakʼma, menkhan jãwãetetʼ sãote arhõe mitʼ ruạṛokʼma. Jãwãe hõ bạhutetʼ aloe bạgiyema.</verse>
				<verse number="12">Menkhan eṭakʼko do ińiń metako kana, Probhu do baṅ; jãhãe boeharen Mạsire bepạtiạuicʼ bạhu tahentae ar bạhutetʼ do uni tulucʼ tahene rạjige khan enḍekhan jãwãe do uni aloe bạgiyema;</verse>
				<verse number="13">onkage rinicʼtetʼren hõ Mạsire bepạtiạuicʼ jãwãeye tahentae ar jãwãetetʼ do uni tulucʼ tahene rạjige khan enḍekhan uni do jãwãetetʼ aloe bạgiyema;</verse>
				<verse number="14">ente rinicʼtetʼ hotete uni bepạtiạricʼ jãwãe ar jãwãetetʼ hotete uni bepạtiạricʼ rinicʼtetʼ doe sonot ocoakana; ar onka baṅ hoelen khan aperen gidrạko do besaphako hoekokʼa, menkhan Isor samaṅre onko do besapha doko baṅkana.</verse>
				<verse number="15">Menkhan uni bepạtiạricʼ jãwãetetʼ se rinicʼtetʼ do chaḍaokʼe menetʼ khan uni doe chaḍaokʼma; ar nonkanakʼ obostare uni pạtiạricʼ boeha se misera do bae golam akana. Menkhan Isor do sulukte tahen lạgitʼgeye hohoakatʼ bona.</verse>
				<verse number="16">E ayo, cekatem baḍaea, am do amren jãwãeyem bańcao daṛeaea se baṅ? Ar E baba am hõ cekatem baḍaea, amren bạhum bańcao daṛeaea se baṅ?</verse>
				<verse number="17">Onate Probhu okoe okalekae dohoakade ar Isor okoe oka lạgitʼe hohoakawade, uni do onka lekageye calakʼma. Noa hukum do goṭa manḍerrenkogeń emakokana.</verse>
				<verse number="18">Jãhãe hoṛ khatna akane hoho ocoakana? Enḍekhan aloe bin khatna ruạṛokʼma? Bin khatnage jãhãeye hoho ocoakana? Enḍekhan uni do aloe khatnakʼma.</verse>
				<verse number="19">Khatna ar bin khatna do cetʼ hõ baṅkana, menkhan Isorakʼ hukum dohoge asolakʼ kana.</verse>
				<verse number="20">Isor okoe oka lạgitʼe hohoakawade, uni do onarege tahẽ akane tahenma.</verse>
				<verse number="21">Amem hoho ocolenre am do cetʼ golamem tahẽkana? Onate alom dukokʼa; ar sạdhinokʼ reakʼ ạtem ńam khan enḍekhan ona do hataome.</verse>
				<verse number="22">Golam tahenre Probhu okoeye hohoakawade uni do Probhu hotetegeye sạdhin ocoakana. Onkage okoe sạdhin tahenreye hoho ocoakan uni do Mạsiren golame hoeakana.</verse>
				<verse number="23">Ape do aema damtepe kiriń akana; onate manwakoren golam do ar alope hoyokʼa.</verse>
				<verse number="24">E boehako, Isor okoe okalekae hohoakawade, uni do Isor samaṅre onalekageye tahenma.</verse>
				<verse number="25">Kũạ̃ri kuṛiko reaṅ do Probhu ṭhen khon jãhãn hukum bạń ńam akada. Menkhan Isorakʼ daya ńamkate pạtiạr minạńte ińiń bujhạuetʼ lekageń roṛeda.</verse>
				<verse number="26">Ạḍi harkhet ar saset reakʼ oka okte hijukʼkan ona lạgitʼ ińakʼ bujre okoe okaleka menakʼpe onka tahenge bogea.</verse>
				<verse number="27">Am do cetʼ bạhu menae tama? Enḍekhan bạhu bạgiye reakʼ do alom kurumuṭuya. Am do cetʼ bạhu khonem chaḍao akana? Enḍekhan bạhu joṅ reakʼ alom kurumuṭuya.</verse>
				<verse number="28">Menkhan amem baplalenre am do bam kạiyetʼ kana. Ar jãhãe kũạ̃ri kuṛiye baplalenre uni hõ bae kạiyeda. Menkhan okoeko baplakʼkan onko do hoṛmore jalako ńama, ar iń do ona khoniń rukhiyạkepea.</verse>
				<verse number="29">E boehako, noageń meneda, okte do khaṭo akana. Onate ńit khon bạhuanko do begor bạhuanko lekako tahenma;</verse>
				<verse number="30">ar rakʼetʼkanko do bin rarakʼkanko leka; ar rạskạkʼkanko do bin rạskạkʼkanko leka; ar kirińetʼkanko do cetʼge jemon aloko dohojoṅma;</verse>
				<verse number="31">okoe dhạrti reakʼakʼko laṛcaṛetʼkan, onko do purạpuri aloko laṛcaṛma; ente noa dhạrti reakʼ rup do pheraokʼ kana.</verse>
				<verse number="32">Menkhan iń doń menjoṅ kana, jemon nir dạndipe tahen. Bin bapla akanicʼ do Probhu reaṅe dạndikʼ kana, uni doe hudiseda cekate Probhui kusi ocoyea.</verse>
				<verse number="33">Ar bapla akan hoṛge gharońj reakʼ doe dạndikʼ kana; cekate uni do rinicʼtetʼe kusi ocoea mente.</verse>
				<verse number="34">Bạhu ar kũạ̃ri kuṛi reaṅ hõ begar menakʼa. Bin baplayicʼ maejiu do Probhu reakʼakʼko reaṅe dandokʼ kana, jemon hoṛmote ar Jiute sonote tahen; menkhan bapla akan kuṛi do gharońj reakʼe dandokʼkana, cekate uni do jãwãetetʼe kusi ocoyea.</verse>
				<verse number="35">Noa katha do apeakʼ porho lạgitʼgeń roṛeda. Iń do bạń ladeape kana, bickom oka jạruṛa ar okaṭakʼ bhagea ona lạgitʼgeń udgạuetʼpea, jemon ape do goṭa monte Probhuakʼpe kạmi daṛeakʼ.</verse>
				<verse number="36">Ar jãhãe acʼe cikhnạ akade acʼren kũạ̃ri kuṛi tulucʼ bin leke beohareda menteye bujhạuetʼ khan, ar kuṛiyakʼ baplakʼ umer hoeakan khan ar baplaye reakʼ jạruṛe bujhạu khan, enḍekhan uni do acʼakʼ sana lekae kạmi ma. Are onkae khan bae kạiyeda, bapla ocoakin.</verse>
				<verse number="37">Menkhan jạruṛ bạnukʼtae iạte acʼakʼ monre ektiạri menakʼtaete jãhãeye mone muruk akatʼ ar ontorreye khạṭi akawan baṅma acʼren kũạ̃ri kuṛi bin baplaye tahẽ ocowaea mente, enḍekhan uni hõe beseda;</verse>
				<verse number="38">onate okoe acʼe cikhnạ akade acʼren kũạ̃ri kuṛiye baplayede uni do artetʼe beseda.</verse>
				<verse number="39">Jãwãetetʼ tinạkʼ din jiwetʼe tahen, unạkʼ din rinicʼtetʼ do tolgeye tahena, menkhan jãwãetetʼe gocʼlen khan uni doe sạdhinokʼa, ar jãhãegeye kusiae unigeye bapla daṛeaea, menkhan uni hoṛ do Probhurenge jemone hoyokʼ.</verse>
				<verse number="40">Menkhan ińakʼ bujre uni do enkageye tahẽlen khan artetʼ bhạgane hoyokʼa; ariń meneda, iń do Isorren Jiu hotete noa kathań roṛeda.</verse>
			</chapter>
			<chapter number="8">
				<verse number="1">Iń do ńitokʼ boṅga ṭhen samaṅakʼ jomakʼko reaṅ iń roṛeda. Baḍaegeabon, sanamkoakʼge akel menakʼtabona. Akel do manwae phulạu ocoyea, menkhan dulạṛ doe benao rakapʼa.</verse>
				<verse number="2">Jãhãe jãhãnakʼe baḍaea menteye menjoṅ kan khan, uni do cetʼleka baḍae jạruṛ tahẽkantae onka do ńit hõ bae baḍae akada.</verse>
				<verse number="3">Menkhan okoe Isore dulạṛedekan, Isor do eken unigeye baḍaeyede kana.</verse>
				<verse number="4">Ńitokʼ do boṅga ṭhen samaṅakʼ jomakʼ reaṅ iń roṛeda. Baḍaegeabon dhạrtire cele boṅgage bạnukʼkoa, ar mitʼ goṭen chaḍa ar cele Isor hõ bạnukʼkoa.</verse>
				<verse number="5">Serma se dhạrtire deb-debi mente jãhãe menakʼko khan enḍekhan debota hõ aema ar Probhu hõ aema menakʼkoa.</verse>
				<verse number="6">Enrehõ abo lạgitʼ do mitʼ goṭenge Isor menaea. Unige Baba do; ar uni ṭhen khonge jotowakʼ do hecʼakana ar uni lạgitʼge jiwetʼ menakʼ bona. Aboren Probhu hõe mitʼ goṭengea, uni do Jisu Mạsige. Uni hotetege jotowakʼ do hecʼakana ar uni hotetege jiwetʼ menakʼbona.</verse>
				<verse number="7">Menkhan noa akel do jotokoakʼ do bạnukʼa. Boṅga sewa reakʼ hewa tahẽkante adomko do ńitokʼ hõ boṅga ṭhen samaṅakʼ jomakʼko jomeda. Onate onkoakʼ bibek hõ nijorgete bhõnḍokʼ kantakoa.</verse>
				<verse number="8">Menkhan jomakʼ hotete Isor ṭhen do babo teṅgo ṭarhao daṛeakʼa. Ente babon jomle khan aboakʼ do cetʼ loksan hõ baṅ hoyokʼtabona; ar bon jom lekhan hõ jãhãn lab do bạnukʼa.</verse>
				<verse number="9">Menkhan, sontor akan tahenpe, jemon apeakʼ noa sạdhintetʼ do nijorkoakʼ tạkicʼakʼ aloe hoeocoe.</verse>
				<verse number="10">Amakʼ do akel menakʼtama, menkhan okoeakʼ bibek nijorge uni do boṅga mundilkore jojom duṛupʼe ńellem khan boṅga samaṅakʼ jom lạgitʼ uni hõ cetʼ dil bae ńama?</verse>
				<verse number="11">Onkate amakʼ akel karonte nijoricʼ one okoe lạgitʼ Mạsiye gocʼlen, uni doe nosṭokʼa.</verse>
				<verse number="12">Nonkate aperen boehako birudrepe kại ar onkoakʼ nijor bibekkope hạnletako khan enḍekhan ape do Mạsi birudregepe kạiya.</verse>
				<verse number="13">Onate jomakʼte ińren boehae tạkijokʼ khan, enḍekhan iń do tis hõ jel do bạń joma, jemon ińren boeha aloe tạkijokʼ.</verse>
			</chapter>
			<chapter number="9">
				<verse number="1">Iń do cetʼ sạdhin doń baṅkana? Iń do cetʼ apostol doń baṅkana? Aboren Probhu Jisu do cetʼ bạń ńṭoṭhadea? Probhu lạgitʼ okaṭakʼ iń kạmi akatʼ ona reakʼ jo do cetʼ ape dope baṅkana?</verse>
				<verse number="2">Eṭakʼko apostol mente bako aṅgocińre hõ ape do apostol mentepe aṅgocińạ. Ape je Probhuren hoṛpe hoeakan onage ińakʼ apostol hudạ reakʼ sạbudtetʼ do.</verse>
				<verse number="3">Ar okoe ińakʼ apostol hoyokʼ reakʼ kukliye rakab onko ṭhen ińakʼ roṛ ruạṛ do noage,</verse>
				<verse number="4">aleakʼ do cetʼ jom ńũi reakʼ hok bạnukʼtalea?</verse>
				<verse number="5">Eṭakʼ sanam apostolko, Probhuren boehako ar Kephasteko cetʼ leka akoren bạhuko seletʼ porcarko oḍokokʼkan, onkage Mạsire pạtiạukʼ akan bạhuko seletʼ porcar oḍokokʼ reakʼ ạidạri do cetʼ bạnukʼtalea?</verse>
				<verse number="6">Barnabas ar ińge cetʼ kạmikate jojom hoyokʼ tạlińa?</verse>
				<verse number="7">Apnarakʼ poesa khorojkate palṭon kạmi do okoeye kạmi kana? Okoe darkha bagwane benaoetʼkan uni do cetʼ ona reakʼ jo bae jomeda? Se okoeye gupikan uni do cetʼ palrenkoakʼ toa bae ńũiya?</verse>
				<verse number="8">Iń do cetʼ eken manwa dharatege noakoń roṛeda? Moseakʼ ạn-ạriko hõ cetʼ noako do bae menetʼkana?</verse>
				<verse number="9">Onare olakana, “Enokʼkan daṅgra do moca alom toltaea.” Isor do cetʼ eken ḍaṅgarako lạgitʼgeye dandokʼ kana?</verse>
				<verse number="10">Uni do cetʼ abo lạgitʼge noa katha do bae meneda? Hẽ noa katha do abo lạgitʼge olakana; ente siokʼkạnicʼ do askatege siokʼ lek taea; ar enokʼicʼ hõ bhag ńam reakʼ astege enokʼ hoyokʼtaea.</verse>
				<verse number="11">Ale do apere Jiu reakʼ itạle erakatʼte ape ṭhen khon hoṛmo reakʼ jom-ńũle tear khan enḍekhan ona do cetʼ maraṅ katha kana?</verse>
				<verse number="12">Noa lạgitʼ ape cetanre eṭakʼkoakʼ bakhra menakʼtako khan enḍekhan ale do artetʼ ńam lek dole baṅkana? Menkhan ona hok do bale laṛcaṛeda bickom sanamakʼle sahaoeda, jemon Mạsiakʼ bhage sombat porcarre jãhãn tạkicʼakʼ alole hoyokʼ.</verse>
				<verse number="13">Ape do cetʼ bape baḍaea, okoe mundil reakʼko kạmikan onko do mundil khonge jomakʼko ńama, ar okoe pinḍreko kạmikan onko do pinḍre jãhãnakʼge samaṅokʼkan ona reakʼ hạṭińko ńama mente?</verse>
				<verse number="14">Onkage Probhu do bhage sombat porcarko lạgitʼ noae hukum akada, okoe bhage sombatko porcaretʼkan onko do ona khonakʼge jom-ńũi reakʼko ńama.</verse>
				<verse number="15">Menkhan iń do noa reakʼ cetʼge bạń beohar ạguakada. Ape do iń lạgitʼ nonkape hoeocoe reakʼ do bạń oletʼkana. Ente jãhãe ińakʼ sarhaoakʼko ạuṛiagtiń khan ona khon boroṅ gujukʼge bogetińạ.</verse>
				<verse number="16">Iń do bhage sombatgeń porca akada, enrehõ onate sarhaokʼ reakʼ cetʼge bạnukʼtińạ, ente ona do kạmi lagaoạńgea. Bhage sombat bạń porcarle khan ińre do hae hae!</verse>
				<verse number="17">Iń do apnar kusiteń porcaretʼ khan, enḍekhan kuṛại do menakʼgetińạ, ar apnar kusite bạń porcaretʼ kanrehõ iń cetanre ona bhar menakʼte onań kạmi kana.</verse>
				<verse number="18">Enḍekhan ińakʼ kuṛại do cetʼ? Ona do noage je, bhage sombatiń porcar bodolte ińakʼ oka paona menakʼ ona hatao baṅkate begor poesate onań kạmi daṛeakʼ.</verse>
				<verse number="19">Iń do jãhãeren golamiń baṅkanre hõ sanamkoren golamiń hoeakana, jemon Mạsi lạgitʼ ḍher hoṛiń lab daṛeako.</verse>
				<verse number="20">Jihudiko labko lạgitʼ do Jihudiko ṭhen Jihudi lekań hoeakana. Ente Moseakʼ ạn-tạriren iń baṅkanre hõ okoe ạn-tạrire menakʼko onko labko lạgitʼ onko lekań hoeakana.</verse>
				<verse number="21">Arhõ okoe ạn-tạri bahrere menakʼko onko labko lạgitʼ iń do ạn-tạri bahreren hoṛ lekań hoeakana. Onate Isorakʼ ạn bahrere minạńa ona do baṅ; iń do Mạisakʼ ạn taberege minạńa.</verse>
				<verse number="22">Pạtiạure okoeko nijorge onko ṭhen do onko lekan hoṛiń hoeakana, jemon Mạsi lạgitʼ purạteń lab daṛeako. Metakʼme sanamko ṭhen iń do sanamakʼiń hoeakana jemon jãhãlekatege thoṛa hoṛiń bańcao daṛeako.</verse>
				<verse number="23">Iń do bhage sombat lạgitʼge noakoń onkayeda jemon onaren bhạgiạdariń hoyokʼ.</verse>
				<verse number="24">Ape do cetʼ bape baḍaea ńir enecʼre sanamkogeko seledokʼa, menkhan eken mitʼ hoṛge kuṛại doe ńama? Onate ape hõ nonka dạṛpe jemon kuṛạipe ńam daṛeakʼ.</verse>
				<verse number="25">Okoe dạṛ enecʼreko seledokʼkan onko do laha khonge mitʼṭen niạm bhitriteko calakʼa. Onko do okaṭakʼ jid ṭupri mosodokʼ ona ńam lạgitʼko onkayeda, menkhan abo do bin mosodokʼ ṭupri ńam lạgitʼge one okaṭakʼ do tisge baṅ nosṭokʼ.</verse>
				<verse number="26">Onate ạuṛiakʼ do bạń dạṛeda. Okoe hoeye daletʼkan onka do bạń kuhạueda.</verse>
				<verse number="27">Iń do bickom hoṛmoń kuhạu gaṅetʼtińạ ar golam akae iń dohoyeda, jemon eṭakʼko ṭhen bhage sombat porcar tayom ińakʼ kuṛại ńam lạgitʼ belek bạń hoyokʼ.</verse>
			</chapter>
			<chapter number="10">
				<verse number="1">E boehako, iń doń khojkana jemonpe baḍae, aboren hapṛamko do jotoge ona rimil reakʼ umulreko tahẽkana ar sanamkoge doreão talateko paromlena.</verse>
				<verse number="2">Mose tulucʼ midokʼ lạgitʼge onko do rimil ar doreãoreko bạptis ocolena.</verse>
				<verse number="5">Enrehõ Isor do onko modren ḍher hoṛko cetanre kusi bae tahẽkana. Onate onkoakʼ mạ̃ṛĩ do hahaṅkarrege giḍi ocoyentakoa.</verse>
				<verse number="6">Ona ńelte abo jemon bon cetʼ daṛeakʼ ona lạgitʼge noako do hoelena, jemon onko cetʼleka bạṛicʼakʼko lalocatʼ tahẽkan onka alo bon kạmi.</verse>
				<verse number="7">Cetʼleka onko modren adomko do boṅgako sewawako kan tahẽkan onka leka boṅga sewako do alope hoyokʼa. Olakan leka, “Hoṛko do jojom ar ńũńũko duṛupʼena, ar enejokʼko beretʼena.”</verse>
				<verse number="8">Onko modre ḍher hoṛgeko laṭghaṭletʼte mitʼ dinre bargel pe hajar hoṛko gocʼlena. Abo do onka alo bon loṭghuṭiyma.</verse>
				<verse number="9">Onko modre ḍherkoge Probhuko biḍạukedete cetʼleka biń gerteko gocʼlen, onka jemon Probhu alo bon biḍạue.</verse>
				<verse number="10">Onko modre ạḍi hoṛgeko karacʼ kurucʼlente cetʼleka nonosṭoyicʼ goḍet hoteteko marao ocolen, ape do onaka alope karacʼ kurujokʼa.</verse>
				<verse number="11">Eṭakʼ hoṛko jemon ńelkateko cetʼ daṛeakʼ onate onko cetanre noako do hoelena. Okoe jug reakʼ mucạtʼre bon seṭerakan, abo cehao bon lạgitʼge noako do olakana.</verse>
				<verse number="12">Onate jãhãe kajakteye teṅgo akana menteye monejoṅkan khan, enḍekhan uni doe sontorokʼma jemon aloe bhindạṛokʼ.</verse>
				<verse number="13">Manwa jionre okako biḍạu hoe emanokʼ ona chaḍa ar eṭakʼ jãhãn biḍạu do baṅ paṛao akawatʼpe. Isor doe pạtiạrgete, sahao daṛeakʼ khon bạ̃ṛti do bae biḍạupea, bickom biḍạu são sãote ona khon oḍokokʼ reakʼ hõe horapea, jemonpe sahao daṛeakʼ.</verse>
				<verse number="14">Onate E ińren gateko, boṅga sewa khon men ńir joṅpe.</verse>
				<verse number="15">Iń do budanko menteń baḍaeyetʼpete noakoń galmaraoape kana; ar okań roṛetʼkan, ona do apege bicạrpe.</verse>
				<verse number="16">Probhu kedokʼ okte gunmanao joharate oka bhoranakʼ bạṭi khon bon ńũi, ona do cetʼ Mạsiakʼ mãyãmre bakhra seledokʼ leka do baṅkana? Ar oka piṭhạ kecakʼ katebon jometʼkan ona hõ cetʼ Mạsiakʼ hoṛmore bakhra seledokʼ leka do baṅkana?</verse>
				<verse number="17">Ar bon aemagere hõ mitʼ hoṛmo kanabon, ente piṭhạ do mitʼ goṭengea, ar sanamkoge ona mitʼ piṭhạ reaṅ hạṭińge bon ataṅeda.</verse>
				<verse number="18">Israel jạtko beṅgetʼakope. Onko modre okoe teṅgenakʼko jometʼkan onko do cetʼ ona pinḍ reakʼ jotoge bako bakhra joṅkana?</verse>
				<verse number="19">Enḍekhan cetʼ iń roṛeda? Boṅga ṭhen teṅgenakʼ jomakʼ do jãhãnakʼ kana se muṭhạnge jãhãnakʼ kana?</verse>
				<verse number="20">Ona do baṅ, bickom iń meneda, boṅgan hoṛko okako teṅgenetʼkan ona do Isor lạgitʼ do baṅ, ona do bạṛicʼ jiuko ṭhengeko onkayeda. Ar bạṛicʼ jiuko tulucʼpe gatekʼ do bạń khojkana.</verse>
				<verse number="21">Probhuakʼ bạṭi ar bạṛicʼ jiukoakʼ bạṭi, noa banar khon baṅgepe jom daṛeakʼa. Probhuakʼ mej cetanre ar bạṛicʼ jiukoakʼ mej cetanre oka menakʼ ona banar reakʼ bakhra do ohogepe jom daṛelea.</verse>
				<verse number="22">Noate do cetʼ Probhu bon ãṭ ocoyede kana? Abo do cetʼ uni khon bon daṛeangea?</verse>
				<verse number="23">Adomkoko mena, “Jotowakʼge ganokʼgea.” Menkhan jotowakʼ do baṅ porhowana. Jotowakʼge ganokʼa; menkhan jotowakʼ do baṅ benao rakapʼa.</verse>
				<verse number="24">Okoe hõ apnar bhạlại lạgitʼ aloe kurumuṭuima, menkhan eṭakʼkoakʼ bhạlạigeye ńam baṛaema.</verse>
				<verse number="25">Bajarre ạkhrińokʼ jãhãnakʼge jompe; apeakʼ bibek khạtirte cetʼ hõ begor kulite;</verse>
				<verse number="26">ente sonot sostor reakʼ katha leka, “Dhạrti ar onare menakʼakʼ jotowakʼge Probhuwakʼ kana.”</verse>
				<verse number="27">Ar jãhãe bin pạtiạuicʼe neotalepere arpe calaolenre, bibek khạtirte cetʼ hõ begor kulite samaṅ akawatʼpe reakʼ jompe.</verse>
				<verse number="28">Menkhan jãhãeko metape khan, “Noa do boṅga ṭhen teṅgenakʼ kana,” Enḍekhan one okoeye menakatʼpe uni iạte ar bibek khạtirte alope joma.</verse>
				<verse number="29">Iń do apeakʼ bibek reakʼ katha do bạń roṛeda, eṭakʼ mitʼ hoṛakʼ bibek reakʼ kathań roṛeda. Menkhan eṭakʼ mitʼ hoṛakʼ bibek iạte cedakʼ ińakʼ sạdhintetʼreń bicạr ocokʼa?</verse>
				<verse number="30">Ar gunmanao joharateń jomle khan, enḍekhan oka jomakʼ lạgitʼ gunmanao iń joharetʼkan ona lạgitʼ cedakʼiń opoman ocokʼa?</verse>
				<verse number="31">Onate ape do jom-ńũi ar jãhãnakʼgepe cekae, jotowakʼge Isorakʼ ṭhonokʼ lạgitʼ kạmipe.</verse>
				<verse number="32">Iń do cetʼleka sanam manwako jotowakʼte kusi ocoko lạgitʼ iń kurumuṭuyetʼ kan ape hõ onkage kurumuṭuipe; metakʼme Jihudi ar boṅgan hoṛ jạtrenko se Isorakʼ manḍerren hoṛko ṭhen tạkicʼako alope hoyokʼa.</verse>
				<verse number="33">Iń do apnar porho lạgitʼ kurumuṭu baṅkate ḍher hoṛkoakʼ bhạlại lạgitʼgeń kurumuṭu kana jemon onko do kại khon bańcaoko ńam.</verse>
			</chapter>
			<chapter number="11">
				<verse number="1">Iń do cetʼleka Mạsireń calakʼkan, ape hõ onkage calakʼpe.</verse>
				<verse number="2">Apeń sarhaoetʼpea, ente ape do sanamakʼkorepe disạyediń kana ar okań cetʼ akawatʼpe onape sapʼ dohoakatʼa.</verse>
				<verse number="3">Iń doń menjoṅ kana jemonpe baḍae baṅma, mitʼ ke mitʼ herelkoren matha do Mạsige, ar maejiuren matha do jãwãetetʼ, ar Mạsiren matha do Isorge.</verse>
				<verse number="4">Jãhãe herel hoṛ bohokʼ dapalkateye koejoṅ se nạbi leka Isorakʼ kathakoe lại, uni do acʼakʼ bohokʼe bemanoteda.</verse>
				<verse number="5">Ar jãhãe maejiu bohokʼ begor ṭuṭurikateye koejoṅ se nạbi lekate kathae lại, uni do acʼakʼ bohokʼe bemanoteda, ente uni do hoyo poṭor akan maejiu lekageye hoeakana.</verse>
				<verse number="6">Jãhãe maejiu bohokʼ bae ṭuṭurikʼ khan uni do acʼakʼ upʼe kạpci giḍikakʼma. Menkhan maejiuko lạgitʼ kạpcikʼ se hoyo poṭorokʼ do lajao paṛage khan onko doko ṭuṭurikʼma.</verse>
				<verse number="7">Herelakʼ bohokʼ dapal do lek baṅkana, ente Isor do acʼlekage herele sirjạu akadea ar herel hotetege Isorakʼ ṭhonok do sodor akana. Menkhan maejiu hotete herelakʼ do ṭhonok sodorokʼa.</verse>
				<verse number="8">Herel do maejiu khon bae hecʼakana, menkhan maejiuge herel khone hecʼakana.</verse>
				<verse number="9">Maejiu lạgitʼ herel do bae sirjạu akana, menkhan herel lạgitʼge maejiu doe sirjạu akana.</verse>
				<verse number="10">Onate maejiuko do serma goḍetko iạte akoakʼ bohokʼre gobolokʼ reakʼ cinhạ lekate bohokʼ ṭuṭurikʼ do lek takoa.</verse>
				<verse number="11">Enrehõ Probhure herel do maejiu begorte cele hõe baṅkana ar maejiu hõ herel begorte cele hõe baṅkana;</verse>
				<verse number="12">ente cetʼ leka herel khon maejiue hecʼakan onkage arhõ maejiu hotete herelakʼ janam do hoeakana. Menkhan sanamakʼ do Isor khonge.</verse>
				<verse number="13">Ape apnarte baṛe bicạrpe, maejiuko begor ṭuṭurite Isor ṭhenko koejoṅ do cetʼ sajaokʼgea?</verse>
				<verse number="14">Khaṭo budte cetʼ noa baṅ bujhạukʼ kana, herel do jhạl upʼ tahẽntako khan bemanot hoyokʼtakoa mente?</verse>
				<verse number="15">Menkhan maejiuko jeleń upʼ tahentako khan ona do onko lạgitʼ ṭhonok kana, ente apnar dapalokʼ lạgitʼge maejiuko do jeleń upʼ emakatʼkoa.</verse>
				<verse number="16">Ar jãhãe noa iạteko ṭhapa ṭhugokʼ khan noań menkea, eṭakʼ jãhãn niạm do abo talare bạnukʼa ar Isorakʼ manḍerkore hõ bạnukʼa.</verse>
				<verse number="17">Menkhan ńitiń hukumape kanre do bạń sarhaoetʼpea, ente ape do manḍerre boge lạgitʼ do baṅ bickom bạṛijokʼ lạgitʼgepe jarwakʼ kana.</verse>
				<verse number="18">Pạhilreń ańjomeda, manḍer jarwakʼre ape talare dola doli tahenkana, ar iń do thoṛ pạtiạu hõń pạtiạukʼkangea.</verse>
				<verse number="19">Ente ape talare dola duli do tahengea, jemon Isor samaṅre ape modre biḍạukʼ ṭarhaokʼkoko sodorokʼ.</verse>
				<verse number="20">Manḍer lekate mitʼ jaegare jarwakate okaṭakʼpe jometʼkan ona do Probhu bhoj do baṅkana,</verse>
				<verse number="21">ente begor tạṅgitepe jomeda. Onate mitʼ hoṛakʼ do reṅgecʼ tahen kangea ar eṭagicʼ doe bulokʼkana.</verse>
				<verse number="22">Jom ńũi lạgitʼ apeakʼ oṛakʼ do cetʼ bạnukʼtapea? Se Isorakʼ manḍerkope nihạteda ar okoeakʼ cetʼge bạnukʼtako onkope lajao ocoyetʼkoa? Iń do cetʼiń metapea? Noa iạteń sarhaopea? Khạṭige baṅa.</verse>
				<verse number="23">Okaṭakʼ iń cetʼ akawatʼpe ona do Probhu ṭhen khongeń ńamakada. Oka ńindạ Probhu do bạirikoakʼ tireye sapʼ ocolen,</verse>
				<verse number="24">ona ńindạ uni do piṭhạ ataṅkate Isore gunmanao joharadea ar onae kecakʼketʼteye menleda, “Noa do ińakʼ hoṛmo kana one ape lạgitʼ emogokʼkan; ar iń disạyiń lạgitʼge nonkaepe baṛe.”</verse>
				<verse number="25">Kedokʼ tayom onkage bạṭi hõ halaṅkateye menleda, “Noa bạṭi do ińakʼ mãyãm hotete Isorakʼ nawa bondobos kana; tinạkʼ dhaope ńũi nonkaepe, iń disạyiń lạgitʼ.”</verse>
				<verse number="26">Onate uni ạuriye hijukʼ hạbicʼ tinạkʼ dhao noa piṭhạpe jom ar noa bạṭi reakʼpe ńũi unạkʼ dhao Probhuakʼ gujukʼ reakʼ kathape porcara.</verse>
				<verse number="27">Onate jãhãe belek lekate noa piṭhạ ar Probhuakʼ bạṭi khone jom uni do Probhuakʼ hoṛmo ar mãyãm reakʼ dạyike hoyokʼa.</verse>
				<verse number="28">Onate manwa do piṭhạ ar bạṭi reakʼ jom lahare apnarteye biḍạukʼma,</verse>
				<verse number="29">ente jojom jokhecʼ Probhuakʼ hoṛmo reaṅ bae bujhạu khan enḍekhan ona jomte uni do acʼ cetanre sạjạiye ạgujoṅa.</verse>
				<verse number="30">Ar onatege ape talare ạḍi utạr nijor ar rugiko menakʼkoa, ar aemako gocʼ akana.</verse>
				<verse number="31">Abo do apnarte bon biḍạulen khan enḍekhan Probhuakʼ bicạr khon bon rukhiyạkokʼa.</verse>
				<verse number="32">Menkhan Probhui bicạrbonre uni doe ḍanṭaoetʼ bona, jemon dhạrtiren sanamko sãote dusi mente alo bon ṭarhaokʼ.</verse>
				<verse number="33">Onate E ińren boehako, manḍerre jom lạgitʼpe jarwakʼre tạṅgikʼpe.</verse>
				<verse number="34">Ar jãhãe reṅgeje khan uni do oṛakʼ khone jom ạguima, jemon manḍer jarwakʼ khạtirte sạjại aloe ńam; ar eṭakʼakʼ reaṅ do ińiń hecʼlenreń lạiapea.</verse>
			</chapter>
			<chapter number="12">
				<verse number="1">E boehako, sonot Jiuteakʼ dan reaṅ bin baḍaepe tahen do baṅ sanań kana.</verse>
				<verse number="2">Baḍaegeape, Isor bape sewawaekan tahẽkanre ape do nonkan muṭhạnko secʼpe ạyur ocokʼkan tahẽkana one okoe doko guṅgạge.</verse>
				<verse number="3">Ińiń baḍae ocoyetʼpea, Isorren Jiute roroṛkanko do okoe hõ bako mena, “Jisu do sarapicʼ kanae mente.” Ar sonot Jiu begor, “Jisuge Probhu” kanae mente okoe hõ bako men daṛeakʼa.</verse>
				<verse number="4">Ini mitʼ sonot Jiuakʼ daya danko do judạ judạgea;</verse>
				<verse number="5">ar judạ judạ dharate abo do ini mitʼ Probhuge bon sewawae kana.</verse>
				<verse number="6">Abo mimitʼko do judạ judạ kạmi bon emocoakana, menkhan ini Isorge judạ judạ dharate mimitʼko talareye kạmikana.</verse>
				<verse number="7">Sanamkoakʼ bhạlại lạgitʼge sonot Jiu do mimitʼ hoṛre mimitʼ lekae sodorokʼ kana.</verse>
				<verse number="8">Adom adom hoṛ do uni sonot Jiu hotete akel reakʼ kathako roṛeda.</verse>
				<verse number="9">Ar eṭakʼko do ini Jiu hotete pạtiạu se ruạ boge reakʼ daṛe se hahaṛa kạmi reakʼ daṛe se nạbi leka Isorakʼ katha roroṛ reakʼ daṛe se boge ar bạṛicʼ jiuko oromko reakʼ daṛe;</verse>
				<verse number="10">ar adomko do judạ judạ pạrsite roṛ reakʼ daṛe se judạ judạ pạrsite torjoma reakʼ daṛe ini mitʼ Jiugeye kạmi ocoyeda.</verse>
				<verse number="11">Noako joto kạmi do ini sonot Jiugeye kạmiyeda. Uni do cetʼleka sanayede kan onkage onako dan mimitʼko judạ judạye emako kana.</verse>
				<verse number="12">Mitʼṭen hoṛmore cetʼleka aema hạṭińko tahen ar ona hạṭińko ḍhergere hõ cetʼleka mitʼṭen hoṛmoge hoyokʼ, Mạsi hõ ṭhik onkage.</verse>
				<verse number="13">Abon do baṅ dobon Jihudikan, baṅ dobon boṅgan hoṛ jạtrenkokan, baṅ dobon golamko kan, baṅ dobon sạdhinko kan, jotoge ini mitʼ sonot Jiu hotete bon bạptis akana; ar jotokoge ini sonot Jiuge bon ńam akadea.</verse>
				<verse number="14">Hoṛmo do eken mitʼṭen hạṭińte do baṅ benao akana, ona do aema hạṭińtege tearakana.</verse>
				<verse number="15">Jaṅgae menkhan, “Ti doń baṅkana, onate hoṛmo reakʼ hạṭiń hõń baṅkana,” Enḍekhan hoṛmo reakʼ hạṭiń baṅkana ona do baṅa.</verse>
				<verse number="16">Luture menkhan, “Mẽtʼ doń baṅkana, onate hoṛmo reakʼ hạṭiń hõń baṅkana,” Enḍekhan hoṛmo reakʼ hạṭiń baṅkana ona do baṅa.</verse>
				<verse number="17">Ar goṭa hoṛmoge mẽtʼ hoelen khan, enḍekhan ańjom reakʼ daṛe do okare tahẽkokʼa? Ar goṭa hoṛmoge lutur hoelen khan, enḍekhan ji reakʼ daṛe do okare tahẽkokʼa?</verse>
				<verse number="18">Isor do cetʼlekae monejoṅkan onkage hoṛmo reakʼ hạṭińko hoṛmoreye bạisạu akada.</verse>
				<verse number="19">Ar joto hạṭińko mitʼ lekage hoelen khan, enḍekhan hoṛmo do okare tahẽkokʼa?</verse>
				<verse number="20">Hạṭińko aemagere hõ, menkhan hoṛmo do mitʼṭengea.</verse>
				<verse number="21">Mẽtʼ do ti ohoe men daṛelea, “Amakʼ do jạruṛ bạnukʼtińạ,” Bohokʼ hõ jaṅga ohoe men daṛelekina, “Abenakʼ do jạruṛ bạnukʼtińạ.”</verse>
				<verse number="22">Menkhan hoṛmo reakʼ oka hạṭińko nijorge aṭkarokʼkan onage bạ̃ṛti jạruṛa.</verse>
				<verse number="23">Hoṛmo reakʼ oka hạṭińko thoṛa manotakʼ bon metakʼkan, ona hạṭińkoge bạ̃ṛti manot bon udukʼeda; ar oka hạṭińko baṅ udugokʼkan onako do ạḍi manot salakʼ bon poṭom esetʼkakʼ kana,</verse>
				<verse number="24">menkhan oka hạṭińko bahrere udugokʼ, ona do poṭom esetʼ reakʼ jãhãn jạruṛ bạnukʼa; ar hoṛmo reakʼ oka hạṭińko jãhãn manot bạnukʼ, Isor do onakoge bạ̃ṛti manote emakada ar sanam hạṭińkoe mitʼakada,</verse>
				<verse number="25">jemon hoṛmo do alo bhaga bhạgikʼ, bickom hoṛmo hạṭińko mitʼ lekako dạndikʼ. Mitʼ hạṭiń dukokʼ khan ona sãote goṭa hạṭińge dukokʼa.</verse>
				<verse number="26">Mitʼ hạṭiń manote ńam khan enḍekhan goṭa hạṭińge ona sãote hulạsokʼa.</verse>
				<verse number="27">Ape do Mạsiakʼ hoṛmo kanape, ar mimitʼ hoṛ do ona hoṛmoren hạṭińkoge.</verse>
				<verse number="28">Isor do manḍerre pạhilte apostolko, dosarte nạbiko, tesarte cecetʼkoe dohoketʼkoa. Ona tayom noko hoṛkoe bachaoketʼkoa, one okoe do hahaṛa kạmi reakʼ ektiạriko ńamakatʼ, ar okoe do ruạ boge reakʼ daṛe, ar okoe do goṛowako reakʼ daṛe, ar okoe do calao ganao reakʼ daṛe, okoe do pạrsi torjoma reakʼ daṛe, onko sanamkoge cetʼ apostol kanako?</verse>
				<verse number="29">Sanamkoge cetʼ nạbi kanako? Jotoge cetʼ cecetʼko kanako? Sanamkoakʼge cetʼ hahaṛa kạmi reakʼ ektiạri menakʼtakoa?</verse>
				<verse number="30">Sanamkoge cetʼ ruạ bogekʼ reakʼ ektiạri menakʼ takoa? Sanamkoge cetʼ aema lekan pạrsiteko roṛeda? Sanamkoge cetʼ ona reakʼ maneko bujhạuako kana? Khạṭige baṅa.</verse>
				<verse number="31">Bickomiń mena, ape do joto khon jạruṛanakʼ danko ńam baṛae lạgitʼ gagojokʼpe. Iń do apeko artetʼ sorosakʼ mitʼṭecʼ hor iń udukʼape kana:</verse>
			</chapter>
			<chapter number="13">
				<verse number="1">Manwakoakʼ ar serma goḍetkoakʼ pạrsiteń roṛlere hõ dulạṛ bạnukʼtiń khan, raṛaṅ raṛaṅokʼkan ghonṭa ar chaṅ chaṅokʼkan kortaliń hoeakana.</verse>
				<verse number="2">Nạbi leka roṛ reakʼ ektiạri tahentiń, ar sanam okoakʼ iń baḍae daṛeakʼ ar joto lekan akel tahentiń, se buruko ucạṛ daṛeakʼ leka purạ biswạs tahentiń, menkhan dulạṛ bạnukʼ tiń khan, cetʼ porho hõ bạnukʼtińạ.</verse>
				<verse number="3">Jãhãnakʼge menakʼtiń ona joto do reṅgecʼ orecʼko jom ocoko lạgitʼ iń danlere ar atar giḍikʼ lạgitʼ ińakʼ hoṛmo hõń alaelere hõ, dulạṛ bạnukʼtiń khan cetʼ porho hõ bạnukʼtińạ.</verse>
				<verse number="4">Dulạṛ doe soboria, dulạṛ doe susṭoba; dulạṛ do bae hiskạwa,</verse>
				<verse number="5">dulạṛ do bae phulạukʼa, dulạṛ do bae becola, dulạṛ do bae hạr dogokʼa; dulạṛ do bae kaḍraokʼa; dulạṛ do bae adopa; dulạṛ do bạṛicʼ bae hisạba;</verse>
				<verse number="6">dulạṛ do bedhoromakʼte bae rạskạkʼa bickom oka sạriakʼkan onateye rạskạ midokʼa.</verse>
				<verse number="7">Dulạṛ do sanamakʼgeye sahaoa, sanamakʼgeye pạtiạuakʼa; sanamakʼrege ase dohoea; ar sanamakʼgeye sumbhrạua.</verse>
				<verse number="8">Dulạṛ do tisge baṅ mucạdokʼa. Nạbi lekate roṛ reakʼ ektiạri cabakʼa, ar eṭakʼ pạrsite roṛ reakʼ ektiạri menakʼ khan ona do adokʼa; ar baḍaeakʼ menakʼ khan ona hõ mạutạkʼa;</verse>
				<verse number="9">ente abon do jotowakʼ purạute babon baḍaea, ar nạbi lekate purạute hõ babon nạbiyeda.</verse>
				<verse number="10">Menkhan purạwakʼ seṭerlen khan bin purạuwakʼ do mạutạkʼa.</verse>
				<verse number="11">Iń do gidrạń tahẽkanre gidrạ lekań roṛetʼ tahẽkana, gidrạ lekań hudisetʼ tahẽkana ar gidrạ lekageń bicạretʼ tahẽkana; ar ńitokʼ doń sẽṛã akana, onate gidrạ reakʼakʼko doń bạgi akada.</verse>
				<verse number="12">Abo do ńitokʼ ạrsire pusṭạute babo ńeleda, menkhan unre samna sạmni bon ńel ńama. Iń do ńitokʼ okań baḍaekan ona do purạute bạń baḍaea, menkhan Isor do cetʼleka purạteye baḍaeyediń kan, unre onkage purạteń baḍaea.</verse>
				<verse number="13">Menkhan ńitokʼ do biswạs, as, ar dulạṛ, noako penege tahenkana; menkhan noako modre joto khon soros utạrakʼ do dulạṛkangea.</verse>
			</chapter>
			<chapter number="14">
				<verse number="1">Noa dulạṛ lạgitʼ ape do biseskaete kurumuṭuipe, ar sonot Jiu emakʼ dan, biseskaete nạbi lekate roṛ reakʼ ektiạri ńam lạgitʼ gagojokʼpe.</verse>
				<verse number="2">Eṭakʼ pạrsite roroṛicʼ do manwako ṭhen katha bae roṛeda, menkhan Isor ṭhengeye roṛeda; ente ona do okoe hõ bako bujhạu daṛeakʼa; uni do Jiu hotete sạri okoakʼ reakʼ roṛeda.</verse>
				<verse number="3">Menkhan nạbi lekate katha roroṛicʼ do manwako ṭhen nonkan kathae roṛa one okaṭakʼteye benao rakapʼko, are udgạuko ar jiwi raṛecʼe danako.</verse>
				<verse number="4">Eṭakʼ pạrsite katha roroṛicʼ do apnargeye benao rakabokʼa, menkhan nạbi lekate roroṛicʼ do manḍerren hoṛkoe benao rakapʼkoa.</verse>
				<verse number="5">Ińakʼ sana do jotoko jemon eṭakʼ eṭakʼ pạrsitepe roṛ daṛeakʼ, menkhan arhõ bạ̃ṛtiń khojkana nạbi lekate jemon kathape roṛ daṛeakʼ. Eṭakʼ pạrsikote roroṛicʼ do manḍerren hoṛko benao rakapʼko lạgitʼ bae torjomae khan, enḍekhan uni khon nạbi lekate okoe kathae roṛetʼ unigeye sorosa.</verse>
				<verse number="6">Onate E boehako, ape ṭhen senkate eṭakʼ pạrsikoteń roṛle khan enḍekhan cetʼ iń porhokepea; sodorakʼ, se baḍaeakʼ, se nạbiakʼ, se sikhạuna reakʼakʼ bạń galmarao ape khan do?</verse>
				<verse number="7">Tirioge cetʼ ar peṛesaṅge cetʼ onako do rạṛ aloko begarle khan cekate oroṅakʼ ar banamakʼ do baḍae oromokʼa?</verse>
				<verse number="8">Lạṛhại siṅgạ pusṭạute baṅ saḍelen khan, enḍekhan lạṛhại lạgitʼ okoe haleye sapṛaokʼa?</verse>
				<verse number="9">Onkage okaṭakʼ pạrsi hoṛ bako bujhạu ona pạrsitepe roṛle khan enḍekhan okaṭakʼpe roṛ ona do cekate bujhạukʼa? Ente unre okaṭakʼ kathape roṛ ona ma hoe ṭhengepe roṛetʼkan.</verse>
				<verse number="10">Noa dhạrtire aema lekan pạrsiko menakʼa; onako modre okaṭakʼge okạjwạ do baṅkana.</verse>
				<verse number="11">Onate jãhãn pạrsi reakʼ bhed bạń baḍaele khan enḍekhan uni roroṛicʼ ṭhen do eṭakʼ pạrsiren hoṛ lekań hoyokʼa ar uni hõ iń ṭhen do eṭakʼ pạrsiren hoṛ lekage.</verse>
				<verse number="12">Apere hõ noa katha do sạrigea. Ape do sonot Jiu reakʼ dan ńam lạgitʼpe jidre okaṭakʼ dan hotete manḍer benao rakapʼ daṛekokʼ onako ḍherkaete ńam lạgitʼ kurumuṭuipe.</verse>
				<verse number="13">Onate jãhãe hoṛ eṭakʼ pạrsite kathae roṛetʼ khan uni doe koejoṅma jemon ona reakʼ maneye bujhạu daṛeako.</verse>
				<verse number="14">Iń do eṭakʼ pạrsiteń koejoṅ, enḍekhan ińren Jiugeye koejoṅkana menkhan ińakʼ mon do bae kạmikana.</verse>
				<verse number="15">Enḍekhan cetʼ cekae jạruṛtińạ? Iń do Jiuteń koejoṅa, ar akelte hõń koejoṅa; ar Jiuteń sereńa ar akelte hõń sereńa.</verse>
				<verse number="16">Am do Jiutem gunmanao johar khan ona pạrsi bin baḍaeyicʼ hoṛ onḍe hạjire tahenre cekate amakʼ gunmanao joharakʼre uni do Amene mena? Ente am cetʼem menetʼ uni do bae bujhạueda?</verse>
				<verse number="17">Am do hoedaṛeakʼa bes okocʼtem gunmanao joharakʼ kana, menkhan onate uni eṭakʼ hoṛ do bae benao rakabokʼ kana.</verse>
				<verse number="18">Iń do ape jotoko khon bạ̃ṛti eṭakʼ eṭakʼ pạrsiteń roṛ daṛeakʼkante Isoriń gunmanao joharae kana.</verse>
				<verse number="19">Menkhan manḍer talare eṭakʼ eṭakʼ pạrsite hajar hajar kathań roṛ khon eṭakʼko cetʼako lạgitʼ bickom ińakʼ bud khon mõṛẽ goṭecʼ kathageń roṛa.</verse>
				<verse number="20">E boehako, bujre gidrạko leka do alope hoyokʼa. Ar bạṛicʼakʼre apeakʼ mon do bale gidrạko leka hoyokʼtape ma, menkhan bujre do sẽṛã hoṛ lekankoge hoyokʼpe.</verse>
				<verse number="21">Moseakʼ ạn-ạrire Probhui meneda, “Eṭakʼ pạrsiren hoṛko hotete ar eṭakʼkoakʼ mocate iń do noko jạtrenkoń galmarao akoa, menkhan enrehõ onko do ińakʼ katha bako ańjoma.”</verse>
				<verse number="22">Enḍekhan ńelokʼ kana, biswạsiko lạgitʼ eṭakʼ eṭakʼ pạrsite katha roṛ do jãhãn cinhạ baṅkana, bickom bin pạtiạuko lạgitʼ do cinhạ kana; menkhan bin pạtiạukʼko lạgitʼ nạbi lekate katha roṛ jãhãn cinhạ do baṅkana, bickom pạtiạu akanko lạgitʼge.</verse>
				<verse number="23">Manḍerren sanam hoṛ mitʼ ṭhen jarwakate jotoko eṭakʼ eṭakʼ pạrsite katha roroṛpe ehopʼlen khan ar manḍer bahreren hoṛko ar bin pạtiạuko bhitriteko bololen khan, enḍekhan onko do cetʼ pagla mente bako metapea?</verse>
				<verse number="24">Menkhan sanamko nạbi leka kathakope roṛ ar jãhãe bin pạtiạuicʼ se manḍer bahreren hoṛ bhitriteye bololen khan enḍekhan uni do joto hoṛakʼ kathate apnar kại reaṅ cehaonae ńama ar onako katha hotetege acʼakʼ ontorreye bicạrokʼa.</verse>
				<verse number="25">Onate acʼakʼ ontor reakʼ okoakʼko sodorokʼa, ar uni do otre ombakʼkate Isor sarhaoeteye mena, “Sạrige Isor do apere menaegea.”</verse>
				<verse number="26">E boehako, enḍekhan cetʼ iń mena? Manḍerre mitʼ ṭhenpe jarwakʼre ape modre okoe do sarhaoakʼ sereń menakʼtaea, okoe do cecetʼakʼ menakʼtaea, okoe do Isorakʼ sạritetʼ sodorakʼ menakʼtaea, okoe do eṭakʼ pạrsite cecetʼakʼ menakʼtaea; arhõ okoe do ona reakʼ bhede bhaṅgaoetʼa. Onate jãhãe jãhãnakʼgeye ceka kan, ona jotowakʼ do jemon manḍer benao rakapʼakʼ mente hoyokʼ.</verse>
				<verse number="27">Jãhãe eṭakʼ pạrsiteye roṛ khan bar hoṛ se ạḍi khan pe hoṛ pạri pạriteko roṛma, ar mitʼ hoṛ do onae torjomaema.</verse>
				<verse number="28">Menkhan torjomayicʼ bae tahẽlen khan uni hoṛ do manḍer jarwakʼre katha aloe roṛ ma, eken apnarre ar Isor tulucʼ kathae roṛma.</verse>
				<verse number="29">Okoe nạbi lekate kathako roṛ onko do bar hoṛ se pe hoṛko roṛma, ar eṭakʼko do onako tojbijtakoma.</verse>
				<verse number="30">Duṛupʼ akanicʼ ṭhen Isorakʼ sạriakʼtetʼ sodorlen khan, enḍekhan katha roroṛicʼ doe thirokʼma,</verse>
				<verse number="31">ente ape sanamkoge mimitʼ hoṛkate nạbi lekate kathape roṛ daṛeakʼa, jemon sanamkoge sikhạunako ńam ar sanamkogeko udgạu ocokʼ.</verse>
				<verse number="32">Nạbikoakʼ Jiu do ako apnarakʼ gobolrege tahena.</verse>
				<verse number="33">Isor do gulmalren Isor doe baṅkana, menkhan sulukren Isorge. Isorren hoṛko sanam manḍerkore cetʼ lekako tahenkan,</verse>
				<verse number="34">onakage maejiuko hõ manḍer jarwakʼre hapegeko tahenma, ente onko do katha roṛ reakʼ hukum baṅ emakatʼkoa. Moseakʼ ạn-ạrire cetʼ lekae menetʼ onkage jemon gobolreko tahen.</verse>
				<verse number="35">Ar jãhãnakʼ cetʼjoṅko menetʼ khan onko do oṛakʼre apan apin herel ṭhenko kulijoṅma, ente manḍer jarwakʼre maejiuko katha roṛ do lajao reakʼakʼ kana.</verse>
				<verse number="36">Isorakʼ katha do cetʼ ape ṭhen khonge oḍok hecʼlena se ona do eken ape eskar ṭhenge hecʼakana?</verse>
				<verse number="37">Jãhãege apnarte nạbi se Jiutenicʼ hoṛ kanae menteye bujhạukʼ khan enḍekhan uni doe aṅgocma, ape ṭhen okań olketʼ onako sanamakʼ do Probhuakʼ hukum kangea mente.</verse>
				<verse number="38">Menkhan jãhãe noae neṅghao khan acʼ hõe neṅghao ocokʼa.</verse>
				<verse number="39">Onate, E ińren boehako, ape do nạbi lekate katha roṛ lạgitʼ jidpe, ar eṭakʼ eṭakʼ pạrsite roroṛ alope manakoa.</verse>
				<verse number="40">Menkhan noako sanamakʼ do ṭhik leka ar napaetege baṛe hoyokʼma.</verse>
			</chapter>
			<chapter number="15">
				<verse number="1">E boehako, ape oka bhage sombat iń porcaratʼpe tahẽkan, ona bhage sombat reakʼ kathageń disạ ocoyetʼpea. Ape do onape ataṅakada ar onarepe teṅgo ṭarhao akana.</verse>
				<verse number="2">Okaṭakʼ kathań porcaratʼpe tahẽkan onage kajakte sapʼ akaepe tahen khan enḍekhan ona bhage sombat hotete kại khon bańcaope ńametʼa, khạjuk apeakʼ pạtiạu ạuṛiakʼ alo hoyokʼ.</verse>
				<verse number="3">Ente okaṭakʼ iń ńamakatʼ ona do sanam khon jạruṛanakʼ mente ape hõń emakatʼpea; ona do hoyokʼ kana sonot sostor reakʼ katha leka Mạsi do aboakʼ kại gunạkʼteye gocʼlena,</verse>
				<verse number="4">are topa ocolena, ar sonot sostor reakʼ katha leka pe mãhã hilokʼre gocʼko khone jiwetʼ beretʼ ocoyena,</verse>
				<verse number="5">uni do Patras ar tayomte acʼren apostolko ṭhene ńel ocoyena.</verse>
				<verse number="6">Ona tayom uni do mitʼ dhãote mõṛẽ sae khon hõ ḍher boehako ṭhene ńel ocolena. Onko modre adom doko gocʼ akanre hõ ḍher hoṛge ńitokʼ hõ jiwetʼ menakʼkoa.</verse>
				<verse number="7">Ona tayom uni do Jakob ar tayomte sanam apostolko ṭhene ńel ocoyena.</verse>
				<verse number="8">Ar sanamko tayom do iń lenda ṭũriạ ṭhen hõe ńel ocoyena.</verse>
				<verse number="9">Ente apostolko modre ińge sanamko khoniń nicạṛgea, ar apostol ńumugokʼ lek hõń baṅkana, ente Isorakʼ manḍerren koń khedletʼkoa.</verse>
				<verse number="10">Menkhan ńitokʼ okań hoeakan ona do Isorakʼ dayategeń hoeakana. Iń cetanre uniakʼ daya do baṅ ạuṛiakʼ akana; ar eṭakʼ sanam apostolko khon iń do ḍheriń khaṭao akana; ar eken ińiń khaṭao akan ona do baṅ bickom ińre Isorakʼ daya hõ tahẽkana.</verse>
				<verse number="11">Ona iạte ińge baṅ cetʼ ar onkoge baṅ cetʼ, ale do noa reaṅle porcareda ar ape do onagepe pạtiạuada.</verse>
				<verse number="12">Mạsi gocʼko khone jiwetʼ beretʼ ocoakan khan enḍekhan ape modren adomko do cekateko meneda gocʼkoakʼ jiwetʼ beredokʼ do bạnukʼ anaṅ?</verse>
				<verse number="13">Gocʼko bako jiwetʼ beredokʼ khan enḍekhan Mạsi hõ bae jiwetʼ beretʼ ocoakana;</verse>
				<verse number="14">ar Mạsi bae jiwetʼ beretʼ ocoakan khan aleakʼ porcar hõ ạuṛiakʼgea ar apeakʼ biswạs hõ ạuṛiakʼgea.</verse>
				<verse number="15">Ona chaḍa noa kathage sạbudokʼ kana je, Isor reaṅ abo do eṛe goha bon emeda, ente aboakʼ goha do noage je, Isor do Mạsi gocʼko khone jiwetʼ beretʼ akadea. Menkhan gocʼkoakʼ jiwetʼ beredokʼ bạnukʼ khan uni do Mạsi hõ bae jiwetʼ beretʼ akadea,</verse>
				<verse number="16">ente gocʼko bako jiwetʼ beretʼ ocoakan khan Mạsi hõ bae jiwetʼ beretʼ ocoakana.</verse>
				<verse number="17">Ar Mạsige bae beretʼ ocoakan khan enḍekhan apeakʼ biswạs hõ ạuṛiakʼgea ar ńit hạbicʼ hõ ape do kạirege menakʼpea.</verse>
				<verse number="18">Enḍekhan Mạsi sãote kolom mitʼkate okoeko gocʼakan onko hõko nosṭoyena.</verse>
				<verse number="19">Mạsire asjoṅakʼ do eken niạ jion bhorge hoelen khan enḍekhan sanam manwako modre aboge joto khon bạ̃ṛti mãyãwan lek kanabon.</verse>
				<verse number="20">Menkhan Mạsi do sạriakʼge gocʼko khone jiwetʼ beretʼ ocoakana; ar gocʼko modren unikangeae pạhilicʼ jo do.</verse>
				<verse number="21">Mitʼṭen manwa hotete moron hoyente ar mitʼṭen manwa hotete gocʼkoakʼ jiwetʼ beredokʼ hõ hoeakana.</verse>
				<verse number="22">Adam tulucʼ mitʼakante cetʼleka sanam manwageko gujukʼkan, onkage Mạsi tulucʼ mitʼakanko do jotogeko jiwetʼ beretʼ ocokʼa.</verse>
				<verse number="23">Menkhan ona modre pạli menakʼa; pạhilre do Mạsige, ar ona tayom do Mạsirenko. Ar onko do uniakʼ seṭerokʼreko jiwetʼ beretʼ ocokʼa.</verse>
				<verse number="24">Ona tayom Mạsi do sanam raj calao ar sanam ektiạri ar daṛeye maraote Isor Babawakʼ tire rajosṭiye jimạkakʼa ar unrege mucạdokʼa.</verse>
				<verse number="25">Isor do tin hạbicʼ Mạsiren sanam bạiriko uniakʼ jaṅga latarre bae dohoko un hạbicʼ Mạsi doe rajokʼa.</verse>
				<verse number="26">Ar sesicʼ bạiri moron, uni hõe marao ocokʼa.</verse>
				<verse number="27">Sostor reakʼ katha leka, “Uni do sanamakʼge acʼakʼ jaṅga latarreye dohokeda.” Ar jotowakʼge gobolre dohoakana mente menle khan pusṭạute bujhạukʼ kana okoe jotowakʼko Mạsiakʼ gobolreye dohoakatʼ uni Isor do acʼtetʼ ona khone chaḍaogea.</verse>
				<verse number="28">Tinre sanamakʼ do Mạsi gobolre dohokʼa, unre okoe Mạsi gobolre sanamakʼe doholetʼ uni Isorge jemon mạlike hoyokʼ onate Hopon do acʼ hõ Isorreye gobolokʼa.</verse>
				<verse number="29">Menkhan gocʼko iạte okoeko bạptisokʼkan, onkoakʼ do cetʼ hoyokʼtakoa? Ente gocʼko bako jiwetʼ beretʼ ocokʼkan khan onko do cedakʼ gocʼko iạteko bạptisokʼ kana?</verse>
				<verse number="30">Ar cedakʼ jao ghuṛi muhinre bon paṛaokʼkana?</verse>
				<verse number="31">E boehako, aboren Probhu Jisu Mạsire ape reaṅ okaṭakʼle suhukʼetʼkan ona suhukʼre iń do dinạm hilokʼgeń gujukʼ kana.</verse>
				<verse number="32">Ephesusre bir janwarko tulucʼ okań lạṛhạilen, ona judi manwako lekań onka lekhan enḍekhan cetʼ porho hoyokʼtińạ? Ar gocʼko bako jiwetʼ beredokʼ khan enḍekhan, “delabon jom ńũite okteko bon khemaoma; ente gapa dobon gujukʼa.”</verse>
				<verse number="33">“Alope bulạukʼa, bạricʼakʼko tulucʼ gatekʼte bhage cạl-colonko hõ bạṛijokʼa.”</verse>
				<verse number="34">Onate ape do apeakʼ monre cetaokʼpe ar alope kạiya. Ente ape modre adomko do Isor bako oromakadea; iń do lajao ocope lạgitʼge noa katha doń roṛeda.</verse>
				<verse number="35">Jãhãeko men botecʼkea, “gocʼko do cekateko jiwetʼ beretʼ ocokokʼa? Ar cetʼ lekan hoṛmowateko beredokʼa?”</verse>
				<verse number="36">E bebuj, oka itạm eretʼkan ona baṅ gocʼlen khan bacoṅ janam rakabokʼ.</verse>
				<verse number="37">Ar amem eretʼ itạ khon oka janamokʼ ona do bam ereda, menkhan guhum se jãhãnage eken mitʼṭen jaṅgem ereda.</verse>
				<verse number="38">Menkhan Isor do acʼakʼ monejoṅ leka ona itạre hoṛmoe emakʼ kana. Uni do acʼakʼ kusi lekage mimitʼ itạre hoṛmoe emakʼ kana.</verse>
				<verse number="39">Joto jel do baṅ mitʼ lekana. Manwakoakʼ mitʼ leka, janwarkoakʼ eṭakʼ leka, cẽṛẽkoakʼ eṭakʼ leka ar hakokoakʼ eṭakʼleka.</verse>
				<verse number="40">Sermare aema hoṛmoko menakʼa, ar dhạrtire hõ aema hoṛmoko menakʼa, menkhan sermare hoṛmoko reakʼ ṭhonok mitʼ leka ar dhạrtire hoṛmoko reakʼ ṭhonok do ar mitʼleka.</verse>
				<verse number="41">Siń cando reakʼ ṭhonok mitʼ leka, ńindạ cando reakʼ ṭhonok eṭakʼ leka ar ipilko reakʼ ṭhonok ar mitʼ leka; ente ipil ipilre ṭhonok do judạ judạgea.</verse>
				<verse number="42">Gocʼko reakʼ jiwetʼ beredokʼ hõ ṭhik onkage. Ente hoṛmo topale khan ona do seakʼa, menkhan ona hoṛmo do nonka lekae jiwetʼ beretʼ ocokʼa, one okaṭakʼ do ar tis hõ baṅ nosṭokʼ.</verse>
				<verse number="43">Ona do bemanot lekate hasare topa ocokʼa, menkhan ṭhonokre jiwetʼ beretʼ ocokʼa; nijorre erogokʼa ar jorre jiwetʼ beretʼ ocokʼa.</verse>
				<verse number="44">Jel reakʼ hoṛmo do hasare topa ocokʼa, menkhan jiu reakʼ hoṛmo do jiwetʼ beretʼ ocokʼa. Cetʼleka jel reakʼ hoṛmo menakʼa, onkage jiuteakʼ hoṛmo hõ menakʼgea.</verse>
				<verse number="45">Sostorre nonkage olakana, “Pạhil manwa Adam do jiwetʼ jiwiyanicʼe hoyena.” Ar sesicʼ Adam do jiwetʼ Jiugeye hoyena.</verse>
				<verse number="46">Menkhan oka jiuteakʼ kan ona do maraṅakʼ do baṅkana, bickom oka jiwiyanakʼ kan onage, ar ona tayom do jiuteakʼ. Pạhil manwa do ot khone hecʼlena ar hasa khongeye benaolena;</verse>
				<verse number="47">Menkhan dosaricʼ manwa do serma khone hecʼlena.</verse>
				<verse number="48">Dhạrtiren manwako do hasaren benao manwa leka, ar sermate calakʼko do sermaren manwa lekage.</verse>
				<verse number="49">Cetʼleka abon do hasaren manwa bon hoeakan onkage sermaren manwa leka hõ bon hoyokʼa.</verse>
				<verse number="50">E boehako, okań menetʼkan ona do noage, manwa do acʼakʼ jel ar mãyãmte Isorakʼ raj bae ạidạri daṛeakʼa; ar oka seakʼ ona do nonkanakʼ reakʼ ạidạri bae hoedaṛeakʼa one okaṭakʼ baṅ seakʼ.</verse>
				<verse number="51">Ańjompe, iń do mitʼṭen okoakʼ iń lạiape kana. Sanamkoge bon gujukʼa ona do baṅa, menkhan bon pheraokʼa;</verse>
				<verse number="52">ṭuṅ ghuṛite, mitʼ ripitʼrege, ses siṅgạ reakʼ saḍetege, ente siṅgạ saḍekʼa ar gocʼko do bin seageko jiwetʼ beretʼ ocokʼa ar abo do bon pheraokʼa.</verse>
				<verse number="53">Seakʼakʼ do bin seakʼakʼko horokʼ hoyokʼtaea jemon alo seakʼ. Gujukʼ do bin gujukʼakʼ horokʼ hoyokʼtaea jemon aloe gujukʼ.</verse>
				<verse number="54">Oka seakʼ ar okaṭakʼ gujukʼ, onako do onkage bodolokʼ khan sonot sostor reakʼ katha do purạukʼa je, gujukʼ do jitteye utʼ cabakeda.</verse>
				<verse number="55">“E gujukʼ okortam jit do? E gujukʼ okortam suṅgạ do?”</verse>
				<verse number="56">Gujukʼ reakʼ suṅgạ do kại kana, ar kại reakʼ daṛe do Moseakʼ ạnkoge.</verse>
				<verse number="57">Menkhan Isore sarhaokʼma, one uni jite emabon kan aboren Probhu Jisu Mạsi hotete.</verse>
				<verse number="58">Onate, E ińren boehako, kajakte teṅgo ṭak akae tahenpe; jemon okaṭakʼte hõ alope ocogokʼ; ar jaoge Probhuakʼ kạmire sareṛokʼpe, entepe baḍaegea, uniakʼ kạmire mehnot do baṅ ạuṛiagokʼ tapea.</verse>
			</chapter>
			<chapter number="16">
				<verse number="1">Nitokʼ do Isorren hoṛko goṛowako lạgitʼ canda uṭhạu reaṅ iń metapekana. Galatiạ Paradesh reakʼ manḍerren hoṛko cetʼ lekań hukum akatʼko ape hõ onkaepe baṛe.</verse>
				<verse number="2">Ape mimitʼko apeakʼ daṛe leka thoṛa thoṛate doho jarwaepe hapta reakʼ pạhil dinre, jemon ińiń hecʼlenre canda uṭhạu alo lagaoape.</verse>
				<verse number="3">Ar ape ṭheniń hecʼlenre apeakʼ ona dan do Jerusalemte idi lạgitʼ okoe lek mentepe bujhạuko, onko ciṭhiń olakote Jerusalemteń kolkoa.</verse>
				<verse number="4">Ar iń hõ senokʼ reakʼ lekpe bujhạu liń khan enḍekhan onko do iń sãoteko sen daṛeakʼa.</verse>
				<verse number="5">Makedoniạ Prodes talateń sen paromokʼre iń do ape ṭheniń hijukʼa, ente iń do Makedoniạ talategeń parom calakʼa.</verse>
				<verse number="6">Menkhan ape ṭhen do thoṛa diniń tahena, ar rabaṅ din do ape ṭhenge pasecʼ iń khemaoa, jemon jãhã secʼgeń calakʼre unrepe bondobos daṛeạń.</verse>
				<verse number="7">Parom calakʼ horre ape tulucʼ ńapamokʼ do bạń menjoṅ kana; enteń asokʼ kana, Probhui aṛakʼạń khan ape tulucʼ ḍher diniń tahena.</verse>
				<verse number="8">Menkhan pentekosṭ hạbicʼ iń do Ephesusregeń tahena,</verse>
				<verse number="9">ente oka kạmire ḍher jo ńamokʼ onkan kạmi lạgitʼge mitʼṭen maraṅ bhạg reakʼ duạr iń lạgitʼ do jhicʼ akana; menkhan noare ḍher hoṛgeko tạkicʼ daram edeńkana.</verse>
				<verse number="10">Ńelpe, Timothiye hecʼlen khan apeko talare jemon bin botorteye tahẽ daṛeakʼ, ente cetʼleka Probhuakʼ iń kạmikan onkage uni hõe kạmikana.</verse>
				<verse number="11">Onate okoe hõ jemon aloko neṅghaoema. Menkhan sulukte kolgotʼkaepe, jemon uni do iń ṭhene hecʼ daṛeakʼ. Ente uni do boehako sãoteye hijukʼa menteń ńel horekana.</verse>
				<verse number="12">Ar boeha Apolloss reaṅ iń meneda. Iń do ạḍiń nehõrade tahẽkana jemon boehako sãote ape ṭhene calakʼ, menkhan ńitokʼ uni do calakʼ reakʼ mon bạnukʼtaea. Ar tayomteye opsorlen khan uni doe calakʼa.</verse>
				<verse number="13">Ape do jagwar tahenpe, biswạsre keṭecʼte teṅgo akan tahenpe, jhũkokʼpe ar daṛeanko hoyokʼpe.</verse>
				<verse number="14">Ar jãhãnakʼgepe cekae ona do dulạṛte onkaepe.</verse>
				<verse number="15">E boehako baḍaegeape, Stephan gharońjren hoṛkoge Akhaearen pạhil biswạsi kanako mente, ar Isorren hoṛko sapʼ dapʼako lạgitʼ onko do apnargeko jamaṛ akana.</verse>
				<verse number="16">Onate ape hõ nonkan hoṛko ṭhen gobolokʼ lạgitʼ iń nehõrape kana. Ar tinạkʼ do kạmireko gokʼṛokan, arko khaṭaokʼkan onko ṭhen hõ gobolokʼpe.</verse>
				<verse number="17">Stephanos ar Phortunatus ar Akhaeakustekoko hecʼ akanteń rạskạkʼ kana; ente apeakʼ khạli jaega do onkogeko purun akada.</verse>
				<verse number="18">Onko do ińakʼ ar apeakʼ jiuko khạtirketʼ tabona. Ape do nonkan hoṛge manotkope.</verse>
				<verse number="19">Ạsiạ reakʼ manḍerrkoren hoṛko do apeko joharape kana. Akuilạ, ar Priskilạ do Probhure ạḍikin joharapekana, ạkinakʼ oṛakʼre menakʼ manḍerrenko salakʼ.</verse>
				<verse number="20">Ar joto boehako hõ apeko joharape kana. Ape do sonot cokʼte jopoharpe.</verse>
				<verse number="21">Johartetʼ do iń Pạul nij titeń olape kana.</verse>
				<verse number="22">Jãhãe hoṛ Probhu bae dulạṛe khan sarapicʼe hoyokʼma. Maran atha [Probhui darae kana].</verse>
				<verse number="23">Probhu Jisu Mạsiakʼ daya ape sanamko tulucʼ baṛe tahenma.</verse>
				<verse number="24">Ape sanamko tulucʼ Mạsi Jisure ińakʼ dulạṛ tahenma. Amen.</verse>
			</chapter>
		</book>
		<book number="47">
			<chapter number="1">
				<verse number="1">Iń Pạul do Isorakʼ monejoṅ lekage Mạsi Jisuren mitʼṭen apostoliń hoeakana. Iń do aboren boeha Timothi ar Korinthi nagraha reakʼ Isorakʼ manḍer ar Akhaea Prodesre menakʼko Isorren sanam hoṛko ṭhen noa ciṭhiń oletʼkana.</verse>
				<verse number="2">Aboren Baba Isor ar aboren Probhu Jisu Mạsi ape sanamko suluk ar bhore dan ape ma.</verse>
				<verse number="3">Aboren Probhu Jisu Mạsiren Isor ar Babawakʼ sarhao hoyokʼtae ma. Uni kangeae mãyãwan Baba do; ar sanam jiwi raṛecʼren Isor hõ.</verse>
				<verse number="4">Aleakʼ joto duk ar haronre uni do jiwi raṛecʼe emalekana, jemon uni ṭhen khonle ńamakatʼ jiwi raṛecʼakʼ do eṭakʼkoakʼ duk ar santaorele emdaṛeako.</verse>
				<verse number="5">Mạsire cetʼleka ạḍi utạr dukle sahaoetʼkan onkage uni hotete ạḍi utạr jiwi raṛecʼhõle ńameda.</verse>
				<verse number="6">Ale okaṭakʼ dukle jometʼkan ona do apeakʼ jiwi raṛecʼ ar bańcaope lạgitʼgele onkayeda; ar oka jiwiraṛecʼle ńametʼkan ona do ape lạgitʼgele ńametʼ kana. Ale leka tinre ona dukpe joma unre niạ jiwi raṛecʼ do ona duk sahao lạgitʼe goṛowapea.</verse>
				<verse number="7">Apere purạ biswạs menakʼtalea, ente cetʼleka ape do aleakʼ duk sasetren bhạgiạdarpe hoyokʼkan onkage aleakʼ jiwi raṛecʼren bhạgiạdarko hõpe hoyokʼ kana.</verse>
				<verse number="8">Ạsiạ Prodesre ale do oka santaorele paṛaolen, asjoṅ kanale ape hõ ona jemonpe baḍae daṛeakʼ. Onḍe do sahao daṛeakʼ khon hõ bạ̃ṛti caprele paṛaolena, ar bańcaokʼ reakʼ asge baṅ tahẽkantalea.</verse>
				<verse number="9">Alele hudisetʼ tahẽkana, niạ dhao do khạṭigele gujukʼa. Menkhan ona dosa do noa lạgitʼge hoeatʼle tahẽkana jemon apnarre bhorsa baṅkate, okoe gocʼkoe jiwetʼ beretʼetʼko, uni Isorrele bhorsakʼ.</verse>
				<verse number="10">Uni do maraṅ gujukʼ khone rukhiyạketʼlea ar ńit hoe rukhiyạlea. Ale do unire noa asle dohoyeda je, uni do jao ghuṛigeye rukhiyạlea.</verse>
				<verse number="11">Ape hõ koejoṅre goṛowalepe. Enḍekhan ḍher hoṛakʼ koejoṅte oka bhorle ńam ona khạtirte ḍherkoge Isorko sarhaoea.</verse>
				<verse number="12">Ale oka lạgitʼle sarhaokʼkan ona do noage, aleakʼ bibek do noa gohae emeda je, Isor reakʼ sonot ar soṛatetʼ iạte ale do sanam manwako talare, bạ̃ṛtikaete ape talare jionle khemao akada. Ar ona jion do jel reakʼ akelte do baṅ bickom Isorakʼ daya reakʼ ạyurtele khemao akada.</verse>
				<verse number="15">Ar noa katha sạrikana mente baḍaekate iń do laharege ape ṭhen calakʼ lạgitʼ iń goṭaleda, jemon bar dhao bhorpe ńam daṛeakʼ.</verse>
				<verse number="16">Iń doń goṭa akatʼ tahẽkana, Makedoniạte calakʼ jokhecʼ ape sãoteń ńapam torakʼa ar Makedoniạ khon arhõ ape ṭheniń ruạṛ hijukʼa, jemon apege Jihudạte koleń reakʼpe bebostawạń.</verse>
				<verse number="17">Cetʼpe hudiseda iń do tamasate noań ṭhik akada? Hoṛko cetʼleka mitʼ ghuṛite “Hẽ” arko “Baṅ” onkage cetʼ jãhãnakʼ iń hõń goṭayeda?</verse>
				<verse number="18">Isor doe pạtiạrgea, noa katha cetʼleka sạrige onkage noa hõ sạrigea je, ape ṭhen ale do inạ mitʼ ghuṛire “Hẽ” ar “Baṅ” do bale roṛa.</verse>
				<verse number="19">Okoeakʼ katha Siluạnus, Timothi ar iń do ape ṭhenle porcar akatʼ uni Jisu Mạsi, Isorren Hopon do mitʼ ghuṛire “Hẽ” ar “Baṅ” doe baṅkana;</verse>
				<verse number="20">uni do jao ghuṛigeye “Hẽ” kana. Isorakʼ sanam gokʼakʼko do Mạsi hotete “Hẽ” hoeakana. Onate Isorakʼ ṭhonok lạgitʼ Mạsi hotete abo do “Amen” bon roṛeda.</verse>
				<verse number="21">Okoe do Mạsire ale ar apeye jopoṛaoketʼ bonteye teṅgo keṭecʼketʼ bon uni doe Isor kana. Unige ale doe bahal akatʼlea,</verse>
				<verse number="22">metakʼme uni do apnarakʼ dhon leka ale doe mohor chap akatʼlea; ar okaṭakʼe emale ona reakʼ pạhil hạṭiń lekate uni do aleakʼ ontorre sonot Jiue emakatʼlea.</verse>
				<verse number="23">Iń do Isorge apnar jiwite goha menteń ńumekana, sạjại khon bańcaope lạgitʼge iń do Korinthite bạń sen ruạṛ akana.</verse>
				<verse number="24">Mạlik leka apeakʼ biswạsrele tạkicʼ ocoyetʼpea ona do baṅ, bickompe rạskạkʼ onate apeko sãotele kạmikana, ente pạtiạure ape do khạṭikope hoeakana.</verse>
			</chapter>
			<chapter number="2">
				<verse number="1">Onate iń do mon monteń goṭawana, arhõ duk ocope lạgitʼ ape ṭhen do bạń calakʼa,</verse>
				<verse number="2">ente apegeń duk ocolepe khan enḍekhan iń do okoeye rạskạ ocoyińạ? Ar okoekoń duk ocoko onko metakʼme ape chaḍa iń rạskạ ocoyiń leka do ar okoe menakʼkoa.</verse>
				<verse number="3">Ińiń calakʼre okoeko ṭhen rạskạ ńamokʼ reakʼ katha onko ṭhen khon jemon duk aloń ńam, onate noako kathań olleda. Apere noa pạtiạu menakʼtińa je, iń okaṭakʼte rạskạń ńam ape hõ onatege rạskạpe ńama.</verse>
				<verse number="4">Ạḍi duk ar mon reakʼ kosṭote mẽtʼ dakʼ joro joroteń olatʼpe tahẽkana. Ape duk ocope lạgitʼ do bạń oleda, bickom apere tinạkʼ khạndri dulạṛ menakʼtiń ona baḍae ocope lạgitʼgeń olletʼ tahẽkana.</verse>
				<verse number="5">Jãhãeye duk ocoakadiń khan ajhaṭte do baṅ menkhan noageń mena je, uni do eken iń eskar do bae duk ocoakadińạ, menkhan ape sanamko hõ thoṛagan doe duk ocoakatʼpegea.</verse>
				<verse number="6">Aperen ḍher hoṛko mitʼkate okaṭakʼ sạjạiko emakawade onage uni lạgitʼ do ḍhera.</verse>
				<verse number="7">Menkhan ńitokʼ do ikạkaepe ar jiwi raṛecʼ emaepe, jemon dukte aloe hadosokʼ.</verse>
				<verse number="8">Onate bạ̃ṛtikaeteń nehõrape kana, unipe dulạṛedekan khan ona baṛe sạbudtape.</verse>
				<verse number="9">Iń do ńeńel sanań kana sanamakʼre sạri se nase hukum bataoko kanape mente, ar ona iạtege ape ṭheniń olleda.</verse>
				<verse number="10">Ar jãhãnakʼ babotre judi jãhãeakʼgepe ikạitae enḍekhan iń hõ uniakʼ iń ikạitaea. Sạriakʼge iń do jãhãnakʼiń ikạ akatʼ khan enḍekhan Mạsi samaṅre ape lạgitʼgeń onka akada,</verse>
				<verse number="11">jemon Soetan do abo bulạu bon lạgitʼ jãhãn dão aloe ńam. Ar uniakʼ monsubạ dobon baḍaegea.</verse>
				<verse number="12">Iń do Troas nagrahare Mạsiakʼ bhage sombat porcar lạgitʼ senkateń ńelkeda, Probhu do onḍe kạmi lạgitʼ mitʼṭen ạte emakawạdińa.</verse>
				<verse number="13">Menkhan enrehõ monre suluk bạń ńamletʼa, ente ińren boeha Titus do onḍe bae tahẽkana. Ona iạte iń do Troasren hoṛko ṭhen khon bidạ hataokate Makedoniạteń calaoena.</verse>
				<verse number="14">Isoriń sarhaoede kana, Mạsi tulucʼ bon mitʼ akante ar Isor do acʼakʼ jitạuakʼre jaogeye ạyuretʼbon kana. Mạsi baḍaeye do mitʼṭen mahkaokʼ kan so leka. Isor do acʼakʼ jitạuwakʼre ona jut so ale hotete sanam jaegareye mahkao ocoyeda.</verse>
				<verse number="15">Bańcaokʼkanko ar nosṭokʼkanko ṭhen ale do Isor secʼ khon sạrige Mạsiren jut so kanale.</verse>
				<verse number="16">Menkhan okoeko nosṭokʼkan onko ṭhen aleakʼ so do moron leka; one ona reakʼ jo do jaejug moronkan; ar okoe bańcaoko ńametʼkan onko ṭhen do jion reakʼ jut so leka, one ona reakʼ jo do jaejug jionge. Noa kạmiren lekicʼ doe okoe kana?</verse>
				<verse number="17">Apnarakʼ lab lạgitʼ okoe Isorakʼ kathako bạnijetʼkan onko lekanko dole baṅkana; bickom Mạsi tulucʼle mitʼ akante ale do Isor samaṅre Isorren kol ocoakan hoṛko lekage sạri ontor khon kathale roṛeda.</verse>
			</chapter>
			<chapter number="3">
				<verse number="1">Ale do noako kathate cetʼ arhõ apnarte sarhaokʼle ńamjoṅ kana? Adom adom hoṛko cetʼleka jạruṛakokan, onkage ale hõ cetʼ ape ṭhen khon sarhaokʼ reakʼ ciṭhi jạruṛale kana? Tis hõ baṅ.</verse>
				<verse number="2">Aleakʼ ontorre olakan ciṭhi ma apege coṅ. Ona ciṭhi reakʼ katha do sanamkogeko baḍaegea ar sanamkogeko paṛhao akada.</verse>
				<verse number="3">Apege Mạsiakʼ ciṭhi ar aleakʼ kạmiko reakʼ jo kanpe ona do pusṭạute ńelogokʼ kana. Noa ciṭhi kạlite olakʼ do baṅkana bickom jiwetʼ Isorren Jiu hotetege olakana. Noa do jãhãn dhiri paṭare baṅ olakana, menkhan manwa ontorrege olakana.</verse>
				<verse number="4">Mạsi hotete Isorre ale do nonkan khạṭi biswạsge menakʼtalea.</verse>
				<verse number="5">Menkhan apnarte jãhãnakʼ cekae reakʼ daṛe menakʼ talea mentele dạbi daṛeakʼa ona do baṅ, bickom ona lektetʼ do Isor ṭhen khonge hijukʼ kana.</verse>
				<verse number="6">Mitʼṭen nawa bondobos reakʼ katha baḍae ocole lạgitʼ uni doe lek ocoketʼlea. Noa bondobos do eken ạn-ạriko manao reaṅ do baṅ, menkhan sonot Jiuakʼ ạyurte ontorre gobolokʼ reaṅ kana; ente ạn-ạrite do gogocʼgea menkhan sonot Jiu do jione emokʼa.</verse>
				<verse number="7">Dhirire olakʼ oka bondobos hotete moron hijukʼkan ona bondobos emokʼ jokhecʼ Isorakʼ do ṭhonok sodorlena. Onate Moseakʼ mẽtãhã hõ Isorakʼ ṭhonokte perecʼlena. Ar ona ṭhonok do bại bạite kom idiyenre hõ Israelko do Moseakʼ mẽtʼãhã secʼ bako beṅgetʼ daṛeada.</verse>
				<verse number="8">Ona bondobos reakʼ jo nunạkʼ ṭhonokanakʼ hoedaṛeakʼ khan, enḍekhan sonot Jiuakʼ kạmi reakʼ jo do cetʼ artetʼ ṭhonokanakʼ baṅ hoyokʼa?</verse>
				<verse number="9">Oka bondobos hotete manwa dusi menteye ṭarhaokʼkan ar uniakʼ kạmiko ṭhonokte perecʼge khan, enḍekhan manwa dhorom menteye ataṅokʼre uniakʼ kạmiko do artetʼ ṭhonokte perejokʼtaea.</verse>
				<verse number="10">Sạrige, okaṭakʼ do lahare ṭhonokte perecʼ tahẽkan, ńitokʼ ona reakʼ jãhãn ṭhonok do bạnukʼa, ente ona khon ńitokʼakʼ bondobos reaṅ ṭhonok do artetʼ ḍhergea.</verse>
				<verse number="11">Ar caba hijukʼakʼ judi nunạkʼge ṭhonokte perecʼ tahẽkan khan enḍekhan okaṭakʼ jaejug hạbicʼ tahenkan ona do artetʼ ṭhonokte perecʼgea!</verse>
				<verse number="12">Ale do nonkanakʼ as menakʼtalete sodortele roṛetʼkana.</verse>
				<verse number="13">Ar Mose lekanko dole baṅkana, ente Mose do acʼakʼ mẽtʼãhãe betʼ esetʼetʼ tahẽkana, jemon acʼakʼ caba idikʼkan mẽtʼãhã reakʼ marsal Israelko aloko ńelńam.</verse>
				<verse number="14">Menkhan onko hoṛkoakʼ mon do keṭecʼlen takoa. Onate teheń hạbicʼ hõ ona mare bondobos reakʼ katha paṛhao jokhecʼ onkoakʼ ontorre inạ mitʼ lekanakʼ bedokʼakʼ orwal do tahenkangea, ente eken Mạsi tulucʼ mitʼlen khange ona orwal do ocogokʼa.</verse>
				<verse number="15">Menkhan teheń hạbicʼ Moseakʼ ạn-ạri puthiko paṛhao jokhecʼ Israelkoakʼ ontor do ona orwalte esetʼge tahenkana.</verse>
				<verse number="16">Onko modre jãhãege Probhu secʼ mon ạcurlentakore ona orwal do ocogokʼa.</verse>
				<verse number="17">Probhu kangeae sonot Jiu do; ar okare Probhuren Jiu onḍege sạdhintetʼ.</verse>
				<verse number="18">Onate okoe Mạsi tulucʼ bon mitʼ akan, abo sanamko do bin betʼ mẽtʼãhã ạrsire ńelokʼkan muṭhạn leka Probhuakʼ ṭhonok ńel ńelte apnar hõ ṭhonokte hara rakabokʼte uni lekage bon hoyokʼkana. Probhu, metakʼme sonot Jiu reaṅ daṛetege noa do hoyokʼ kana.</verse>
			</chapter>
			<chapter number="4">
				<verse number="1">Noa bondobos reakʼ katha baḍae reakʼ bhar Isor do ale dayakateye emakatʼlete bale as chuṭạukʼ kana.</verse>
				<verse number="2">Ar hoṛko danaṅre oka lajao paṛaoakʼko kạmikan ona do ekaltege bale kạmikana. Ale do okaṭakʼ kạmirege bale eṛeya, ar Isorakʼ kathare jãhãnakʼ ạuṛiakʼ hõ bale mesaletʼ kana. Bickom Isorakʼ sạriakʼtetʼ sodorkate uni samaṅre sanam hoṛkoakʼ bibek ṭhen ataṅokʼ lek mente apnarle sodorokʼ kana.</verse>
				<verse number="3">Aleakʼ bhage sombat do danaṅ esetʼ akan khan enḍekhan nosṭokʼkanko lạgitʼge danaṅ esetʼ akana.</verse>
				<verse number="4">Bin pạtiạukʼ hoṛkoakʼ mon niạ jugren Deb doe kãṛã akatʼtakoa jemon onko do bhage sombat reakʼ marsal aloko ńelńam. Noa bhage sombatre do Mạsiakʼ ṭhonok bamberokʼ kana, ar nui Mạsi kangeae Isorakʼ muṭhạn reakʼ sodorokʼtetʼ.</verse>
				<verse number="5">Ale apnar reaṅ do bale porcareda, bickom Jisu Mạsi doe Probhu kana mentele porcarede kana ar Jisu lạgitʼge aperen golamle hoeakana.</verse>
				<verse number="6">Ale do noale porcaretʼ kana, ente okoeye menletʼ tahẽkan, “Ńut khon marsal hoyokʼ ma,” Uni Isorge aboakʼ ontorreye bamberena, jemon uniakʼ mạhima bujhạu lạgitʼ marsal sodorokʼ. Ar noa mạhimage Mạsiakʼ mẽtʼãhãre menakʼa.</verse>
				<verse number="7">Menkhan noa dhon do hasa bhajanre dohoakana, ar alege ona hasa reakʼ bhajan do. Hasa reakʼ bhajanre dohoakana jemon hoṛkoko bujhạu daṛeakʼ baṅma, noa asambheṛ daṛe do apnar khonakʼ do baṅ bickom Isor ṭhen khonge hecʼakana.</verse>
				<verse number="8">Ale do sanam secʼ khongele cipạ ocokʼkanre hõ bale mon duk akana; arle andmandao akanre hõ bale as chuṭạu akana;</verse>
				<verse number="9">khed ocokʼkan rehõle Isor do bae bạgi giḍiale kana; arle kaṛgo bindạṛ ocokʼkanre hõ bale marao akana.</verse>
				<verse number="10">Ale do siń sạṭupʼ Probhu Jisuakʼ gujukʼtetʼ aleakʼ hoṛmorele asen baṛayeda, jemon Jisuakʼ jion hõ aleakʼ hoṛmore sodorokʼ.</verse>
				<verse number="11">Ale jiwetʼle tahenkanko do siń sạṭupʼ Jisu khạtirte moron ṭhenle soprot ocokʼkana, jemon Jisuakʼ jion hõ aleakʼ gujukʼ hoṛmore sodorokʼ.</verse>
				<verse number="12">Onate alere do morone kạmikana menkhan apere do jionge.</verse>
				<verse number="13">Sonot sostorre ol menakʼa, “Ińiń pạtiạu akanteń roṛeda.” Ar inạ mitʼlekan biswạs menakʼtalete ale hõle pạtiạukʼkante kathale roṛeda,</verse>
				<verse number="14">ente alele baḍaea, Probhu Jisu okoeye jiwetʼkede uni do Jisu sãote ale hõe jiwetʼ beretʼlea ar ape sãote ale hõ acʼ samaṅreye teṅgolea.</verse>
				<verse number="15">Sanamakʼ do apeakʼ bhạlại lạgitʼge hoeakana, jemon Isorakʼ oka daya ḍher hoṛkore emakan ona daya iạte ḍher hoṛge arhõ bạ̃ṛti Isorko sarhaoedea ar nonkate Isorakʼ ṭhonok hoyokʼ kana.</verse>
				<verse number="16">Onate ale do bale as chuṭạukʼ kana. Ente aleakʼ bahre hoṛmo nasao idikʼkanre hõ bhitri hoṛmo do din dinte nawa idikʼ kantalea.</verse>
				<verse number="17">Ale do ńitokʼ mitʼ ghạṛi lạgitʼ okale dukokʼkan ona khạtirte jaejug ṭhonokle hameṭ joṅa. Noa ṭhonok do nunạkʼge ḍhera je, ona do ohoge soṅlena.</verse>
				<verse number="18">Oka ńelokʼkan ona secʼ do bale beṅgetʼeda, bickom oka baṅ ńelokʼkan ona secʼgele beṅgetʼeda. Ar oka ńelokʼkan ona do eken thoṛa din lạgitʼkana, menkhan oka baṅ ńelogokʼkan ona do jaejug hạbicʼakʼ kana.</verse>
			</chapter>
			<chapter number="5">
				<verse number="1">Baḍaegeabon, noa dhạrtire oka kumbạ oṛakʼre bon tahenkan metakʼme, oka nijor hoṛmowante menakʼbon ona rạputʼlenre hõ aboakʼ do Isor emakʼ mitʼṭen oṛakʼ menakʼ tabona. Ona oṛakʼ do manwa tite benaoakʼ baṅkana, ona do jaejug khonge sermare menakʼa.</verse>
				<verse number="2">Niạ hoṛmore tahen jokhecʼ abo dobon sãhetʼeda ar goṭa monte bon khojkana jemon serma reakʼ ona nawa hoṛmote bon abhran ocokʼ;</verse>
				<verse number="3">ente noa katha do sạri kana je, ona hoṛmo bon ńamle khan laṅgaṭ do ar babon tahena.</verse>
				<verse number="4">Sạrige noa laṅga hoṛmore tahen jokhecʼ hamal bojha iạte lologe bon sahẽtʼeda; ar koṭokʼ do baṅ sanayetʼ bona bickom oyo ocokʼgebon khojkana jemon abonakʼ gujukʼakʼ hoṛmo do jaejug jiwetʼ hoṛmote pheraokʼ.</verse>
				<verse number="5">Ar noa lạgitʼge Isor doe sirjạu akatʼbona ar acʼakʼ pạhil hĩs lekate uni do acʼren sonot Jiu baena lekateye emakatʼbona.</verse>
				<verse number="6">Onate aboakʼ dil do tishõ baṅ ṭonṭakʼkan tabona, ar bon bujhạu daṛeakʼ kana, niạ hoṛmo kumbạ oṛakʼre tinạkʼ din bon tahen unạkʼ din Probhu khon sạṅgińre bon tahenkana.</verse>
				<verse number="7">Oka ńelokʼkan ona hotete do babon calakʼkana, bickom biswạs hotetebon dãṛãnkana.</verse>
				<verse number="8">Aboakʼ dil do menakʼgea ar hoṛmo oṛakʼ khon pharakokʼte Probhu ṭhen thamgạḍi akanbon kusiyakʼ kana.</verse>
				<verse number="9">Onate hoṛmo oṛakʼre bon tahen ar babon tahen, aboakʼ kurumuṭu do hoyokʼ kana Probhu kusi ocoyege.</verse>
				<verse number="10">Ente Mạsiakʼ bicạr duṛupʼakʼ samaṅre abo sanamkoakʼ jotowakʼ do sodorokʼa, jemon abo mimitʼko noa hoṛmore tahẽkate oka bon kạmiakatʼ, baṅ do boge ar baṅ do bạṛicʼ ona lekage kuṛạibon ńama.</verse>
				<verse number="11">Probhu bon botoraekante abo do apnar reaṅ manwakoakʼ monre biswạs janam ocoe lạgitʼ bon kurumuṭuyeda. Ar abo bon oka lekanko kan, ona do Probhu ṭhen sodorgea ar asiń dohoea apeakʼ bibek ṭhen hõ ona do pusṭạugea.</verse>
				<verse number="12">Niạte ape ṭhen arhõ lek mente apnar do bale sarhaokʼkana bickom ale ńutumte sarhaokʼ reakʼ dãole emapekana, okoe ontor baṅ ńelkate bahre reakʼ rup ńelteko sarhaokʼkan onko jemonpe roṛ ruạṛ daṛeako.</verse>
				<verse number="13">Alele pagla akan khan enḍekhan do Isor lạgitʼgele hoeakana, ar napae monankole hoeakan khan enḍekhan ape lạgitʼgele hoeakana.</verse>
				<verse number="14">Mạsiakʼ dulạṛge ale doe gobol akatʼlea, ente khạṭigele bujhạuakada je, sanamko lạgitʼ mitʼ hoṛe gocʼena, ar ona iạte sanamkogeko gocʼena.</verse>
				<verse number="15">Uni do sanamko ńutumteye gocʼlena jemon okoe jiwetʼ menakʼko onko do apnar lạgitʼ jiwetʼ aloko tahen, bickom okoe onko lạgitʼe gocʼlen are jiwetʼ beretʼen uni lạgitʼ jiwetʼko tahen.</verse>
				<verse number="16">Onate ńit khon manwawakʼ bahre secʼ ńelte do bale bicạra. Ale hõ Mạsi do pạhilte onkagele baḍaeledea, menkhan ńitokʼ onka do ar bale baḍaeyede kana.</verse>
				<verse number="17">Jãhãege Mạsi tulucʼe mitʼakan khan enḍekhan uni do nawateye sirjạukʼ kana. Ar mareakʼ sanamakʼko meṭao cabakʼkante jotowakʼ do nawa arokʼ kana.</verse>
				<verse number="18">Noako do Isor secʼ khonge hoeakana. Uni do Mạsi hotete apnar tulucʼe samgeketʼ bona, ar acʼ tulucʼ eṭakʼ sanamko lạgitʼ dạyike emakatʼbona.</verse>
				<verse number="19">Metakʼme, Isor do manwawakʼ ghạṭko bae lekhayetʼtakote Mạsi hotete acʼ tulucʼe samgeyetʼkoa, ar ona samge reakʼ kathako baḍae ocoko reakʼ dạyik do aleye emakatʼlea.</verse>
				<verse number="20">Onate Mạsi ńutumte paṭhaonako lekate ale do kathale roṛeda. Isor hõ acʼge ale hotete hoṛko ṭhene nehõrokʼ kana. Onate Mạsi ńutumte noale ajijokʼ kana, “Jemon Isor tulucʼ pe mitʼ ruạṛokʼ.”</verse>
				<verse number="21">Jisu Mạsire jãhãn kại do baṅ tahẽkana; menkhan Isor do aboakʼ kạiko unireye ladekeda ar unige kạiyicʼe hoe ocokedea, jemon Mạsi tulucʼ jopoṛao akan bon tahente Isorakʼ dhoromte dhorom bon hoyokʼ.</verse>
			</chapter>
			<chapter number="6">
				<verse number="1">Isorren são kạmiyạko lekate noale nehõrapekana, Isorakʼ okaṭakʼ dayape ńamakatʼ ona do alope ạuṛiakʼ ocoea.</verse>
				<verse number="2">Isor do sonot sostorreye menakada, “Batar jokhecʼ iń do amakʼ kathań ańjomketʼtama ar kại khon bańcaokʼ reakʼ dinreń goṛo akatʼmea.” Ńelpe, oktetetʼ do ńitokʼkangea, ar teheńge bańcao ńam reakʼ din kana.</verse>
				<verse number="3">Mạsi lạgitʼ okaṭakʼle kạmikan ona jemon alo nisṛạu ocokʼ, onate nonkanakʼko bale kạmikana one okaṭakʼte jãhãeko tạkicʼ botecʼkokʼ.</verse>
				<verse number="4">Ona khon bickom jotowakʼre Isorren sapʼ dapʼko mente apnarle sạbudokʼ kana. Santaore, muskilre, joṅjalkore,</verse>
				<verse number="5">dal jomre, hajotkore, hulmalre, khaṭaokʼre, jagwarre ar upạsre.</verse>
				<verse number="6">Ona chaḍa aleakʼ khạṭi jion hotete, aleakʼ akelte, sahao daṛete, dayate, sonot Jiu hotete, khạṭi dulạṛte,</verse>
				<verse number="7">sạri porcarte ar Isorakʼ daṛe hotete ale dole sạbutetʼkana je, sapʼ dapʼko kanale mente. Arhõ banar tite sạriakʼ reakʼ khanḍa bhanḍa sapʼkatele sạbudetʼ kana ale do Isorren sapʼ dapʼko kanale.</verse>
				<verse number="8">Hoṛko manotle ar bako manotle, ale reaṅ mońjko roṛ ar bạṛicʼko roṛ, menkhan ale dole sạbud akada Isorren sapʼdapʼko kanale. Hoṛ do ṭhokko metalekana, menkhan ale do sạriakʼ horrele taṛameda.</verse>
				<verse number="9">Hoṛ do ale oromle bako monejoṅ kana, menkhan sanamkoge ale doko orom akatʼlea. Ale do gujukʼ barag lekale hoeakanre hõ jiwetʼ menakʼlea. Arle dal ocokʼkanre hõ bale gocʼ ocokʼ kana.</verse>
				<verse number="10">Ạḍi dukle ńametʼre hõ aleakʼ ontor do jao ghuṛi rạskạte perecʼgetalea. Ale do apnarle reṅgecʼgere hõ, ḍher hoṛkole kisạ̃ṛ ocoyetʼkoa. Cetʼge bạnukʼtalere hõ, jotowakʼren ạidạriko kanale. Ar nonkatele sodoretʼkana, ale do Isorren sapʼ dapʼko kanale.</verse>
				<verse number="11">E Korinthiren biswạsiko, ale do khulạsategele roṛ akada ar ape ṭhen aleakʼ ontor do purạtele khulạu akada.</verse>
				<verse number="12">Ale do ape lạgitʼ aleakʼ ontorle jhicʼ akada, menkhan ape do ale birudre apeakʼ ontorpe siń esetʼ akada.</verse>
				<verse number="13">Ińren hopon lekateń metapekana, cetʼleka ape lạgitʼ aleakʼ ontorle jhicʼ akatʼ, onkage ape hõ ale lạgitʼ apeakʼ ontor jhicʼ dohoepe.</verse>
				<verse number="14">Ape do bepạtiạuko sãote inạ mitʼ ãrãṛre alope joṛaokʼa. Dhorom tulucʼ bedhoromakʼ jopoṛao do okare? Marsal ar ńut talare cetʼ jopoṛao do menakʼgea?</verse>
				<verse number="15">Mạsi tulucʼ Beliạlakʼ, metakʼme Soetanakʼ aṛaṅ do cetʼ jurikʼ kangea? Isorren hoṛko lekate biswạsikoakʼ oka bakhra onare cetʼ bin biswạsikoakʼ bakhra menakʼgea?</verse>
				<verse number="16">Isorakʼ mundilre boṅga murtikoakʼ jaega do okare? Aboge coṅ jiwetʼ Isorakʼ tahen oṛakʼkan bon. Sonot sostore meneda, “Iń do ińren hoṛko talareń girobasokʼa, ar onko tulucʼ iń dãṛãna. Iń do onkoren Isorriń hoyokʼa, ar onko do ińren hoṛko hoyokʼa.”</verse>
				<verse number="17">Arhõe meneda, “Onate ape do be pạtiạuko tala khon oḍok hijukʼpe ar begarokʼpe. Ar jãhãn besaphawakʼko alope joṭeda, enḍekhan ińgeń ataṅ darampea.”</verse>
				<verse number="18">Ona chaḍa “Sanam daṛeanicʼ Probhui meneda, ińge aperen babań hoyokʼa, ar ape do ińren hopon ar hoponerakope hoyokʼtińạ.”</verse>
			</chapter>
			<chapter number="7">
				<verse number="1">E dulạṛiạ gateko, abon lạgitʼ noako gokʼakʼ menakʼte delabon, jel ar jiu reakʼ joto chut khon apnar bon saphakʼ ma, ar Isor botorae tulucʼ sonot reakʼ hortebon laha idikʼma.</verse>
				<verse number="2">Apeakʼ monre jaega aṛakʼ alepe. Ale do okoe hõ bale behok akatʼkoa, okoeakʼ hõ bale loksan akatʼtakoa, ar okoe hõ bale eṛe lipukʼ akatʼkoa.</verse>
				<verse number="3">Bicạr dusipe lạgitʼ noa katha do bạń roṛeda. Pạhilregeń menakatʼpea, ape do aleren nunạkʼ dulạṛiạko kanape je, ape tulucʼ gujukʼ hõle rạjigea ar jiwetʼ tahen hõle rạjigea.</verse>
				<verse number="4">Apere ạḍi pạtiạu menakʼtińạ ar ape iạte ạḍitetʼ iń sarhaokʼ kana. Aleakʼ joto duk sasetre ińakʼ rạskạ do sareṛokʼ kana ar ạḍi jiwi raṛecʼ iń ńameda.</verse>
				<verse number="5">Makedoniạte seṭerkatere hõ hoṛmore jãhãn aosan bale ńamlakʼa; ale do joto secʼ khonge dukle ńametʼ tahẽkana; ar sanam secʼge gulmal ar ontorre botor tahẽkana.</verse>
				<verse number="6">Menkhan Isor, one okoe do dukokʼkanko jiwi raṛecʼe emakokan, uni do Titusakʼ hijukʼ hotete jiwi raṛecʼe ematʼtalea.</verse>
				<verse number="7">Eken ona do baṅ, Titus acʼge ape hotete jiwi raṛecʼe ńamakatʼte ale hõ jiwi raṛecʼle ńamakada. Apeakʼ gagoj ar duk reakʼ katha uni doe lại akatʼlea are baḍae ocoakatʼlea, ape do ạḍipe uihạredeń kana, onate iń do artetʼ rạskạń ạikạukeda.</verse>
				<verse number="8">Ińakʼ laha reakʼ ciṭhiteń mon duk ocoakatʼpere hõ iń do bạń kastaokʼkana. Enteń ńelkeda ona ciṭhite thoṛa ghạṛi lạgitʼpe mon duklena ar iń hõ thoṛa doń duklengea, menkhan ńitokʼ doń rạskạkʼ kana.</verse>
				<verse number="9">Dukpe ńamletʼte do bạń rạskạkʼ kana, bickom duk iạte kại khon monpe ạcurakatʼteń rạskạkʼ kana. Isorakʼ mone lekatege noa duk dope ńamleda, onate ale hotete apeakʼ jãhãn loksan do baṅ hoeakana.</verse>
				<verse number="10">Isor oka duke emokʼ onate do kại khon mon ạcur ruạṛokʼa ar bańcao ńamokʼa, ar dukokʼ reakʼ cetʼge baṅ tahena. Menkhan dhạrti reakʼ duk do manwakoakʼ morone ạguyeda.</verse>
				<verse number="11">Hudiskate ńelpe, Isor duke ematʼpe tahẽkanre ape do bape pạclena, ar bin dusạnko mente sạbudokʼ lạgitʼ tinạkʼ jid tahẽkantapea, kạipe hirkhạwatʼ tahẽkana, monre botor tahẽkantapea, tinạkʼpe gagojlena, tinạkʼpe hudisokʼkan tahekana ar kại reakʼ sạjại lạgitʼ tinạkʼpe jidlena. Nonkate joto secʼtegepe sạbudleda je, ape dope bin dusạnko kana mente.</verse>
				<verse number="12">Iń do ona ciṭhiń olletʼgea, menkhan okoeye behok ocoakan uni lạgitʼ do bạń olakada, bickom Isor samaṅre ape ṭhen sodorokʼma je, ape do sạrigepe dulạṛetʼlea.</verse>
				<verse number="13">Ar noa hotete ale do jiwi raṛecʼle ńamakada. Ona jiwi raṛecʼ sãote Titusakʼ rạskạ ńelte ale hõle rạskạkʼ kana, ente ape sanamko ṭhen khon uni do monre ạḍi suluke ńamakada.</verse>
				<verse number="14">Iń doń kusi akana, ente ape iạte uni ṭheniń sarhaolena, ar onate iń do bạń lajao ocolena. Ona bodolte ape ṭheniń lạiletʼ aleakʼ sanamakʼ katha cetʼleka sạri tahẽkan, onkage Titus ṭhen ape iạte aleakʼ sarhaokʼ hõ sạriakʼ mente sạbud akana.</verse>
				<verse number="15">Ape sanamko cetʼleka botor ar manot salakʼ unipe ataṅkedete gobolre menakʼpea mentepe udukʼatʼle tahẽkan, ona disạte ape lạgitʼ uniakʼ dulạṛ do arhõ bạ̃ṛtiyentaea.</verse>
				<verse number="16">Iń doń kusi akana, ente jotowakʼre ape cetanreń bhorsa daṛeakʼa.</verse>
			</chapter>
			<chapter number="8">
				<verse number="1">E boehako, Makedoniạ reakʼ manḍerkore Isor ṭhen khon oka daya ńamakan ona reaṅle baḍae ocoyetʼpea.</verse>
				<verse number="2">Aema duk ar ạḍi okocʼ biḍạu talate ar reṅgecʼko tahẽkanre hõ onkoakʼ monre nunạkʼ rạskạ tahẽkana je, onko do asambheṛgeko danleda.</verse>
				<verse number="3">Iń do onko lạgitʼ noa gohań emeda je, onko do daṛeakʼ bhor, hẽ daṛeakʼ khon hõ bạ̃ṛtige apnar kusi lekako danletʼ tahẽkana.</verse>
				<verse number="4">Onko do ạḍi jid salakʼ ale ṭhenko nehõrlena jemon Isorren okoeko hoṛ reṅgecʼre menakʼko, onkoakʼ reṅgecʼ meṭaotako reakʼ kạmire jemon seledokʼ reakʼ ạtko ńam.</verse>
				<verse number="5">Alele aslen tahẽkan khonakʼ hõ bạ̃ṛtiko danleda; onko do pạhilre Probhu ṭhen apnarko em maṛaṅena ar ona tayom do Isorakʼ sanaleka ale ṭhenko emleda.</verse>
				<verse number="6">Noa ńelte ale do bạ̃ṛtikaete Titusle nehõrade tahẽkana, dan reaṅ oka kạmi ale talareye ehopʼletʼ tahẽkan ona jemon uni doe purạugotʼkakʼ.</verse>
				<verse number="7">Jotowakʼge, metakʼme biswạs, Isorakʼ katha, akel, jid ar alere cetʼ leka apeakʼ asambheṛ dulạṛ menakʼ onkage jemon dan reakʼ gun hõ sareṛokʼ tape.</verse>
				<verse number="8">Noań hukumape kana ona do baṅa, menkhan eṭakʼkoakʼ jid reakʼ katha baḍae ocopeteń biḍạu aṭkaretʼpe kana apeakʼ dulạṛ do tinạkʼgan khạṭi tapea mente.</verse>
				<verse number="9">Ape do aboren Probhu Jisu Mạsiakʼ daya dan reakʼ kathape baḍaegea, uni do apnartetʼe kisạ̃ṛgere hõ ape khạtirteye reṅgecʼena, jemon uniakʼ reṅgejokʼ hotete apepe kisạ̃ṛ daṛeakʼ.</verse>
				<verse number="10">Ape lạgitʼ okaṭakʼ bhageakʼkan ona reaṅ do ińiń bujhạuetʼkan lekageń baḍae ocoyetʼpea. Ar apege noa dan do calaoen bochor khon uṭhạupe ehopʼleda ar jid salakʼpe kạmileda.</verse>
				<verse number="11">Menkhan ńitokʼ do ona kạmi purạutape. Ar oka khaṛa monte kạmi sanaletʼpe inạ khaṛa montege daṛeakʼ bhor purạugotʼkakʼpe.</verse>
				<verse number="12">Jãhãeakʼ emokʼ reakʼ sana tahentae khan enḍekhan uni do oka menakʼtae ona lekage Isor uniakʼ dane ataṅtaea, ar oka bạnukʼtae ona do Isor bae khojkana.</verse>
				<verse number="13">Eṭakʼko do sukre ar ape do dukrepe tahen ona do bạń khojkana, bickom ińakʼ monejoṅakʼ do okoeakʼ hõ jemon ṭonṭa alo tahentape.</verse>
				<verse number="14">Ńitokʼ apeakʼ oka sareṛokʼakʼkan ona hotete onkoakʼ ṭonṭa do cabakʼtakoa, ar onkoakʼ sareṛokʼakʼre apeakʼ ṭonṭa hõ meṭaokʼtapea, nonkate sanamkoakʼ dosa do soman hoyokʼa.</verse>
				<verse number="15">Sonot sostorre olakana, “Okoe ḍherko halaṅketʼ onko do baṅ bạ̃ṛtilena, ar okoe thoṛako halaṅketʼ onkoakʼ hõ baṅ komaolena.”</verse>
				<verse number="16">Ape lạgitʼ ińakʼ ontorre oka jid menakʼ, Isor do Titusakʼ ontorre hõ ona jidgeye emakatʼte Isoriń sarhaoedekana.</verse>
				<verse number="17">Titus do aleakʼ nehõre dohoakada, menkhan ona khon maraṅ katha do noage, uni do acʼakʼ sanaleka ạḍi jidkate ape ṭhene calakʼ kana.</verse>
				<verse number="18">Ale do Titus sãote armitʼ boehale kolekana. Jisu Mạsi reaṅ bhage sombat porcar kạmire nui boeha do joto manḍerrenko sarhaoede kana.</verse>
				<verse number="19">Niạ manḍerrenko hõ eken uniko sarhao edekana ona do baṅ, ale sãote noa dan idi lạgitʼ hõ manḍerrenko do uniko bachao akadea. Probhu gunmanao joharae ar eṭakʼko goṛowako lạgitʼ khaṛa mon menakʼtaete ale do noa dan idi lạgitʼle goṭa akadea.</verse>
				<verse number="20">Noa maraṅ dan hạṭińako babotre okoe hõ jemon ale birudre jãhãnakʼ aloko bodnam daṛeakʼ onate nui boehale kolekana.</verse>
				<verse number="21">Ale do eken Probhuakʼ mẽtʼãhã samaṅre do baṅ, menkhan manwa samaṅre hõ dhoromte calakʼ reakʼle kurumuṭuyeda.</verse>
				<verse number="22">Ona chaḍa onko tulucʼ aleren armitʼ boeha hõle kolekana. Uni do calakʼ lạgitʼe khaṛagea, ente ạḍi dhaole biḍạu sạbud akadea; ar ape upạrte uniakʼ do ńitokʼ ạḍi pạtiạu hoeakante calakʼe khaṛagea.</verse>
				<verse number="23">Titus reaṅ okaṭakʼ memenakʼ menakʼtiń ona do noage, uni do ińren gate kanae ar iń tulucʼ ape lạgitʼe kạmiyeda. Ar eṭakʼ boehako reaṅ oka memenakʼ menakʼtiń ona do noage, manḍerrenko do unkin bachaokateko koletʼkinạ. Nukin boeha hotete Mạsiye ṭhonokokʼma.</verse>
				<verse number="24">Onateń mena, onko ṭhen apeakʼ dulạṛ do sodortege sạbud ocoetape ar udukʼakope cedakʼ ale do ape iạtele sarhaokʼkana, jemon manḍerrenko onako ńelńam.</verse>
			</chapter>
			<chapter number="9">
				<verse number="1">Isorren hoṛko lạgitʼ dan emokʼ reakʼ okaṭakʼ kạmi calakʼ kan ona reaṅ olape reakʼ jãhãn jạruṛ do bạnukʼtińạ,</verse>
				<verse number="2">ente noa kạmire apeakʼ khaṛa moniń baḍaegea. Iń do ape iạte Makedoniạren hoṛko ṭhen noa menteń sarhaokʼ kana je, Akhaearen hoṛko do dinkalom khon, metakʼme noa dan lạgitʼ sapṛao menakʼpea. Apeakʼ noa khaṛa monge onkoren ḍher hoṛkoe udgạu akatʼkoa.</verse>
				<verse number="3">Iń do noko boehakoń koletʼkoa jemon noa babotre ape ńutumte okaṭakʼ sarhaokʼakʼ menakʼtale ona onko ṭhen sạriakʼ mente sạbudokʼ, ar cetʼ lekań menakatʼ onkage jemon ape do sạrige sapṛao akaepe tahen.</verse>
				<verse number="4">Ar baṅkhan Makedoniạren hoṛko iń sãoteko senlen khan ar begor sapṛao akanko ńellepe khan, enḍekhan apere aleakʼ nunạkʼ pạtiạu iạte ale do lajaorele paṛaokʼa; ar ape hõpe lajao ocokʼa.</verse>
				<verse number="5">Onate noko boehako lahare ape ṭhen calakʼ lạgitʼ nehõrako reakʼ jạruṛiń hudiskeda, jemon okaṭakʼ maraṅ dan emokʼ lạgitʼpe gokʼletʼ tahẽkan ona reakʼ onko do laharegeko sapṛao hataṛkakʼ. Ar ape ṭhen khon jormoṭte jãhãnakʼ do baṅ hataokʼa, bickom dan lekate okape emokʼ onage laha khon sapṛao dohokakʼpe.</verse>
				<verse number="6">Noa baḍaekakʼpe, okoe korocʼ moṭocʼkateye er, uni do korocʼ moṭocʼkatege ir hõe ira ar okoe ḍhere er uni do ḍhergeye ira.</verse>
				<verse number="7">Mimitʼ hoṛ monre okaṭakʼe goṭa akatʼ onae onkaema; okoe hõ mon dukkate aloe emokʼma, ente kharsala monte emokʼkạnicʼge Isor doe dulạṛea.</verse>
				<verse number="8">Isor do joto secʼte dayawape reakʼ daṛe menakʼtaea, jemon apeakʼ oka jạruṛ ona do jaoge tahentape; ar onate jemon joto lekan bhage kạmi lạgitʼ khulạsatepe dan daṛeakʼ.</verse>
				<verse number="9">Sonot sostorre olakana, chiṭiạukedae, reṅgecʼ orecʼkoe ematʼkoa; ar uniakʼ dhorom do jaejug hạbicʼ tahenkana.</verse>
				<verse number="10">Cacasicʼ lạgitʼ itạ ar jom lạgitʼ piṭhạ okoeye kulạu julạuetʼ, uni do erokʼ lạgitʼ itạ hõe kulạuapea are baḍhao ocoetapea; ar apeakʼ dhorom reakʼ phosole borket ocoetapea.</verse>
				<verse number="11">Ape do joto secʼtegepe kisạ̃ṛokʼa jemon soṛa montepe dan daṛeakʼ, ar onatege ale hotete Isor do gunmanao johare em ocokʼa.</verse>
				<verse number="12">Apeakʼ noa kạmi iạte eken Isorren hoṛkoakʼ ṭonṭa purunokʼtakoa ona do baṅ; Isor secʼ ạḍi utạr hoṛakʼ gunmanao johar hõ sareṛokʼa.</verse>
				<verse number="13">Ar apeakʼ noa dangeye sạbudetʼ kana je, ape do biswạsiko kanape mente, ar ona ńelte onko do Isorko sarhaoea, ente ape do Mạsi reaṅ bhage sombatrepe pạtiạu akante uni gobolrenpe hoeakana ar soṛa monte onko ar eṭakʼko jotope dan akatʼkoa.</verse>
				<verse number="14">Isor ṭhen khon okaṭakʼ asambheṛ dayape ńamakatʼ ona ńutumte onko do goṭa ontorteko koeapea.</verse>
				<verse number="15">Ar oka dan reakʼ katha baṅ lạiyạgokʼ ona dan ńutumte Isorakʼ sarhao hoyokʼtaema.</verse>
			</chapter>
			<chapter number="10">
				<verse number="1">Mạsiakʼ mạ̃hir ar daya reakʼ katha disại tulucʼ iń Pạul do apeń nehõrape kana. Hoṛko mena, ape ṭhen tinreń tahen unre doń nindhạnokʼ kana, menkhan tinre bạń tahen unre do dilanicʼ iń hoyokʼ kana.</verse>
				<verse number="2">Jel lekatele coloneda mente okoeko hudisetʼkan, onko birudre tinạkʼ dil udukʼ jạruṛ, ińiń hecʼlenre unạkʼ dil jemon udukʼ baṅ lagaoạń.</verse>
				<verse number="3">Abo do jel ar mãyãmren hoṛ kanrehõ bon okaṭakʼ lạṛhại bon lạṛhạikan ona do jel ar mãyãm reakʼ do baṅkana.</verse>
				<verse number="4">Jel ar mãyãm reakʼ gobolte manwa do okako khanḍa bhanḍawanteko lạṛhạikan onate ale do bale lạṛhại kana, menkhan Isorakʼ daṛete aleakʼ khanḍa bhanḍa ar kajak gaṛko hõ dhaṅ dhaserokʼa.</verse>
				<verse number="5">Ale do manwawakʼ eṛeakʼle nosṭoyeda ar Isor baḍaeye horre tạkicʼakʼ leka oka hudis bundisko usulokʼe menjoṅ onale dhaṅ dhasereda; ar mon reakʼ mimitʼ hudis bundisko Mạsi ṭhenle gobol ocoyeda.</verse>
				<verse number="6">Ape do tinre purạtepe gobolokʼa unre okoe bin gobolreko tahen onko sạjạiko lạgitʼle sapṛao tearokʼa.</verse>
				<verse number="7">Ape do bahre reakʼ muṭhạngepe ńeleda. Ar jãhãege apnar do Mạsiren kanae menteye pạtiạukʼ khan, enḍekhan noa hõe hudisma, uni cetʼlekae Mạsirenkan onakage ale hõ Mạsiren kanale.</verse>
				<verse number="8">Probhu okaṭakʼ ạidạriye emakatʼle ona ạidạri reakʼ monsubạ do hoyokʼ kana apeko benao rakapʼpe, menkhan lokshanpe lạgitʼ do baṅ. Ente noa ạidạri iạte thoṛań sarhaokʼre hõ ona lạgitʼ do bạń lajaokʼ ocokʼa.</verse>
				<verse number="9">Ińakʼ noa katha iạte alope hudisa, ciṭhiteń botor ocoyetʼpea.</verse>
				<verse number="10">Adom adom hoṛko meneda, “Uniakʼ ciṭhiko do monre gaḍaokʼ leka keṭecʼ ar jor anakʼ kana,, menkhan sorreye tahẽlen khan doe nijorgea ar uniakʼ roṛ do cetat reakʼ hõ baṅkana.”</verse>
				<verse number="11">Ar onkan hoṛ doe bujhạuma, hạjir bạnukʼlere hõ aleakʼ ciṭhite oka kathale roṛetʼkan, onkage hạjirlenre hõle roṛa.</verse>
				<verse number="12">Ape modren adomko do apnarko sarhaokʼ kana. Onko dolre apnar lekha midokʼ se onko tulucʼ jurikʼ do bale dileda. Onko doko bebujgea, ente apnarte oka bhageko hudisetʼ ona tulucʼgeko jurikʼ kana arko bicạrokʼ kana.</verse>
				<verse number="13">Menkhan tinạkʼ sarhaokʼ lek kan ona bahre ale do bale sarhaokʼ kana, bickom Isor aleakʼ kạmi lạgitʼ okaṭakʼ simại ṭhik dohoakatʼ ona khongele sarhaokʼ kana; ar ape hõ ona simạ bhitrirege menakʼpea.</verse>
				<verse number="14">Onate apeakʼ katha iạtele sarhaokʼre simạ bahre cetʼ hõ bale roṛeda. Ar ape ṭhen bale senlen khan aleakʼ nonkan sarhaoakʼ do simạ bahre hoekokʼtalea. Menkhan ale do Mạsi reaṅ bhage sombat porcar porcarte ape ṭhen hõle senlena.</verse>
				<verse number="15">Ona chaḍa eṭakʼkoakʼ kạmi iạtehõ ale do bale sarhaokʼ kana, arle onka lekhan enḍekhan ona do simạ bahre hoekokʼtalea. Ale do noale asokʼ kana je, apeakʼ biswạs hara idikʼ são sãote ape talare arhõ bạ̃ṛtile kạmi daṛeakʼa.</verse>
				<verse number="16">Onate ape ṭhen khon senkate sạṅgiń jaegakore arhõ bhage sombatle porcar daṛeakʼa. Onate okoe hõ bako men daṛeakʼa, ale do eṭakʼ hoṛko kạmi akatʼ ṭhenakʼ iạtele sarhaokʼ kana.</verse>
				<verse number="17">Menkhan sostor reakʼ katha leka, “Sarhaokʼicʼ do Probhure baṛeye sarhaokʼma;”</verse>
				<verse number="18">ente apnarte sarhaokʼicʼ do okoe hõ bhage mente bae sạbudokʼa, bickom Probhu okoeye sarhaoe unige bhage menteye sạbudokʼa.</verse>
			</chapter>
			<chapter number="11">
				<verse number="1">Ińakʼ kạticʼ talaṅ bebuj baṛe sahaokạtińpe. Hẽ sahao hõpe sahaoetʼkangea.</verse>
				<verse number="2">Iń do ape lạgitʼ ińakʼ ontorre Isor reakʼ khạndri ãṭteń ãṭokʼkana, ente iń do eken mitʼ goṭen jãwãe tulucʼ, metakʼme Mạsi tulucʼge apeakʼ bapla reaṅ iń ṭhik dohoakada, jemon niphuṭ kũạ̃ri kuṛi leka uni tireń jimạ daṛeape.</verse>
				<verse number="3">Menkhaniń botorokʼ kana, uni biń do acʼakʼ bạṛicʼ phorphundite cetʼleka Hawae bulạulede onkage Mạsire menakʼtape soṛatetʼ ar napaetetʼ khon apehõko bulạu botecʼpe.</verse>
				<verse number="4">Ente okoe Jisu reakʼ kathale porcar akatʼ, uni chaḍa jãhãe eṭakʼ Jisuakʼ kathae porcarape se okoe sonot Jiupe ńamakade uni chaḍa eṭakʼ lekan Jiupe ńame, se oka bhage sombatpe ataṅakatʼ ona khon eṭakʼ lekan bhage sombatpe ńametʼkanre ape do ạḍi rạskạ salakʼge onape ataṅetʼ kana.</verse>
				<verse number="5">Menkhan ińakʼ bujre onko “Soros utạr” apostolko khon do oka secʼte hõ bạń komaoa.</verse>
				<verse number="6">Iń do ạḍi bes okocʼte katha roṛ bạń daṛeakʼre hõ akel do menakʼgetińa ar ona do joto secʼte ar joto lekate ape ṭheniń sodorakada.</verse>
				<verse number="7">Isor emakʼ bhage sombat apeko ṭhen begor damteń porcar akatʼte apnariń copotʼ akana jemonpe usul ocokʼ. Noa iạte cetʼ iń doń kại akada?</verse>
				<verse number="8">Ape sapʼ sorape lạgitʼ iń do eṭakʼ eṭakʼ manḍer khon goṛoń hatao akada, men daṛekeape luṭ hõń luṭ akada.</verse>
				<verse number="9">Ape ṭhen tahẽkateń ṭonṭalenre okoe hõ bhar do bạń ladeatʼpe tahẽkana, ente Makedoniạ khon okoe boehako hecʼlen onkoge ińakʼ ṭonṭawakʼko purunletʼa. Ar okalekate hõ iń do aperen bojha bạń hoyokʼa ar bạń hoeakana.</verse>
				<verse number="10">Ińre Mạsiakʼ oka sạriakʼtetʼ menakʼ ona lekateń menkea, Akhaea disạm reakʼ oka jaegare hõ ińakʼ noa sarhao do okoe hõ bako bond daṛeakʼa.</verse>
				<verse number="11">Cetʼ iạteń meneda? Ape bạń dulạṛetʼpe iạte? Isor doe baḍaegea, apeń dulạṛetʼpea mente.</verse>
				<verse number="12">Okoe apnarko sarhaokʼre ale somanko udugokʼkan onko jemon ona ạt aloko ńam onate okań kạmikan onageń kạmi idiya.</verse>
				<verse number="13">Ente onkanko hoṛ do eṛe apostol ar phạsiara kạmiyạko kanako. Ar Mạsiren apostolko mente udugokʼ lạgitʼ onko do apnartetʼko bodolokʼ kana.</verse>
				<verse number="14">Noate hahaṛakʼ reakʼ cetʼge bạnukʼa, ente Soetan hõ marsalre do serma goḍet leka udugokʼ lạgitʼ apnartetʼe bodolokʼ kana.</verse>
				<verse number="15">Ar Soetanren sapʼ dapʼko hõ apnartetʼ bodolkate dhoromren sapʼdapʼ menteko udugokʼkan khan, enḍekhan hahaṛakʼ reaṅ cetʼ menakʼa? Onko do kạmi mucạtʼre oka kuṛại menakʼtako onageko ńama.</verse>
				<verse number="16">Iń do arhõń meneda, okoe hõ bebuj jemon aloko hudisiń. Ar onkagepe bujhạuedeń khan enḍekhan bebuj mentege ataṅińpe, jemon thoṛaganiń sarhao daṛeakʼ.</verse>
				<verse number="17">Ńitokʼ okań menetʼkan ona do Probhuakʼ hukum leka do bạń meneda, menkhan apnar reaṅakʼko sarhao iạte bebuj lekań roṛeda.</verse>
				<verse number="18">Manwa okaṭakʼteko sarhaokʼ, onate ḍherkogeko sarhaokʼkan khan enḍekhan iń do cedakʼ bạń sarhaokʼa?</verse>
				<verse number="19">Ape dope budanko kante bebujkoakʼ kusitepe sahaoetʼtakoa.</verse>
				<verse number="20">Ar eken ona do baṅ, jãhãege golame benaolepere, jãhãegeye jom reṅgecʼlepere, jãhãegeye sapʼlepere, jãhãege acʼteye maraṅlenre ar jãhãege mẽtʼãhareye thapalepere, ape do sanamakʼpe sahaoetʼtakoa.</verse>
				<verse number="21">Iń do lajaokʼ tulucʼ iń aṅgocetʼ kana, noako babotre ale do ape ṭhen nijorgele tahẽkana. Okaṭakʼte eṭakʼko sarhaokʼko diletʼkan onate iń hõ sarhaokʼ doń diletʼgea; ar noa katha do bebuj lekategeń roṛeda.</verse>
				<verse number="22">Okoeko sarhaokʼkan onko do cetʼ Ibri kanako? Iń hõ kangeạń. Onko do cetʼ Israel kanako? Iń hõ kạnạń. Onko do cetʼ Abrahamren bõs kanako? Iń hõ kạnạń.</verse>
				<verse number="23">Onko do cetʼ Mạsiren sapʼ dapʼko kanako? Iń do arhõ ḍhertetʼ kạnạń. Disạipe, iń do bạulạha hoṛ lekań roṛeda. Mạsiakʼ sapʼdapʼ kạmire iń do onko khon ḍheriń khaṭao akana, ar ạḍi dhaoiń hajot akana, arhõ ạḍi dhao daleń jomakada, ar ạḍi dhao gujukʼ dạkhilreń paṛaolena.</verse>
				<verse number="24">Jihudiko ṭhen mõṛẽ dhao mitʼṭen kom pongel iń cạbuk ocolena,</verse>
				<verse number="25">bẽtte pe dhaoiń dal ocolena. Dhirite mitʼ dhaoiń tiń ocolena; ar pe dhao ińakʼ jahaj unumlena. Mitʼ siń mitʼ ńindạ doreão reakʼ athantar dakʼreń tahẽkana.</verse>
				<verse number="26">Aema disạmiń dãṛã akada. Ḍubạ dakʼ, ḍạkuko hotete, apnar jạtren hoṛ ar boṅgan hoṛ jạtrenko hotete muhinreń paṛaolena. Ona chaḍa iń do nagrahakore, hahaṅkar jaegare, doreãore ar phạsiạra boehako talarehõ muhinreń paṛaolena.</verse>
				<verse number="27">Mạsiakʼ sapʼdapʼ kạmire kosṭoreń paṛaolenre hõ ạḍiń khaṭao akana. Aema ńindạ jagwariń tahẽkana, reṅgecʼ ar tetaṅreń paṛaolena begor jomteń tahẽkana, rabaṅ ar laṅgaṭteń kosṭolena.</verse>
				<verse number="28">Noako chaḍa dinạmge sanam manḍerrenkoakʼ dạndi do iń cetanre ladekʼkan tahẽkana.</verse>
				<verse number="29">Jãhãeye nijorlenre cetʼ uniakʼ nijortetʼre bạń bhạgiạdarokʼ kana? Jãhãeye kạireye ńurlenre cetʼ iń do jiwi baṅ lokʼkantińạ?</verse>
				<verse number="30">Iń do sarhaokʼ jạruṛgetiń khan enḍekhan ińakʼ nijortetʼ iạtegeń sarhaokʼ kana.</verse>
				<verse number="31">Isor, Probhu Jisu Mạsiren Baba, okoe do jaejug hạbicʼ ṭhonok ńam lek kane, uniye baḍaea iń do eṛe bạń roṛeda.</verse>
				<verse number="32">Damesekre Aretas rajren disạm cakʼlaoicʼ do sabeń lạgitʼ Damesekrenkoakʼ nagraha pahra reakʼe hukumleda.</verse>
				<verse number="33">Menkhan pạcrire oka jalna tahẽkan ona bhitrite mitʼṭen khạclạkʼte onko do bahreteko paromgotʼkạdińạ, ar nonkate iń do uniakʼ ti khoniń ńir bańcaolena.</verse>
			</chapter>
			<chapter number="12">
				<verse number="1">Iń do arhõ thoṛań sarhaokʼ kana. Ente jãhãn lab bạnukʼtińre hõ okako dorson Probhui ńel ocoakadiń ar okako iń ṭhene sodorakatʼ ona reaṅ iń do ńitokʼiń lạiya.</verse>
				<verse number="2">Mạsire pạtiạuicʼ mitʼ hoṛiń baḍae akadea; uni do gelpon bochor lahare serma hạbicʼe rakapʼ ocolena. Unre uni do acʼakʼ hoṛmoreye tahẽkana se baṅ ona do bạń baḍaea, Isorgeye baḍaea.</verse>
				<verse number="3">Ińiń baḍaea, uni hoṛ do Paradesteye rakapʼ ocolena. Uni do nonkanakʼ kathae ańjomleda one oka do lạite baṅ sodorokʼ, ar manwawakʼ hõ lạlại do baṅ ganokʼa.</verse>
				<verse number="4">Unre uni do acʼakʼ hoṛmoreye tahẽkana se baṅ, ona do bạń baḍaea; Isorgeye baḍaea.</verse>
				<verse number="5">Nonkan hoṛ lạgitʼ doń sarhaokʼa, menkhan iń apnar lạgitʼ do baṅ, eken ińakʼ nijortetʼ reaṅ iń sarhaokʼa.</verse>
				<verse number="6">Menkhan ińiń sarhaokʼre bebuj do ohoń hoelena, ente iń do sạriakʼgeń roṛa. Enrehõ bạń sarhaokʼa, ente ińakʼ kạmi ńelte se ińakʼ katha ańjomte hoṛko okalekako bujhạuediń ona khon bạ̃ṛti jemon okoe hõ aloko bujhạuiń.</verse>
				<verse number="7">Iń ṭhen ạḍi lekanakʼko sodorakante alo jemoniń usulokʼ, onate kosṭo emạń lạgitʼ ińakʼ hoṛmore mitʼṭen jạnum, metakʼme Soetanren goḍete emadiń tahẽkana.</verse>
				<verse number="8">Probhu do pe dhaoiń nehõrade tahẽkana jemon iń ṭhen khon onae sahaṛkakʼ.</verse>
				<verse number="9">Menkhan uni doe metadińa, “Ińakʼ dayage am lạgitʼ ḍhera, ente nijorrege ińakʼ daṛe do sodorokʼa.” Onate ińakʼ nijorakʼko reaṅakʼre ạḍi kusikateń sarhaokʼa, jemon Mạsiakʼ daṛe ińre tahen.</verse>
				<verse number="10">Onate Mạsi iạte nijorakʼkore, bemanot ocokʼre, kucit ocokʼre, santao ar khed ocokʼre ar joṅjalkore iń doń rạskạkʼ kana, ente tinreń nijorokʼa, unrege daṛeanakʼiń hoyokʼa.</verse>
				<verse number="11">Iń do bebujgeń hoeakana, menkhan apegepe jormoṭkedińa; ente apege sarhaoiń reakʼ lek tahẽkantapea. Ar cele hõń baṅkanre hõ enhõ aperen onko “Soros utạr” apostolko khon cetʼte hõ bạń komaoa.</verse>
				<verse number="12">Ạḍi sombhuri salakʼ ape talare cinhạko ar hahaṛawakʼko ar daṛe kạmikote apostol kạnạń menteń sạbud akada.</verse>
				<verse number="13">Eṭakʼ eṭakʼ manḍerko khon ape do oka secʼte hõ bape huḍińa; eken mitʼṭecʼtepe huḍińgea, ona do noage, aperen bojha bạń hoeakana. Ar noa behok do ikạ kạtińpe baṛe.</verse>
				<verse number="14">Iń do ńitokʼ tesar dhao ape ṭhen calakʼ lạgitʼiń sapṛaogea. Ińakʼ bojha do apere bạń ladeapea, ente apeakʼ dhon do bạń khojkana, bickom apegeń khojetʼpea. Gidrạko do go-baba lạgitʼ ṭaka-poesa jarwae reakʼ dạyik kanako ona do baṅ, bickom gidrạko lạgitʼ jarwae do go-baba koakʼge lek kana.</verse>
				<verse number="15">Iń do ạḍi kusikatege oka menakʼtiń ona jotowakʼ ape lạgitʼiń khoroca ar apnartetʼ hõń emokʼa. Asambheṛeń dulạṛetʼpe khan cetʼ ape do komgepe dulạṛińạ?</verse>
				<verse number="16">Bogegea, aperen bojha do bạń hoeakana, menkhan jãhãeko men botecʼkea, iń do bondhekteń bulạu akatʼpea.</verse>
				<verse number="17">Okoe ape ṭheniń kolletʼko onko modren jãhãe hotete cetʼ iń ṭhoka tanakʼ akatʼpea?</verse>
				<verse number="18">Iń do Titus calakʼ lạgitʼ iń nehõrade tahẽkana, ar uni sãote uni boeha hõń kolledea. Titus do cetʼ apeye eṛe lipukʼ akatʼpea? Tishõ baṅ. Titus ar iń do mitʼ mon ar mitʼlekage cetʼ bạliń kạmi akada?</verse>
				<verse number="19">Cetʼpe hudiseda, noa ciṭhite ale do apnarakʼ kathale roṛeda? Ale do Mạsirele mitʼ akante Isor samaṅrele roṛeda. E dulạṛiạ gateko, ape benao rakapʼpe lạgitʼge noakole roṛeda.</verse>
				<verse number="20">Botorokʼ kạnạń, ape ṭheniń hijukʼre ińiń monejoṅ leka hoedaṛeakʼa bạń ńampea ar ape hõ cetʼleka ńeleńpe menjoṅkan onaka do bape ńameńa. Ente botorokʼ kạnạń, reṭha reṭhi, hiskạ, raṅgao, torpha-turphi, okta, cugli, phulạukʼ gulmalge pasecʼ apere ńamokʼ.</verse>
				<verse number="21">Iń doń botorokʼ kana, pase ape ṭhen arhõń senlenre ińren Isor do ape samaṅreye lajao ocoyiń, ar okoeko lahateko kạiletʼ tahẽkan onko do pase loṭghuṭi, lucạ lamoṭ bin napaeakʼ khon mon bako ạcurakatʼtako, ar onko ḍherko iạte iń do dukiń ńama.</verse>
			</chapter>
			<chapter number="13">
				<verse number="1">Iń do nõkʼõe tesar dhao ape ṭheniń hijukʼ kana. Sostorre ol menakʼa “Barea se pea goha reakʼ mocate mimitʼ katha do ṭarhaokʼa.”</verse>
				<verse number="2">Dosar dhao ape ṭheniń tahẽkanre okoe lahateko kại akatʼ onko ar eṭakʼko joto doń sontor akatʼko tahẽkana. Ar ńitokʼ hạjir bạnuńre hõ arhõń sontoretʼpe kana, iń do arhoń hijukʼre okoe hõ bạń mãyãwakoa,</verse>
				<verse number="3">ente Mạsi iń hotete kathae roṛetʼkan ona reakʼ sạbudpe khojkana. Uni do apeakʼ babotre bae nijora, bickom uniakʼ daṛe do apereye udukʼeda.</verse>
				<verse number="4">Uni do nijorreye krus ocolena, menkhan Isorakʼ daṛete jiwetʼ menaea. Ale do uni sãote mitʼakantele nijorakana, menkhan ape lạgitʼ Isorakʼ daṛete uni tulucʼ jiwetʼle tahena.</verse>
				<verse number="5">Apnarge biḍạu aṭkarokʼpe, Mạsire sạri biswạs menakʼtapea se baṅ. Apnarge biḍạu sạbudokʼpe. Ape do cetʼ bape bujhạueda, Jisu Mạsi do apeakʼ ontorre menaea mente? Ar sạbudokʼre belek mente alope ṭarhaokʼa.</verse>
				<verse number="6">Menkhan ińiń asokʼ kana apepe baḍae daṛeakʼa je, belek mente ale do bale biḍạu ṭarhao akana.</verse>
				<verse number="7">Ale do Isor ṭhenle koejoṅ kana jemon bạṛicʼakʼ jãhãnakʼ alope kạmi. Eṭakʼko jemon khạṭi menteko bujhạule onate noale khojkana ona do baṅa. Aleakʼ monejoṅakʼ do noage, khạṭi mente bako bujhạulere hõ ape do jemon okaṭakʼ bhageakʼkan onape kạmi.</verse>
				<verse number="8">Sạriakʼtetʼ birudre jãhãn ektiạri do bạnukʼtalea menkhan sạriakʼtetʼ lạgitʼ do menakʼtalegea.</verse>
				<verse number="9">Ente alele nijorlenre ar ape do jorankope hoelenre unre ale dole rạskạkʼ kana. Arle koejoṅ kana jemon jotowakʼpe sudhrạute sạbit utạrokʼ secʼpe laha idikʼ.</verse>
				<verse number="10">Onate ape ṭhen bạnuńre hõ noakoń olapekana, jemon ape ṭheniń senlenre Probhu okaṭakʼ ektiạriye emakawạdiń ona ajhaṭte aloń beohar. Ona ektiạri reakʼ monsubạ do apeko benao rakapʼpe lạgitʼge, dhaṅ-dhaserpe lạgitʼ do baṅa.</verse>
				<verse number="11">E boehako, jotowakʼko sudhrạupe ar sạbitokʼpe. Ińakʼ katha luturakʼpe, ar mitʼ monokʼpe, ar sulukte tahenpe. Enḍekhan dulạṛren ar sulukren Isor do ape tulucʼe tahena.</verse>
				<verse number="12">Sonot cokʼte jopoharpe.</verse>
				<verse number="13">Isorren sanam hoṛ do apeko joharape kana.</verse>
				<verse number="14">Aboren Probhu Jisu Mạsiakʼ daya ar Isorakʼ dulạṛ ar sonot Jiu reakʼ helmel ape jotoko tulucʼ baṛe tahenma.</verse>
			</chapter>
		</book>
		<book number="48">
			<chapter number="1">
				<verse number="1">Iń Pạul do Mạsiren mitʼṭen apostol kạnạń. Noa apostol hudạ jãhãe manwa ṭhen khon se jãhãe manwa hotete do bạń ńamakada, bickom Jisu Mạsi ar Isor Baba, one okoe do Mạsi gocʼko khone jiwetʼ beretʼkede, uni hotetegeń ńamakada.</verse>
				<verse number="2">Iń ar iń soṅgete okoe biswạsi boehako menakʼko, ale sanamkoge Galatiạ manḍerrenko lạgitʼ ciṭhile oleda.</verse>
				<verse number="3">Isor Baba ar aboren Probhu Jisu Mạsi do daya ar suluke danape ma.</verse>
				<verse number="4">Aboren Isor Babawakʼ sanaleka Mạsi do aboakʼ kạiko iạte apnarakʼ jiwiye emkeda, jemon noa bạṛicʼ piṛhirenko khone rukhiyạ bon.</verse>
				<verse number="5">Jaejug hạbicʼ Isorakʼ ṭhonok baṛe hoyokʼma. Amen.</verse>
				<verse number="6">Mạsiakʼ dayate okoe do acʼren hoṛ hoyokʼ lạgitʼe hohowatʼpe tahẽkan, uni bạgikate usạra eṭakʼ lekan bhage sombat secʼpe ạwil akan ńelte iń doń hahaṛakʼ kana.</verse>
				<verse number="7">Ona do jãhãn bhage sombatge baṅkana. Enrehõ adom hoṛ menakʼkoa one okoe do sulukte bako tahẽ ocoape kan, ar Mạsi reaṅ bhage sombat bodolko monejoṅkan.</verse>
				<verse number="8">Menkhan oka bhage sombat apele jạhir akatʼpe ona khon judạ lekan bhage sombat ape ṭhen porcarlen khan, ona do alele jạhirape se jãhãe serma goḍetgeye jạhirape, enḍekhan unire sarap paṛaokʼma.</verse>
				<verse number="9">Iń do cetʼleka pạhilteń roṛakatʼ onkage ńitokʼ hõń roṛeda, ape oka bhage sombatpe ataṅakatʼ ona khon jãhãe judạ lekan bhage sombate porcar enḍekhan unire sarap paṛaokʼma.</verse>
				<verse number="10">Noate iń do okoeakʼ sarhao ńamjoṅ iń kurumuṭuyeda, manwa se Isorakʼ? Se manwa kusi ocoye reakʼ iń kurumuṭu kana? Ar ńit hạbicʼ manwa kusi ocoko lạgitʼ iń kurumuṭuyetʼ khan enḍekhan Mạsiren golam doń baṅkana.</verse>
				<verse number="11">E boehako, baḍae ocoyetʼpe kạnạń, oka bhage sombat iń jạhirakawatʼpe ona do jãhãe manwa hotete benaoakʼ katha do baṅkana.</verse>
				<verse number="12">Jãhãe hoṛ ṭhen khon ona do bạń ńamakada se okoe hõ ona do bako cetʼ akawadińa, bickom Jisu Mạsi acʼtetʼge iń ṭhene sodorakada.</verse>
				<verse number="13">Jihudi dhoromreń tahẽkanre cetʼ lekan jioniń khemaoetʼ tahẽkan ona dope ańjomakatʼgea. Ar noa hõpe ańjomakada, Isorakʼ manḍerrenko tinạkʼ bebạṛicʼ iń khedetʼkokan tahẽkana ar maraoko lạgitʼ iń kurumuṭuyetʼ tahẽkana mente.</verse>
				<verse number="14">Iń umerren aema Jihudiko khon hõ ona dhoromre iń do ạḍitetʼiń laha idilena. Ona chaḍa ińren hapṛamko ṭhen khon okako ạri-cạli hecʼ ạguakan ona reaṅ hõ ạḍi jidiń tahẽkana.</verse>
				<verse number="15">Menkhan Isor do janam khongeye bachao doho akadiń tahẽkana ar uniakʼ dayatege apostol hoyokʼ lạgitʼe hohoakadińạ.</verse>
				<verse number="16">Jemon boṅgan hoṛ jạtrenko ṭhen Mạsi reaṅ bhage sombatiń porcar, onate Isor do acʼakʼ monejoṅ leka acʼren Hopon iń ṭhene sodorkedere okoe tulucʼ hõ bạń solhawana.</verse>
				<verse number="17">Okoe iń lahate apostolko hoelen iń do Jerusalemre onko ṭhen hõ bạń senlena. Unre iń do Arob disạmteń senakan tahẽkana ar tayomte arhõ Damesek nagrahateń ruạṛ hecʼena.</verse>
				<verse number="18">Ado pe bochor tayom pạhil dhao Patras sãote ńapamokʼ lạgitʼ Jerusalemteń senlena, ar uni tulucʼ onḍe gel mõṛẽ din iń tahẽkana.</verse>
				<verse number="19">Unre Probhuren boeha Jakob chaḍa eṭakʼ jãhãe apostolko sãote ińakʼ ńapam do baṅ hoelena.</verse>
				<verse number="20">Isorge goha do, ape ṭhen okakoń oletʼkan ona reaṅ okaṭakʼ hõ eṛeakʼ do baṅkana.</verse>
				<verse number="21">Ona tayom iń do Suriạ ar Kilkiliạ reakʼ eṭakʼ eṭakʼ ṭoṭhakoteń senlena.</verse>
				<verse number="22">Jihudi reakʼ Isại manḍerrenko ṭhen iń do oprom bạń tahẽkana.</verse>
				<verse number="23">Onko do eken niạ kathako ańjomleda baṅma, “Okoe hoṛ aboe santaoetʼ bon tahẽkan uni do ńitokʼ Mạsire biswạsokʼ reakʼ kathae porcareda, menkhan lahate uni do marao lạgitʼe kurumuṭuleda.”</verse>
				<verse number="24">Ar iń iạte onko do Isorko mạhimawadea.</verse>
			</chapter>
			<chapter number="2">
				<verse number="1">Gelpon bochor tayom iń do Barnabas sãote arhõ Jerusalemteń calaoena, ar Titus hõń soṅge torakedea.</verse>
				<verse number="2">Isorakʼ monejoṅakʼ sodoren khan iń do onḍeń rakapʼ calaoena. Ar oka bhage sombat boṅgan hoṛ jạtrenko ṭheniń porcaretʼ tahẽkan onań lạiatʼkoa. Manḍerren manotan hoṛko do oko okote ona jotoń lạiatʼkoa, enteń botorokʼkan tahẽkana, hoedaṛeakʼa iń do ạuṛiakʼ iń khaṭao akana.</verse>
				<verse number="3">Menkhan boṅgan jạtren hoṛkanre hõe iń soṅgetenicʼ Titus do khatnakʼ lạgitʼ bae jormoṭ ocolena.</verse>
				<verse number="4">Adom eṛe boehako oko okoteko bololente katha do rakapʼlena. Jisu Mạsire biswạsiko lekate aboakʼ oka sạdhintetʼ menakʼ ona sạdhintetʼ reakʼ dosko sapʼ lạgitʼ onko do oko okoteko bololena jemon golamko benao daṛeabon.</verse>
				<verse number="5">Menkhan bhage sombat reakʼ sạriạkʼtetʼ jemon ape lạgitʼle rukhiyạ daṛeakʼ onate mitʼ ghạṛi lạgitʼ hõ onkoakʼ katha do bale manaoleda.</verse>
				<verse number="6">Manḍerren manotanko bikạukʼkan hoṛko do bhage sombat reaṅ nawanakʼ cetʼge bako baḍae ocoakadińạ. Menkhan onko do jãhãekangeko onate ińakʼ do cetʼge baṅ cekakʼtińạ. Isor do hoṛakʼ mẽtʼãhã ńelte bae bicạra.</verse>
				<verse number="7">Bickom onkoko ńelkeda, Jihudiko ṭhen bhage sombat porcar reakʼ bhar cetʼleka Patras cetanre emlen, onkage Isor do boṅgan hoṛ jạtrenko ṭhen bhage sombat porcar reakʼ bhar ińreye emakada.</verse>
				<verse number="8">Ente Jihudiko ṭhen apostolokʼ lạgitʼ Patrase daṛe ocokedeicʼ do boṅgan hoṛ jạtrenko lạgitʼ iń hõe daṛe ocokedińa.</verse>
				<verse number="9">Onko manotan hoṛ, metakʼme Jakob, Kephas ar Johan do noako ńelteko bujhạu daṛeatʼ tahẽkana, Isor ṭhen khon dayań ńamakada mente. Onko ar ạliń talare oka helmel menakʼ ona udug lạgitʼ onko do Barnabas ar iń tulucʼ jojomtiko milạukeda. Arko rạjiyena, ạliń do boṅgan hoṛ jạtrenko ṭhenliń calakʼa ar onko do Jihudiko ṭhenge.</verse>
				<verse number="10">Onkoakʼ mitʼṭen nehõr tahẽkana, ạliń do jemon reṅgecʼ orecʼkoliń disạko; ar ińakʼ hõ ona lạgitʼ ạḍi khaṛa mon tahẽkana.</verse>
				<verse number="11">Patras do Siriạ Prodes reakʼ Antiokiạteye hecʼen khan, samaṅregeń roṛ daramkedea, ente uni doe behok akatʼ tahẽkana.</verse>
				<verse number="12">Jihudikoren biswạsi okoeko dol do be Jihudiko khatna ocoko cetanre jorko emetʼ tahekan, onkoren adom hoṛko Jakob ṭhen khon ạuriko hijukʼre Patras do be-Jihudiko tulucʼe jom-ńuiyetʼ tahẽkana. Menkhan tinre onko dolren hoṛko hecʼena unre uni do onko botorte be-Jihudiko sãote gatekʼe bạgiketʼte apnar do onko khone begarena.</verse>
				<verse number="13">Antiokiạren eṭakʼ biswạsi Jihudiko hõ Patras sãoteko phạsiara seletʼlena. Ar Barnabas sudhạ onkoakʼ phạsiaratetʼreye goḍoe torayena.</verse>
				<verse number="14">Menkhan iń do, bhage sombat reakʼ sạriakʼtetʼ tulucʼ onkoakʼ kạmi reakʼ jãhãn jurige bạń ńelletʼre sanamko samaṅre Kephas iń metadea, “Am do Jihudi hoekate boṅgan hoṛ jạtrenko lekam colonetʼkan khan cekate boṅgan hoṛ jạtrenko do Jihudiko leka colon lạgitʼem ajhãṭetʼkoa?</verse>
				<verse number="15">“Abo do jonomte Jihudi kana bon, ar boṅgan jạtren kạkạiko do bon baṅkana.</verse>
				<verse number="16">Menkhan enhõ noa bon baḍaegea, Isor do manwa ạn-ạriko manaote dhorom mente bae aṅgocea, bickom Jisu Mạsire pạtiạukʼ hotetegeye aṅgocea. Onate abo hõ Mạsire bon pạtiạu akana, jemon ạn-ạriko manaote do baṅ bickom Jisu Mạsire pạtiạukʼte dhorom mente bon aṅgocokʼ kana; ente ạn-ạriko manaote okoe hõ dhorom mente ohoko aṅgoclena.</verse>
				<verse number="17">“Mạsi hotete dhorom mente Isor ṭhen aṅgocokʼ lek hoyokʼ lạgitʼ bon kurumuṭuyetʼ khan, boṅgan hoṛ jạtrenko leka kạiyanko kana bon, enḍekhan cetʼ Mạsi do kạiren sapʼ dapʼicʼ kanae? Tishõ baṅa.</verse>
				<verse number="18">Ente okakoń rạputʼ giḍiakatʼ onage arhõń benao ruạr khan enḍekhan iń do apnartetʼge dusi menteń sạbudokʼ kana.</verse>
				<verse number="19">Ạn-ạriko hotete iń do ạn secʼteń gocʼena jemon Isor lạgitʼ jiwetʼ iń tahẽ daṛeakʼ.</verse>
				<verse number="20">Iń do Mạsi tulucʼ iń krus ocoakana. Onate jiwetʼ do bạnuńa, menkhan Mạsige ińre jiwetʼ menaea. Ar okaṭakʼ hoṛmote jioniń khemaokan ona do Isorren Hoponre pạtiạu hotetegeń khemaoeda. Uni do ińe dulạṛkedeńte acʼ apnartetʼe emena.</verse>
				<verse number="21">Isorakʼ noa daya do bạń ạuṛiakʼ ocoa, ente ạn-ạri manaote manwa do Isor ṭhen dhorome hoyokʼ khan enḍekhan Mạsi do ạuṛiakʼgeye gocʼlena.”</verse>
			</chapter>
			<chapter number="3">
				<verse number="1">E bebuj Galatiko, okoeye ahaketʼpea? Ape ma coṅ pusṭạutegeń porcar akatʼpe, Jisu Mạsi doe krus ocolena mente.</verse>
				<verse number="2">Iń do eken ape ṭhen khon baḍae sanań kana, ạn-ạriko manaote cetʼ sonot Jiupe ńamledea, se bhage sombatre pạtiạu iạtepe ńamledea?</verse>
				<verse number="3">Ape do cetʼ nunạkʼgepe bebujgea? Sonot Jiu hotete nawa jion ehopʼkate ńitokʼ do cetʼ apnarakʼ kurumuṭute sạbit utạrokʼpe ńamjoṅkana?</verse>
				<verse number="4">Ape do cetʼ ạuṛiakʼge dukpe jomleda? Asiń dohoyeda apeakʼ duk jom do baṅ ạuṛiakʼ akantapea.</verse>
				<verse number="5">Isor do sonot Jiu cedakʼe emakatʼpea ar ape talare nunạkʼ hahaṛawakʼkoe kạmiyeda ona baṛe hudispe. Uni do cetʼ ạn-ạrikope manaoetʼkante noakoe kạmi kana, se bhage sombatrepe pạtiạu akanteye onkayeda?</verse>
				<verse number="6">Abraham disạyepe. Sonot sostorre olakana, “Abraham do Isorakʼ kathareye pạtiạuena ar Isor do dhorom menteye ataṅkedea.”</verse>
				<verse number="7">Onate noa katha baḍaejoṅpe, okoe Isorreko pạtiạukʼkan eken onko kangeako Abrahamren hoponko do.</verse>
				<verse number="8">Sonot sostorre laharege olakan tahẽkana, biswạs iạtege Isor do boṅgan hoṛ jạtrenko dhorom menteye aṅgockoa. Abraham do noa kathage bhage sombat menteye baḍae ocolen tahẽkana, “Am hotetege sanam jạtrenko do bhorko ńama.”</verse>
				<verse number="9">Onkate ńelokʼ kana, Abraham do Isorreye pạtiạuente cetʼleka bhore ńamletʼ onkage uni tayom khon okoe do Isorreko pạtiạukʼkan onko hõ inạ bhorgeko ńameda.</verse>
				<verse number="10">Sonot sostorre olakana, “Sarapanicʼ kanae uni do, one okoe ạn-ạri reakʼ mimitʼ hukumko leka bae senokʼkan.” Enḍekhan ńelokʼ kana, ạn-ạrire bhorsakʼkan sanamkorege noa sarap do menakʼa.</verse>
				<verse number="11">Ona chaḍa noa hõ pusṭạugea je, ạn-ạri manaote Isor do okoe hõ dhorom mente bae ataṅkoa, ente sonot sostor reakʼ katha leka, “Okoe dhorom menteye ataṅ ocoakan uni do biswạs hotetege jione ńama.” Ente pạtiạu tulucʼ ạn-ạri reakʼ jãhãn jopoṛao do bạnukʼ anaṅ.</verse>
				<verse number="12">Ạn-ạri doe meneda, “Okoe hoṛ ạn-ạrikoe manaoetʼkan uni do ona hotetege jiwetʼe tahena.”</verse>
				<verse number="13">Ar ạn bon bebataoetʼte okako sarap abore tahẽkan, ona do Mạsi acʼgeye ladeyana are chaḍaoketʼ bona. Sonot sostorre noa olakana, “Darere aka ocoakanicʼ mitʼke mitʼ hoṛ doe sarapanicʼ kana.”</verse>
				<verse number="14">Isor do Abraham oka bhore emade tahẽkan ona bhorge Jisu Mạsi hotete boṅgan hoṛ jạtrenko hõko ńam daṛeakʼa, ar abo hõ jemon biswạs hotete gokʼ akawatʼbon sonot Jiubon ńam daṛeae, onate Mạsi do ona sarap acʼreye ladeana.</verse>
				<verse number="15">E boehako, iń do ạdi alga kathate noa reaṅ iń bujhạuape kana. Mitʼ dhao manwa talare jãhãnakʼ bondobos doholenre ona bondobos do okoe hõ bako bạtil daṛeakʼa se ona tulucʼ jãhãnakʼ hõ bako juṭucʼ daṛeakʼa.</verse>
				<verse number="16">Abraham ar uniren bõsko ṭhen Isor doe gokʼleda. Sonot sostor do bae menakada, “Bõsko ṭhen,” Metakʼme ạḍi utạr bõsko ṭhen, bickome menakada, “Amren bõsko ṭhen” Metakʼme mitʼṭen bõs ṭhen, ar uni bõsren Hopon doe hoyokʼ kana Mạsige.</verse>
				<verse number="17">Ińakʼ katha reakʼ mane do noage, Isor do Abraham oktere mitʼṭen kajak bondobose dohoakatʼ tahẽkana. Ar pon sae pe gel bochor tayom ạn-ạrikoe emena, ar onate laha reakʼ bondobos do baṅ bạtil lena; menkhan uniakʼ gokʼakʼ do bahal tahẽyena.</verse>
				<verse number="18">Isorakʼ bhor ńamokʼ do ạn-ạrikore ṭehãḍokʼkan khan enḍekhan gokʼakʼre ona do baṅ ṭehãḍokʼ kana. Menkhan Isor do dayate mitʼṭecʼ gokʼakʼ hotete Abrahame bhorade tahẽkana.</verse>
				<verse number="19">Enḍekhan cetʼ lạgitʼ ạn do? Ona do manwae kạiyetʼkante Isorakʼ gokʼakʼ tulucʼ ạne em juṭucʼena. Ar okoe reaṅe gokʼ dohoakatʼ tahẽkan uni Abrahamren bõs ạuriye hijukʼ hạbicʼ bahal tahen lạgitʼge ạn-ạriko do emlena. Serma goḍetko hotete mitʼṭen dene banarrenicʼ hotete noa ạn do bahal tahẽkana.</verse>
				<verse number="20">Menkhan eken mitʼ hoṛe tahẽlen khan dene banarrenicʼakʼ jạruṛ do bạnukʼa; ar Isor doe mitʼgoṭengea.</verse>
				<verse number="21">Enḍekhan ạn do cetʼ Isorakʼ gokʼakʼko birud reakʼ kana? Khạṭige baṅa. Isor do jiwetʼ daṛe oco reakʼ mitʼṭen ạne emlen khan enḍekhan khạṭige manwa do dhorom menteye bikạu ocokokʼa.</verse>
				<verse number="22">Menkhan sonot sostor do sanamkoge kại iạte dusi menteye ṭarhao akatʼkoa, jemon Jisu Mạsire pạtiạukʼko do akoakʼ ona biswạs hotete gokʼ akawatʼko reakʼ bhorko ńam daṛeakʼa.</verse>
				<verse number="23">Biswạs ạuri hijukʼre abo do ạn-ạrite bon esetʼ ạcur akan tahẽkana ar biswạsiko mente ạuri bon sodorokʼ hạbicʼ bon bond esetʼ ocoakan tahẽkana.</verse>
				<verse number="24">Enḍekhan ńelokʼkana, Mạsi ṭhen seṭerokʼ lạgitʼ noa ạnge aboren ạyuricʼ do, jemon pạtiạu hotete dhorom mente bon ṭarhao ocokʼ.</verse>
				<verse number="25">Menkhan ńitokʼ do pạtiạu hecʼakante ạn-ạri gobolre ar bạnukʼ bona.</verse>
				<verse number="26">Mạsi Jisure biswạs hotete ape jotoge Isorren hoponkope hoeakana.</verse>
				<verse number="27">Ente tinạkʼ hoṛ Mạsirepe bạptis akan, ape do kicricʼ leka Mạsipe horokʼ akawana.</verse>
				<verse number="28">Jihudi ar boṅgan hoṛ jạtrenko talare, golam ar sạdhin hoṛko talare, maejiu ar herel talare jãhãn begar do bạnukʼa, ente Mạsi Jisu tulucʼpe joṛao mitʼ akante jotoko Mạsirepe mitʼgea.</verse>
				<verse number="29">Mạsirenpe hoeakante Abraham bõsren hoponko hõpe hoeakana. Isor do Abraham oka emae reakʼe gokʼade tahẽkan ape hõ ona sanamakʼren ạidạrikope hoeakana.</verse>
			</chapter>
			<chapter number="4">
				<verse number="1">Ińakʼ katha reakʼ mane do noage, apatakʼ jotowakʼre hoponakʼ ạidạri menakʼtaere hõ tinạkʼ din gidrại tahen unạkʼ din uni ar golam talare jãhãn begar do bạnukʼa.</verse>
				<verse number="2">Apattetʼ oka okteye niṭae un hạbicʼ uni do calaoko ar lonbonko tabere tahen hoyokʼtaea.</verse>
				<verse number="3">Onka leka gidrạ bon tahẽkanre abo hõ dhạrti reakʼ ạḍi lekan ạri-cạliren golam bon tahẽkana.</verse>
				<verse number="4">Menkhan oktetetʼ purạuen khan Isor do acʼren Hopone kolkedea. Uni Hopon do maejiuakʼ kukhireye janamena ar ạn gobolreye harayena.</verse>
				<verse number="5">Jemon ạn gobolre tahenkan hoṛkoe kiriń chaḍaoko, ar Isorren hoponko menteye ataṅ bon.</verse>
				<verse number="6">Ape dope hoponko kante Isor do acʼren Hoponren Jiu aboakʼ ontorreye kolkedea. Ar uni Jiu Isor do Abba, metakʼme Baba menteye hohoae kana.</verse>
				<verse number="7">Onate ar golam dope baṅkana, menkhan hoponko kanape. Ar hoponkope hoeakan khan enḍekhan Isor oka emokʼ lạgitʼe gokʼakawatʼpe onaren ạidạriko kanape.</verse>
				<verse number="8">Pạhilre Isor bape baḍae akade tahẽkanre okoepe sewawako kan tahẽkan onko do cele debgeko baṅkana.</verse>
				<verse number="9">Menkhan ńitokʼ do Isorpe baḍae akadea; ar hẽ, Isorge apeye baḍaeketʼpea. Enḍekhan cekate arhõ dhạrti reakʼ ạḍi lekan nijor ar ạuṛiakʼ ạri-cạli secʼpe ạcur ruạṛokʼ kana? Ape do cetʼ arhõ onkoren golam hoyokʼpe menjoṅ kana?</verse>
				<verse number="10">Ape ma dinko, candoko, ar bochorkope manaoetʼkan.</verse>
				<verse number="11">Ape lạgitʼ noageń botorokʼ kana je, iń do ạuṛiakʼge ape lạgitʼ iń khaṭao akan coṅ cetʼ coṅ.</verse>
				<verse number="12">E boehako, nehõrape kạnạń, iń leka baṛe hoyokʼpe, ente ińhõ ape lekań hoeakana. Ape do ińre jãhãnakʼ bape behok akada.</verse>
				<verse number="13">Baḍaegeape, hoṛmo reakʼ nijor salakʼ pạhil dhao bhage sombatiń jạhiratʼpe tahẽkana.</verse>
				<verse number="14">Ińakʼ ruạ iạtepe duklenre hõ bape hirkhạwạdiń tahẽkana, bickom Isorren goḍet se Jisu Mạsi cetʼlekape ataṅ akade onkage iń hõpe ataṅ sãohãledińa.</verse>
				<verse number="15">Menkhan ńitokʼ apnarte bhạgankope ńumugokʼ reakʼ do okortape? Ape reaṅ noa gohań em daṛeakʼa je, hoedaṛeakʼ khan ape do unre apeakʼ mẽtʼ sudhạ hoṭor totʼkatepe emkińạ honaṅ.</verse>
				<verse number="16">Ar ńitokʼ do cetʼ sạri katha roṛte aperen bạiriń hoeakana?</verse>
				<verse number="17">Onko eṭakʼ hoṛ do ape lạgitʼko ãṭokʼkana, menkhan bhage monsubạ iạte do baṅ. Onko do iń khon ạcur ruạṛpeko khojkana, jemon onko lạgitʼpe ãṭokʼ.</verse>
				<verse number="18">Tobe bhageakʼ lạgitʼ ãṭokʼ do bogegea. Eken ape talare hạjiriń tahenre do baṅ, menkhan jaoge ãṭokʼ do bogegea.</verse>
				<verse number="19">E ińren gidrạko, Mạsi apere ạuriye muṭhạnokʼ hạbicʼ ape iạte arhõ bedonteń sasetokʼ kana.</verse>
				<verse number="20">Ińakʼ monejoṅakʼ do noage, niạ ciṭhi olape bodolte ńitge ape talareń hạjirokʼte ape tulucʼ iń galmaraoa, ente ape reaṅ do bạń bujhạu daṛeakʼ kana cetʼiń cekaea mente.</verse>
				<verse number="21">Ape okoe do ạn-tạrire tahen sanayetʼpe, mase lạiyạńpe, ạn-ạri okae menetʼ ona do cetʼ bape ańjom ńameda?</verse>
				<verse number="22">Sostorre olakana Abrahamren do barea hoponkin tahẽkantaea, unkin modre mitʼṭenren eṅgatetʼ do kạ̃ṛmĩ erae tahẽkana ar eṭagicʼren eṅgatetʼ do Abrahamren sạdhin erageye tahẽkana.</verse>
				<verse number="23">Uni kạ̃ṛmĩ era khonicʼ do jel lekateye janamena, menkhan sạdhin era khonicʼ do Isorakʼ gokʼakʼ hotetegeye janamlena.</verse>
				<verse number="24">Iń do phenkote noakoń roṛeda. Nukin maejiu do barea bondobos kanakin. Mitʼṭen bondobos do sinại buru khone hecʼakana ar acʼ gobolren manwa do golam hoyokʼ lạgitʼe idiyetʼkoa. Ar uni kạ̃ṛmĩ era doe hoyokʼ kana Hagar.</verse>
				<verse number="25">Hagar do Arob disạm reakʼ sinại buruye bujhạu ocoyeda. Hagar do nahakʼ reakʼ Jerusalem tulucʼ jurikʼkana, ente Jerusalem do acʼren gidrạko sãote kạ̃ṛmĩye khaṭaokʼ kana.</verse>
				<verse number="26">Menkhan okaṭakʼ Jerusalem do serma reakʼ kan, uni doe sạdhingea; ar unige aboren gogo do.</verse>
				<verse number="27">Sonot sostorre olakana, “Hulạsokʼme E bạńjhi maejiu, one tisge gidrạ bam janamakatʼko, ar tisge haso baṅ rakapʼ akatʼme, am do, sereń joṅme ar rạskạte andoṛme; ente herel menaetaicʼ khon bạgi giḍiyicʼren gidrạgeko saṅgegea.”</verse>
				<verse number="28">E boehako, ape do Isahak lekage Isorakʼ gokʼakʼren hoponko kanape.</verse>
				<verse number="29">Menkhan ona jokhecʼ jel lekate janamicʼ do sonot Jiu reakʼ daṛete janamlenicʼ upạrteye santaokan tahẽkana. Ar nahakʼ hõ onkage hoyokʼ kana.</verse>
				<verse number="30">Menkhan sonot sostorre cetʼe meneda? Sonot sostorreye meneda, kạ̃ṛmĩ era ar uniren hopon do jemonkin laga oḍok ocokʼ; ente kạ̃ṛmĩ eraren hopon do oka lekate hõ sạdhin eraren hopon tulucʼ baṅgeye ạidạri joṅa.</verse>
				<verse number="31">E boehako, enḍekhan ńelokʼ kana abo do kạ̃ṛmĩ eraren hoponko do bon baṅkana, menkhan sạdhin eraren gidrạko kana bon.</verse>
			</chapter>
			<chapter number="5">
				<verse number="1">Mạsi do aboe sạdhinketʼ bona jemon sạdhin bon tahẽ daṛeakʼ. Onate teṅgo keṭecʼ akan tahenpe, jemon okoe hõ golam ar aloko benao daṛeape.</verse>
				<verse number="2">Ńelpe, iń Pạul do apeń metapekana, apepe khatnakʼ kan khan enḍekhan Mạsire jãhãn kuṛại do bạnukʼtapea.</verse>
				<verse number="3">Sanamko ṭhen arhõ noa gohań emeda, okoeye khatnakʼkan uni do sanam lekan ạn-ạriko purạu reakʼ dae paṛaoaea.</verse>
				<verse number="4">Ạn-ạriko pańjaete okoe do Isor ṭhen dhorom ocokʼpe menjoṅkan ape do Mạsi khonpe getʼ begar akana, ar Isorakʼ daya khonpe ocokʼ akana.</verse>
				<verse number="5">Ente abo do Jiu hotete biswạste dhorom reakʼ asokʼakʼ bon ńel horeda;</verse>
				<verse number="6">ente okoe doko Jisu Mạsirenkan, onko ṭhen khatna ar bin khatna reakʼ do cetʼ porhoge bạnukʼa, bickom oka biswạs do dulạṛ talateye kạmiyetʼkan ona biswạsge asolakʼ kana.</verse>
				<verse number="7">Ape ma besge coṅpe dạṛetʼ tahẽkan; enḍekhan sạriakʼre gobolokʼ lạgitʼ do okoeye tạkicʼketʼpea?</verse>
				<verse number="8">Okaṭakʼpe manao akatʼ, ar okoeye hohoakatʼpe uni Isor ṭhen khon ona do baṅ hecʼakana.</verse>
				<verse number="9">Kạṭicʼ talaṅ khạmi do sipiyakʼ joto holoṅgeye phulạu ocoea.</verse>
				<verse number="10">Ape reaṅ Probhure noa pạtiạu menakʼtińạ, ape do okaṭakʼ reakʼ hõ bape eṭakʼ monokʼa. Menkhan okoeye ạulạuetʼpe, uni doe jãhãe kange, uni do acʼakʼ kuṛạiye ńamgea.</verse>
				<verse number="11">E boehako, ńitokʼ hõ khatnakʼ reakʼ iń porcaretʼ khan, enḍekhan cedakʼ ńitokʼ hõń santao ocokʼkana? Krus cetanre Mạsiakʼ gujukʼ reakʼ tạkicʼakʼ ma coṅ maraoen.</verse>
				<verse number="12">Okoe apeko ạulạuetʼpe, onkore ińakʼ monejoṅ do noage, onko do apnarge jemonko getʼ begarokʼ.</verse>
				<verse number="13">E boehako, sạdhin ocokʼ lạgitʼge Isor doe hohoakatʼpea. Menkhan apeakʼ jel reakʼ sana purạu lạgitʼ noa sạdhintetʼ do alope laṛcaṛa. Ona khon bickom dulạṛte mitʼ hoṛ eṭakʼ hoṛe sapʼ soraema,</verse>
				<verse number="14">ente sanam ạn-ạriko do niạ mitʼ katharege guṭmitʼ akana, “Am aḍepaseren hoṛ apnar leka dulạṛem.”</verse>
				<verse number="15">Menkhan ape apepe jhogṛakʼ arpe hipiskạ khan men sontorokʼpe! Arpe nonkae khan ape do apetegepe maraokʼa.</verse>
				<verse number="16">Ińakʼ mone joṅ do noage, ape do sonot Jiu lekate colonpe. Arpe onkale khan jel reakʼ sana do bape purạutapea.</verse>
				<verse number="17">Jel reakʼ sana do sonot Jiu birud ar sonot Jiu reakʼ sana do jel birudgeye khoja. Jel reakʼ sana ar sonot Jiu do ạkin birudrekin meneda ape okape monejoṅkan ona do alope kạmiya.</verse>
				<verse number="18">Sonot Jiu hotetepe ạyur ocokʼkan khan enḍekhan ạn-tạriren dope baṅkana.</verse>
				<verse number="19">Jel reakʼ kạmiko do pusṭạutege ńel ńamokʼ kana. Onako do hoyokʼ kana, laṭghaṭ, bin napae, lucạ lamoṭ,</verse>
				<verse number="20">boṅga sewa, jạdu biddạ, bene bạiri, kạphạriạu mẽtʼ jolokʼ, raṅgao, torpha turphi,</verse>
				<verse number="21">bhinạ bhini, dola duli, hiskạ, ńu bulokʼ, rij roṅ, arhõ onkanakʼko. Iń do cetʼ leka noa lahareń sontorletʼpe ńitokʼ hõ onkageń metapekana, ar nonka kạmikanko do Isorakʼ raj baṅgeko ạidạri joṅa.</verse>
				<verse number="22">Menkhan sonot Jiu reakʼ jo do, dulạṛ, rạskạ, suluk, sobori, susṭob, bhạlại, pạtiạr,</verse>
				<verse number="23">mạ̃hir ar sambṛaokʼ. Ar nonkanakʼko birudre ạn do bạnukʼ anaṅ.</verse>
				<verse number="24">Okoe doko Jisu Mạsiren kan, onko do akoakʼ jel reakʼ sanako krus akatʼtakoa.</verse>
				<verse number="25">Abo do sonot Jiu hotete jiwetʼ menakʼ bon khan enḍekhan dela, sonot Jiu leka bon taṛamma.</verse>
				<verse number="26">Michạ man ńam baṛako leka do alo bon hoyokʼma, ar alo bon ạṛis ocokoma ar alo bon hipiskạma.</verse>
			</chapter>
			<chapter number="6">
				<verse number="1">E boehako, ape modre jãhãe hoṛ jãhãn dosreye paṛaolenre, enḍekhan okoe sonot Jiu tabere menakʼpe ape do onkanicʼ jut ruạṛepe. Menkhan dulạṛ monte noa kạmipe ar apnartetʼ sontor tahenpe jemon ape hõ kạire alope ńurokʼ.</verse>
				<verse number="2">Bhạriạ gokʼ gopoṛope, ar nonkate ape do Mạsiakʼ ạnkope purạu daṛeakʼa.</verse>
				<verse number="3">Jãhãe jãhãnicʼe baṅkanre hõ apnartetʼ jãhãnicʼ menteye hudisokʼkan khan uni do apnartegeye bulạukʼ kana.</verse>
				<verse number="4">Mimitʼ hoṛ do akoakʼ kạmiko biḍạuma. Enḍekhan eṭakʼko sãote apnar aloko jurikʼma bickom acʼakʼ kạmi iạteye sarhaokʼma.</verse>
				<verse number="5">Ente mimitʼ hoṛ do apan ạpin bojha gogokʼ hoyokʼ takoa.</verse>
				<verse number="6">Okoe Isorakʼ kathae cetʼ ocokʼkan uni do acʼren cecetʼicʼ do acʼakʼ sanam bhageakʼ reakʼe hạṭińae.</verse>
				<verse number="7">Ape do alope bulạukʼa, Isor do ohoe siṛog ocolena; ente okoe okaṭakʼe era; uni do inạgeye ira.</verse>
				<verse number="8">Okoe acʼakʼ jel lạgitʼe era; uni do jel khonakʼ maraoakʼgeye irạ. Menkhan sonot Jiu lạgitʼe er khan uni do jaejug jiongeye ira.</verse>
				<verse number="9">Bhageakʼ kạmi kạmite alo bon mokońokʼma, ente babon loraolen khan okte nạpitre phosol bon ńama.</verse>
				<verse number="10">Ạt bon ńamle khan sanamko lạgitʼ bhageakʼ bon kạmima, bạ̃ṛtikaete Isorren gharońjren hoṛko bhạlạiko lạgitʼ jemon bon kạmi.</verse>
				<verse number="11">Ńelpe, ińakʼ tite tinạkʼ lạṭu lạṭu akhorkoteń olapekana.</verse>
				<verse number="12">Okoe hoṛmo bahre secʼ bhage udugokʼko menjoṅkan onkoge khatnakʼ lạgitʼko jormoṭetʼpea. Mạsiakʼ krus iạte jemon aloko khed ocokʼ onate onko do nonkako kạmiyeda.</verse>
				<verse number="13">Khatna ocoakanko hõ coṅ ạn ma bacoko manaoetʼkan. Onko do khatna ocope lạgitʼ sanayetʼkoa jemon noa iạteko sarhao daṛeakʼ baṅma, ape hõ onko dolrepe hecʼakana mente.</verse>
				<verse number="14">Probhu Jisu Mạsiakʼ krus chaḍa ar cetʼte hõ jemon aloń sarhaokʼ. Noa krus hotetege dhạrti do iń ṭhen gocʼgea ar iń hõ dhạrti ṭheniń gocʼgea.</verse>
				<verse number="15">Khatna ar bin khatna do cetʼ hõ baṅkana, menkhan maraṅ katha do hoyokʼ kana Mạsi hotete nawa sirjonge.</verse>
				<verse number="16">Okoe hoṛ noa ạn lekateko calakʼkan onkore, metakʼme Isorren sạri Israelko uni do suluk ar mãyãe dan akoma.</verse>
				<verse number="17">Mucạtʼreń menkea, okoe hõ aloko duk ocoyińma, ente Jisuakʼ ghạl dagko reakʼ cinhạkoge ińakʼ hoṛmoreń asen baṛayeda.</verse>
				<verse number="18">E boehako, aboren Probhu Jisu Mạsiakʼ daya apeakʼ ontorre tahẽ akan tahenma. Amen.</verse>
			</chapter>
		</book>
		<book number="49">
			<chapter number="1">
				<verse number="1">Iń Pạul do Isorakʼ sanate Mạsi Jisuren mitʼṭen apostoliń hoeakana. Ephesus nagrahare okoe doko Isorren hoṛkan ar okoe do Jisu Mạsireko pạtiạu akan onko ṭhen noa ciṭhiń oletʼkana.</verse>
				<verse number="2">Aboren Isor Baba ar Probhu Jisu Mạsi do suluk are bhor ape ma.</verse>
				<verse number="3">Aboren Probhu Jisu Mạsiren Baba ar Isorakʼ sarhao hoyokʼtae ma. Abo do Mạsi tulucʼ bon kolom mitʼ akante Isor do serma reakʼ mitʼke mitʼ jiuanakʼ bhore dan akatʼbona.</verse>
				<verse number="6">Uni doe nonkaleda jemon acʼren dulạṛiạ Hopon hotete begor damte oka mạhimate perecʼ dayae dan akatʼbon uniakʼ sarhao hoyokʼtae.</verse>
				<verse number="7">Isorakʼ bin mucạtʼ dayate Mạsi tulucʼ bon jopoṛao akante uniakʼ mãyãm hotete bon chaḍao ocoakana, metakʼme kại reakʼ ikạ bon ńam akada.</verse>
				<verse number="8">Isor do noa daya acʼakʼ maraṅ bud ar akel salakʼe dan akatʼ bona.</verse>
				<verse number="9">Uni do okalekae khojletʼ ar Mạsi hotete okaleka laha khongeye ṭhik doho akatʼ tahẽkan, onka lekage uni do acʼakʼ okoakʼ monsubạkoe baḍae ocoletʼ bon tahẽkana.</verse>
				<verse number="10">Uni doe niṭ akatʼ tahẽkana je, okte purạulen khan ona monsubạ purạu lạgitʼ serma ar dhạrti reakʼ jotowakʼ mitʼkate Mạsiakʼ ḍanṭao gobolreye ạguya.</verse>
				<verse number="11">Isor do acʼakʼ bud ar akelte apnarakʼ kusileka jotowakʼgeye kạmiyeda. Acʼakʼ monsubạ leka laha khon okaṭakʼe niṭ dohoakatʼ tahẽkan onkage Mạsi hotete acʼren hoṛko hoyokʼ lạgitʼ uni do aboe bachao dohoakatʼ bona.</verse>
				<verse number="12">Okoe laha khon Mạsirele asakan, ale hotetege jemon Isorakʼ mạhima sodorokʼ ona lạgitʼge uni doe bachao akatʼlea.</verse>
				<verse number="13">Ar apekohõ sạriakʼtetʼ reakʼ kathako kanape, metakʼme kại khon bańcao reakʼ bhage sombatpe ańjomketʼte Mạsirepe pạtiạu akana. Ar Mạsi tulucʼpe kolom mitʼakante Isor do acʼren gokʼicʼ sonot Jiu hoteteye mohor chap akatʼpea.</verse>
				<verse number="14">Okoe do Isorren sompottikanko onko do mitʼṭen ạidạri emako lạgitʼe gokʼ akawatʼkoa. Ar tin hạbicʼ purạte chaḍao ạuriko ńam unhạbicʼ ona ạidạriren pạhil hĩs lekate onko do sonot Jiuko em ocoakana. Ar noako hotetege Isorakʼ ṭhonok reakʼ sabasi do sodorokʼa.</verse>
				<verse number="15">Onate Probhu Jisure apeakʼ pạtiạu ar Isorren sanam hoṛkore apeakʼ dulạṛ reakʼ katha tinreń ańjomkeda,</verse>
				<verse number="16">un khon ape ńutumte gun manao johar do tishõ bạń thir akana.</verse>
				<verse number="17">Ar koejoṅ jokhecʼ apeakʼ katha do bạń hiṛińeda. Iń doń koejoṅ kana jemon aboren Probhu Jisu Mạsiren Isor, metakʼme uni ṭhonokren Baba do jiu reakʼ akel ar bujhạu lạgitʼ daṛeye danape, jemon uni do arhõ bạ̃ṛtipe baḍae daṛeae.</verse>
				<verse number="20">one okoe hotete uni do gocʼko khon Mạsiye jiwetʼ beretʼkede ar sermare acʼakʼ jojomsa aṛereye duṛupʼ akade.</verse>
				<verse number="21">Uni do serma reakʼakʼ sanam lekan ektiạri, daṛe ar mạlikiko Mạsi gobolreye dohokeda. Ar mitʼke mitʼ ńutum cetanre baṅ do nahakʼ jugre baṅ do darakan jugre, ona sanam cetanre Mạsiakʼ ńutume dohokeda.</verse>
				<verse number="22">Isor do sanamakʼge Mạsiakʼ jaṅga latarreye dohoakada ar jotowakʼre ektiạriye emakawadea, ar unige manḍerren matha menteye dohokedea.</verse>
				<verse number="23">Noa manḍer do Mạsiakʼ hoṛmo kana. Ar okoe sanam secʼ khon jotowakʼe perecʼetʼkan uni Mạsiakʼ perecʼtetʼge hoyokʼ kana noa manḍer do.</verse>
			</chapter>
			<chapter number="2">
				<verse number="1">Bebatao ar kại iạte ape do gocʼgepe tahẽkana.</verse>
				<verse number="2">Dhạrti reakʼ cạli leka ape hõ pạhil do bebatao ar kạirepe dãṛãnkan tahẽkana. Ar okoe jiu do hoe reakʼ etkiạriren rajkan uni bạṛicʼ jiuge Isorren bebatao hoṛko talareye kạmikana, ar ape do uni jiugepe pańjayedekan tahẽkana.</verse>
				<verse number="3">Abo sanamkoge abo do aboakʼ jel reakʼ sana bon purạuetʼ tahẽkante onko hoṛko talare mitʼ okte jion bon khemaoetʼ tahẽkana. Ar jel khon okako sana ar hudisko rakabokʼ ona lekage bon kạmikan tahẽkana. Noa colon iạtege abo hõ eṭakʼko leka Isor ṭhen khon sạjại ńam lek hoṛ bon tahẽkana.</verse>
				<verse number="4">Menkhan Isor do mãyãteye perecʼgea; uni do ạḍiye dulạṛetʼ bona.</verse>
				<verse number="5">Ar bebatao iạte tinre gocʼge bon tahẽkana unre Mạsi sãote uni doe jiwetʼketʼ bona. Isorakʼ dayate ape do kại khon bańcaope ńamakada.</verse>
				<verse number="6">Abo do Jisu Mạsire bon kolom mitʼ akante Isor do Mạsi tulucʼe jiwetʼketʼbona ar Mạsi sãotege sermareye duṛupʼ akatʼbona.</verse>
				<verse number="7">Uni do noae kạmikeda jemon acʼakʼ bin mucạtʼ daya darakan jugkoreye udukʼ daṛeakʼ. Uni do Mạsi Jisu hotete aboreye dayayente okaṭakʼe kạmiakatʼ onatege uniakʼ noa daya do sodor akana.</verse>
				<verse number="8">Ente dayatepe bańcao akana biswạste. Ar ona do ape khonakʼ do baṅ, ona do Isorakʼ dan kana.</verse>
				<verse number="9">Noa do kạmiteakʼ jo lekate hõ baṅ emakana, jemon okoege aloko sarhaokʼ.</verse>
				<verse number="10">Abo do Isorakʼ tite bon benao akana. Isor do Jisu Mạsi sãoteye joṛaoketʼbonte nawateye sirjạuketʼbona jemon bhageakʼko bon kạmi. Uni do noa bhage kạmi laha khongeye ṭhik doho akatʼ tahẽkana, jemon ona kạmikote jion bon khemao.</verse>
				<verse number="11">Janam secʼ lekate ape do boṅgan hoṛ jạtrenko kanape. Ar okoe titeko khatna ocoakan, metakʼme apnarte khatna akan hoṛ menteko ńumogokʼkan onko do bin khatna hoṛ menteko metapekana.</verse>
				<verse number="12">Disạipe, lahate ape do Mạsi khon begargepe tahẽkana; jạt lekate Israelkoakʼ oka ạidạri menakʼ ona ạidạri khon bahrerepe tahẽkana; Isor do Israel jạtko lạgitʼ okae gokʼ dohoakatʼ tahẽkan ona sãote apeakʼ jãhãn bondobos baṅ tahẽkana; ar noa dhạrtire ape do Isor chaḍagepe tahẽkana.</verse>
				<verse number="13">Mitʼ jokhecʼ ape do sạṅgińrepe tahẽkana, menkhan Mạsi Jisurepe kolom mitʼakante ńitokʼ do uniakʼ mãyãm ṭhenpe ạgu ocoakana.</verse>
				<verse number="16">Uniakʼ monsubạ do tahẽkana jemon, acʼakʼ krusteakʼ gujukʼte ona banar mitʼkate Isor tulucʼ arhõe mitʼ ruạṛ daṛeakʼ, ente noa banar talare oka bạiri leka tahẽkan, ona do acʼakʼ krusteakʼ gujukʼ hoteteye maraokeda.</verse>
				<verse number="17">Ape okoe sạṅgińrepe tahẽkan ar onko okoe do sorreko tahẽkan, jotoko ṭhenge uni do hecʼkate suluk reakʼ bhage sombate porcarleda.</verse>
				<verse number="18">Uni hotete ini mitʼ sonot Jiure Baba ṭhen calakʼ reakʼ ạidạri do sanamkoakʼ menakʼ tabona.</verse>
				<verse number="19">Onate bin opromko dope baṅkana, ar bedisiạ hõpe baṅkana; menkhan Isorren hoṛkoakʼ oka ạidạri menakʼ ape hõ onko sãote ona ạidạripe ńam akada ar Isor gharońjrenpe hoeakana.</verse>
				<verse number="20">Apostol ar nạbiko do rehetʼ kanako, ar ona rehetʼren konac dhiri do Jisu acʼtetʼ kangeae. Ar ona rehetʼ cetanrege ape dope gathao ocoakana.</verse>
				<verse number="21">Mạsi tulucʼ kolom mitʼ akante dolan reakʼ goṭa hĩs do mitʼ sãote jopoṛao akante Probhuakʼ tahen lạgitʼ mitʼṭen sonot oṛakʼ benao rakabokʼ kana.</verse>
				<verse number="22">Ape do uni tulucʼgepe kolom mitʼakana ar onate ape hõ mitʼ sãotepe gathao rakapʼ ocokʼkana, jemon sonot Jiu hotete Isorakʼ mundilpe hoedaṛeakʼ.</verse>
			</chapter>
			<chapter number="3">
				<verse number="1">Noa iạte iń Pạul do Isor ṭheniń koejoṅ kana. Ape okoe do boṅgan hoṛ jạtrenko kanpe ape lạgitʼge iń do Mạsi Jisuren kạidiń hoeakana.</verse>
				<verse number="2">Ape do khạṭigepe ańjomakada, Isor do acʼakʼ daya reakʼ bondobos baḍae ocope reakʼ bhar ińreye emakada mente.</verse>
				<verse number="3">Uniakʼ okoakʼ monsubạ do mitʼ sodorakʼ hoteteye baḍae ocoakadińạ, ar noa reaṅ iń do ape ṭhen thoṛa kathateń olkeda.</verse>
				<verse number="4">Ape do ona paṛhaokatepe bujhạu daṛeakʼa je, Mạsi reaṅ ona okoakʼ monsubạ bujhạu lạgitʼ ektiạri menakʼtińạ mente.</verse>
				<verse number="5">Ona okoakʼ monsubạ do sonot Jiu hotete cetʼleka ńitokʼ uniren sonot apostolko ar nạbiko ṭhen sodor akan, onka do eṭakʼ piṛhiren hoṛko ṭhen baṅ sodorlena.</verse>
				<verse number="6">Ar ona okoakʼ monsubạ do hoyokʼ kana, bhage sombat hotete boṅgan hoṛ jạtrenko Jisu Mạsi tulucʼko midokʼte Jihudiko sãote inạ mitʼ ạidạri, mitʼ hoṛmo hạṭińko, ar mitʼ gokʼakʼren bhạgiạdarkoko hoyokʼ.</verse>
				<verse number="7">Isor do acʼakʼ maraṅ daṛete okaṭakʼe daya akadiń ona daya reakʼ dan lekate uni do bhage sombat porcar lạgitʼ kạmiye emakawạdińa.</verse>
				<verse number="8">Isorren sanam hoṛko modre iń khon huḍińko ar bạnukʼkore hõ, enrehõ Mạsiakʼ okaṭakʼ dhon reakʼ katha purạpuri baṅ bujhạukʼ, ona dhon reakʼ bhage sombat boṅgan hoṛko baḍae ocoko reakʼ bhar Isor do dayate ińgeye emakadińạ.</verse>
				<verse number="9">Ona chaḍa uniakʼ okoakʼ monsubạ okalekate kạmire lagao hoyokʼa ona sodor reakʼ dạyik hõ ińe emakawạdińa. Sanamakʼren sisirjạuicʼ Isor do nunạkʼ din hạbicʼ acʼakʼ ona monsubại oko dohoakatʼ tahẽkana.</verse>
				<verse number="10">Uni doe onkaleda jemon Mạsiakʼ manḍer hotete sermaren sanam cakʼlaoko ar ektiạrianko ṭhen aema lekate sodor akan Isorakʼ akel ńitokʼ sodorokʼ.</verse>
				<verse number="11">Ar noage uniakʼ do jaejug reakʼ monsubạ tahẽkantaea, ar ona monsubạge aboren Probhu Jisu Mạsi hoteteye purạukeda.</verse>
				<verse number="12">Mạsi tulucʼ mitʼkate ar unire biswạs hotete abo do Isor samaṅre sohosate hạjirokʼ reakʼ ạidạri bon ńamakada.</verse>
				<verse number="13">Onateń nehõrokʼ kana, ape lạgitʼ duk ar sasetiń jometʼte dil alope ada, ente ona jotowakʼ do apeakʼ man lạgitʼ hoeakana.</verse>
				<verse number="16">Iń doń koejoṅ kana jemon Isorakʼ asambheṛ ṭhonok lekate uni do nonkan daṛeye emape, jemon sonot Jiu hotete apeakʼ ontor daṛeanakʼ hoyokʼ,</verse>
				<verse number="17">ar biswạs hotete Mạsi do apeakʼ monre purạte girobas akane tahen. Iń do arhoń koeyeda jemon Mạsiakʼ dulạṛre rehetʼ ar bạisạu akanpe tahen,</verse>
				<verse number="18">ar Isorren sanam hoṛko sãote ape hõpe bujhạu daṛeakʼ baṅma, Mạsiakʼ dulạṛ reakʼ jãhãn mucạtʼtetʼ, osartetʼ, jeleńtetʼ, usultetʼ, ar khạndritetʼ do bạnukʼa.</verse>
				<verse number="19">Mạsiakʼ dulạṛ do budte oho baḍaelena; enhõ iń doń koejoṅ kana jemon ona dulạṛpe bujhạu daṛeakʼ, ar Isorakʼ goṭa perecʼakʼtepe perejokʼ.</verse>
				<verse number="20">Aboakʼ ontorre Isorakʼ oka daṛeye kạmiyetʼkan ona daṛe lekate uni do aboakʼ koejoṅ ar hudis khon hõ ạḍi bạ̃ṛtiye kạmiyeda.</verse>
				<verse number="21">Jisu Mạsi hotete ar manḍer talate piṛhike piṛhi jaejug hạbicʼ Isorakʼ ṭhonok hoyokʼtae ma. Amen.</verse>
			</chapter>
			<chapter number="4">
				<verse number="1">Onate Probhure kạidi akanicʼ iń nehõrape kana, Isor oka lạgitʼe hohoakawatʼpe ona reakʼ lek leka colonpe.</verse>
				<verse number="2">Apeakʼ colon do jemon purạte nindhạn ar mạ̃hir hoyokʼ. Sombhuripe ar dulạṛ monte mimitʼko tulucʼ sapahaokʼpe.</verse>
				<verse number="3">Ar okaṭakʼ suluke mitʼ ocoakatʼ bon ona suluk hotete sonot Jiu reakʼ midokʼ dohoe lạgitʼ kurumuṭuipe.</verse>
				<verse number="4">Isore hohoakatʼpe iạte apere eken mitʼṭen asge menakʼa, mitʼ hoṛmoge menakʼa ar mitʼ sonot Jiuge menaea,</verse>
				<verse number="5">mitʼṭen Probhuge menaea, mitʼ patiạuge menakʼa, ar mitʼ bạptismage menakʼa,</verse>
				<verse number="6">ar sanamkoren Isor Baba hõ onka leka mitʼ goṭenge menaea. Unige sanamko cetanre, sanamko talare ar sanamkoakʼ ontorre menaea.</verse>
				<verse number="7">Menkhan Mạsi cetʼlekae ṭhik dohoakatʼ ona soṅ hạṭiń lekage abo mimitʼko do daya dan bon ńamakada.</verse>
				<verse number="8">Onatege sonot sostorreye meneda, Uni do sermateye rakapʼenre, lạṛhại kạidikoe kạidi idiketʼkoa, ar manwako aema dane ematʼkoa.</verse>
				<verse number="9">“Uni doe beretʼena,” Noa katha khon cetʼ noage baṅ bujhạukʼ kana je, Mạsi do dhạrti reakʼ latar utạrakʼkore hõe pheḍlena mente?</verse>
				<verse number="10">Ar okoeye pheḍlen unige sanamakʼ purạu lạgitʼ arhõ sermako khon hõ cetanteye rakapʼena.</verse>
				<verse number="11">Unige adom do apostolko, adom do nạbiko, adom do bhage sombat porcarko ar adom do sapʼdapʼko ar cecetʼko menkateye bahalketʼkoa.</verse>
				<verse number="12">Uni do nokoye bahalketʼkoa jemon Isorren sanam hoṛko uniakʼ sapʼdapʼ lạgitʼko sapṛaokʼ ar nonkate Mạsiakʼ hoṛmo do benao rakabokʼa.</verse>
				<verse number="13">Noa reakʼ monsubạ do hoyokʼ kana, sanamkoge jemon Isorren Hoponre bon pạtiạukʼte mońjtebon baḍaeye ar mitʼakae bon hoyokʼ; ar Mạsi cetʼleka sanamakʼteye perecʼge, onkage jemon abo hõ sanamakʼte bon perejokʼma. Unre gidrạ leka do ar babon tahena.</verse>
				<verse number="14">Bạṛicʼ bulạuakʼte eṭakʼko bhul horte idiko lạgitʼ oka bhul sikhnạtko emakokan, ona bhul sikhnạt iạte abo do hoete sokojokʼkan ḍheoko leka hante nate alo bon sokojokʼma.</verse>
				<verse number="15">Bickom dulạṛ monte Mạsi reaṅ sạri kathako bon roṛma ar sanamakʼre hara burukʼte Mạsi leka bon hoyokʼma. Uni kangeae hoṛmo reakʼ matha do.</verse>
				<verse number="16">Goṭa hoṛmo do nonka tolakana je, mimitʼ hạṭińko apan ạpin jaegare tahẽkate hoṛmo tulucʼ joṛao akana. Ar mimitʼ hạṭińko tinre ṭhikleka kạmikʼa unre goṭa hoṛmoge bohokʼ reakʼ ạyurte hara idikʼa ar dulạṛte apnarre benao rakabokʼa.</verse>
				<verse number="17">Onateń meneda, Probhu ńutumteń sikhạuetʼpe kana boṅgan hoṛ jạtrenko cetʼleka bạṛicʼ cintạ talate jionko khemaoetʼkan onka do alope khemaoa.</verse>
				<verse number="18">Onkoakʼ mon do ńutre menakʼtakoa. Ar ontor keṭecʼgetakote Isor reaṅ cetʼge bako baḍaekana, ar onate onko do Isorakʼ emakʼ jion khon ạḍi sạńgińre menakʼkoa.</verse>
				<verse number="19">Onkoakʼ bibek do goṛdho akantakoa, onate bin tirpitokʼ ahkao monte joto lekan bin napaeakʼ kạmi lạgitʼ onko do lucạ lamoṭreko capaoena.</verse>
				<verse number="20">Menkhan Mạsire nonkan sikhnạt ape do bape ńamakada.</verse>
				<verse number="21">Ape do uni reaṅpe ańjomleda, ar uni tulucʼ midokʼte unire oka sạritetʼ menakʼ ona lekagepe cetʼ ocoakana.</verse>
				<verse number="22">Ar noa sikhnạtpe ńamleda je, apeakʼ pạhil cạl-colon lekaten “Mare hoṛtetʼ ” kicricʼ leka totʼ giḍikaepe, ente lilkạr reakʼ lalocte uni “Mare hoṛtetʼ ” doe bạṛijokʼkana.</verse>
				<verse number="23">Ona bodolte Isorge apeakʼ mon nawate benao rakapʼ ocowaepe,</verse>
				<verse number="24">ar Isore emakan “Nawa hoṛtet’” do nawa kicricʼ leka horokʼjoṅpe, one uni do Isor leka sạriakʼtetʼ reakʼ dhorom ar sonotreye sirjạu akan.</verse>
				<verse number="25">Onate eṛeakʼ do bạgi giḍiyakʼpe ar ape apere sạri kathako roṛpe, ente jotokoge mimitʼko sãote bon jopoṛaogea.</verse>
				<verse number="26">Arpe edre emanlen khan ona edre iạte alope kạiya; apeakʼ edre do siń cando ạuriye hạsurokʼrege cabakʼtapema,</verse>
				<verse number="27">ar Soetan hõ jãhãn ạt alope aṛakʼaea.</verse>
				<verse number="28">Kombṛoicʼ do ar aloe kombṛoe ma, bickom acʼakʼ nij tite bhageakʼ kạmikoreye khaṭaokʼma jemon okulạnan hoṛko em hạṭińako lạgitʼ tahentae.</verse>
				<verse number="29">Apeakʼ moca khon bạṛicʼ roṛ do alo oḍokokʼma, bickom jạruṛakʼre eṭakʼko benao rakapʼko lạgitʼ okaṭakʼ bhageakʼkan ona kathage oḍokokʼma, jemon okoe onako ańjom onate onkoakʼ bhạlại hoyokʼtako.</verse>
				<verse number="30">Isorren sonot Jiu do alope mon duk ocoyea, one uni hotete Isor do chaḍaokʼ reakʼ din hạbicʼ apeye mohor chap doho akatʼpe.</verse>
				<verse number="31">Sanam lekan hewer haṛhatʼ, edre, raṅgao, kạumạu ar opoman, dusṭạmi, ar sanam lekan hiskạ ape khon sahaṛ akan tahenma.</verse>
				<verse number="32">Ape apere mãyãwanko baṛe hoyokʼpe, eṭakʼkoakʼ dukte dukokʼpe, cetʼleka Isor do Mạsi hoteteye ikạ akatʼpe onkage ape hõ ape apere ipikạkʼpe.</verse>
			</chapter>
			<chapter number="5">
				<verse number="1">Isorren dulạṛiạ hoponko lekate ape do Isorakʼ lek leka hoyokʼpe.</verse>
				<verse number="2">Mạsi cetʼlekae dulạṛaketʼ bon ar abon lạgitʼ Isor ńutumte jut so lạgitʼ samaṅokʼakʼ lekate acʼtetʼgeye emen, ṭhik onkage ape hõ dulạṛ horte taṛampe.</verse>
				<verse number="3">Jãhãlekan loṭghuṭi, bin napaeakʼ se laloc reakʼ kathako ape talare jemon alo ańjomokʼ, ente noako katha do Isorren hoṛkoakʼ baṅ sajaokʼa.</verse>
				<verse number="4">Ar sanam lekan lajao paṛao colon se lelha roṛ ar bạṛicʼ umtạ umti katha hõ ape talare alo hoyokʼma, ente noako do baṅ sajaokʼa. Ona khon bickom ape do Isor sarhaoepe.</verse>
				<verse number="5">Khạṭigepe baḍaea, okoeko laṭghaṭetʼkan, okoeko bin napaege ar okoekoko lalociạkokan, metakʼme okoe do boṅga sewakoko ńumogokʼkan onko do Mạsi ar Isorakʼ rajre jãhãn ạidạri bạnukʼtakoa.</verse>
				<verse number="6">Ạuṛi sạuṛi kathate okoe hõ alo jemonko bulạupe, ar eṭakʼ horte aloko idipe, ente okoe bebatao iạte onakoko kạmi onkorege Isorakʼ sạjại do paṛaokʼa.</verse>
				<verse number="7">Ar nonkan hoṛko sãote do alogepe gatekʼa,</verse>
				<verse number="8">ente pạhil do ńutrepe tahẽkana menkhan ńitokʼ do Probhurepe mitʼ akante marsaltepe hecʼakana. Marsalte perecʼ hoṛkoakʼ cetʼleka calakʼ lek kan onkage ape hõ calakʼpe,</verse>
				<verse number="9">ente sanam lekan bhạlại ar dhorom ar sạriakʼ kangea marsal reakʼ jo do.</verse>
				<verse number="10">Onate biḍạu aṭkarpe okaṭakʼ kạmi do Probhui kusikʼa mente.</verse>
				<verse number="11">Ńut reakʼ bin joanakʼ kạmikore alope seledokʼa; bickom onako reakʼ dos udukʼakope,</verse>
				<verse number="12">ente manwakoakʼ oko danaṅre kạmi akatʼ reakʼ noako katha roroṛ hõ lajao paṛaoakʼ kana.</verse>
				<verse number="13">Marsal hotete jãhãn kạmi reakʼ dos udukʼlen khan ona do sodorokʼgea,</verse>
				<verse number="14">ente marsalge jotowakʼe sodoreda. Onate sonot sostorre olakana, “Ebhenokʼme E jạpitʼ akatʼicʼ, ar gocʼko khon beretʼme; khan Mạsiye marsalama.”</verse>
				<verse number="15">Ape cetʼlekape calakʼkan ona reaṅ mońjte hudiskate ńelpe. Bebuj hoṛko leka baṅ calaokate akelanko leka calakʼpe.</verse>
				<verse number="16">Apeakʼ tire bhage kạmi reakʼ okaṭakʼ ạt menakʼ ona do purạte kạmire lagaope, ente noa piṛhi do bạṛicʼgea.</verse>
				<verse number="17">Onateń meneda, ape do bebujko alope hoyokʼa, bickom Probhuakʼ sana cetʼ kana mente ona bujhạu joṅpe.</verse>
				<verse number="18">Alope ńu bulokʼa, onate bin sambṛaokʼkope hoyokʼa. Ona khon bickom sonot Jiu tabere tahenpe,</verse>
				<verse number="19">ape do sereńko reakʼ sereńte ar sarhao sereńkote ar Jiuteakʼ õṛhẽakʼkote ape apere gapal maraope; ar apeakʼ ontorte Probhu õṛhẽ sereńaepe.</verse>
				<verse number="20">Siń sạṭupʼ aboren Probhu Jisu Mạsi ńutumte Isor Baba gun manao joharaepe.</verse>
				<verse number="21">Mạsiakʼ dewa sewakore menakʼpete ape apere tabe akan tahenpe.</verse>
				<verse number="22">E maejiuko, Probhurepe tabe akante apan ạpin jãwãe tabere tahenpe,</verse>
				<verse number="23">ente Mạsi do cetʼleka manḍerren mathakane, metakʼme acʼakʼ hoṛmo reakʼ mathakane, onkage herel hõ maejiuren matha kanae. Ona chaḍa noa hoṛmoren babańcaoicʼ do Mạsige.</verse>
				<verse number="24">Cetʼleka manḍer do Mạsiakʼ tabere menakʼa onkage maejiuko hõ jotowakʼre apan ạpin herel tabere tahen lek kanako.</verse>
				<verse number="25">E jãwãeko, Mạsi cetʼ leka manḍere dulạṛletʼ ar ona lạgitʼ apnare emen ṭhik onkage ape hõ aperen bạhuko dulạṛkope.</verse>
				<verse number="28">Jãwãeko cetʼ leka apnarakʼ hoṛmoko dulạṛetʼkan ṭhik onkage apnarren bạhuko hõ dulạṛko lek kantakoa. Rinicʼtetʼe dulạṛedekan hoṛ do apnargeye dulạṛokʼ kana.</verse>
				<verse number="29">Okoe hõ apnarakʼ hoṛmo bae hirkhạwakʼa, bickom uni do acʼakʼ hoṛmoe ạsul are jotona. Onkage Mạsi hõ acʼakʼ manḍer do ạsul are jotoneda.</verse>
				<verse number="30">Ente abon do uniakʼ hoṛmo hạṭińko kana bon.</verse>
				<verse number="31">Sonot sostorre olakana, “Noa iạtege herel do eṅgat-apat bạgikate acʼren bạhu tulucʼ mitʼakane tahena ar unkin banar do mitʼ hoṛmokin hoyokʼa.”</verse>
				<verse number="32">Noa okoakʼ do maraṅgea, menkhan iń do Mạsi ar uniakʼ manḍer reaṅ kathań roṛeda.</verse>
				<verse number="33">Menkhan ona katha do tahẽocoakʼge. Ape mimitʼko aperen bạhuko apnarleka dulạṛkope ar bạhu hõ onka leka acʼren jãwãeye manotema.</verse>
			</chapter>
			<chapter number="6">
				<verse number="1">E gidrạko, Probhu cetʼlekae khojkan onkage aperen gogo-babakoakʼ bataotakope, ente ona do lek kana.</verse>
				<verse number="2">Sonot sostorre pạhilre okaṭakʼ hukum sãote gokʼakʼ menakʼ ona do noage, “Eṅgam-ạpum ganaokinme,</verse>
				<verse number="3">jemon amakʼ bhage hoyokʼtam ar dhạrtire aema din jiwetʼem tahena.”</verse>
				<verse number="4">E babako, aperen gidrạko alope ạṛis ocokoa, bickom Probhuakʼ ḍanṭao ar sikhạunate hara burukope.</verse>
				<verse number="5">E golamko, ape do Mạsirepe gobol akante botor ar manot seletʼ ontor khon niạ dhạrtiren kisạ̃ṛkoakʼ batao takope.</verse>
				<verse number="6">Hoṛ kusi ocoko lạgitʼ aperen kisạ̃ṛkoakʼ mẽtʼãhã samaṅre alope gobolokʼa; ona khon bickom Mạsiren golam leka Isorakʼ monsubạ do mon ar ontorte manaote aperen kisạ̃ṛko ṭhen tabekʼpe.</verse>
				<verse number="7">Ente manwa ṭhen golam do bape khaṭaokʼ kana menkhan Probhu ṭhenge ar ona hudiskate rạskạ monte aperen kisạ̃ṛko ṭhen khaṭaokʼpe, entepe baḍaegea,</verse>
				<verse number="8">mimitʼ hoṛ jãhãnakʼ bogeye kạmi khan onage Probhu ṭhen khon kuṛạiye ńama, baṅ doe golam kan ar baṅ doe sạdhinicʼ kan.</verse>
				<verse number="9">E kisạ̃ṛko, aperen golamko sãote ape hõ ṭhik onkage beoharpe. Onko do botor alope udukʼakoa, entepe baḍaegea, onko ar aperen doe ini mitʼ Probhu kangeae ar uni do sermare menaea; uniakʼ mẽtʼãhã samaṅre do jotogeko somangea.</verse>
				<verse number="10">Sarecʼ katha do nõkʼõe, Probhu sãote mitʼakae tahẽkate uni emakʼ maraṅ daṛete daṛeanko hoyokʼpe.</verse>
				<verse number="11">Lạṛhại lạgitʼ Isorakʼ sanam saj-bajko horokʼ joṅpe, jemon Soetanakʼ joto lekan phor phundikorepe teṅgo daram daṛeakʼ.</verse>
				<verse number="12">Aboakʼ noa lạṛhại do jãhãe manwa birudre do baṅkana, bickom ona do ńut rajosṭi reakʼ joto lekan cakʼlaoko ar ektiạrianko birudre, ńut dhạrtiren daṛean jiuko birudre, ar coṭren joto bạṛicʼ jiuko birudre.</verse>
				<verse number="13">Onate ape do lạṛhại lạgitʼ Isore emakan sanam saj-bajko horokʼ joṅpe, jemon Soetane hạnlepere unipe teṅgo daram daṛeae arpe bhagaoete teṅgo ṭak akanpe tahen.</verse>
				<verse number="14">Onate sạriakʼte ḍanḍa paṭhe keṭejokʼte, koṛam rukhiyạ lạgitʼ dhorom jionte koṛam aḍkate,</verse>
				<verse number="15">suluk reakʼ bhage sombat porcar lạgitʼ jaṅga sapṛaokate teṅgo ṭak akan tahenpe.</verse>
				<verse number="16">Ona chaḍa pạtiạu reakʼ ḍhal hõ sapʼ joṅpe; ona ḍhalte Soetanakʼ joto lekan seṅgel sarkope ĩṛĩcʼ daṛeakʼa.</verse>
				<verse number="17">Ar bańcaokʼ lạgitʼ bohokʼ reakʼ aḍonakʼ hatao joṅpe ar sonot Jiu reakʼ tarwaṛege, metakʼme Isorakʼ katha ataṅ joṅpe.</verse>
				<verse number="18">Sonot Jiu hotete ạyur ocokʼte mon ar ontorte jao ghuṛi koejoṅpe. Onate jagwar akae tahente Isorren sanam hoṛko lạgitʼ mitʼ talao koejoṅre jamaṛ akae tahenpe.</verse>
				<verse number="19">Iń lạgitʼ hõ koejoṅpe jemon kathań roṛre Isor do nonkan pạrsiye emạń jemon dil salakʼ uniakʼ bhage sombat reakʼ sạri okoakʼkoń porcar daṛeakʼ.</verse>
				<verse number="20">Noa bhage sombat porcar lạgitʼ iń do sikṛi akan raj paṭhaona kạnạń. Koejoṅpe jemon hajotre tahen jokhecʼ cetʼleka bhage sombat porcar reakʼ lek kantiń onkage dil salakʼ onań porcar daṛeakʼ.</verse>
				<verse number="21">Cetʼleka minạńa ar ińakʼ dinko cetʼ leka paromokʼkan ona do dulạṛiạ boeha ar Probhure pạtiạu akan sapʼ dapʼicʼ Tukhikus ṭhenpe baḍae daṛeakʼa.</verse>
				<verse number="22">Ar ale reaṅ jemonpe baḍae daṛeakʼ ar uni jemon udgạue emape onate iń do ape ṭheniń kolkedea.</verse>
				<verse number="23">Isor Baba ar Probhu Jisu Mạsi do boehako suluk, pạtiạu, are dulạṛpema.</verse>
				<verse number="24">Aboren Probhu Jisu Mạsire okoekoakʼ bin mucạtʼ dulạṛ menakʼ onko sanamkore Isorakʼ daya baṛe tahenma.</verse>
			</chapter>
		</book>
		<book number="50">
			<chapter number="1">
				<verse number="1">Timothi ar iń Pạul do Jisu Mạsiren golam kanaliń. Ạliń do Jisu Mạsi tulucʼ kolom mitʼ akan Isorren okoeko hoṛ do Philipi nagrahare menakʼko onkoren gupiko ar sapʼdapʼko ṭhenliń oleda.</verse>
				<verse number="2">Aboren Isor Baba ar Probhu Jisu Mạsi do daya ar suluke dan apema.</verse>
				<verse number="3">Iń do tinạkʼ dhao apeakʼ kathań disại unạkʼ dhaoge ińren Isoriń sarhao edekana.</verse>
				<verse number="4">Ape lạgitʼ iń koejoṅre jao ghuṛi rạskạ salakʼ iń koejoṅ kana,</verse>
				<verse number="5">ente Jisu Mạsi reaṅ bhage sombat porcar kạmire ape do etohopʼ khon ńit hạbicʼpe goṛo ạguyạń kana.</verse>
				<verse number="6">Noa pạtiạu menakʼtińạ, apeakʼ ontorre okoe bhage kạmiye ehopʼakatʼ uni do Mạsi Jisuakʼ hijukʼ din hạbicʼ onae calao iditeye mucạda.</verse>
				<verse number="7">Ape sanamko lạgitʼ ińakʼ monejoṅakʼ do nonka leka hoyokʼge lek kana, ente ape do ińren dulạṛiạko kanape. Iń do hajotreń tahen se bhage sombatreń roṛ dogokʼre hõ ona reakʼ sạritetʼ iń gohayeda, ar onate ape sanamko iń tulucʼ Isorakʼ dayaren bhạgiạdarkope hoyokʼ kana.</verse>
				<verse number="8">Mạsi Jisuakʼ mãyã monte ape tinạkʼ iń dulạṛetʼpe ona reakʼ goha do Isorge.</verse>
				<verse number="9">Iń do noageń koejoṅ kana apeakʼ dulạṛ do jemon akel ar bud salakʼ hara idikʼtape.</verse>
				<verse number="12">E boehako, ińakʼ monejoṅakʼ do ape jemonpe baḍae daṛeakʼ, ińre oka hoeakan ona khạtirte bhage sombat porcar reakʼ kạmiko do arhõ laha idikʼkana.</verse>
				<verse number="13">Onate nonḍe raj dolanren palṭonko ar eṭakʼ sanamkoko baḍae daṛeada je, Mạsi iạte iń do hajotre minạńa.</verse>
				<verse number="14">Ona chaḍa noa hajotre minạń khạtirte ḍher boehakoge Probhure arhõ bạ̃ṛti ṭehãḍokʼko cetʼakada ar onate onko do begor botorokʼte Isorakʼ katha porcar lạgitʼ arhõ dilankoko hoeakana.</verse>
				<verse number="15">Onko modre adomko do hiskạ ar dola doli monte Mạsi reaṅko porcareda, menkhan eṭakʼko do bhage monsubạtegeko kạmikana.</verse>
				<verse number="16">Noko hoṛkoakʼ monre dulạṛ menakʼte Mạsi reaṅko porcareda, ente onkoko baḍaea, bhage sombat reakʼ katha lạlại lạgitʼge iń doń bachao ocoakana.</verse>
				<verse number="17">Menkhan onko pạhil dolren hoṛko do akoakʼ sartho lạgitʼ Mạsi reaṅko porcareda, jãhãn bhage monsubạ iạte do baṅ. Onko doko monejoṅ kana, ińakʼ bondi dosare onko do dukko emdaṛeạńạ mente.</verse>
				<verse number="18">Menkhan onate do cetʼ cekakʼa? Asol katha do hoyokʼ kana, jãhã baṅ jãhãlekatege Mạsi reaṅ porcarokʼ kan baṅ do eṛeakʼ lạgitʼ ar baṅ do sạriakʼ lạgitʼ; onatege ińakʼ rạskạ do. Ar ińakʼ noa rạskạ do tisge baṅ mucạdokʼa,</verse>
				<verse number="19">ente ińiń baḍaea, iń cetanre oka hoeakan ona reakʼ mucạtʼ jo do hoyokʼ kana bańcaokʼ; ar ona do apeakʼ koejoṅ hotete ar Jisu Mạsiren Jiu hotetege hoyokʼa.</verse>
				<verse number="20">Ińakʼ purạ biswạs menakʼtińạ je, okaṭakʼte hõ iń do bạń lajao ocokʼa, bickom dil menakʼtińạ, cetʼleka lahate iń hotete Mạsiakʼ ṭhonok sodorokʼkan tahẽkan onkage ńitokʼ hõ hoyokʼa baṅ doń gujukʼ ar baṅ doń jiwedokʼ;</verse>
				<verse number="21">ente iń lạgitʼ jion do hoyokʼ kana Mạsige ar moron do porhotetʼ.</verse>
				<verse number="22">Menkhan jiwetʼgeń tahen khan enḍekhan ona do nonkan mitʼṭen kạmi reakʼ ạte imạńa jemon bhage jo hoyokʼtiń. Ar okaṭakʼ iń bachao joṅa ona do bạń baḍaea.</verse>
				<verse number="23">Banarge iń doe oreń kana. Iń do gujukʼte Mạsi tulucʼ tahen sanań kana, ente ona do artetʼge bhagea.</verse>
				<verse number="24">Enhõ ape lạgitʼ bańcao tahen do arhõ bạ̃ṛti jạruṛtińa.</verse>
				<verse number="25">Khạṭigeń baḍaea iń do jiwetʼ iń tahena ar ape sanamko sãotegeń tahena, jemon apeakʼ biswạs harakʼtape ar onatepe rạskạkʼ.</verse>
				<verse number="26">Onate ape talare arhõń hijukʼte ape do Mạsi Jisu hotete iń khạtirte rạskạtepe perejokʼa.</verse>
				<verse number="27">Joto khon maraṅ katha do hoyokʼ kana, ape do nonka leka jion khemaope one okaṭakʼte Mạsi reaṅ bhage sombat reakʼ lek kan. Enḍekhan iń apnarte hecʼkateń ńelpe se sạṅgiń khon apeakʼ kathań ańjom, ar iń baḍae baṅma, ape do mitʼ Jiurepe teṅgo ṭak akana mente ar bhage sombat hotete okaṭakʼ biswạs hijukʼkan ona lạgitʼ mitʼtepe khaṭaokʼ kana.</verse>
				<verse number="28">Okoe ape birudre menakʼko onkoakʼ okaṭakʼtege ape do alope botorokʼa. Ar noatege sạbudokʼa, onko do nosṭokʼ secʼko calakʼ kana ar ape do bańcao secʼ; ar noa bańcao do Isor ṭhen khonge hijukʼ kana.</verse>
				<verse number="29">Ape do eken Mạsirepe biswạs akante dayape ńam akada ona do baṅ, menkhan ona lạgitʼ duk jojom reakʼ daya hõpe emocoakana.</verse>
				<verse number="30">Cetʼleka haron kosṭo sahaope ńṭoṭhadiń ar ńitokʼ hõ ona reaṅ okape ańjometʼkan, ape hõ inạ mitʼ lekan haron kosṭoregepe jopoṛao akana.</verse>
			</chapter>
			<chapter number="2">
				<verse number="1">Enḍekhan Mạsi tulucʼpe kolom mitʼakan iạte uskur mon ńamokʼkan khan, ar Mạsiakʼ dulạṛ iạte jiwire juḍạsi ńamokʼkan khan, sonot Jiu ar ape talare helmel menakʼ khan, apeakʼ ontorre mãyã ar daya menakʼ khan,</verse>
				<verse number="2">enḍekhan nonkate ińakʼ rạskạ purạutińpe, ar ape sanamkoakʼ mon mitʼakae tahenma, ape mimitʼko dupulạṛpe ar mitʼ jiwi ar mitʼ monokʼpe.</verse>
				<verse number="3">Apnarakʼ porho lạgitʼ se michạ bạḍạite cetʼ hõ alope cekaya, bickom nindhạn monte eṭakʼko apnar khon soros mente bujhạukope.</verse>
				<verse number="4">Eken apnar eskar lạgitʼ do alo, bickom mimitʼ hoṛ etạkʼ hoṛko lạgitʼ hõ dạndikʼpe.</verse>
				<verse number="5">Jisu Mạsiakʼ oka monsubạ tahẽkan apeakʼ ontorre hõ ona jemon tahen.</verse>
				<verse number="6">Ente uni do Isor reakʼ rupane tahẽkanre Isor barabari tahen do luṭjoṅakʼ bae metatʼa.</verse>
				<verse number="7">Bickom uni do golam reakʼ rupe hatawante manwa lekate janamkate acʼ doe khạliyena.</verse>
				<verse number="8">Ona chaḍa manwa rup hataokate gujukʼ hạbicʼ, metakʼme krusre gujukʼ hạbicʼe bataoketʼte uni do nindhạngeye tahẽyena.</verse>
				<verse number="9">Ar onatege Isor do sanam khon cetanreye dohokedea ar nonkan mitʼṭen ńutume emadea one ona do joto ńutum khon maraṅge,</verse>
				<verse number="10">jemon sermarenko, dhạrtirenko ar ot latarreko tahenkan mitʼke mitʼkoakʼ gunṭhi do Jisu samaṅre ikhṛumokʼtako,</verse>
				<verse number="11">ar mitʼke mitʼ alaṅko aṅgocma je, Isor Babawakʼ ṭhonok lạgitʼ Jisu Mạsigeye Probhu kanae mente.</verse>
				<verse number="12">E ińren dulạṛiạ boehako, ape do jaogepe batao ạguakatʼa. Ar eken sãoreń tahẽkan oktere do baṅ, menkhan biseskaete ńit bạnuńre hõ botor ar thar tharaokʼ salakʼ apeakʼ kạmiko talate udugpe je, kại khon bańcaope ńamakada mente.</verse>
				<verse number="13">Isor do apeakʼ monre nonkae kạmikana one onate uniye kusikʼ onkan kạmi reakʼ monsubạ ar daṛe hecʼape.</verse>
				<verse number="14">Ape do begor karacʼ kurucʼ ar begor rapṭha rạpṭhite jotowakʼ kạmipe,</verse>
				<verse number="15">jemon bin dusạn ar khạṭipe hoedaṛeakʼ ar niạ peṛta piṛhiren bạṛicʼ hoṛko talare Isorren niphuṭ gidrạkope hoedaṛeakʼ.</verse>
				<verse number="16">Ape do onko hoṛko jion reakʼ kathape neakokante noa dhạrtire ipil lekape jolokʼkana. Onate Mạsiakʼ dinreń sarhao daṛeakʼa je, ińakʼ kurumuṭu ar mehnot do baṅ ạuṛiakʼ akana.</verse>
				<verse number="17">Oka biswạs reakʼ samaṅokʼakʼte Isorpe sewawaekan onare ińakʼ mãyãm do dãṛẽ mente coḍorlen khan hõń kusikokʼa ar ape tulucʼ iń rạskạkokʼa.</verse>
				<verse number="18">Onkage ape hõ iń tulucʼ kusi ar rạskạre seledokʼ lek kanape.</verse>
				<verse number="19">Asokʼ kạnạń, Probhu Jisuakʼ sana hoelen khan ạḍi usạrage ape ṭhen Timothiyiń kolea, jemon apeakʼ sombat ńamkate iń hõ monre uskuriń ńam.</verse>
				<verse number="20">Iń sãote nonkan ar okoe hõ bạnukʼkoa, one okoe do Timothi leka ape lạgitʼ sạrigeko dạndikokʼ.</verse>
				<verse number="21">Ente eṭakʼ sanamkoge Jisu Mạsi reakʼakʼko ńam baṅkate apnar reakʼakʼko ńam baṛakana.</verse>
				<verse number="22">Menkhan apepe baḍaegea, Timothi do acʼakʼ pạtiạrtetʼe sạbud akada, ente cetʼleka gidrạ do apat tulucʼe kạmiyetʼkan onkage uni do iń tulucʼ Jisu Mạsi reaṅ bhage sombat porcar kạmireye khaṭao akana.</verse>
				<verse number="23">Onate ińakʼ dosa cetʼ hoyokʼa mente baḍae torage uni kolkae iń asokʼkana.</verse>
				<verse number="24">Probhure noa pạtiạu menakʼtińạ je, iń apnar hõ usạrategeń hijukʼa.</verse>
				<verse number="25">Iń do Epaphraditus ape ṭhen kole lạgitʼ jạruṛiń bujhạukeda. Uni do ińren pạtiạricʼ boeha kanae. Ạliń do mitʼtege liń kạmikana ar Mạsi lạgitʼ liń lạṛhại kana. Ape do sapʼdapʼicʼ lekate ińakʼ jạruṛokʼakʼko meṭao lạgitʼ unige iń ṭhenpe kolledea.</verse>
				<verse number="26">Uni do sanamkoe uihạretʼpe kanteń kol ruạṛedekana. Ona chaḍa uniye ruạ kạhillen reakʼ kathape ańjomletʼ iạte uni do ạḍiye andesale akan tahẽkana.</verse>
				<verse number="27">Sạrige uni do gujukʼ dạkhilgeye ruạ kạhillena, menkhan Isor do uniye mãyã akawadea ar eken uni eskargeye daya akawadea ona do baṅ, uni do iń hõe daya akawạdińa jemon duk cetan duk aloń ńam.</verse>
				<verse number="28">Onate ạḍi jidkateń kolekana jemon unipe ńel ruạṛte arhõpe rạskạkʼ ar iń hõ aloń mon dukokʼ.</verse>
				<verse number="29">Ona iạte Probhuren hoṛ lekate ạḍi rạskạ salakʼ ataṅ daramepe, ar nonkan hoṛ do manotkope.</verse>
				<verse number="30">Mạsiakʼ kạmi lạgitʼ uni do gujukʼ dạkhille hoelena. Ar hạjir bape tahẽkante iń lạgitʼ oka bape ceka daṛeakatʼ tahẽkan ona lạgitʼ uni do acʼakʼ jiwi sudhạ emokʼ hõ rạjigeye tahẽkana.</verse>
			</chapter>
			<chapter number="3">
				<verse number="1">E ińren boehako, mucạtʼreń meneda, Probhu tulucʼ jopoṛao menakʼpete rạskạkʼpe. Ape ṭhen inạ kathage olape do bạń ạṛisokʼ kana, ar sontorpe lạgitʼ ona do bhagegea.</verse>
				<verse number="2">Onko setako khon, metakʼme okoe bạṛicʼakʼko kạmikan ar khatna ocokʼ lạgitʼko ãṭokʼkan onko khon sontorokʼpe!</verse>
				<verse number="3">Abo kangeabon sạriakʼren khatna akan hoṛ do, ente abo do Isorren Jiu hotete uni bon sewawae kana ar Mạsi Jisu iạte bon sarhaokʼ kana ar apnarre do babon bhorsakʼ kana.</verse>
				<verse number="4">Iń do iạkhạ apnarreń bhorsa daṛekokʼgea. Menkhan jãhãe eṭakʼ hoṛ apnarre bhorsa menakʼtaea menteye hudisetʼ khan, uni doe baḍaema, iń do uni khon hõ bạ̃ṛti jạruṛ menakʼtińạ.</verse>
				<verse number="5">Irạl mãhã hilokʼre iń doń khatna ocolena; Israel bõsren Benjamin khũṭreń janamakana; iń do mitʼṭen khạṭi Ibri hoṛ kangeạń; ar Moseakʼ ạn-ạriko manaore do mitʼṭen Phạrusi hoṛge;</verse>
				<verse number="6">dhorom secʼte nonkan bạṛicʼ hoṛiń tahẽkana je, Mạsiakʼ manḍerrenkoń khedetʼkokan tahẽkana; ar Isor samaṅre dhoromicʼ hoyokʼ reakʼ aste Moseakʼ ạn-ạriko manaore okoe hõ bako dusiledińa.</verse>
				<verse number="7">Menkhan okako iń lạgitʼ lab tahẽkan onako do ńitokʼ Mạsi khạtirte lokshangeń bujhạueda.</verse>
				<verse number="8">Sạrige okoe lạgitʼ noako lokshaniń bujhạu akatʼ uni ińren Probhu Jisu Mạsi baḍaeyere oka asambheṛ bhor menakʼ, uni ńutumte jotowakʼge lokshan menteń hudiseda. Mạsi jemoniń lab daṛeae ar Mạsire jemoniń ńel ńamokʼ, onate onako do mạilạ lekań bujhạueda.</verse>
				<verse number="9">Ạn-ạrikoń manaoetʼte dhoromiń hoeakana ona do baṅ, menkhan Mạsire biswạs khạtirte Isor do dhorom menteye ataṅ akadińạ. Noa dhorom do Isor ṭhen khonge hecʼakana ar biswạsre ṭehãḍokʼ kana.</verse>
				<verse number="10">Iń do Mạsi baḍaeye sanań kana ar oka daṛe hotete gocʼko khone jiwetʼ beretʼ ocolen ona hõ baḍae sanań kana. Iń do uniakʼ duk sasetre bhạgiạdar hoyokʼ sanayediń kana. Ar oka monsubạteye gocʼlen iń hõ onkan monsubạge ńańam sanayediń kana.</verse>
				<verse number="11">Onate jãhãnakʼge hoyokʼ iń do khạṭige gocʼko khoniń jiwetʼ beretʼ ruạṛ ocokʼa.</verse>
				<verse number="12">Oka lạgitʼ iń kurumuṭukan ona do ńitgeń ńamakada se purạteń lab akada onka do baṅ. Menkhan oka lạgitʼ Jisu Mạsiye sapʼledeń ona sapʼ tiog lạgitʼge iń doń khudạu idikana.</verse>
				<verse number="15">Ona iạte dhorom secʼte okoe bon laha idikʼkan abo do inạ mitʼ monejoṅakʼge tahen lek tabona. Ar jãhãnakʼ reaṅ eṭakʼ lekape moneyetʼ khan Isor do ona hõe udukʼapea.</verse>
				<verse number="16">Metakʼme, abo do dhoromokʼ lạgitʼ tinạkʼ hạbicʼ bon laha idiakan inạ dharatege taṛam idi lek tabona.</verse>
				<verse number="17">E boehako, ape sanamko iń leka baṛe calakʼpe, ar okoe nonkako calakʼkan onko ńel oromkakope. Ar cetʼlekape calakʼa ona dole udukʼ akawatʼpea.</verse>
				<verse number="18">Iń do aema dhaoiń lại akawatʼpea ar ńitokʼ hõ mẽtʼdakʼ joro joroteń lạiape kana, nonkan aema hoṛ menakʼkoa one okoe do Mạsiakʼ krusren bạiri lekako colonetʼkan.</verse>
				<verse number="19">Onkoakʼ mucạtʼtetʼ do nosṭokʼge; lacʼgetako Isor do; ar oka do lajao paṛawakʼkan onatege onko doko sarhaokʼ kana; onko do eken dhạrti reakʼakʼkogeko moneakʼ kana.</verse>
				<verse number="20">Menkhan aboakʼ rajosṭi do sermare; one onḍe khon abo do aboren babańcaoicʼ Probhu Jisu Mạsiakʼ hijukʼ bon ńel hohorkan.</verse>
				<verse number="21">Uni do aboakʼ nijorte perecʼ hoṛmoe pherao tabona ar acʼakʼ ṭhonokanakʼ hoṛmo lekae hoe ocoea. Ar oka daṛete jotowakʼko acʼakʼ gobolreye ạguyetʼkan ona daṛetege uni do noae kạmiya.</verse>
			</chapter>
			<chapter number="4">
				<verse number="1">E boehako, iń do apeń dulạṛetʼpea ariń uihạretʼpea. Apege ińakʼ rạskạ, ar apege ińakʼ jitạukʼ reakʼ mala. E dulạṛiạko ape do Probhure teṅgo ṭak akae tahenpe.</verse>
				<verse number="2">Euodiạ ar Suntukh, iń do biseskaete noań nehõraben kana, Probhu tulucʼ ben kolom mitʼ akante aben do mitʼ mon akae jemon ben tahen.</verse>
				<verse number="3">E sạri juri ãrãṛtiń am hõń nehõram kana, am do nukin maejiu goṛowạkinme. Unkin do Mạsi reaṅ bhage sombat iạte iń tulucʼ, ar Klement ar ińren eṭakʼ são kạmiyạko tulucʼ kosṭokin sahao akada. Nokoakʼ ńutum do jion reakʼ puthire olakana.</verse>
				<verse number="4">Probhurepe kolom mitʼakante ape do jaoge rạskạkʼpe. Arhõń mena, rạskạkʼpe baṛe.</verse>
				<verse number="5">Apeakʼ mạ̃hirtetʼ do sanamko ṭhen baḍaeokʼma. Probhu do usạrageye daraekana.</verse>
				<verse number="6">Jãhãnakʼ reakʼge alope dandokʼa, bickom apeakʼ joto arojko do koejoṅ ar nehõrate gunmanao johar salakʼ Isor baḍae ocoyepe.</verse>
				<verse number="7">Ona iạte, Isorakʼ okaṭakʼ suluk reakʼ katha manwa do hudiskate hõ bako bujhạu daṛeakʼkan, ona suluk do Mạsi Jisu hotete apeakʼ mon ar ontore rukhiyạitapea.</verse>
				<verse number="8">E boehako, mucạtʼre noageń mena, okaṭakʼ sạriakʼkan, okaṭakʼ do lek anakʼkan, okaṭakʼ do niphuṭ ar khạṭige, okaṭakʼ do mońjge, okaṭakʼ do manot ńam lek kan, metakʼme okaṭakʼ do bhageakʼkan ar sarhao ńamokʼ, onako secʼ moneakʼpe.</verse>
				<verse number="9">Ape do iń ṭhen khon okaṭakʼpe cetʼakatʼ ar bhage mentepe ataṅ akatʼ ar ińre okaṭakʼpe ńelakat̕, ar ińakʼ mocate okaṭakʼpe ańjomakatʼ, onkage kạmipe. Enḍekhan sulukren Isor do ape tulucʼe tahena.</verse>
				<verse number="10">Probhure ạḍitetʼgeń rạskạkʼ kana, ente ḍher din tayom ape do arhõpe disạ ruạṛkedińa. Sạrige ape do iń lạgitʼ jaogepe dạndikʼkan tahẽkana, menkhan ona ńel ocoetape lạgitʼ ạt do bape ńamleda.</verse>
				<verse number="11">Ińakʼ jãhãn ṭonṭa iạte noa kathań roṛeda ona do baṅ, ente jãhã dosaregeń tahen inạrege kusi tahen iń cetʼakawana.</verse>
				<verse number="12">Ṭonṭare ar sareṛokʼre hõ iń do sanamakʼren hitạu akan hoṛ kạnạń. Jombikʼre ar reṅgejokʼre, ar sareṛokʼre se ṭonṭakʼre hõ cetʼleka kusi tahen jạruṛa ona doń baḍaegea.</verse>
				<verse number="13">Ar okoe daṛeye imạńkan uni hotetege iń do jotowakʼiń kạmi daṛeakʼ kana.</verse>
				<verse number="14">Enhõ ape do ińakʼ duk sasetre bhạgiạdar hoeakantepe bhage akada.</verse>
				<verse number="15">E Philipi manḍerren hoṛko, ape hõpe baḍaegea, bhage sombat lại saḍe reakʼ etohopʼre Makedoniạ khoniń oḍok calaolenre, ape eskar chaḍakate oka manḍerrenko hõ emokʼ ar hatao babotre iń tulucʼ bako bhạgiạrilena.</verse>
				<verse number="16">Ar Thessalonikiạreń tahẽkanre hõ ape do mitʼ bar dhaope goṛowạdiń tahẽkante ińakʼ reṅgecʼpe purunletʼtińạ.</verse>
				<verse number="17">Jãhãn daniń khojokʼ kana ona do baṅ, menkhan nonkan jotetʼ geń asokʼ kana one oka do ape ńutumte doho jarwa idikʼ.</verse>
				<verse number="18">Ińakʼ jotogeń ńam caba akada. Ar ińakʼ oka jạruṛ ona khon hõ bạ̃ṛti menakʼtińạ. Ephaphroditus tite apeakʼ daniń ńamketʼte ińakʼ do ḍher hoeakantińạ. Noa danko do mońj so reakʼ mahkaokʼ ar samaṅoakʼge,</verse>
				<verse number="19">ar noate Isor doe kusikʼ kana. Ińren Isor do acʼakʼ ṭhonokte perecʼ dhon lekate Mạsi Jisu hotete apeakʼ joto ṭonṭae cabaetapea.</verse>
				<verse number="20">Aboren Baba ar Isorakʼge ṭhonok hoyokʼtae ma jug cetan jug hạbicʼ. Amen.</verse>
				<verse number="21">Mạsi Jisu tulucʼ jopoṛao menakʼko Isorren mimitʼ hoṛ ińakʼ johar emakope. Iń soṅgere okoe boehako menakʼko onko hõ apeko joharape kana.</verse>
				<verse number="22">Isorren sanam hoṛko okoe do nonḍe menakʼko, asokaete Kạisạr oṛakʼren hoṛko do apeko joharape kana.</verse>
				<verse number="23">Probhu Jisu Mạsiakʼ daya apeakʼ ontorre baṛe tahenma.</verse>
			</chapter>
		</book>
		<book number="51">
			<chapter number="1">
				<verse number="5">Sermare ape lạgitʼ okaṭakʼ jogao dohoakan ona ńam reakʼ as khonge ape talare noa pạtiạu ar dulạṛ do janamakana. Ar okaṭakʼ bhage sombat, metakʼme sạri katha ape ṭhen seṭer akan ona hotetege ape do noa as reakʼ kathape ańjom akada.</verse>
				<verse number="6">Noa bhage sombat do goṭa dhạrtire pasnaoente jokʼ kana ar dinke din baḍhao idikʼ kana. Ar oka hilokʼ noa bhage sombatpe ańjomketʼ ar Isorakʼ daya reakʼ katha sạri mentepe baḍaeketʼ enhilokʼ khon ṭhik onkage ona do ape talare hõ kạmikʼ kana.</verse>
				<verse number="7">Ona bhage sombat reakʼ katha do ạlińren dulạṛiạ Epaphrase ṭhenpe ańjomakada. Uni do ape lạgitʼ Mạsiren mitʼṭen pạtiạr sapʼdapʼicʼ kanae.</verse>
				<verse number="8">Sonot Jiu do dulạṛ reakʼ okaṭakʼ mone danakatʼpe ona reaṅ Epaphrase do ạlińe baḍae ocoakatʼlińa.</verse>
				<verse number="9">Onate ape reaṅ ańjom tayom khonge ạliń do jao ghuṛi ape lạgitʼ liń koejoṅ kana. Jiuteakʼ akel ar bud salakʼ Isorakʼ monejoṅakʼ jemon purạtepe bujhạu daṛeakʼ onate Isor ṭhenliń khojkana.</verse>
				<verse number="10">Onate boge kạmikote bhage jope jokʼte Isor do arhõ jemon mońjtepe baḍae daṛeae; ar nonkate jotowakʼre Probhupe kusi ocoyete unire lek lekape colon.</verse>
				<verse number="13">Ente uni do ńut reakʼ rajosṭi khone bańcaoketʼbonte acʼren dulạṛiạ Hoponakʼ rajosṭiteye ucạṛ ạguketʼbona.</verse>
				<verse number="14">Hopon tulucʼ bon kolom mitʼakante abo dobon chaḍao ocoakana, metakʼme kại ikạ bon ńam akada.</verse>
				<verse number="15">Nui Hopon kangea bin ńelokʼ kan Isorren muṭhạntetʼ do. Ar unige sanamakʼ ạuri sirjạureye tahẽkana ar sanam sirjon cetanre unigeye mạlik kana.</verse>
				<verse number="16">Ente sermare ar otre, oka ńelokʼkan ar oka baṅ ńelokʼ kan, jotowakʼge uni hotete sirjạu akana. Siṅghạsonkoge cetʼ, rajosṭikoge cetʼ, baṅ do rajkoge, baṅ do ektiạriankoge sanamakʼ do uni hotete uni lạgitʼge sirjạu akana.</verse>
				<verse number="17">Uni do sanamakʼko khon laharen kanae ar unirege jotowakʼ do ṭarhao mitʼakana.</verse>
				<verse number="18">Ona chaḍa unige acʼakʼ hoṛmoren, metakʼme manḍerren matha kanae. Unige pạhilicʼ ar unige pạhilre gocʼko khone jiwetʼ beretʼena, jemon unige jotowakʼren maraṅicʼe hoedaṛeakʼ.</verse>
				<verse number="19">Isor doe goṭaletʼa jemon acʼakʼ joto lekanakʼ perecʼtetʼ Mạsire tahen.</verse>
				<verse number="20">Ona chaḍa dhạrirege cetʼ ar sermarege cetʼ, Mạsi hotete jotowakʼge acʼ tulucʼ samge ocoye goṭaleda. Mạsi do krusre acʼakʼ mãyãme danketʼte suluke ạguketʼa ar onate Isor tulucʼ manwakoakʼ noa samge do hoeakana.</verse>
				<verse number="21">Sedae do Isor ṭhen khon pharakrepe tahẽkana ar uni birudre apeakʼ monre bạiripe tahẽkana. Apeakʼ bạṛicʼ kạmiko hotete ona do sodor akana.</verse>
				<verse number="22">Menkhan Mạsiakʼ gujukʼte uniakʼ hoṛmo hotete Isor do ńitokʼ acʼ tulucʼe mitʼ akatʼpea, jemon uni do sonot, niphuṭ ar bin dusạnko mente acʼ samaṅreye teṅgo ṭarhao ocope.</verse>
				<verse number="23">Onate Mạsi reaṅ bhage sombat khon oka sạri aspe ńamakatʼ ona khon alo pharakokʼte pạtiạure teṅgo ṭarhao akae tahenpe. Ona bhage sombat do goṭa dhạrtire lại jạhir akana ar ape do onape ańjom akada. Ar iń Pạul do noa bhage sombatren porcaricʼ iń hoeakana.</verse>
				<verse number="24">Ape lạgitʼ oka duk sasetiń jometʼkan onate iń doń rạskạkʼ kana. Mạsiakʼ hoṛmo reakʼ, metatʼme manḍerko lạgitʼ uniakʼ oka duk saset ńit hõ sarecʼ menakʼ ona do ińakʼ hoṛmoreń purạueda.</verse>
				<verse number="25">Isor do acʼakʼ katha ape ṭhen purạte porcar reakʼ bhar ińreye emakatʼte iń do manḍerren mitʼṭen sapʼdapʼicʼ iń hoeakana.</verse>
				<verse number="26">Isorakʼ kathare okaṭakʼ sạri okoakʼ sedaeren hoṛko ṭhen jug jug khon okoge tahẽkan, ńitokʼ acʼren hoṛko ṭhen ona do sodor akana.</verse>
				<verse number="27">Isor doe khojkana, boṅgan hoṛ jạtrenko talare hõ uniakʼ noa sạri okoakʼ reakʼ maraṅ ṭhonok cetʼkana mente, ona jemon acʼren sanam hoṛko baḍae daṛeakʼ. Ona sạriakʼ do noage, Mạsi do apeakʼ ontorre menaete uniakʼ ṭhonok ńam reakʼpe asakana.</verse>
				<verse number="28">Ale do uni Mạsi reaṅle porcareda, metakʼme Isorakʼ asambheṛ akel salakʼ mimitʼ hoṛle sontoretʼkoa arle cetʼako kana, jemon Mạsi hotetele purun daṛeako.</verse>
				<verse number="29">Ar noa monsubạge Isorakʼ oka maraṅ daṛe ińreye kạmikan ona daṛe lekate iń do ạḍitetʼiń khaṭaokʼ kana.</verse>
			</chapter>
			<chapter number="2">
				<verse number="1">Iń doń menjoṅ kana jemonpe baḍae baṅma, iń do ape lạgitʼ ar Laodikiạ nagraha reakʼ manḍerren hoṛko lạgitʼ, ar okoe bako ńṭoṭhadiń onko sanamko lạgitʼ ạḍiń khaṭaokʼ kana mente.</verse>
				<verse number="2">Ińakʼ monejoṅakʼ do noage jemon onko do ontorre udgạuko ńamte dulạṛreko tol midokʼ, ar Mạsi reaṅko bujhạute oka khạṭitetʼ ńamokʼ ona reaṅ purạ khạṭitetʼ jemon asambheṛko lab joṅ. Ar ona khạtirte Isorakʼ sạri okoakʼko, metakʼme Mạsiko baḍae orom daṛeaea.</verse>
				<verse number="3">Mạsirege sanam lekan bud ar akelko oko menakʼa.</verse>
				<verse number="4">Iń do noa kathań metapekana jemon okoe hõ ạuṛiakʼ kathakote bhul horte aloko ạnḍicʼ idipe.</verse>
				<verse number="5">Iń do hoṛmo secʼte hạjir bạnuńre hõ Jiu secʼte doń hạjirgea ar apeakʼ bhage cạl-colon ar Mạsire apeakʼ kajaktetʼ ńeletʼteń rạskạkʼ kana.</verse>
				<verse number="6">Ape do cetʼleka Jisu Mạsi Probhu mentepe ataṅakade onkage uni tulucʼ mitʼ tahente jion khemaope.</verse>
				<verse number="7">Mạsire rehedokʼte unire benao rakabokʼpe. Ar cecetʼakʼ ńamkate okape pạtiạu akan onarege kajak akan tahenpe ar jao okte Isor gun manao joharaepe.</verse>
				<verse number="8">Sontor akae tahenpe, jemon okoe hõ hoṛakʼ bidiyạ ar ạuṛi lilkạrte aloe siboṛpema. Mạsi tulucʼ ona cecetʼakʼ reakʼ do jãhãn jurige bạnukʼa; manwakoakʼ ạri-cạli ar dhạrti reakʼ ạḍi lekan ạn-ạrirege ona do ṭehãḍokʼ kana.</verse>
				<verse number="9">Isorakʼ goṭa perecʼtetʼ do Mạsiakʼ hoṛmo rupteye girobasokʼ kana, ar Mạsi tulucʼpe kolom mitʼakante ape hõ ona perecʼtetʼpe ńamakada.</verse>
				<verse number="10">Uni do serma cetanren sanam cakʼlaoko ar ektiạrikoren matha kanae.</verse>
				<verse number="11">Ona chaḍa ape do Mạsi tulucʼpe kolom mitʼakante khatna hõpe khatna ocoakana. Jãhãe manwa tite do bape khatna ocoakana, Mạsi acʼgeye khatna akatʼpea; metakʼme hoṛmore jel reakʼ oka daṛe tahẽkan ona daṛe khon uni doe chaḍao akatʼpea.</verse>
				<verse number="12">Bạptisma hotete Mạsi tulucʼpe topa ocoakana; ona do baṅ, menkhan okoe gocʼko khon Mạsiye jiwetʼ beretʼkede uni Isorakʼ daṛere pạtiạu hotete ape hõ Mạsi tulucʼpe jiwetʼ ocoakana.</verse>
				<verse number="13">Kại ar bin khatna iạte ape do gocʼgepe tahẽkana, menkhan Isor do Mạsi sãoteye jiwetʼketʼpea. Uni do aboakʼ joto ghạṭkoe ikạketʼ tabona,</verse>
				<verse number="14">ar abo birudre oka dolel olakan tahẽkan ona reakʼ jotowakʼe meṭaokeda. Ona dolel do krusre khil jalatʼketʼteye bạtil giḍikada.</verse>
				<verse number="15">Uni do sanam bạṛicʼ rajosṭiko ar ektiạriankoakʼ daṛeye cabaketʼa. Nonkate uni do Mạsiakʼ krus hotete onko cetanreye jitạuena ar jotoko samaṅre onkoe bemanot ocoketʼkoa.</verse>
				<verse number="16">Onate jom-ńu se jãhãn dhorom porob babot reakʼ se ambas reakʼ se jirạukʼ mãhãko reakʼ okoe hõ aloko bicạrpe ma.</verse>
				<verse number="17">Onako do darakan dinkore oka hoyokʼ ona reakʼ umultetʼ kana, menkhan oka sạrikan ona do Mạsirege menakʼa.</verse>
				<verse number="18">Okoe apnarakʼ hoṛmore kosṭoko emetʼkan ar serma goḍet sewawako reakʼ jạruṛko bujhạuetʼkan onko do apeakʼ jit siropa ńamokʼ horre tạkicʼakʼ jemon aloko hoeocoe. Nonkan hoṛ do okako ńelakat̕ menteko hudisetʼkan ona reaṅ ạḍi maraṅ maraṅ kathako roṛa ar ạuṛi bạḍạiteko phulạukʼa, ente onkoakʼ mon do jel reakʼ sanare gobol akantakoa.</verse>
				<verse number="19">Onko do kajakte mathatetʼ, metakʼme Jisu Mạsi do bako sapʼ dohoyede kana, menkhan ona matha reakʼ ạyurte goṭa hoṛmo do jaṅ ar jel reakʼ tol midokʼkante Isorakʼ sana leka hara idikʼkana.</verse>
				<verse number="20">Mạsi tulucʼpe gocʼente ape do dhạrti reakʼ aema lekan ạri-cạli khonpe pharak akana, menkhan enrehõ dhạrtiren hoṛko leka cedakʼ arhõ dhạrti reakʼ ạri-cạlirepe gobolokʼ kana?</verse>
				<verse number="23">Ar noako ạri-cạli ńelokʼte do akelte perecʼakʼ lekage bujhạukʼa, ente cetʼ leka sewae hoyokʼa, cetʼleka apnarte huḍińokʼ hoyokʼa, cetʼleka apnarakʼ hoṛmo kosṭo emokʼ hoyokʼa, ona do noa ạri-cạlikoe baḍae ocokoa, menkhan jel reakʼ sana koboj lạgitʼ noako do oka kaj reakʼ hõ baṅkana.</verse>
			</chapter>
			<chapter number="3">
				<verse number="1">Mạsi tulucʼ gocʼko khonpe jiwetʼ beretʼ ocoyen khan, enḍekhan Mạsi one sermare Isorakʼ jojomsa aṛereye duṛupʼ akan ona coṭ reakʼakʼko baṛe ńam baṛaepe.</verse>
				<verse number="2">Ot reakʼko do baṅ bickom coṭ reakʼakʼkoge moneakʼpe.</verse>
				<verse number="3">Ente ape dope gocʼena ar apeakʼ jion do Mạsi tulucʼ Isorre oko menakʼa.</verse>
				<verse number="4">Okoe doe aperen jion kan uni Mạsiye sodorlenre ape hõ uni tulucʼ uniakʼ ṭhonokren bhạgiạdarko mentepe sodorokʼa.</verse>
				<verse number="5">Onate apeakʼ jel reakʼ sana oka menakʼ ona marao giḍikakʼpe. Ente onare joto lekan loṭghuṭi, bin napaeakʼ, bạṛicʼ sana, bạṛicʼakʼ reakʼ laloc ar dhon reakʼ laloc menakʼa, one oka do boṅga sewakan.</verse>
				<verse number="6">Ar okoe doko bebataokokan onko do ona iạtege Isorakʼ sạjại hecʼ paṛao akokana.</verse>
				<verse number="7">Ape hõ pạhil do onkagepe colonetʼ tahẽkana,</verse>
				<verse number="8">menkhan ńitokʼ do edre, raṅgao, dusṭạmi, opoman, ar nilạjiạ roṛ ape khon baṛe sahaṛokʼma.</verse>
				<verse number="11">Nonkate boṅgan hoṛ jạtko talare se Jihudiko talare, khatna se bin khatna ocoakanko talare, osobbho, nicạṛ jạt, golam se sạdhinko talare jãhãn begar do bạnukʼa; onḍe do Mạsigeye asolicʼ kana ar uni do sanamko talare menaea.</verse>
				<verse number="12">Onate Isor okoekoe bachao akawan onko sonotko ar dulạṛiạko lekate mãyãkʼ mon, dulạṛ, mạ̃hir, nindhạn ar soborite apnar sajaokʼpe.</verse>
				<verse number="13">Ape apere sahaokʼpe ar jãhãe birudre apeakʼ jãhãn dos reakʼ menakʼtae khan uni do ikạkaepe. Probhu cetʼlekae ikạ akatʼpe onkage ape hõ eṭakʼko ikạkako lektapea.</verse>
				<verse number="14">Ar onako sanamakʼ cetanre dulạṛte sajaokʼpe. Ente dulạṛge sạbit utạrokʼ reakʼ tonol kana.</verse>
				<verse number="15">Mạsi okaṭakʼ suluke emokʼkan ona sulukge apeakʼ ontorre tahente ape mimitʼkoe ạyurpema. Sulukre tahen lạgitʼge coṅ sanamko mitʼ hoṛmorepe hoho ocoakana. Ar ape do gun manaoko baṛe hoyokʼpe.</verse>
				<verse number="16">Mạsiakʼ katha apeakʼ ontorre purạte girobas ocoakʼpe. Isorakʼ akelte lại cecetʼ ar sipikhạukʼpe, sereńko, sarhao sereńko ar Jiuteakʼ õṛhẽakʼkote apeakʼ ontorre Isor gun manao tulucʼ sereńaepe.</verse>
				<verse number="17">Jãhãnakʼgepe roṛ ar jãhãnakʼgepe cekae ona do Probhu Jisu ńutumte kạmipe ar uni hotete Isor Baba hõ gunmanao joharaepe.</verse>
				<verse number="18">E bạhuko aperen jãwãeko tabere tahenpe, ente Probhuren hoṛ lekate noa do lek kana.</verse>
				<verse number="19">E jãwãeko, apnar bạhuko dulạṛkope, ar alope haṛhatʼakoa.</verse>
				<verse number="20">E gidrạko, sanamakʼre aperen gogo-babawakʼ bataotakope, ente noa do Probhui kusiyakʼa.</verse>
				<verse number="21">E babako, aperen gidrạko alope edre ạṛis ocokoa. Jemon onko do aloko hulạs bhaṅgaokʼ.</verse>
				<verse number="22">E golamko ape do jotowakʼre noa dhạrtiren kisạ̃ṛko ṭhen tabe akan tahenpe. Eken mẽtʼ samaṅre golam khaṭaokʼte hoṛ khusi ocoko leka do alo, menkhan khạṭi monte Probhu botorae tulucʼ onkore tabe akan tahenpe.</verse>
				<verse number="23">Jãhãnakʼgepe cekae, manwako lạgitʼ do alo, bickom Probhu lạgitʼpe onkayetʼte mon ar ontorte kạmipe,</verse>
				<verse number="24">entepe baḍaegea, Probhu acʼren hoṛko lạgitʼ okae doho akatʼ onage kuṛại lekate uni ṭhen khonpe ńama. Ar ape okoe ṭhenpe khaṭaokʼ kan uni doe Probhu Jisu kana.</verse>
				<verse number="25">Ente behokicʼ do acʼe behokakatʼ reakʼe ńam ruạṛa; Probhu ṭhen mẽtʼãhã beṅgetʼakʼ do bạnukʼ anaṅ.</verse>
			</chapter>
			<chapter number="4">
				<verse number="1">E kisạ̃ṛko, sermare aperen hõ mitʼṭen kisạ̃ṛ menaea ar ona baḍaekate aperen golamko sãote bhage ar hok reakʼ beoharpe.</verse>
				<verse number="2">Koejoṅre jamaṛakan ar gun manao johar salakʼ jagwar akae tahenpe;</verse>
				<verse number="3">Ona sãote ale lạgitʼ hõ koejoṅpe jemon Mạsi reaṅ sạri okoakʼ reakʼ katha porcar lạgitʼ Isor do ạte emabon. Ar ona sạri okoakʼ lạgitʼge iń doń bondi ocoakana.</verse>
				<verse number="4">Cetʼ leka pusṭạute noa reaṅ lại pasnao lek kan, koejoṅre disạyińpe jemon iń do onkageń roṛ daṛeakʼ.</verse>
				<verse number="5">Okoe Isorren hoṛko baṅkan onko tulucʼ do akel salakʼ colonpe ar Mạsi reaṅ goha em reakʼ ạtko kạmire lagaope.</verse>
				<verse number="6">Apeakʼ roṛ do siń sạṭupʼ dayateakʼ baṛe hoyokʼma, buluṅte adawakʼ leka, jemonpe baḍae daṛeakʼ okoe okaleka roṛ ruạṛako lektapea mente.</verse>
				<verse number="7">Aboren dulạṛiạ boeha ar pạtiạr sapʼ dapʼicʼ ar Probhuakʼ kạmire abo sãoten golam Tukhikus do ińakʼ sanamakʼe baḍae ocopea.</verse>
				<verse number="8">Ale reaṅakʼkope baḍaete uni do jemon udgạue emdaṛeape onate ape ṭheniń kolkedea.</verse>
				<verse number="9">Tukhikus sãote iń do aboren pạtiạricʼ ar dulạṛiạ boeha Onesimus hõń kolkedea. Uni do ape modrenge mitʼ hoṛ kanae. Unkin do nonḍenakʼ jotowakʼge apekin baḍae ocopea.</verse>
				<verse number="10">Iń soṅgete kạidi akan Aristarkhus ar Barnabasren mamo hatom boeha Mark hõ joharkin emapekana. Mark reaṅ ma laharege hukumpe ńamakatʼ baṅma, ape ṭhene senlenre dulạṛ salakʼ ataṅ daramete jemonpe sapʼsorae.</verse>
				<verse number="11">Ar Justusko metae Jisu hõ apeye joharape kana. Jihudiko mod khon eken noko pene hoṛge Isorakʼ rajosṭi lạgitʼ iń tulucʼko kạmi kana. Onko do monre ạḍi uskurko dan akawạdińa.</verse>
				<verse number="12">Epaphrase hõe joharape kana. Uni do aperen hoṛko modren mitʼ hoṛkanae ar uni do Jisu Mạsiren golamge. Uni do siń sạṭupʼ ape lạgitʼe koeyeda jemonpe sạbit utạrokʼ ar jotowakʼre Isorakʼ mone joṅakʼ baḍaekate khạṭi akanpe teṅgo ṭarhao daṛeakʼ.</verse>
				<verse number="13">Epaphrase reaṅ do noa gohań meneda, ape lạgitʼ ar okoe do Laodikiạ ar Hierapolis reakʼ nagrahare menakʼko onko lạgitʼ uni do ạḍiye khaṭao akana.</verse>
				<verse number="14">Ar dulạṛiạ raranicʼ Luk ar Demaskin hõ joharkin emapekana.</verse>
				<verse number="15">Laodikiạren biswạsi boehako ar Numphạ ar uniakʼ oṛakʼre menakʼ manḍerrenko hõ johar emakope.</verse>
				<verse number="16">Ape ṭhen noa ciṭhipe paṛhao sạt lekhan Laoidikiạ reakʼ manḍerre hõ noa ciṭhi paṛhao ocoakope, ar Laodikiạ manḍerre lạgitʼ okaṭakʼ ciṭhi kolokʼ ona hõ ape do paṛhao ańjompe.</verse>
				<verse number="17">Arkippus do noa katha lạiaepe, “Probhuakʼ sapʼ dapʼ reakʼ okaṭakʼ kạmi emakatʼme ona purạu lạgitʼ moneakʼme.”</verse>
				<verse number="18">Iń Pạul do ińakʼ tite noa johar kathań oleda. Disạipe iń doń kạidi kana. Isore dayawape ma.</verse>
			</chapter>
		</book>
		<book number="52">
			<chapter number="1">
				<verse number="1">Isor Baba ar Probhu Jisu Mạsi tulucʼ mitʼakan Thessaloniki manḍerrenko ṭhen, Siluạnus, Timothi, ar iń Pạul do noa ciṭhile oleda. Aboren Isor Baba ar Probhu Jisu Mạsi do daya ar suluke dan ape ma.</verse>
				<verse number="2">Koejoṅre sanamko siń sạṭupʼ disạpe tulucʼ ale do Isorle gun manao joharae kana.</verse>
				<verse number="3">Biswạs khạtirte okape kạmikan, dulạṛ khạtirte okape mehnotetʼkan ar aboren Probhu Jisu Mạsire as akan iạte okape sombhuriyetʼ, ona katha do jaoge aboren Isor Baba samaṅre koejoṅrele disạyeda.</verse>
				<verse number="4">Isorren dulạṛiạ boehakotiń, alele baḍaea, unige ape doe bachao akatʼpea,</verse>
				<verse number="5">ente alele porcar akatʼ bhage sombat do eken katha motote do baṅ seṭer akatʼpea, menkhan daṛete, sonot Jiute ar purạ khạṭi salakʼ hecʼatʼpe tahẽkana. Ape sãote tahẽkan jokhecʼ apeakʼ bhạlại lạgitʼ cetʼ lekale colonetʼkan tahẽkan ona mape baḍaege.</verse>
				<verse number="6">Ạḍi lekan santao talate hõ sonot Jiuakʼ rạskạ salakʼ ona bhage sombat ataṅkate ape do ale ar Probhurenko lekape coloneda.</verse>
				<verse number="7">Onate Makedoniạ ar Akhaea Prodesren sanam biswạsiko ṭhen ape do mitʼṭen nạmunape hoeakana.</verse>
				<verse number="8">Eken Makedoniạ ar Akhaea Prodes motorege ape ṭhen khon Probhuakʼ katha pasnao akana ona do baṅ, menkhan Isorre apeakʼ biswạs reakʼ katha hõ sanam jaegarege seṭer akana. Ar noa babotre aleakʼ do mementeakʼ cetʼge jạruṛ bạnukʼtalea,</verse>
				<verse number="9">ente cetʼ lekape ataṅ daram akatʼle ona do hoṛkoko baḍae ocoyetʼlea. Onko do arhõko baḍae ocoakatʼlea je, ape do boṅga buruko ṭhen khon ruạṛkate cetʼleka jiwetʼ ar sạri Isor ṭhenpe hecʼakana jemon unipe sewawaete,</verse>
				<verse number="10">serma khon uniren Hoponakʼ hijukʼpe ńel hor akae tahen. Uni Hopongeye hoyokʼ kana Jisu, one okoe do gocʼko khone jiwetʼ beretʼkede. Ar Isorakʼ oka sạjại pheḍ hijukʼkan ona sạjại khon uni Jisuge abo doe rukhiyạ bona.</verse>
			</chapter>
			<chapter number="2">
				<verse number="1">E boehako, baḍaegeape, ape ṭhen aleakʼ calakʼ do ạuṛiakʼ baṅ hoeakantalea.</verse>
				<verse number="2">Ar noa katha hõpe baḍaegea, noa lahare ale do Philipi nagraharele khed ocolena ar bemanot hõle bemanot ocolena. Menkhan noa tạkicʼakʼko tahẽkanre hõ aboren Isor ṭhen khon dil ńamkate uniakʼ bhage sombat reakʼ katha ale do khulạsategele lạiyatʼpe tahẽkana.</verse>
				<verse number="3">Aleakʼ solha do bulạuteakʼ do baṅkana, ar bạṛicʼ monsubạ hõ baṅa, se phor phunditeakʼ jãhãn katha hõ bale roṛeda;</verse>
				<verse number="4">bickom lek kanale mente bhage sombat baḍae ocoko reakʼ bhar Isor do alereye emakatʼte ona lekatele roṛeda. Manwa kusi ocoko lạgitʼ do baṅ menkhan okoe aboakʼ ontore biḍạu aṭkaretʼ uni Isor kusi ocoye lạgitʼgele roṛeda.</verse>
				<verse number="5">Baḍaegepe heṛem heṛem kathako do tishõ bale roṛakada, ar lalocakʼko okokate bulạuakʼ jãhãn katha hõ bale roṛakada, Isorge onaren goha do.</verse>
				<verse number="6">Hoṛko ṭhen khon, metakʼme ape ṭhen se eṭakʼ jãhãeko ṭhen khon sarhao ńam reakʼ do bale kurumuṭu akada. Ale do Mạsiren apostolko lekate aleakʼ ạidạri ape cetanrele khaṭao daṛekea,</verse>
				<verse number="7">menkhan ona bodolte cetʼleka gogo do acʼren gidrạkoe jotonetʼko, onkage ale hõ apeko talare tahen jokhecʼ lạlu bạcule beoharleda.</verse>
				<verse number="8">Apere khạndri dulạṛ menakʼtalete eken Isorakʼ bhage sombat moto do bale emapekana, bickom ape lạgitʼ apnarakʼ jiwi sudhạ emokʼ lạgitʼ hõ rạjigele tahẽkana, ente aleren do ạḍi dulạṛiạko kanape.</verse>
				<verse number="9">E boehako, aleakʼ mehnot ar kosṭo reakʼ katha do khạṭigepe disạ akada. Ape ṭhen Isorakʼ bhage sombat porcar jokhecʼ ale do siń ńindạle mehnot akada, jemon ape okoeren bojha hõ alole hoyokʼ.</verse>
				<verse number="10">Ar okoekope pạtiạu akan, ape tulucʼ aleakʼ beohar do, sonot, dhorom ar niphuṭge tahẽkana, ar onaren gohako do Isor ar apege.</verse>
				<verse number="13">Ale do siń sạṭupʼ Isorle gun manao joharae kana, ente Isorakʼ katha ańjomkate tinrepe pạtiạulena unre manwawakʼ katha mente do baṅ, menkhan Isorakʼ katha mentegepe ataṅkeda. Ar sạrige ona do Isorakʼ katha kangea. Ape okoepe pạtiạu akan, apeakʼ ontorrege ona katha doe kạmiyeda.</verse>
				<verse number="14">E boehako, Jihudạ Prodesre Mạsi Jisure kolom mitʼakan Isorakʼ oka manḍerko menakʼ, onkage ape hõpe hoeakana. Jihudikoakʼ tite onko do oka duk ar kosṭoko jomakatʼ, onkage ape hõ apnar disạmren hoṛkoakʼ tite duk ar kosṭope jomakada.</verse>
				<verse number="15">Onko Jihudikoge Probhu Jisu ar nạbikoko gocʼ letʼkoa, ar ale hõko khedletʼlea. Onko do Isorko monduk ocoakadea, ar sanam manwako cetanre bạiri mon menakʼtakoa.</verse>
				<verse number="16">Onko do aleko tạkicʼ darametʼlea jemon boṅgan hoṛ jạtrenko kại khon bańcaoko lạgitʼ jãhãn kathako alole lại daṛeako. Nonkate onko Jihudiko do siń sạṭupʼ kại cetan kạiko bojha joṅkana, ar Isorakʼ edre do purạte onkore hecʼ paṛaokʼ kana.</verse>
				<verse number="17">Ado E boehako, mon secʼte baṅre hõ hoṛmo secʼte ape ṭhen khon thoṛa ghạṛicʼ lạgitʼle begar akana. Onate gagoc mon salakʼle kurumuṭuleda jemon arhõ ape tulucʼle ńepel ńapam daṛeakʼ.</verse>
				<verse number="18">Onate ale do, asokaete iń Pạul do ạḍi dhaoge ape ṭhen hijukʼiń menletʼ tahẽkana, menkhan Soetan do aleye tạkicʼ daramletʼlea.</verse>
				<verse number="19">Ente aboren Probhu Jisui hijukʼre apege cetʼ uni samaṅre aleakʼ as, rạskạ ar ṭhonok reakʼ mukuṭ dope baṅkana?</verse>
				<verse number="20">Sạrige, apege aleakʼ ṭhonok ar apege aleakʼ rạskạ do.</verse>
			</chapter>
			<chapter number="3">
				<verse number="3">jemon noako duk ar sasetrepe paṛaolenre okoe hõ alope pạc ruạrokʼ. Ar ape hõpe baḍaegea, duk ar saset do abon lạgitʼ dohoakana.</verse>
				<verse number="4">Duk saset do abore hijukʼgea ona katha do ape tulucʼ tahẽkan jokhecʼre bar barteń lại akatʼpe tahẽkana, arpe baḍaegea, onkage hoeakana.</verse>
				<verse number="5">Onate iń do tinre bạń sahao daṛeada unre pạtiạu secʼte oka dosare menakʼpe ona baḍae lạgitʼge Timothiń kolledea. Iń doń botorokʼkan tahẽkana, hoedaṛeakʼa Soetan do laloce udukʼakatʼpea ar aleakʼ sanam mehnot do ạuṛiakʼ akantalea.</verse>
				<verse number="6">Ńitokʼ Timothi ape ṭhen khone ruạr hecʼen khan apeakʼ dulạṛ ar biswạs reaṅ bhage khoborgeye ematʼlea. Uni doe lạiyatʼlea jaoge ape do dulạṛ montepe disạyetʼlea, ar cetʼ lekale uihạretʼpe onkage ape hõpe uihạretʼlea.</verse>
				<verse number="7">Onate E boehako, Timothiakʼ moca khon apeakʼ pạtiạu reaṅ katha ańjomkate joto lekan haron ar kosṭorehõ ale do jiwi raṛecʼle ńam akada.</verse>
				<verse number="8">Probhure apeakʼ pạtiạu kajak akae tahen khan ale do bhạgankole hoyokʼa.</verse>
				<verse number="9">Ape khạtirte Isor samaṅre aleakʼ oka rạskạ, ona bodolte okalekate ape iạte unile sarhaoea ona do bale baḍaea.</verse>
				<verse number="10">Ale do siń ńindạ Isorle nehõrae kana, jemon ape tulucʼle ńepel ńapam daṛeakʼ ar apeakʼ biswạsre oka reṅgecʼ menakʼtape onale purun daṛeakʼ.</verse>
				<verse number="11">Ado aboren Isor Baba do acʼ ar aboren Probhu Jisu ape ṭhen calakʼ hor jemone sạriạuale.</verse>
				<verse number="12">Ale cetʼlekale dulạṛetʼpe ṭhik onkage Probhu hõ ape mimitʼkore jemon dulạṛe baḍhao ocoete sareṛokʼtape.</verse>
				<verse number="13">Enḍekhan uni do apeakʼ ontore kajak ocoetapea, jemon aboren Probhu Jisu do acʼren sanam hoṛko soṅgekateye hijukʼre aboren Isor ar Baba samaṅre niphuṭ ar sonotkope hoyokʼa.</verse>
			</chapter>
			<chapter number="4">
				<verse number="1">Ado E boehako arhoń mena, Isor kusi ocoye lạgitʼ cetʼleka colon lek kan ona sikhạuna do ale ṭhen khonpe ńamakatʼgea, ar sạrige ape do onkagepe colonetʼ kana. Enhõ Probhu Jisu secʼte solha arle nehõrape kana jemon arhõ bạ̃ṛti onkalekape colon.</verse>
				<verse number="2">Probhu Jisu ṭhen khon ạidạri ńamkate okakole hukum akawatʼpe ona dope baḍaegea.</verse>
				<verse number="3">Isorakʼ monejoṅakʼ do noage, jemon sonotkope hoyokʼ, metakʼme sanam lekan loṭghuṭi khon sahaṛ akae tahenpe,</verse>
				<verse number="6">Noa babotre okoe hõ jemon jãhãe boeha behok lekate aloe ṭhokaye. Ale do laharegele lại akatʼpea arle sontorakatʼpea, noako behok iạtege Probhu doe sạjạipea,</verse>
				<verse number="7">ente Isor do be sapha lekate calakʼ lạgitʼ do baṅ, menkhan sonot lekate senokʼ lạgitʼgeye hohoakatʼ bona.</verse>
				<verse number="8">Onate okoe noa cecetʼakʼ bae hetawakʼ uni do manwa do baṅ, bickom okoe acʼren sonot Jiue dan akatʼpe uni Isorge bae hetawae kana.</verse>
				<verse number="9">Boeha dulạṛ reaṅ olape do jãhãn jạruṛ bạnukʼa, ente Isorge ape mimitʼko dupulạṛokʼe cetʼ akatʼpea.</verse>
				<verse number="10">Ape do sạrige Makedoniạ disạmren sanam boehakope dulạṛetʼkoa. Menkhan E boehako, ape ṭhen aleakʼ nehõr do noage, apeakʼ dulạṛ do arhõ sareṛokʼtape ma.</verse>
				<verse number="11">Okaṭakʼle hukum akawatʼpe onaka leka nindhạn jion khemao, ar apnarakʼ kạmire jamaṛ akae tahente apnar tite mehnot reakʼ ahkaokʼpe,</verse>
				<verse number="12">jemon apeakʼ noa bhage cạl-colon iạte bahreren hoṛko ṭhen manotpe ńam ar eṭakʼkore ṭehãḍokʼ reakʼ jạruṛ alo hoyokʼtape.</verse>
				<verse number="13">E boehako, gocʼ akankoakʼ cetʼ hoyokʼ takoa ona reaṅ bin baḍaepe tahen do bale menjoṅ kana, jemon as bạnukʼtako hoṛko leka dukte alope hadosokʼ.</verse>
				<verse number="14">Jisui gocʼlena are jiwetʼ beretʼena mente bon pạtiạukʼkanre abo do noa hõ bon pạtiạukʼ kana, okoe Jisu tulucʼ kolom mitʼkateko gocʼ akan Isor do onko hõ Jisu sãoteye idikoa.</verse>
				<verse number="15">Probhuakʼ cecetʼakʼ lekatege apele lạiape kana, okoe jiwetʼ menakʼ bon ar Probhuakʼ ruạṛ hijukʼ hạbicʼ jiwetʼ bon tahen, abo do oka lekate hõ onko gocʼ akanko lahare oho bon calaolena.</verse>
				<verse number="16">Ar ãṭ aṛaṅte hukum são sãote maraṅ utạricʼ goḍetakʼ hoho ar Isorakʼ siṅgạ reakʼ saḍe soṅgete Probhu do serma khone pheḍ hijukʼa. Ar okoe Mạsi tulucʼ mitʼkateko gocʼ akan onkoge pạhilreko jiwetʼ beredokʼa.</verse>
				<verse number="17">Ona tayom do okoeko jiwetʼ ar sarecʼ menakʼ bon, abo hõ sermare Probhu sãote ńapamokʼ lạgitʼ onko tulucʼ rimilre bon rakapʼ ocokʼa. Ar nonkate abo do jaejug hạbicʼ Probhu sãote bon tahena.</verse>
				<verse number="18">Ona iạte noako kathate ape apere jiwi raṛejtape.</verse>
			</chapter>
			<chapter number="5">
				<verse number="3">Ar tinre hoṛko mena, “Suluk hoeakana, botor reakʼ do cetʼge bạnukʼa,” Unre bhạrti hoṛmo maejiuko acka bedon rakapʼako leka onko hoṛ doko ḍahao maraokʼa. Ar oka lekate hõ bako rukhiyạ daṛeakʼa.</verse>
				<verse number="6">Onate eṭakʼko leka alo bon jạpitʼ joṅma, bickom jagwar akae bon tahente apnar bon sambṛaokʼma.</verse>
				<verse number="7">Okoeko jạpid onko do ńindạgeko jạpida, ar okoeko bulokʼ onko do ńindạgeko bulokʼa.</verse>
				<verse number="8">Menkhan abo do sińren hoṛ kanabon; onate koṛam aḍ lạgitʼ pạtiạu ar dulạṛte koṛam aḍkate ar bohokʼ aḍ lạgitʼ bańcaokʼ reakʼ as bohokʼre horokʼkate delaṅ apnar bon sambṛaokʼma.</verse>
				<verse number="9">Sạjại ńam lạgitʼ do baṅ bickom aboren Probhu Jisu Mạsi hotete bańcao ńam lạgitʼge Isor doe ṭhik dohoakatʼ bona.</verse>
				<verse number="10">Mạsi do abo lạgitʼe gocʼlena, onate jiwetʼ bon tahen ar bon gujukʼ, abo do jemon uni tulucʼ jiwetʼ bon tahen.</verse>
				<verse number="11">Onate ńitokʼ okape cekayetʼkan onkage mimitʼko udgạu emakope ar ape mimitʼko benao rakabokʼpe.</verse>
				<verse number="12">E boehako, nehõrape kanale, okoe ape talareko mehnotetʼkan, ar Probhureko calaoetʼpe arko sikhạu paṛhaoetʼpe, onko baṛe manotkope.</verse>
				<verse number="13">Onko okako cekayetʼkan ona lạgitʼ dulạṛ monte manotkope. Ar ape apere sulukte tahenpe.</verse>
				<verse number="14">E boehako, ale do noale sikhạuetʼpe kana, okoeko kuṛhiạge onko sontorkope; ar okoeakʼ dil bạnukʼtako onko do dil emakope; okoeko nijorge onko goṛowakope ar sanamko secʼ sombhurikate sapahaope.</verse>
				<verse number="15">Ńelpe, okoe hõ bạṛicʼ bodol bạṛicʼ jãhãe aloe halawaema. Ape do jaoge eṭakʼ sanamko lạgitʼ bhạlại reakʼ kurumuṭuipe.</verse>
				<verse number="16">Jao okte rạskạkʼpe,</verse>
				<verse number="17">ar mitʼ talao koejoṅpe,</verse>
				<verse number="18">jotowakʼre Isor gunmanao joharaepe; ente Jisu Mạsi hotete ape lạgitʼ Isorakʼ monejoṅakʼ do noakangea.</verse>
				<verse number="19">Sonot Jiu do alope ĩṛĩjea.</verse>
				<verse number="20">Okoeko nạbi lekate Isorakʼ kathako lạiyetʼkan, onkoakʼ kathako alope nihạt giḍiya, bickom jotowakʼko biḍạu aṭkarpe.</verse>
				<verse number="21">Bhageakʼ sapʼ doho joṅpe,</verse>
				<verse number="22">ar joto lekan bạṛicʼakʼ khon sahaṛ akae tahenpe.</verse>
				<verse number="23">Sulukren Isor do acʼgeye sonot utạrpema, ar aboren Probhu Jisu Mạsiye hijukʼre apeakʼ hoṛmo, mon ar jiu purạ puri bin dusạn baṛe dohoetape.</verse>
				<verse number="24">Disạipe, okoeye hohoakawatʼpe uni doe pạtiạrgea; ar uni do khạṭigeye onkaea.</verse>
				<verse number="25">E boehako, ale lạgitʼ koejoṅpe.</verse>
				<verse number="26">Dulạṛ monte jotoko joharakope.</verse>
				<verse number="27">Iń do Probhu ńutumte noań hukumape kana, jemon noa ciṭhi sanam boehako ṭhen paṛhao ańjomokʼ.</verse>
				<verse number="28">Aboren Probhu Jisu Mạsiakʼ daya ape tulucʼ baṛe tahen ma.</verse>
			</chapter>
		</book>
		<book number="53">
			<chapter number="1">
				<verse number="1">Isor Baba ar Probhu Jisu Mạsire kolom mitʼakan Thessoloniki manḍerrenko ṭhen iń Pạul, Siluạnus ar Timothi do noa ciṭhile oleda.</verse>
				<verse number="2">Isor Baba ar Probhu Jisu Mạsi do daya ar suluke dan apema.</verse>
				<verse number="3">E boehako, ape ńutumte jao okte Isor gun manao johar emae lek kantalea. Apeakʼ pạtiạu do ạḍitetʼ baḍhao idikʼ kana ar ape mimitʼkoakʼ dulạṛ ape apere sarhe idikʼkante ale do sarhao emokʼ lek kantalea.</verse>
				<verse number="4">Ar onatege Isorakʼ manḍerkore ale do ape iạtele sarhaokʼkana, ente okako khed ar duk sasetpe sahaoetʼkan ona talare hõ apeakʼ sombhuri ar pạtiạu do ṭarhao menakʼa.</verse>
				<verse number="5">Ar noakoge Isorakʼ dhorom bicạr reakʼ mitʼṭen porman kana. Noa reakʼ monsubạ do hoyokʼ kana, jemon Isorakʼ rajosṭire lekmanko mentepe lekhakʼ. Ar ona iạtege ape do nunạkʼ dukpe sahao akada.</verse>
				<verse number="6">Isorakʼ dhorom bicạr do noage, okoe apeko duk ocoyetʼpe uni hõ onkoe duk ocokoa;</verse>
				<verse number="11">Onate ale do jaoge ape lạgitʼle koejoṅ kana jemon aboren Isor do hoho ocokʼ lek menteye bujhạupe, ar acʼakʼ daṛete apeakʼ sanam bhage kạmi reakʼ monejoṅakʼe purạutape ar biswạsi iạte okakope kạmikan onare jemone sạbit utạrpe.</verse>
				<verse number="12">Enḍekhan aboren Isor ar Probhu Jisu Mạsiakʼ dayate aboren Probhu Jisuakʼ ṭhonok do ape hotete sodorokʼa, ar apehõ uni hotetepe ṭhonok ocokʼa.</verse>
			</chapter>
			<chapter number="2">
				<verse number="1">E boehako, aboren Probhu Jisu Mạsi doe hijukʼa ar mitʼ sãote jarwakate acʼ ṭhene idibona. Ar noa babotre ale do noale nehõrape kana,</verse>
				<verse number="2">“Probhuakʼ din do seṭer akana,” Noate nạbi lekate roṛakatʼ johar kathate se eṭakʼ jãhãeakʼ kathate se aleakʼ olakʼ menkate jãhãn ciṭhi iạte ape do usạrate alope bilbilạukʼa se alope botorokʼa.</verse>
				<verse number="3">Okoe hõ jemon aloko bulạupe, ente ona din hijukʼ lahare Isor birudre maraṅ bhiṅgṛạu hoyokʼa, ar uni nonosṭoren hopon, one okoe do maraokʼ reakʼ katha menakʼtae uniye sodorokʼa.</verse>
				<verse number="4">Isor mementeakʼ cetʼko menakʼ onako sanamakʼ birudre ar sewa ocokʼ jotowakʼ birudreye teṅgokʼte uni do apnarte maraṅe udugokʼa; ar Isorakʼ mundilre duṛupʼkate acʼge Isor menteye udugokʼa.</verse>
				<verse number="5">Iń do tinre ape ṭheniń tahẽkana unre noako kathageń lạiape kan tahẽkan, ona do cetʼ bape disạyeda?</verse>
				<verse number="6">Uni nonosṭoren hopon jemon okte lahare aloe sodorokʼ onate okaṭakʼte ńitokʼe akoṭ ocoakan ona mape baḍaege. Ape do noa hõpe baḍae akada je, nonosṭoren hoponakʼ okoakʼ kạmiko do ńithõ calakʼ kangea,</verse>
				<verse number="7">menkhan okoe uniye akoṭ dohoakade uni ạuriye ocogokʼ hạbicʼ akoṭetegeye tahena. Ar ona tayom do uni nonosṭoren hopone sodorokʼa.</verse>
				<verse number="8">Probhu Jisu do acʼakʼ moca reakʼ sãhetʼteye maraoe utạrea ar acʼakʼ ṭhonokteye sodorokʼte uniakʼ daṛeye cabaetaea.</verse>
				<verse number="9">Ar nonosṭoren hopone hijukʼre uni soṅgete Soetan reakʼ daṛe hõ tahena. Ona daṛe do joto lekan eṛe cinhạ ar hahaṛa ar daṛe kạmi hotete sodorokʼa.</verse>
				<verse number="10">Ar nosṭokʼkan horte laha akan hoṛko bulạuko reakʼ joto lekan bulạuakʼ hotete, noko hoṛ doko maraokʼa, ente kại khon bańcao ńam lạgitʼ sạriakʼtetʼ do bako dulạṛ akada ar ataṅ hõ bako ataṅ akada.</verse>
				<verse number="11">Onate Isor do onko ṭhen nonkan mitʼṭen daṛeye kola onate bhul horteye idikoa, jemon eṛeakʼreko pạtiạukʼ.</verse>
				<verse number="12">Ar okoe sạriakʼre pạtiạukʼ baṅkate behokakʼ kạmire rạskạko ńametʼkan onko sanamko uni doe bicạr dusikoa.</verse>
				<verse number="13">Probhure dulạṛiạ boehako, ape ńutumte jaoge Isor gun manao joharae lek kantalea, ente kại khon bańcao ńam lạgitʼ Isor do pạhil khongeye bachao doho akatʼpea. Sonot Jiu hotete Isor lạgitʼe begar doho akatʼpete ar bhage sombat reakʼ sạriakʼre apeakʼ biswạs hotete kại khon bańcaope ńamakada.</verse>
				<verse number="14">Ale oka bhage sombatle porcaretʼkan ona hotete bańcao ńam lạgitʼ uni doe hohoakatʼpea, jemon ape do aboren Probhu Jisu Mạsiakʼ ṭhonok reakʼ bhạgiạdarkope hoyokʼ.</verse>
				<verse number="15">Onate E boehako, teṅgo ṭak akae tahenpe, ar aleakʼ ciṭhite se kathate okaṭakʼle lại cetʼ akawatʼpe ona sapʼ doho akae tahenpe.</verse>
				<verse number="16">Aboren Probhu Jisu Mạsi ar Isor Baba do apeakʼ ontorreye udgạupema ar sanam bhage kạmi ar kathareye kajak ocopema.</verse>
				<verse number="17">Unigeye dulạṛketʼ bona are dayawatʼbonte asambheṛ udgạu ar purạ rạskạ reakʼ ase dan akatʼ bona.</verse>
			</chapter>
			<chapter number="3">
				<verse number="1">E boehako mucạtʼ katha do noage, ale lạgitʼ koejoṅpe cetʼleka Probhuakʼ katha ape talare usạra pasnaolen onkage ona do pasnao idikʼte ṭhonokokʼtege tahena.</verse>
				<verse number="2">Arhõ koealepe jemon becol ar bạṛicʼ hoṛakʼ ti khon rukhiyạle ńam, ente sanamkoge biswạs menakʼtakoa ona do baṅa.</verse>
				<verse number="3">Menkhan Probhu doe pạtiạrgea; unige ape doe kajak ocopea ar Soetanakʼ ti khone rukhiyạpea.</verse>
				<verse number="4">Probhu tulucʼ jopoṛao menakʼpete ape reaṅ noa pạtiạu menakʼtalea je, ale okakole hukum akatʼpe ona lekagepe kạmi kana ar kạmi iditegepe tahena.</verse>
				<verse number="5">Probhu do apeakʼ ontor Isorakʼ dulạṛ horte ar Mạsiakʼ sombhuri horteye ạyur iditapema.</verse>
				<verse number="6">E boehako, aboren Probhu Jisu Mạsi ńutumte noale hukumape kana, judi jãhãe ḍhilisiliye colonetʼ khan ar ale ṭhen khon oka cecetʼakʼpe ńamakatʼ ona bae senakʼ kan khan, enḍekhan uni tulucʼ do alope helmelokʼa.</verse>
				<verse number="7">Baḍaegeape cetʼlekate ale leka colon lek tapea mente. Ape talarele tahẽkan jokhecʼ ale do ḍhilisili bale colonleda,</verse>
				<verse number="8">se begor damte okoeakʼ jomakʼ hõ bale jomleda. Ale do siń ńindạle mehnot akada arle kosṭo akana, jemon aperen bojhako alole hoyokʼ.</verse>
				<verse number="9">Ape ṭhen khon goṛo ńam reakʼ ạidạri bạnukʼtale ona do baṅa, menkhan jemon ale lekape colon onate nonka kạmikatele udukʼatʼpe tahẽkana.</verse>
				<verse number="10">Ape ṭhen tahẽkan jokhecʼgele hukumatʼpe tahẽkana, jãhãe kạmi baṅ sanayede khan uni do jom hõ aloe jomma.</verse>
				<verse number="11">Alele ańjomeda ape modre adomko do ḍhilisiliko coloneda, ar kạmige bako kạmikana, bickomko ajare baṛayeda.</verse>
				<verse number="12">Aboren Probhu Jisu Mạsi iạte nonkan hoṛkole hukumako kana arle sikhạuetʼko kana, jemon onko do nindhạn monte kạmikate akoakʼ jomakʼ apnarteko jogaṛ joṅ.</verse>
				<verse number="13">E boehako, bhageakʼ kạmi kạmite alope bhagaokʼa.</verse>
				<verse number="14">Noa ciṭhire olakʼ aleakʼ katha jãhãe bae batao khan, enḍekhan uni do ńel oromkaepe. Ar uni tulucʼ ape do gate hõ alope gatekʼa jemone lajaokʼ.</verse>
				<verse number="15">Menkhan uni do bạiri mente hõ alope hudisea, bickom boeha mente bujhạuaepe.</verse>
				<verse number="16">Sulukren Probhu do acʼge sanam okte jotowakʼre suluke dan ape ma. Probhu do ape sanamko tulucʼe tahenma.</verse>
				<verse number="17">Niạ johar katha do iń Pạulge apnarakʼ titeń oletʼkana. Ar noage ińakʼ mimitʼ ciṭhi reakʼ cinhạ do; ar nonkageń oletʼa.</verse>
				<verse number="18">Aboren Probhu Jisu Mạsiakʼ daya ape sanamko tulucʼ baṛe tahenma.</verse>
			</chapter>
		</book>
		<book number="54">
			<chapter number="1">
				<verse number="1">Iń pạul do aboren babańcaoicʼ Isor ar Jisu Mạsiakʼ hukumte apostoliń hoeakana. Ar aboakʼ sanam as do Mạsi Jisurege.</verse>
				<verse number="2">Biswạsi lekate sạri gidrạtiń Timothi ṭhen noa ciṭhiń oleda. Aboren Isor Baba ar Probhu Jisu Mạsi do daya, mãyã ar suluke dan am ma.</verse>
				<verse number="3">Makedoniạte calakʼ jokhecʼ cetʼ lekań galmaraoatʼme tahẽkan ńitokʼ hõ onkageń metam kana, am do Ephesus nagraharege tahẽ hataṛokʼme, jemon adom adom hoṛem hukumako onko do judạwakʼ alo jemonko lại cecetʼ.</verse>
				<verse number="4">Ar noa hõm hukumakoa jemon onko do kạhniko ar maraṅ maraṅ bõs budạkore mon aloko lagao. Noako do Isorakʼ kạmi baṅkate ạḍi lekan roṛ ropoṛe janam ocoya menkhan Isor cetʼlekate acʼakʼ kạmiye ạyura ona do biswạs hotetege baḍaeyokʼa.</verse>
				<verse number="5">Noa hukum reakʼ monsubạ do hoyokʼ kana dulạṛ udgạu ocoe. Noa dulạṛ do niphuṭ ontor, sapha bibek ar sạri biswạs khon hijukʼ kana.</verse>
				<verse number="6">Adom hoṛ do noako khon ocokʼkate ạuṛi sạuṛi roṛ baṛae secʼgeko ghańjeṛ akana.</verse>
				<verse number="7">Onko do nijạrakʼ kathage bako bujhạueda ar okaṭakʼ reaṅ murukteko roṛetʼkan ona do bako baḍaere hõ Moseakʼ ạn-ạriren guru hoyokʼko menjoṅkana.</verse>
				<verse number="8">Baḍaegea bon ạn do bhagegea, khạjuk jãhãe ṭhik leka kạmireye lagao.</verse>
				<verse number="9">Ar noa hõ bon baḍaea, jãhãe dhorom hoṛ lạgitʼ noa ạn do baṅ emakana; menkhan bemanotko, bebataoko, bebhoktiko, kại hoṛko, besonotko, bedhoromko, eṅgat-apat gogocʼko, khũniạhiko,</verse>
				<verse number="10">loṭghuṭiko, jojognako, hoṛ kiriń-ạkhrińko, eṛe katha roroṛko, eṛe goha emokʼko, sạri sikhnạt birudre eṭakʼ jãhãnakʼko kạmikan onkanko lạgitʼge noa do emakana.</verse>
				<verse number="11">Ṭhonokren Isorakʼ maraṅ bhage sombat lekate okaṭakʼ cecetʼakʼ menakʼ, onage hoyokʼ kana sạri cecetʼakʼ. Ar noa bhage sombat porcar reakʼ dạyik do iń cetanreye emakada.</verse>
				<verse number="12">Aboren Probhu Jisu Mạsi, okoe do daṛeye emakawạdiń, uniń gunmanao joharae kana, ente uni do pạtiạricʼe bujhạukedeńte acʼakʼ sapʼdapʼ kạmireye dhurạu akadińạ.</verse>
				<verse number="13">Lahate Mạsiyiń opomane kan ar khekhedicʼ ar ṭhok hoṛiń tahẽkanre hõ uni do noa kạmireye bahalkedińa. Uni do ińe daya akawạdińa, ente bepạtiạukʼ ar bin baḍae iạte iń do onakoń kạmikan tahẽkana.</verse>
				<verse number="14">Aboren Probhu do asambheṛe daya akawạdińa ar Jisu Mạsi tulucʼ iń kolom mitʼakante oka biswạs ar dulạṛ menakʼ onae dan akawạdińa.</verse>
				<verse number="15">Noa katha do sạrikana ar purạ puri ataṅ reakʼ hõ lek kana je, kại hoṛ bańcaoko lạgitʼge Jisu Mạsi do noa dhạrtiteye hecʼlena. Ar onko kạkạiko modre iń kangeạń maraṅ kạiyan hoṛ do.</verse>
				<verse number="16">Onate Isor do ińe mãyã akawạdińa, jemon iń maraṅ kạiyan hotete Jisu Mạsi do acʼakʼ asambheṛ soboriye udukʼ daṛeakʼ. Ar unire pạtiạukʼ hotete okoe jaejug jionko ńam onko jemon iń ńelteko cetʼ daṛeakʼ onate uni do ińreye nonka akada.</verse>
				<verse number="17">Okoe doe jaejugren rajkan, okoe doe bin maraokʼicʼkan ar one okoe do bae ńelokʼkan, uni mitʼ Isorakʼ man ar ṭhonokge jug cetan jug hoyokʼtae ma. Amen.</verse>
				<verse number="18">E bachatiń Timothi, am reaṅ eṭakʼko nạbi lekate oka kathako lạiletʼ ona katha lekage iń do noań hukumam kana. Ar noa katha disạ dohoe tulucʼ am do Mạsi khạtirte jiwi alaekate ma lạṛhạime.</verse>
				<verse number="19">Ona sãote biswạs ar bhage bibek dohojoṅme. Adom hoṛ do bibek reakʼ katha bako ańjometʼkante biswạsre tạkicʼakʼko janam ocoyeda.</verse>
				<verse number="20">Onko hoṛ modre Humenaeos ar Aleksander hõ menakʼkinạ. Onate unkin do Soetanakʼ tireń aṛakʼ akatʼkinạ, jemon noa sikhạunakin ńam baṅma, Isor opomane do baṅ ṭhika.</verse>
			</chapter>
			<chapter number="2">
				<verse number="1">Pạhilregeń meneda, sanamko lạgitʼ nehõr, koe, aroj ar gun manao hoyokʼ ma.</verse>
				<verse number="2">Nonka leka rapajko ar napṛakʼ hudạwanko lạgitʼ hõ koejoṅ hoyokʼa, jemon Isor bhokti ar dhoromte man salakʼ khạtir ar sulukte din bon khemao daṛeakʼ.</verse>
				<verse number="3">Aboren babańcaoicʼ Isorakʼ mẽtʼãhã samaṅre ona do bhagegea ar onatege uni doe kusikʼa.</verse>
				<verse number="4">Uni doe menjoṅkana sanamkoge jemon kại khon bańcaoko ńam ar Mạsi reaṅ sạri khạndritetʼko baḍae daṛeakʼ.</verse>
				<verse number="5">Isor doe mitʼ goṭengea ar mitʼ goṭengeae Isor ar manwakoren dene banar renicʼ hõ. Uni doe hoyokʼ kana Jisu Mạsi.</verse>
				<verse number="6">Uni do sanam manwako chaḍaoko reakʼ dam lekate acʼakʼ jiwigeye emena. Isore ṭhik dohoakatʼ oktere ona reaṅ goha do em akana,</verse>
				<verse number="7">ar noa goha emokʼ lạgitʼ Isor do lại jạhiricʼ, apostol ar boṅgan hoṛ jạtrenko ṭhen biswạs ar sạriạkʼren cecetʼicʼe bahal akadińạ. Iń do sạriakʼgeń roṛeda, eṛe do baṅ.</verse>
				<verse number="8">Ińakʼ monejoṅakʼ do noage herel hopon do sanam jaegare edre se jhogṛa baṅkate sapha monte sonot ti tulkate jemonko koejoṅ.</verse>
				<verse number="9">Noa hõń khojkana maejiuko do mạ̃hir ar bhage bud akel salakʼ horokʼ bandere sambṛaokʼ ar lek lekako sajaokʼma. Onko do nana parkan galaṅ upʼ ar sona se mạnik se damanakʼ kicricʼkote aloko sajaokʼma.</verse>
				<verse number="10">Ona bodol bhage kạmikoteko sajaokʼma. Okoe maejiu apnar do Isor bhokti kanako menteko monejoṅkan onko maejiu lạgitʼ do onka hoyokʼge lek kana.</verse>
				<verse number="11">Maejiuko do hapegeko tahenma ar purạ puri tabere tahẽkateko cetʼ joṅma.</verse>
				<verse number="12">Lại cecetʼre ar herel cetanre mạliki calao do okoe maejiu hõ bạń aṛakʼako kana. Bickom onko do thirgeko tahenma.</verse>
				<verse number="13">Ente pạhilre Adamgeye gaṛhao maṛaṅlena; ar ona tayom do hawage.</verse>
				<verse number="14">Ona chaḍa Adam do bae bulạu maṛaṅ ocolena, menkhan maejiugeye bulạu ocolena ar Isorakʼ hukume bebataokeda.</verse>
				<verse number="15">Menkhan maejiuko do gidrạ janamko hoteteko bańcaokʼa; khạjuk sambṛao salakʼ biswạs ar dulạṛ ar sonotokʼreko tahẽ idikʼ.</verse>
			</chapter>
			<chapter number="3">
				<verse number="1">Noa katha do sạrikangea je, jãhãe manḍerren ạyuricʼ hoyokʼe menjoṅkan khan uni do mitʼṭen bhage kạmi lạgitʼgeye gagojokʼ kana.</verse>
				<verse number="2">Onate manḍer ạyuricʼ do nonkanicʼ hoyokʼ jạruṛa jemon okoe hõ uni do aloko dusi daṛeae. Uniren do mitʼṭen erae tahentaema. Uni do sote ar apnarte sambṛaokʼicʼ ar bhage bud akel tahen jạruṛtaea. Uni do soṛa ar peṛayicʼ hoyokʼ jạruṛtaea. Ar eṭakʼko cetʼako reakʼ daṛe hõ tahen jạruṛtaea.</verse>
				<verse number="3">Uni do ńu bulokʼicʼ ar dadalicʼ aloe hoyokʼma, jhogṛayicʼ ar ṭaka-poesa lalocicʼ hõ alo, bickom mạ̃hiranicʼe hoyokʼma.</verse>
				<verse number="4">Uni do lek leka apnarakʼ gharońj reakʼ jotowakʼe ạyurma, uniren gidrạko do bataoko ar mạ̃hirankoko hoyokʼma.</verse>
				<verse number="5">Jãhãe apnarakʼ gharońj calao bae baḍae khan uni do cekate Isorakʼ manḍer doe jotona?</verse>
				<verse number="6">Manḍerren ạyuricʼ do nawa biswạsi hoṛ hõ alo jemone hoyokʼ, ente nawa biswạsicʼ do bạḍạiteye phulạukʼa ar Soetan reakʼ bicạrreye khańjo botecʼkokʼa.</verse>
				<verse number="7">Bahre hoṛko ṭhen uniakʼ do bhage goha tahen jạruṛtaea, jemon durnamre ar Soetanakʼ jhạlire aloe ńurokʼ.</verse>
				<verse number="8">Onkage sapʼdapʼko hõ manot ocokʼ lek jemonko hoyokʼ ar bar mocawanko leka do alo. Onko do ńu bulokʼko hõ jemon aloko hoyokʼma, ar laloc secʼ hõ alo jemonko ạwilokʼ.</verse>
				<verse number="9">Onko do sapha bibekte jemon Mạsiakʼ dhorom biswạs reakʼ sạri okoakʼko sapʼ doho daṛeakʼ.</verse>
				<verse number="10">Laharege biḍạu maṛaṅko hoyokʼa, ar inạ tayom bin dusạnko sạbudlen khan onko do sapʼ dapʼkoko hoedaṛeakʼa.</verse>
				<verse number="11">Onkage onkoren bạhuko hõ manot ocokʼ lekko hoyokʼma. Onko do eṭakʼkoakʼ aloko okta baṛaema ar apnar sambṛao akanko tahenma. Ar jotowakʼre jemon pạtiạrankoko hoyokʼ.</verse>
				<verse number="12">Sapʼdapʼicʼren hõ mitʼṭen bạhui tahentae ma. Uni do acʼren gidrạko ar acʼakʼ gharońj mońjteye calao ma.</verse>
				<verse number="13">Okoe sapʼdapʼicʼ bhageye kạmikan uni do manote ńama ar Jisu Mạsire pạtiạu iạte uniakʼ ontor do dilte perejokʼtaea.</verse>
				<verse number="16">Isor bhokti reakʼ sạri okoakʼ je maraṅge ona do jotokogeko aṅgoca. Ona sạritetʼ do noage, Uni do manwa lekateye sodorena; ar Jiureye dhorom ocoyena; serma goḍet do uniko ńelledea; sanam jạtko ṭhen uni reaṅ porcarlena; dhạrtiren hoṛko do unireko pạtiạuena; ar serma ṭhonokre uni doe rakapʼ ocoyena.</verse>
			</chapter>
			<chapter number="4">
				<verse number="1">Sonot Jiu do pusṭạuteye menakada, darakan dinkore adom hoṛ do biswạs khonko bhingṛạukʼa ar bulạu jiuko ar bạṛicʼ jiukoakʼ bintiko moneakʼa.</verse>
				<verse number="2">Bibek goṛdho akan nonkan eṛe hoṛkoakʼ phạsiạrate nonka do hoyokʼa.</verse>
				<verse number="3">Noko do manwa baṅ baplakʼ lạgitʼko hukumako kana ar adom adom jomakʼ jojomko baron kana. Menkhan biswạsiko, okoe do Isorakʼ sạriakʼtetʼko baḍae akatʼ, onko do gun manao joharkateko jomma ar onatege Isor do noako jomakʼe sirjạu akada.</verse>
				<verse number="4">Isore sirjạu akatʼ sanamakʼge bhagegea, onate okaṭakʼ hõ bạṛicʼ hudiskate giḍikakʼ lek do baṅkana; menkhan ona do jemon gun manao joharkate ataṅokʼ,</verse>
				<verse number="5">ente Isorakʼ katha ar koete ona do sonot ocokʼ kana.</verse>
				<verse number="6">Am do noako reaṅ boehakom bujhạuako khan enḍekhan Mạsiakʼ dhorom biswạs reakʼ okaṭakʼ sạri ar bhageakʼ sikhnạtem manaoetʼkan, onate Mạsi Jisuren mitʼṭen bhage sapʼ dapʼicʼem hoyokʼa.</verse>
				<verse number="7">Bhõnḍ ar alatʼ bakatʼ kạhniko khon sahaṛ akae tahenme; ente onako do haṛam ar buḍhikoakʼ benaoakʼ kạhni kana. Ona khon bickom Isor bhokti lạgitʼ hewakʼme.</verse>
				<verse number="8">Hoṛmo bhańjaore thoṛa porho do ńamokʼgea, menkhan Isor bhokti do joto secʼ khon porhowanakʼ kana; onare do nahakʼ reakʼ ar darakan jion reakʼ as menakʼa.</verse>
				<verse number="9">Noa katha do sạrikangea ar sanam secʼte ataṅ reakʼ hõ lek kana.</verse>
				<verse number="10">Onate murukte bon mehnoteda arbon lạgiạ paṛao akana, ente abo do jiwetʼ Isorre bon as akana. Uni do sanam manwakoren babańcaoicʼ kanae, asokaete okoe unireko pạtiạu akan.</verse>
				<verse number="11">Ar noako babotre am do hukum emakom ar cetʼakome.</verse>
				<verse number="12">Amakʼ koṛa umer do okoe hõ aloko neṅghaotam ma. Menkhan pạtiạuko lạgitʼ nạmuna hoyokʼme, amakʼ kathare, amakʼ cạl-colonre, amakʼ dulạṛre, amakʼ biswạsre ar sonotre.</verse>
				<verse number="13">Ar iń ạuriń hijukʼ hạbicʼ am do biswạsikom sikhạu paṛhaokoa, sonot sostorkom paṛhao ańjomakoa, ar lại cecetʼakʼge moneakʼme.</verse>
				<verse number="14">Manḍerren murubiko capokateko koeyatʼme tahẽkanre nạbi lekate katha roroṛ hotete okaṭakʼ dan ematʼme tahẽkan, ona daya dan do alom ḍhilạua.</verse>
				<verse number="15">Noako kạmi idire mone lagaome; ar onakorege tahẽakan tahenme. Jemon sanamkoko ńelme, am dom laha idikʼkana mente.</verse>
				<verse number="16">Am apnar reaṅ ar amakʼ lại cecetʼre sontor akae tahenme. Ar onakore tahẽ akae tahenme, entem onka lekhan apnar hõm bańcaokʼa, ar okoeko ańjomtam onko hõm bańcaokoa.</verse>
			</chapter>
			<chapter number="5">
				<verse number="1">Haṛam hoṛko dos udukʼakore ãṭ kathate alope metakoa; bickom baba leka ạjijakope. Ar juạnko do aperen boehako leka bujhạukope.</verse>
				<verse number="2">Buḍhi hoṛko do gogo leka, ar kom umerren maejiuko do miserako leka napaete bujhạukope.</verse>
				<verse number="3">Okoe rạnḍi maejiuren celege bạnukʼko onko tojbijkope.</verse>
				<verse number="4">Menkhan jãhãe rạnḍi maejiuren gidrạ se goṛom gidrạko tahen khan onko gidrạko se goṛom gidrạkoge pạhilte jemon apan apin gharońjre Isor bhoktiko udugma. Nonkate onko do eṅgat-apat se baba haṛamkoakʼ dulạṛ reakʼ rinko hala ruạṛ daṛeakʼa, ar noatege Isor doe kusikʼa.</verse>
				<verse number="5">Okoe rạnḍi maejiuren celege bạnukʼko uni do Isor ṭhen bhorsa akan ar siń sạṭupʼ koejoṅ ar nehõrakane tahenkana.</verse>
				<verse number="6">Menkhan okoe rạnḍi maejiu acʼakʼ kusi leka jione khemaoetʼkan uni do jiwetʼ menaere hõ gocʼicʼ lekae hoeakana.</verse>
				<verse number="7">Onko do noako babotre hukumakope jemon okoe hõ aloko dusi daṛeako.</verse>
				<verse number="8">Okoe acʼren peṛako, asokaete apnar gharońjrenko bae ńel jutko uni do biswạse baṅ akada; ar bepạtiạuicʼ khon hoe bạṛicʼgea.</verse>
				<verse number="9">Rạnḍi maejiu do pe isi bochore parom akatʼ khan ar mitʼ herelrege jãwãe akane tahẽkana mente baḍaelen khan enḍekhan uni do tạlikare ńutume ol caṛhao ocoetaema.</verse>
				<verse number="10">Ona chaḍa bhage kạmire uniakʼ ńutum do tahen hoyokʼtaea. Ona bhage kạmiko modre gidrạ ạsul harako, bidesiạko peṛa sãohãko, sonot hoṛkoakʼ jaṅga ạbuktako, dukokʼko sohotʼko ar sanam lekan bhage kạmire uni do lạgiạ paṛao akae jemone tahen.</verse>
				<verse number="11">Kom umerren rạnḍi maejiuko do alope ol caṛhaokoa, ente tinre hoṛmo reakʼ jala rakapʼakoa unre Mạsi bako botoraete, jãwãeyokʼgeko khoja.</verse>
				<verse number="12">Noate onko do lahateakʼ gokʼakʼ rạputʼkate akore sạjạiko ạgujoṅa.</verse>
				<verse number="13">Ona chaḍa onko do oṛakʼ oṛakʼko ajare baṛaete kuṛhnikʼko ceda. Eken kuṛhnikʼko ceda ona do baṅ, menkhan nilạjiạ katha ar eṭakʼkoakʼko oktawa ar baṅ ganoakʼ kathakoko roṛa.</verse>
				<verse number="14">Onate iń do noań hukumape kana, kom umerren rạnḍi maejiu doko baplakʼma, arko gidrạ eṅgatokʼma, apan ạpin gharońjko ńel todarotma ar teṅgo daramicʼe oktae reakʼ jãhãn dão aloko emaema.</verse>
				<verse number="15">Ente adom adom rạnḍi maejiuko do ńitrege Soetanakʼ hor secʼko ghańjeṛ akana.</verse>
				<verse number="16">Mạsire biswạs akan jãhãe maejiuakʼ oṛakʼre rạnḍi maejiuko tahen khan unige onko maejiukoe ńel todarotko ma. Noko rạnḍi maejiuakʼ dạyik do manḍerre alo paṛaokʼma, menkhan okoe rạnḍi maejiuren celege bạnukʼko manḍer do onkoe ńel todarotkoma.</verse>
				<verse number="17">Manḍerren maraṅ mukhiyạko okoe bes okocʼte manḍerko calaoetʼkan, ar okoe do Isorakʼ kathako porcaretʼkan ar lại cecetʼreko mehnotetʼkan, onko do dobṛa manot ocokʼ lek kanako.</verse>
				<verse number="18">Sonot sostore meneda, “Phosol enokʼ jokhecʼ ḍaṅgra do moca alom toltaea.” Arhõ olakana, “Kạmiyicʼ do acʼakʼ kuṛại ńam lek kanae.”</verse>
				<verse number="19">Bar se pe hoṛakʼ goha begorte manḍerren jãhãe mukhiyạ birudre jãhãn dos reakʼ katha alom luturakʼa.</verse>
				<verse number="20">Okoe mukhiyạko kạkạitegeko tahen onko do manḍerren sanam hoṛko samaṅre nisṛạukom jemon eṭakʼ mukhiyạko hõ botor tahentako.</verse>
				<verse number="21">Isor ar Jisu Mạsi ar bachao akan serma goḍetko samaṅreń kạjiạ̃uetʼme kana, okoe secʼ hõ baṅkate noako kạmime ar mẽtʼãhã beṅgetʼakʼte cetʼ hõ alom kạmiya.</verse>
				<verse number="22">Usạrate okoe cetanre hõ ti capokate jãhãn hudạre alom bahalea, ar eṭakʼkoakʼ kạikore hõ alom bhạgiạrikʼa, ar napaete tahenme.</verse>
				<verse number="23">Ghane ghanem nijorokʼkante hajam lạgitʼ thoṛa thoṛate darkha rasa ńũiyme, ar eken dakʼ do alom ńũiya.</verse>
				<verse number="24">Adom adom hoṛakʼ kại do nunạkʼ sodorgea je, ona reakʼ bicạr do laharege hoeakana. Arhõ adom adom hoṛ do kạiye pańja idiyetʼkoa.</verse>
				<verse number="25">Onkaleka bhage kạmiko do pusṭạute sodorgea; ar okako eṭakʼ lekateakʼ kan, onako hõ danaṅ do baṅ tahena.</verse>
			</chapter>
			<chapter number="6">
				<verse number="1">Okoe golamiko khạṭaokʼkan onko sanamkoge akoren kisạ̃ṛko manot ocokʼlek menteko bujhạukoma, jemon okoe hõ Isorakʼ ńutum ar aboakʼ sikhạuna aloko nindạu daṛeakʼ.</verse>
				<verse number="2">Okoeṭakʼ golam Mạsire biswạs akan ar kisạ̃ṛakʼ gobolre menae uni do biswạsi boeha mente kisạ̃ṛ aloe nihạtema bickom artetʼ bes okocʼte uniakʼ golam reakʼe kạmima, ente uniakʼ kạmite okoeye upkạrokʼkan uni doe pạtiạrgea ar uniren do dulạṛiạ kanae. Ar am do noako katha cetʼakome ar sikhạu paṛhaokom.</verse>
				<verse number="3">Jãhãe hoṛ judạwakʼe lại cecetʼ khan ar sạriakʼ kathako, metakʼme aboren Probhu Jisu Mạsiakʼ kathako ar Isor bhokti sikhạunako bae aṅgoc enḍekhan uni do bạḍạiteye phulạu akana.</verse>
				<verse number="4">Uni do cetʼge bae baḍaere hõ jhogṛa ar katha rapṭa rạpṭire ạḍi bạ̃ṛtiye capao akana. Noako reakʼ jo do hiskạ, jhogṛa, nindạu, bạṛicʼ hudis,</verse>
				<verse number="5">ar mon baṅgla bhat akantako hoṛko talare mitʼ talao gulmal. Noko hoṛkore Isorakʼ sạritetʼ do bạnukʼa; Mạsiakʼ dhorom pạtiạu onko do dhạrti secʼte mitʼṭen lab reakʼ upại menteko bujhạueda.</verse>
				<verse number="6">Menkhan kusi monte Mạsiakʼ dhorom biswạs lekate colonle khan do maraṅ labjoṅakʼ kangea.</verse>
				<verse number="7">Dhạrtire abo do cetʼge babon ạgu dara akada ar dhạrti khon hõ cetʼge babo idi daṛeakʼa.</verse>
				<verse number="8">Onate jomakʼ ar horokʼ bandeakʼ tahen khan abo do dhirpur akae bon tahenma.</verse>
				<verse number="9">Menkhan okoe kisạ̃ṛokʼ hoyokʼ sanayetʼko onko do aema lekan biḍạu ar jhạlikoreko paṛaokʼa, ar nonkan bebuj ar laloc mon janamakoa, one onate maraokʼ ar nosṭokʼre hoṛkoe unumetʼko.</verse>
				<verse number="10">Ente sanam lekan bạṛicʼakʼ reakʼ rehetʼ do ṭaka-poesa bạ̃ṛti dulạṛ khonge. Ḍher hoṛge ona reakʼ lalocte Mạsiakʼ dhorom pạtiạu khonko ocokʼ akante apnarre ạḍi okocʼ dukteko sobokʼ tapʼakana.</verse>
				<verse number="11">Menkhan am do Isorren hoṛ kanam; noako khon men ńirjoṅme. Ar dhorom, Isor bhokti, biswạs, dulạṛ, sobori, ar mạ̃hir baṛe khudạu me.</verse>
				<verse number="12">Mạsire biswạs iạte bhage lạṛhại ma lạṛhạime. Oka jaejug jion lạgitʼ Isore hohoakatʼme ona sapʼakae tahenme. Am do ạḍi utạr hoṛko samaṅre amakʼ biswạs reakʼ goham emleda.</verse>
				<verse number="13">Isor, okoe do sanamakʼe jiwetʼ ocoyetʼ ar Mạsi Jisu, one uni do Pontus Pilạt ṭhen sạriakʼ reakʼ gohae emletʼ, uni Isor ar Jisu Mạsi samaṅre iń do noań hukumam kana,</verse>
				<verse number="14">aboren Probhu Jisu Mạsi ạuriye sodorokʼ hạbicʼ ińakʼ hukumko doho idime, jemon okoe hõ aloko neṅghao daṛeam.</verse>
				<verse number="15">Uni maraṅ bhạgan Isor, one uni eskar cakʼlaoicʼ ar rapajkoren raj ar Probhukoren Probhu kan, unige acʼakʼ okte nạpitre Mạsiye sodorea.</verse>
				<verse number="16">Isor do gujukʼ gobolren doe baṅkana. Uni do nonkan marsalreye tahenkana one okare okoe manwage bako sen daṛeakʼ. Ar okoe manwa hõ uni do tisge bako ńṭoṭhadea ar bako ńel daṛeaea; uniakʼge man ar jaejug daṛe do. Amen.</verse>
				<verse number="17">Noa puriren kisạ̃ṛko hukumakome jemon onko do aloko usul monokʼ ar nasaokʼ dhonre aloko bhorsakʼma, menkhan Isorrege bhorsa akaeko tahenma. Unige mạṅgnite jotowakʼe kulạu anṭao abon kana rạskạte beohar joṅ lạgitʼ.</verse>
				<verse number="18">Kisạ̃ṛko hukumakome onko do eṭakʼ hoṛ jemonko bhạlạiko, ar bhage kạmikoreko kisạ̃ṛokʼ, ar em hạṭińko ar mãyã monanko hoyokʼ.</verse>
				<verse number="19">Noate apnar lạgitʼ nonkan dhonko jogao joṅa one oka do darakan dinko lạgitʼ mitʼṭen keṭecʼ rehetʼ lekako hoyokʼte, sạriakʼ reakʼ jionko sapʼ dohojoṅ.</verse>
				<verse number="20">E Timothi, oka jogao doho lạgitʼ jimạ akawatʼme ona do bes okocʼte horho doho akae tahenme; ạuṛiakʼ akel reakʼ bebhokti roṛ ar eṛe cecetʼakʼ khon sahaṛ akae tahenme.</verse>
				<verse number="21">Adom adom hoṛ do nonkan akel reakʼ dạbikate Mạsiakʼ dhorom pạtiạu khonko ocokʼ akana. Isore dayawape ma.</verse>
			</chapter>
		</book>
		<book number="55">
			<chapter number="1">
				<verse number="1">Mạsi Jisu hotete jaejug jion reakʼ gokʼakʼ lekate Isorakʼ monejoṅ leka iń Pạul do Mạsi Jisuren mitʼṭen apostoliń hoeakana.</verse>
				<verse number="2">Noa ciṭhi iń do ińren dulạriạ hopon Timothi ṭheniń oleda. Isor Baba ar aboren Probhu Jisu Mạsi do daya bhor ar suluke danamma.</verse>
				<verse number="3">Ińren mare hapṛamko cetʼleka Isorko sewawaekan tahẽkan onkage ińhõ sapha bibekte Isoriń sewawae kana; ar am lạgitʼ siń sạṭupʼ koejoṅ jokhecʼ iń do uniń sarhaoede kana.</verse>
				<verse number="4">Ar amakʼ mẽtʼ dakʼ disạkate am tulucʼ ńapamokʼ iń cuṭ cuṭokʼ kana, jemon ińakʼ mon rạskạte perejokʼtiń.</verse>
				<verse number="5">Amakʼ ontorre menakʼ sạri biswạs reakʼ katha hõ disạ menakʼ getińa. Ar noa biswạs do amren goṛom ayo Loisre ar amren eṅgam Eunikere girobas akan tahẽkana, ar ińiń baḍaea, noa biswạs do amakʼ ontorre hõ menakʼgea.</verse>
				<verse number="6">Onate iń do arhõ noa kathań disạ ocoyetʼme kana, jemon ińakʼ tikin capote amre menakʼ Isorakʼ daya danem salgao aroe.</verse>
				<verse number="7">Ente Isor do ḍurukiạ jiu do bae emakatʼbona; bickom nonkan jiugeye emakana, one okaṭakʼre do daṛe, dulạṛ ar apnar sambṛaokʼ reakʼ ektiạri menakʼ.</verse>
				<verse number="8">Onate aboren Probhu reaṅ goha emokʼ do alom lajaokʼa, ar uni iạte hajotre minạń, onate hõ alom lajaokʼa. Ona bodolte Isor okaṭakʼ daṛeye emakatʼme ona daṛete uniakʼ bhage sombat porcar lạgitʼ iń tulucʼ duk jomme.</verse>
				<verse number="9">Isorge aboakʼ kại khone bańcao akatʼ bona ar sonot jion khemao lạgitʼe hohoakatʼbona. Aboakʼ jãhãn kạmiko lạgitʼ do baṅ, bickom uniakʼ monsubạ ar daya lạgitʼgeye kạmi akada. Dhạrti sirjạu laha khonge Mạsi Jisu hotete uni do acʼakʼ daya dane emakatʼ bona,</verse>
				<verse number="10">Menkhan ńitokʼ aboren babańcaoicʼ Jisu Mạsi do noa dhạrtiteye hecʼente ona dayaye sodorakada. Mạsi do morone bhagao akada ar bhage sombat hotete bin maraokʼ jion reakʼ kathae sodorakada.</verse>
				<verse number="11">Ar noa bhage sombat lạgitʼge uni do jạhiricʼ, apostol ar cecetʼicʼ menteye bahal akadińạ.</verse>
				<verse number="12">Ar ona iạte noako dukiń jomakada; ar enrehõ bạń lajaokʼ kana, enteń baḍaea okoereń bhorsa akana mente. Iń doń khạṭi akawana, uni ṭhen okań dohoakatʼ ona do Mạsiakʼ hijukʼ din hạbicʼ rukhiyạ lạgitʼ daṛe menakʼtaea mente.</verse>
				<verse number="13">Iń ṭhen khon okam ańjomakatʼ ona sạriakʼ reakʼ sikhnạt do nạmuna lekate sapʼ dohoeme; ar Mạsi Jisu tulucʼ jopoṛao iạte aboakʼ ontorre oka dulạṛ ar biswạs janamakan ona sapʼ dohojoṅme.</verse>
				<verse number="14">Isor okaṭakʼ rukhiyại lạgitʼe emakatʼme ona horho doho akae tahenme aboreye girobas akan sonot Jiu hotete.</verse>
				<verse number="15">Noa dom baḍaegea, Ạsiạ disạmren sanamkoge ińko dea giḍiakadińa. Onko modre Phugelus ar Hermogenes hõ menakʼkinạ.</verse>
				<verse number="16">Onesiphoros gharońjrenko Probhui mãyã akoma; uni do ạḍi dhaoye cerṭha ocoakadińa, ar ińakʼ hajot iạte bae lajaolena.</verse>
				<verse number="17">Romreye tahẽkanre uni do jidkateye sendra ńamledińạ.</verse>
				<verse number="18">Ephesusre okalekae sapʼ dapʼetʼ tahẽkan, ona do bes okocʼtem baḍaegea. Probhui danae ma, jemon Mạsiakʼ hijukʼ dinre Probhu ṭhen khon mãyãe ńam.</verse>
			</chapter>
			<chapter number="2">
				<verse number="1">Ado E bachatiń, Mạsi Jisuakʼ dayate am do daṛeanicʼ hoyokʼme.</verse>
				<verse number="2">Aema gohako talare ińakʼ mocate okako cecetʼakʼem ańjomakatʼ ona sapʼ dohoe lạgitʼ am do nonkan hoṛko jimạwakome one okoe do eṭakʼko hõko cetʼ daṛeako.</verse>
				<verse number="3">Mạsi Jisuren mitʼṭen lek lekanicʼ sipạhi leka am do ale sãote duk sahaome.</verse>
				<verse number="4">Lạṛhại senkate okoe hõ gharońj reakʼ do bako dạndikʼa, jemon sipạhi lekate okoeye bhurtikede uniye kusi ocoye.</verse>
				<verse number="5">Onkage haparaokʼ enecʼre seletʼkate jãhãege niạm lekate bae enecʼ khan uni do jid ṭupri bae ńama.</verse>
				<verse number="6">Mehnotetʼkan casage pạhilre do phosol reakʼ bhag hatao lek kanae.</verse>
				<verse number="7">Iń okań menetʼkan ona do alom bhabnakʼa, ente Probhuge jotowakʼ reaṅ bujhạu lạgitʼ daṛeye emama.</verse>
				<verse number="8">Jisu Mạsi reaṅ noa katha disạ dohoeme, uni do gocʼko khone jiwetʼ beretʼ ocolena ar Dạud bõsren hoṛe tahẽkana. Okaṭakʼ bhage sombat iń porcaretʼkan onarege noa katha do ol menakʼa,</verse>
				<verse number="9">ar noa bhage sombat porcar iạte iń do duk sasetiń jomakada; ar dusiakatʼ hoṛ leka tol hõń tol ocolena. Menkhan Isorakʼ katha do baṅ tolakana.</verse>
				<verse number="10">Onate Isor okoeye bachao akatʼko onko lạgitʼ jotowakʼ iń sahao akada, jemon onko hõ Jisu Mạsi hotete kại khon bańcaoko ńam ar jaejug ṭhonokko hameṭ joṅ.</verse>
				<verse number="11">Noa katha do sạri kana je, Mạsi tulucʼ bon gocʼ akan khan, enḍekhan uni tulucʼ jiwetʼ hõ bon tahena.</verse>
				<verse number="12">Sombhuri katebon sahao daṛeakʼ khan, enḍekhan uni tulucʼ raj hõ bon calaoa. Ar uni bon baṅle khan, enḍekhan uni hõ aboe baṅbona.</verse>
				<verse number="13">Abo do bepạtiạrko bon hoelenre hõ uni do pạtiạricʼgeye tahena, ente acʼtetʼ do ohoe baṅ daṛelena.</verse>
				<verse number="14">Noako katha do hoṛko disạ ocokom. Ar Isor samaṅre sontorkom jemon ạuṛiakʼ kathakote aloko reṭepeṭekʼ. Noa reakʼ do cetʼ damge bạnukʼa, bickom okoe onako ańjom onko doko bangla bhaṭokʼa.</verse>
				<verse number="15">Okoe cetanre Isor doe dhirpurge, metakʼme, okoeakʼ do lajaokʼ reakʼ jãhãn karonge bạnukʼ onkan kạmiyạ hoṛ lekate ar sạriakʼ reakʼ katha ṭhikteye beoharetʼkan onkan hoṛ leka apnartetʼ Isor samaṅre teṅgokʼ lạgitʼ kurumuṭuime.</verse>
				<verse number="16">Isor be bhokti ar bạṛicʼ kathako khon sahaṛokʼme, ente nonkan katha iạte hoṛkoakʼ monre Isor bhokti do kom idikʼa.</verse>
				<verse number="17">Okoe nonkan kathako roṛ onkoakʼ cecetʼakʼ do sea buḍurokʼ ghao leka pasnao idikʼa. Ar nonkan hoṛko talarege Humenaeos ar Philetus hõ menakʼkinạ.</verse>
				<verse number="18">Nukin do Isorakʼ sạriakʼ khonkin sạṅgiń akana. Unkin dokin meneda, biswạsiko do gocʼko khon laharegeko beretʼakana. Nukin do adomkoakʼ biswạskin nosṭoyetʼtakoa.</verse>
				<verse number="19">Enrehõ Isorakʼ gathaoakʼ kajak rehetʼ do teṅgo akana, ar ona cetanre mohor chapakatʼ leka noa kathako ol menakʼa, “Probhu do acʼrenkoe baḍaeyetʼkoa, ar okoe do Mạsi Probhu menteko hohoaekan onko do sanam bedhorom kạmi khonko sahaṛokʼma.”</verse>
				<verse number="20">Eken napṛakʼ oṛakʼrege sona ar rupạ reakʼ bhajanko tahena ona do baṅ, menkhan kaṭ ar hasa reakʼ bhajan hõ tahengea. Onako modre adomakʼ do manot lạgitʼ ar adomakʼ do bemanot lạgitʼ beoharokʼa.</verse>
				<verse number="21">Okoe do noako nicạṛ kạmiyakʼ bhajan leka kanko, onko khon pharakokʼte jãhãe apnare saphakʼ enḍekhan uni do nonkanakʼ bhajan lekae hoyokʼa okaṭakʼ do manot lạgitʼ beoharokʼkan. Sonot lạgitʼge uni doe bachao doho ocokʼa, uni do Probhuakʼ kạmireye lagaokʼa ar sanam lekan bhage kạmi lạgitʼ tear akane tahena.</verse>
				<verse number="22">Juạn umer reakʼ bạṛicʼ sanako khon ńirjoṅme ar sapha ontorte Probhuko hohoaekan onko tulucʼ dhorom, pạtiạr, dulạṛ ar suluk baṛe khudạume.</verse>
				<verse number="23">Lelha, hohakʼ ar reṭe peṭekʼre alom seledokʼa, ente am dom baḍaegea onako do jhogṛae janam ocoea.</verse>
				<verse number="24">Okoe doe Probhuren gutikan, uni do jhogṛakʼ baṅ lektaea, bickom sanamkore daya tahentaema. Uni do eṭakʼko cetʼako reakʼ daṛe ar sahao gun tahen hoyokʼtaea.</verse>
				<verse number="25">Okoe uni birudreko teṅgokʼ onko do mạ̃hir salakʼe cetʼako ma. Ona cecetʼakʼ do noa asteye emakoma, Isor do mon ạcur reakʼ ạte emakote onko do Isorakʼ sạriakʼtetʼ reakʼ khạndritetʼ jemonko baḍae daṛeakʼ.</verse>
				<verse number="26">Onate onko do Soetanakʼ jhạli khonko ńir paskaokʼa, ente Soetan do acʼakʼ sana purạu lạgitʼge onkoe sapʼ dohoakatʼko tahẽkana.</verse>
			</chapter>
			<chapter number="3">
				<verse number="1">Noa katha baḍaeme je, mucạtʼ dinkore ạḍi muhin reakʼ okteko hijukʼa.</verse>
				<verse number="2">Manwa do eken apnargeko dulạṛokʼa, onko do ṭaka-poesako dulạṛa, usul monan ar nindạukoko hoyokʼa, durnamko gahaoa, ar eṅga apa bebataokoko hoyokʼa. Onko do bebatao ar bebhoktikoko hoyokʼa,</verse>
				<verse number="3">onkore dulạṛ do baṅ tahena, onko doko jhogṛakʼa menkhan bako miṭmaṭa. Onko do eṭakʼko reakʼko oktawa, ar apnar do bako sambṛao daṛeakʼa, kurmutạhakoko hoyokʼa, ar bhageakʼ doko hirkhạwakʼa.</verse>
				<verse number="4">Onko do eṛe, ṭhok ar bạḍạite phulạu akanko hoyokʼa. Isor bạgikate rij-roṅge bạ̃ṛtiko dulạṛa.</verse>
				<verse number="5">Onkoakʼ bahretetʼem ńelle khan Isor bhokti menakʼtakoa mentem bujhạukea, menkhan Isor bhokti reakʼ daṛege onko doko baṅetʼkana. Nonkan hoṛko khon do pharak akae tahenme.</verse>
				<verse number="6">Nonkan hoṛko modre adomko do oṛakʼ oṛakʼ bolokate lilhi ạimạiko hatetʼkoa, one okoe do kại ghạṭiteko ten akan; onko do nana parkan bạṛicʼ sanateko ạyur ocokʼkana.</verse>
				<verse number="7">Onko do siń sạṭupʼ sikhnạt reakʼ kathako ańjomeda, menkhan tishõ Isorakʼ sạriakʼ reakʼ khạndritetʼ do bako bujhạu daṛeakʼ kana.</verse>
				<verse number="8">Cetʼleka Jannes ar Jambres do Mose birudrekin teṅgolen onkage noko hoṛko hõ ona sạriakʼ birudreko teṅgon kana. Nokoakʼ mon do bạricʼgetakoa ar Mạsiakʼ dhorom biswạs reakʼ jãhãn cinhạge onkore baṅ ńamokʼ kana.</verse>
				<verse number="9">Menkhan onko do ar bako laha daṛeakʼa, ente Jannes ar Jambresakʼ lelhatetʼ cetʼleka sanamko ṭhen pusṭạute sodorlen onkage onkoakʼ lelhatetʼ hõ sanamko ṭhen sodorokʼa.</verse>
				<verse number="10">Am do ińakʼ sikhnạt, cạl-colon, monsubạ, biswạs, sahao daṛe, sombhuri ar dulạṛ do bestegem nirik akada.</verse>
				<verse number="11">Ona chaḍa Antiokiạre, Ikoniumre ar Lustrạre paṛao ạdiń tahẽkan santaokoń sahao akatʼ reakʼ katha hõm baḍaegea, menkhan Probhu do onako khone rukhiyạ akadińạ.</verse>
				<verse number="12">Okoe Mạsi Jisu tulucʼ joṛao mitʼkate Isor bhoktite din khemaoko menjoṅkan onko do jotogeko khed ocokʼa.</verse>
				<verse number="13">Menkhan bạṛicʼko ar bhõnḍko do din din artetʼgeko bạṛicʼ idikʼa. Onko do eṭakʼko bhul horteko idikoa ar apnarhõ bhul horteko calakʼa.</verse>
				<verse number="14">Menkhan am do okaṭakʼem cetʼakatʼ ar khạṭi montem biswạs akan onare ṭarhao akae tahenme, ente okoeko ṭhen khonem cetʼakatʼ ona mam baḍaege.</verse>
				<verse number="15">Huḍiń tahen khonge am do sonot sostor khonem cetʼakawana. Ar noa sonot sostorge am do Jisu Mạsire biswạs iạte kại khon bańcao ńam reakʼ bude danama.</verse>
				<verse number="16">Sonot sostor reakʼ mitʼke mitʼ katha do Isor ṭhen khon hecʼakana ar ona do cecetʼakʼre, udgạure, sudhrạukʼre ar dhoromre etokʼ lạgitʼ jạruṛgea,</verse>
				<verse number="17">jemon Isorren hoṛ purạte lek leka hoekate bhage kạmi lạgitʼ sajakanicʼe hoedaṛeakʼ.</verse>
			</chapter>
			<chapter number="4">
				<verse number="1">Mạsire ruạṛ hijukʼ ar uniakʼ raj reaṅ disạ dohoete Isor samaṅre, okoe do jiwetʼko ar gocʼkoe bicạrko uni Jisu Mạsi samaṅre iń do noań hukumam kana.</verse>
				<verse number="2">Isorakʼ katha lại jạhirme; batarre ar bin batarre, am do jao okte lại jạhir lạgitʼ sapṛao akae tahenme; ạḍi sobori salakʼ cetʼakote hoṛkoakʼ dosko udukʼakome, onko sontorkom ar sopolha emakom.</verse>
				<verse number="3">Nonkan okteko hijukʼa tinre hoṛko do sạriakʼ reakʼ sikhnạt bako sahaoa, bickom akoakʼ sana purạu lạgitʼ nonkan aema gurukoko ḍạṅjoṅa okoe do onko kusi ocoko leka sikhnạtko emokʼ.</verse>
				<verse number="4">Onko do Isorakʼ sạriakʼtetʼ reaṅ ańjom baṅkate kạhniko kusiyakʼa.</verse>
				<verse number="5">Menkhan am do sanamakʼre sambṛao akae tahenme, duk sahaome ar Mạsi reaṅ bhage sombat porcarme, ar Isor okako kạmiye emakatʼme ona purạume.</verse>
				<verse number="6">Ente iń do ńit hoń coḍor ocokʼ kana; ar ińakʼ gujukʼ somoe do seṭer akana.</verse>
				<verse number="7">Bhage lạṛhại iń lạṛhại kana, iń lạgitʼ ṭhik akatʼ horre mucạtʼ hạbicʼ iń ńir calao akana ar Mạsiakʼ dhorom biswạsiń sapʼ dohoakada.</verse>
				<verse number="8">Onate iń lạgitʼ dhorom reakʼ jit ṭupri dohoakana. Bicạr dinre dhorom bicạricʼ Probhu do ona kuṛại lekate jit reakʼ malae danạńạ. Ar eken iń eskargeye danạńạ ona do baṅ, menkhan okoe soborikate uniakʼ ruạṛ hijukʼ reakʼko koyokʼ horakatʼ onko sanamkoe danakoa.</verse>
				<verse number="9">Am do kurumuṭuime, jemon hakopako iń ṭhenem hecʼ daṛeakʼ,</verse>
				<verse number="10">ente Demas do nonḍenakʼ dhạrtiye dulạṛetʼkante iń bạgikate Thessolonikiteye calaoena. Ona chaḍa Kreskes do Galatiạteye calaoena ar Titus do Dalmatiạte;</verse>
				<verse number="11">Eken Luk eskarge iń soṅgere menaea. Am do Mark soṅgekate ạgu darayem, ente ińakʼ kạmi lạgitʼ uniakʼ do ạḍi jạruṛ menakʼa.</verse>
				<verse number="12">Tikhikus do Ephesusteń kolkedea.</verse>
				<verse number="13">Troasre Karpos ṭhen hoṛmo reakʼ okaṭakʼ kicricʼ iń hiṛiń oṭowatʼ tahẽkan, hijukʼ jokhecʼ ona baṛe ạgu daraeme. Ona chaḍa guṛhe dohoakan puthiko, biseskaete hartare olakʼ, onako soṅge daraeme.</verse>
				<verse number="14">Okoe Aleksander do tama reakʼe kạmikan uni do ińakʼ ạḍiye loksan akada. Uni okaṭakʼe ceka akatʼ ona do Probhugeye halawaea.</verse>
				<verse number="15">Am hõ uni khon sontorakae tahenme, ente uni do aleakʼ kathako ạḍiye tạkicʼ darametʼ tahẽkana.</verse>
				<verse number="16">Pạhil dhaoiń bicạr ocolenre okoe hõ bako goṛo ạdiń tahẽkana, bickom sanamkogeko bạgi giḍiwạdiń tahẽkana; ona do alo baṛe lekhakʼtako ma.</verse>
				<verse number="17">Menkhan Probhu do iń sãoteye tahẽkana ar daṛeye dan ạdiń tahẽkana. Onate iń do purạte bhage sombatiń porcar daṛeakʼ tahẽkana ar sanam boṅgan hoṛ jạtrenkoko ańjomleda. Isor do dhạcri kulakʼ moca khone rukhiyạledińạ.</verse>
				<verse number="18">Probhu do sanam bạṛicʼakʼ kạmi khone rukhiyạyińạ ar acʼakʼ serma rajreye idi seṭerińạ. Uniakʼge ṭhonok hoyokʼtaema jug cetan jug. Amen.</verse>
				<verse number="19">Priskạ ar Ạkuilạtekin ar Onesiphoros gharońjrenko ińakʼ johar emakom.</verse>
				<verse number="20">Erastus do Korinthreye tahẽyena, menkhan Trophimus do Miletusre ruạkʼgeń bạgi oṭoadea.</verse>
				<verse number="21">Am do kurumuṭuime rabaṅ din ạurire jemon nonḍem hecʼ daṛeakʼ. Eubulus ar Pudens ar Linus ar Klaudiạ ar joto boehakoko joharam kana.</verse>
				<verse number="22">Probhu do am tulucʼ baṛeye tahenma. Isorakʼ daya ape tulucʼ tahẽakan tahenma.</verse>
			</chapter>
		</book>
		<book number="56">
			<chapter number="1">
				<verse number="1">Iń Pạul do Isorren golam ar Jisu Mạsiren mitʼṭen apostoliń hoeakana, jemon Isorre bachao hoṛko biswạs reakʼ horteń ạgu daṛeako, ar Isor bhokti sãote oka sạriakʼtetʼ menakʼ ona baḍae lạgitʼ iń goṛo daṛeako.</verse>
				<verse number="2">Iń do jaejug jion ńam reakʼ aste Mạsiń sewawae kana. Dhạrti ạuri sirjạure bin eṛeyicʼ Isor do noa jion imạń reakʼe gokʼ akawạdińa.</verse>
				<verse number="3">Aboren babańcaoicʼ Isorakʼ hukum leka okań lại jạhiretʼkan ona hotete Isor do acʼakʼ katha ṭhik okteregeye sodor akada.</verse>
				<verse number="4">Mạsire biswạs iạte okoe iń tulucʼe mitʼakan, uni ińren sạriạkʼren hopon Titus ṭhen noa ciṭhiń oleda. Isor Baba ar aboren babańcaoicʼ Jisu Mạsi do daya ar suluke dan apema.</verse>
				<verse number="5">Kret dipre okaṭakʼ kạmi ńit hõ ạuri sạtokʼ ona sạt lạgitʼge iń do amiń doho oṭoakatʼmea. Ar ińiń hukum akatʼme leka mitʼke mitʼ nagraha reakʼ manḍerkore maraṅ mukhiyạko kạmire bahalkom.</verse>
				<verse number="6">Manḍerren maraṅ mukhiyạ do nonkanicʼ hoyokʼ jạruṛaea jemon uni do okoe hõ aloko dusi daṛeae. Uniren do eken mitʼṭen erae tahen ma. Uniren gidrạko do Mạsire biswạsiko hoyokʼ ma, onko do akoakʼ kusi sana leka aloko colon ma ar bebataoko aloko hoyokʼma.</verse>
				<verse number="7">Isor ṭhen khon dạyike ńamakatʼ manḍer ạyuricʼ lekate nonka hoyokʼ jạruṛtaea jemon uni do okoe hõ aloko neṅghaoe. Uni do ḍiṭhạ̃uicʼ do alo, edre godokʼicʼ hõ alo, ńu bulokʼicʼ hõ alo, dalalicʼ hõ alo, lalocikʼ hõ aloe hoyokʼma.</verse>
				<verse number="8">Menkhan uni do peṛayicʼ, bhageakʼ dulạṛicʼ, akelanicʼ, dhoromicʼ, sonoticʼ, ar sambṛaokʼicʼe hoyokʼma.</verse>
				<verse number="9">Isorakʼ pạtiạr katha, okaṭakʼ iń cetʼ akawade, ona do kajakte sapʼ dohoe jạruṛaea, jemon sạriakʼ sikhnạt reaṅe porcar daṛeakʼ ar okoe ona birudreko teṅgokʼ onko jemon bhulkoe udukʼ daṛeako.</verse>
				<verse number="10">Nonkan ḍher hoṛ menakʼkoa okoe do bin gobol ar bokbokaokʼ arko bulạukokan. Okoe do khatnakʼre jorko emetʼkan, iń do nonkanko hoṛakʼ kathageń meneda.</verse>
				<verse number="11">Noko hoṛkoakʼ moca do tubetʼkatako jạruṛa, ente lab joṅ lạgitʼ baṅ ganokʼakʼko cetʼako kana; ar nonkate onko do gharońjkoko ạulạueda.</verse>
				<verse number="12">Onko modren mitʼṭen nạbi do noa kathae meneda, “Kret dipren hoṛko doko eṛegea, bir janwar lekanako, asaṅpoḍa arko lebṛagea.”</verse>
				<verse number="13">Ona goha do sạrigea. Onate ạḍi ajhaṭte onkoakʼ dosko udukʼakome jemon onko do dhorom biswạsre ṭhik lekako sapʼ doho akae tahen,</verse>
				<verse number="14">ar Jihudikoakʼ kạhniko ar sạriakʼko dea giḍiakatʼ hoṛkoakʼ hukum aloko hetawakʼ ma.</verse>
				<verse number="15">Okoeakʼ ontor napaege onko ṭhen do jotowakʼge napaegea, menkhan okoeakʼ ontor bạṛicʼ ar bepạtiạrge onko ṭhen cetʼge napaeakʼ do bạnukʼanaṅ, ente onkoakʼ mon ar bibek do mạilạgetakoa.</verse>
				<verse number="16">Onko do Isorko baḍaeyede kana menteko lạiyạgokʼ kana, menkhan akoakʼ kạmi hotete uni doko baṅekana. Onko do hirkhạ ocokʼko ar bebataoko kanako ar sanam bhage kạmi lạgitʼ doko okạjuạgea.</verse>
			</chapter>
			<chapter number="2">
				<verse number="1">Am do nonka cetʼakome jemon amakʼ katha tulucʼ sạri cecetʼakʼ reakʼ juri tahen.</verse>
				<verse number="2">Haṛam hoṛ do jotowakʼre soteko tahen ma; ar manot ńam lekko hoyokʼma; onko do bhage akelanko, sạri pạtiạu, dulạṛ ar sombhuri mon tahentako.</verse>
				<verse number="3">Onkage buḍhikohõ Isor bhoktikoko hoyokʼma ar bhage sikhnạtkoko emokʼma. Ente eṭakʼko oktawako ar ńu bulokʼ do lek baṅkan takoa.</verse>
				<verse number="4">Enḍekhan juạn maejiukoko lại cetʼ daṛeakoa jemon onko do akoren jãwãetetʼ ar gidrạkoko dulạṛko,</verse>
				<verse number="5">ar apnartetʼko sambṛaokʼma, napaeko tahenma, gharońjko disạima, dayakʼkoko hoyokʼma ar jãwãe gobolreko tahenma, jemon okoe hõ Isorakʼ katha aloko bemanot.</verse>
				<verse number="6">Onkage juạnko hõ hukumakome jemon apnartetʼko sambṛaokʼ.</verse>
				<verse number="7">Sanamakʼrege am do onko ṭhen bhage kạmi reakʼ nạmuna hoyokʼme. Amakʼ cecetʼakʼre bạṛicʼ monsubạ ar baṅ moneakʼ mon jemon alo tahen.</verse>
				<verse number="8">Okoe hõ aloko dusạu daṛeam onate onkan sạri cecetʼakʼ emokʼme, jemon am birudren hoṛko do lajaoreko paṛaokʼ, ente abon reaṅ bạṛicʼ roṛ reakʼ do cetʼge baṅ tahentakoa.</verse>
				<verse number="9">Golamko sikhạu paṛhaokom jemon akoren nij kisạ̃ṛko ṭhen gobol akanko tahen, sanamakʼre kusi ocoko salakʼ, ar aloko ṭenḍosokʼma,</verse>
				<verse number="10">kisạ̃ṛkoakʼ jinisko aloko kombṛoema, bickom sanamakʼre pạtiạr kanako menteko sạbudokʼma, jemon aboren babańcaoicʼ Isorakʼ oka cecetʼakʼ menakʼ ona joto secʼ khon mońj okocʼteko benao rakabokʼ.</verse>
				<verse number="11">Isorakʼ oka daya hotete kại khon bańcao ńamokʼ ona do sanam manwako ṭhenge sodor akana.</verse>
				<verse number="12">Noa dayage aboye cetʼabon kana jemon Isor bebhokti ar dhạrti reakʼ lalockobon baṅakʼte nahakʼ jugre apnar bon sambṛaokʼte Isor bhokti salakʼ dhorom jion bon khemao,</verse>
				<verse number="13">ar aboren maraṅ Isor ar babańcaoicʼ Jisu Mạsiakʼ ṭhonok reakʼ sodorokʼ do rạskạte bon ńelhor akae tahen.</verse>
				<verse number="14">Jisu Mạsi do abo lạgitʼ acʼakʼ jiwiye emkeda, jemon sanam kạiko khone chaḍao bon ar onate nonkan mitʼṭen jạte saphakote eken acʼrengeko hoyokʼte eṭakʼko bhạlại lạgitʼko ahkaokʼ.</verse>
				<verse number="15">Onate am do purạ ektiạri salakʼ noako reaṅ sikhạu paṛhaokom, sopolha emakom ar dosko udukʼakome. Ar am do okoe hõ alo jemonko neṅghaome.</verse>
			</chapter>
			<chapter number="3">
				<verse number="1">Isorren hoṛko disạ ocokom jemon onko do mạliki ar ektiạri menakʼtako hoṛ gobolreko tahente, onkoakʼ hukumko batao ar hoṛkoakʼ sanam lekan bhage kạmi lạgitʼ sapṛao akanko tahen.</verse>
				<verse number="2">Onko do okoeakʼ hõ jemon aloko nindạu se aloko jhogṛakoma, bickom soṛa monanko hoyokʼte sanamko tulucʼ mạ̃hir salakʼ jemonko beohar.</verse>
				<verse number="3">Abo hõ pạhil do bebujko, bebataoko, bulạu ocokʼko, ạḍi lekanakʼ bạṛicʼ sana ar hạ̃s rạskạre golam akanko bon tahẽkana. Abo do dusṭạmi ar hiskạte din bon khemoetʼ tahẽkana. Ar eṭakʼko bon hirkhạwako kan tahẽkana.</verse>
				<verse number="4">Menkhan aboren babańcaoicʼ Isorakʼ daya ar dulạṛ abore sodoren khan uni do kại khone bańcaoketʼ bona.</verse>
				<verse number="5">Jãhãn bhage kạmi lạgitʼ do bae bańcao akatʼ bona, menkhan dayategeye bańcaoaketʼ bona. Sonot Jiu hotete nawa janamte ar nawa arokʼte uni do aboakʼ ontore ạrupʼ saphakeda, ar nonkateye bańcaoketʼ bona.</verse>
				<verse number="6">Aboren babańcaoicʼ Jisu Mạsi hotete uni do sonot Jiue danatʼ bona.</verse>
				<verse number="7">Jemon jaejug jion reakʼ aste Isorakʼ sanamakʼren ạidạriko bon hoyokʼ. Noa do eken Isorakʼ dayate dhorom mentebon lekha ocoakana.</verse>
				<verse number="8">Noa do sạri katha kangea. Ińakʼ monejoṅakʼ do noage, am do noako babotre jor emakʼme, jemon Isorre okoeko biswạs akan onko do eṭakʼko bhạlạiko reakʼ kạmire lạgiạ paṛao akanko tahen. Noako do bhagegea ar hoṛko lạgitʼ porhoanakʼ kana.</verse>
				<verse number="9">Menkhan bebuj leka ṭheṭa baṛae, bõs budạ, jhogṛa-jhạṭi ar ạn-ạrikote reṭepeṭekʼ khon am do sạṅgińre tahenme, ente noakore jãhãn lab do bạnukʼa; ar noako do ạuṛiakʼgea.</verse>
				<verse number="10">Okoe hoṛ bhul cecetʼatʼte dola duliye hoeocoyetʼ uni do pạhilre mitʼ dhao, ar tayomte arhõ dosar dhao sontorkaeme. Ar noate kạmi baṅ hoelen khan uni tulucʼ do gate hõ alom gatekʼa.</verse>
				<verse number="11">Baḍaegeam, nonkan hoṛkoakʼ hudis cintạ do bạṛicʼgetakoa. Uni doe kạikại hoṛkana; ar acʼ apnartege dusi menteye sạbudokʼ kana.</verse>
				<verse number="12">Artemas se Tukhikus am ṭheniń kol lekinre am do Nikopoliste iń ṭhen hijukʼ lạgitʼ kurumuṭuime, ente Nikoposlirege rabaṅ din khemao doń goṭa akawana.</verse>
				<verse number="13">Ạn guru Senas ar Apolloss do calakʼ horre goṛowạkinme, jemon jãhãn ṭonṭa alo hoyokʼ tạkin.</verse>
				<verse number="14">Eṭakʼko bhạlạiko reakʼ kạmire lạgiạ paṛao akae tahen lạgitʼ aboren hoṛko cetʼako hoyokʼa, jemon onko do eṭakʼkoakʼ reṅgejokʼreko goṛo daṛeako. Arko nonka lekhan onko do jionreko jo bahakʼa.</verse>
				<verse number="15">Iń tulucʼ menakʼko jotoge am doko joharam kana. Mạsire biswạs iạte okoe aleko dulạṛetʼle onko do aleakʼ johar emakom. Ape sanamko tulucʼ Isorakʼ daya baṛe tahenma.</verse>
			</chapter>
		</book>
		<book number="57">
			<chapter number="1">
				<verse number="1">Iń Pạul do Mạsi Jisuren kạidiń hoeakana. Iń ar ạlińren pạtiạricʼ boeha Timothi do ạlińren dulạṛiạ gate ar são kạmiyicʼ Philemon ṭhen,</verse>
				<verse number="2">Ạlińren misera Apphia ṭhen, ạlińren são palṭon Arkippus ṭhen ar amakʼ oṛakʼre tinạkʼ do manḍerren lekateko jarwakʼkan onko ṭhen noa ciṭhi liń oleda.</verse>
				<verse number="3">Aboren Isor Baba ar Probhu Jisu Mạsi do daya ar suluke dan apema.</verse>
				<verse number="4">Iń do jaoge koejoṅreń disạyetʼmete Isoriń gun manao joharae kana,</verse>
				<verse number="5">Ente Probhu Jisure amakʼ biswạs ar Isorren hoṛko lạgitʼ amakʼ dulạṛ reakʼ kathań ańjomeda.</verse>
				<verse number="6">Iń do noań koejoṅ kana, amakʼ biswạs khạtirte ar amakʼ dan hotete Mạsi jemone sarhaokʼ. Ona chaḍa Mạsi tulucʼ bon kolom mitʼ akante oka bhorbon ńamakatʼ ona purạtem bujhạu daṛeakʼte dan lạgitʼ kạmi jemon arhõ ḍherokʼtam.</verse>
				<verse number="7">E boeha, amakʼ dulạṛ ńelte iń do ạḍiń rạskạkʼ kana ar udgạuiń ńamakada, ente am do Isorren hoṛkoakʼ ontorre nawate udgạu monem sagen ocoakada.</verse>
				<verse number="8">Onate Mạsi hotete amakʼ dạyikʼ babotre ạḍi dil salakʼ iń hukum daṛekema,</verse>
				<verse number="11">Mitʼ jokhecʼ am ṭhen uniakʼ jãhãn damge baṅ tahẽkana, menkhan ńitokʼ uni do bana hoṛ ṭhenge porhowanicʼ kanae.</verse>
				<verse number="12">Jaehok, am ṭheniń kolekana; uni do ińren dulạṛiạ gate kanae.</verse>
				<verse number="13">Ińakʼ kạmi lạgitʼge iń ṭhen dohokayiń menetʼ tahẽkana, jemon bhage sombat porcar khạtirte ińakʼ noa bondi dosare uni do am huyạte ińe sapʼsor daṛeạńa.</verse>
				<verse number="14">Menkhan amakʼ hukum begorte cetʼ cekaege bạń khojkana, jemon jormoṭte daya aloe ńam, bickom am apnar khonem dayawae.</verse>
				<verse number="15">Ar jaejug lạgitʼ jemonem ńam ruạṛe, hoedaṛeakʼa onatege uni do thoṛa ghuṛi lạgitʼ am khone begarlena.</verse>
				<verse number="16">Menkhan golam lekate do ar bam ńamea bickom golam khon hõ ḍher metakʼme, dulạṛiạ boeha lekatem ńamea. Ińren do ạḍi dulạṛiạ kanae, menkhan manwa ar biswạsi boeha lekate am ṭhen do artetʼge.</verse>
				<verse number="17">Onate inạ mitʼ biswạsi mentem hudis edeńkan khan enḍekhan iń cetʼlekam ataṅedeń onkage Onesimus hõ ataṅeme.</verse>
				<verse number="18">Ar amakʼ jãhãnakʼe lokshan akatʼtam khan se am ṭhen jãhãnakʼ babotre rin menakʼtae khan ona do ińakʼ rin kana mente bujhạume.</verse>
				<verse number="19">Iń Pạul do nij tite noa ciṭhiń oleda ar ona rin reakʼ iń hala ruạṛ katama. Hẽ noa katha do roroṛ reakʼ jạruṛ bạnukʼa je, Mạsire biswạs babotre amge iń ṭhenem rinigea mente.</verse>
				<verse number="20">E boeha, Probhuren bon hoeakante ińakʼ monejoṅakʼ do noage je, am do mitʼṭen upʼkạrińme. Biswạsi boeha lekate am do ińakʼ monre nawate udgạu ińme.</verse>
				<verse number="21">Am do ińakʼ katham senakʼa menteń baḍaete noa ciṭhiń olam kana. Menkhan ińiń baḍaea, iń okań lạiamkan ona khon hõ am do ḍhergem onkaea.</verse>
				<verse number="22">Ar mitʼṭen kathań metamkana, peṛakoakʼ kandha do iń lạgitʼ sapṛao dohokakʼme, ente asokʼ kạnạń, apeakʼ koejoṅte iń do ape ṭheniń kol ruạṛ ocokʼa.</verse>
				<verse number="23">Epaphrase hõe joharam kana; uni do Jisu Mạsi iạte iń tulucʼ hajotre menaea.</verse>
				<verse number="24">Ona chaḍa Mark, Aristarkhos, Demas ar Luk, ińren noko são kạmiyạko hõ amko joharam kana.</verse>
				<verse number="25">Aboren Probhu Jisu Mạsiakʼ daya apeakʼ jiu tulucʼ baṛe tahenma.</verse>
			</chapter>
		</book>
		<book number="58">
			<chapter number="1">
				<verse number="1">Ḍher din lahare nạbiko hotete Isor do aboren hapṛamko ṭhen ạḍi dhao ar ạḍi lekate thoṛa thoṛateye galmaraoatʼko tahẽkana.</verse>
				<verse number="2">Menkhan sesa sisi dinkore uni do acʼren Hopon hotete abokoe galmaraoatʼ bona. Isor do acʼren Hopon sanamakʼren ạidạri hoyokʼ lạgitʼe dohokedea. Ar Hopon hotetege uni do sanamakʼe sirjạukeda.</verse>
				<verse number="3">Isorakʼ sanam gun do uni Hopontetʼrege menakʼa; ar Hopontetʼ kangeae Isorren purạ nạmuna do. Hopon do acʼakʼ ektiạranakʼ kathate jotowakʼe calaoetʼ kana. Manwakoakʼ kại reakʼ puruchun meṭaokate Hopon do coṭ utạricʼren Isorakʼ jojomsa aṛereye duṛupʼena.</verse>
				<verse number="4">Uni do acʼ apat ṭhen khon okaṭakʼ ńutume ńamakatʼ ar cetʼleka ona do serma goḍetkoakʼ ńutum khon hõ maraṅge, onkage uni do acʼtetʼ hõ serma goḍetko khon maraṅe hoeakana.</verse>
				<verse number="5">Isor do jãhãtis cetʼ jãhãe serma goḍet noa kathae menakawadea, “Am do ińren hopon kanam, teheńge amren apatiń hoyena?” Arhõ uni do cetʼ noae menakada, “Iń do uniren apatiń hoyokʼa ar uni do ińren hopone hoyokʼa?”</verse>
				<verse number="6">Baṅ, ona do bae menakada. Isor do acʼren dulạṛiạ Hopon noa dhạrtite kole jokhecʼe menakada, “Isorren sanam goḍetko do uniko sewawae ma.”</verse>
				<verse number="7">Serma goḍetko reaṅ doe meneda, “Uni do hoe hõ acʼren goḍete hoe ocoyedea; ar jolokʼkan seṅgel do acʼren golame hoe ocoyedea.”</verse>
				<verse number="8">Menkhan Hopontetʼ reaṅ doe meneda, “E Isor, amakʼ siṅghạson do jug cetan jugge; ar amakʼ ḍanṭao do hok reakʼ ḍanṭaokangea.</verse>
				<verse number="9">Am do dhoromem dulạṛeda ar bedhorom dom kurudakʼ kana; onate Isor, amren Isor do, amren soṅgetenko khon hõ bạ̃ṛti hulạs sunum lekae ojokʼ akatʼmea.”</verse>
				<verse number="10">Isor do arhõe menakada, “E Probhu, am do etohopʼrege dhạrti reakʼ rehetʼem bạisạu akada; ar serma hõ amakʼ titegem benao akada.</verse>
				<verse number="11">Onako do dhaṅ dhaserokʼa, menkhan am do jaejug hạbicʼem tahena. Kicʼricʼ lekage onako do mare cabakʼa.</verse>
				<verse number="12">Oyonakʼlekage onako dom guṛhe dohokakʼa, ar kicricʼ leka onako do pherao ocokʼa. Menkhan am do enkagem tahena, ar amakʼ dinko do tishõ baṅ mucạdokʼa.”</verse>
				<verse number="13">Isor do tis baṅ jãhãe serma goḍet noa kathae menakawade, “Tin hạbicʼ amren bạiriko amakʼ jaṅga latarre bạń dohoko, unhạbicʼ am do ińakʼ jojomsa aṛere duṛupʼme?”</verse>
				<verse number="14">Serma goḍetko do cetʼ sanamkoge sapʼ sosor Jiuko doko baṅkana? Okoe kại khon bańcaoko ńam onko sapʼ sorako lạgitʼge coṅ onko mako kol ocoakan.</verse>
			</chapter>
			<chapter number="2">
				<verse number="1">Onate akabon ańjomakatʼ ona manao lạgitʼ arhõ moneakʼ lek tabona, jemon ona khon alo bon pharakokʼ.</verse>
				<verse number="2">Serma goḍet hotete okaṭakʼ katha lại jạhirlen ona ma bacoṅ hante natelen; ona chaḍa jãhãege Isorakʼ hukume bebatao akatʼ ar uniakʼ katha bae ańjometʼkan uni do acʼakʼ hok reakʼ kuṛạiye ńamakada.</verse>
				<verse number="3">Enḍekhan kại khon bańcaokʼ lạgitʼ Isor okaṭakʼ maraṅ bondobose dohoakatʼ ar ona babon bạsutakʼ khan enḍekhan cekate bańcao bon ńama? Kại khon bańcao ńam reakʼ katha do pạhilre Probhu Jisugeye menleda ar okoe onako ańjomletʼ onko do ona bańcaokʼ reakʼ sạriạkʼtetʼ abo ṭhenko sạbud akada.</verse>
				<verse number="4">Ona salakʼ Isor hõ ạḍi utạr cinhạko ar hahaṛawakʼko ar daṛe kạmiko ar acʼakʼ monejoṅ leka sonot Jiuakʼ daya dankote ona reaṅ gohae emakada.</verse>
				<verse number="5">Darakan okaṭakʼ puri reakʼ kathale roṛetʼkan, Isor do ona serma goḍetkokoakʼ gobolre bae dohoakada.</verse>
				<verse number="6">Sonot sostorre mitʼ hoṛ do noa gohae emakada; Manwa doe celekante, uni reakʼem dạndikʼ kana? Ar manwa Hopon baṅe okoekante, uniakʼ kom moneakʼkana?</verse>
				<verse number="7">Manwa do serma goḍetko khon thoṛaganem huḍiń akadea. Ar uni do ṭhonok ar manot reakʼ mukuṭem horokʼ akawadea.</verse>
				<verse number="8">Sanamakʼkoge uni jaṅga latarrem gobol akada. Isor do sanamakʼge tinre manwa gobolreye dohokeda unre ona khon do cetʼge bae sarecʼlakʼa. Menkhan ńitokʼ sanamakʼge manwa gobolre bon ńeletʼ kana ona do baṅ,</verse>
				<verse number="9">menkhan abo do Jisu bon ńel ńame kana. Uni do serma goḍetko khon thoṛa ghạṛicʼe huḍiń ocolena, jemon Isorakʼ dayate mimitʼ manwako lạgitʼ jiwiye em daṛeakʼ. Uni do duk sahaokateye gocʼlente man ar ṭhonok reakʼ raj mukuṭe dan akawadea.</verse>
				<verse number="10">Sanamakʼ do Isor lạgitʼ kangea ar uni hotetege sanamakʼ do hoeakana. Onate ạḍi utạr hoponko acʼakʼ mạhimaren bhạgiạdarko hoeocoko lạgitʼ Jisu do duk jom talate sạbit ocoye reakʼ lek tahẽkantaea.</verse>
				<verse number="11">Ente sonot ocoicʼ hõ ar sonot ocokʼko hõ mitʼṭen khon kangeako. Onate Jisu do onko hoṛko boeha mente hohowako do bae lajaokʼ kana.</verse>
				<verse number="12">Sonot sostorre uni do Isore metaekana, “Boehako ṭhen iń do am reaṅ iń lại jạhira, ar kạlisiạre amiń gun manao joharama.”</verse>
				<verse number="13">Jisu do arhõe meneda, “Iń do Isor cetanre bhorsa akaniń tahena.” Ar mitʼ jaegare uni doe meneda, “Nokʼõe ńelme, iń ar onko hoponko one okoeko do Isore emakawạdiń.”</verse>
				<verse number="14">Onko gidrạko doko hoyokʼkana mãyãm ar jelren manwage. Onate Jisu acʼtetʼ hõ jel ar mãyãmren manwae hoyena, jemon gujukʼ reakʼ daṛe okoeakʼ tire menakʼ uni Soetan do acʼakʼ gujukʼ hoteteye bhagaoe.</verse>
				<verse number="15">Ar gujukʼ botorte okoe jiwetʼ jonom golamko tahẽkan onko jemone chaḍaoko.</verse>
				<verse number="16">Jisu do serma goḍetko bae goṛowakoa, menkhan Abraham bõsrenkoge uni doe goṛowakoa.</verse>
				<verse number="17">Onate Jisu do sanam secʼte acʼren boehako leka hoyokʼ hoelentaea, jemon uni do mãyãwan ar pạtiạranicʼ maraṅ naeke lekate Isorakʼkoe sapʼsor daṛeakʼ. Ar noa reakʼ monsubạ do hoyokʼ kana, jemon acʼakʼ gujukʼte manwakoakʼ kạiye ocogte Isore kusi ocoye.</verse>
				<verse number="18">Ar acʼge biḍạu sahaokate sasete jomletʼte uni do biḍạu ocokʼkankoe goṛo daṛeakoa.</verse>
			</chapter>
			<chapter number="3">
				<verse number="1">Onate E sonot boehako, okoe do serma rajren ạidạriko hoyokʼ lạgitʼ uniakʼ hohoakʼren bakhradarkope hoeakan, ape do Jisu reaṅ moneakʼpe. Ente okoere bon pạtiạu akan uni kangeae Isor ṭhen khon kol ocoyicʼ do ar maraṅ naeke hõ unige.</verse>
				<verse number="2">Isorakʼ gharońjren hoṛko ńel todarotkore Mose cetʼleka pạtiạricʼe tahẽkan onkage Jisu okoeye bachao bahallede uni Isor ṭhen hõ uni do pạtiạrgeye tahẽkana.</verse>
				<verse number="3">Oṛakʼ benaokạnicʼ do cetʼleka ona oṛakʼ khon bạ̃ṛti manote ńametʼkan, onkaleka Isor do Mose khon hõ Jisuge bạ̃ṛti ṭhonok ńam lek kanae menteye hudiskedea.</verse>
				<verse number="4">Mitʼ ke mitʼ oṛakʼ do jãhãe baṅ jãhãe hotete benaokʼ kana, menkhan Isorge sanamakʼ doe benaoakada.</verse>
				<verse number="5">Sạrige Mose do Isorakʼ gharońjren sapʼdapʼicʼ lekate pạtiạricʼe tahẽkana, jemon uni do darakan dinkore okaṭakʼ roṛogokʼ ona reaṅ gohae emdaṛeakʼ.</verse>
				<verse number="6">Menkhan Mạsi do ona gharońj reakʼ dạyike ńamakatʼ Hopon lekate pạtiạricʼe tahẽkana. Aboakʼ sạri as iạte monre oka dil ar rạskạ hijukʼ, onare mucạtʼ hạbicʼ teṅgo ṭak akan bon tahen, enḍekhan aboge Isorakʼ gharońjren hoṛ bon hoyokʼa.</verse>
				<verse number="7">Ona iạte sonot Jiue menleda, “Teheń ape do uniakʼ aṛaṅpe ańjomle khan</verse>
				<verse number="8">uniye meneda, aperen hapṛamko leka apeakʼ ontor do alope keṭejtapea. Onko do hahaṅkarre iń birudreko teṅgolente ińko biḍạuledińa.</verse>
				<verse number="9">Aperen hapṛamko do onḍeko biḍạu aṭkarledińa, ar pongel serma hạbicʼ ona okteren hoṛko do ińakʼ kạmiko ńelleda.</verse>
				<verse number="10">Iń do onko cetanre ạṛislenteń menleda, ‘noko hoṛakʼ ontor do bạṛicʼ secʼ ạcur baṛaekantakoa; onko do ińakʼ hor bako baḍaelakʼa.’</verse>
				<verse number="11">Onate iń do edrete kiriyạyenteń menleda, ‘onko do ińakʼ jirạukʼ jaegare baṅgeko bolo ńama.’ ”</verse>
				<verse number="12">E boehako, sontor akae tahenpe! Ape modre okoeakʼ monrehõ bạṛicʼ ar bepạtiạu jemon alo tahen. Nonkan mon do jiwetʼ Isor khon pharakokʼa.</verse>
				<verse number="13">Ona khon tinạkʼ din sonot sostorre “Teheń” katha menogokʼkan, ona reakʼ din hilokʼge ape do apekore udgạu emokʼpe, jemon ape modre okoeakʼ mon hõ kại reakʼ lilkạrte alo keṭejokʼtape.</verse>
				<verse number="14">Ente pạhilre okaṭakʼ bhorsa tahẽkan, onare mucạtʼ hạbicʼ teṅgo ṭak akan bon tahẽlen khan, abo do Mạsi tulucʼ bakhradarko bon hoyokʼa.</verse>
				<verse number="15">Ente ńit hõ nonka roṛogokʼ kana, teheń uniakʼ aṛaṅpe ańjomle khan, uniye meneda, “Aperen hapṛamko leka apeakʼ ontor do alope keṭejtapea.”</verse>
				<verse number="16">Ar okoe baṅ Isorakʼ katha ańjomkate hõ uniko ạṛis ocolede? Onko do cetʼ noko hoṛ doko baṅkana one okoeko Mose do misor disạm khone oḍok ạguletʼko?</verse>
				<verse number="17">Okoe upạrte Isor do pongel bochor hạbicʼe ạṛislena? Onko do cetʼ noko hoṛ doko baṅkana one okoe doko kại akatʼ tahẽkan, ar okoe do hahaṅkarre mạ̃ṛĩ tahẽkantako?</verse>
				<verse number="18">Ar okoeko ṭhen baṅ Isor doe kiriyạlenteye metatʼko tahẽkan, onko do uniakʼ jirạukʼ joṅ jaegate bako bolo ńama? Onko do cetʼ nokoko hoṛ doko baṅkana one okoe do bako pạtiạuadeteko bemanotlede?</verse>
				<verse number="19">Arbon ńeleda, bepạtiạu iạte onko do Isorakʼ jirạukʼ jaegate bako bolo daṛeada.</verse>
			</chapter>
			<chapter number="4">
				<verse number="1">Isorakʼ jirạu joṅ jaegate bolokʼ reakʼ oka gokʼakʼ tahẽkan ona gokʼakʼ do ńit hõ abo lạgitʼ menakʼgea. Onate abo do sontorakae tahen jạruṛ tabona, jemon okoe hõ ona gokʼakʼ reakʼ bhor khon bin lek mente aloe ńamokʼ.</verse>
				<verse number="2">Israelko ṭhen cetʼleka bhage sombat lại jạhirlen, onkage abo ṭhen hõ lại jạhir akana. Menkhan ona bhage sombatre Israelkoakʼ jãhãn porho do baṅ hoeakana, ente onko do ańjomkate onare bako pạtiạulena.</verse>
				<verse number="3">Menkhan abo do bon pạtiạu akana ar uniakʼ ona gokʼakʼ reakʼ jirạu joṅ jaegare bon bolo akana. Ar noa jirạu joṅ reaṅ do Isore menakada, “Onate iń do edrete kiriyạyenteń menleda, ‘onko do ińakʼ jirạukʼ joṅ jaegate ohoko bolo daṛelena.’ ” Menkhan noare jãhãn bhul bạnukʼa je, dhạrti sirjạu tayom Isorakʼ kạmi sạten khan jirạukʼ ehopʼena mente.</verse>
				<verse number="4">Sonot sostorre mitʼ jaegare eae mãhã hilokʼ reaṅ nonka olakana, “Isor do eae mãhã hilokʼre cetʼge bae kạmileda.”</verse>
				<verse number="5">Uni do arhõe menakada, “Onko do ińakʼ jirạukʼ joṅ jaegare baṅgeko bolo ńama.”</verse>
				<verse number="6">Nitokʼ noa katha do ṭhikgea je, adom hoṛ do uniakʼ jirạu joṅ jaegareko bolokʼa; Menkhan okoe Israelko ṭhen pạhilte bhage sombat lại jạhirlen, onko do bebatao iạte Isorakʼ jirạu joṅ jaegare bako sen daṛeatʼ tahẽkana.</verse>
				<verse number="7">Onate Isor do pạhilre Israelko ṭhen cetʼlekae menletʼ ṭhik onkage ḍher din tayom Dạud raj hotete arhõe menakada, teheń uniakʼ aṛaṅpe ańjomle khan, uniye meneda, “Apeakʼ ontor do alope keṭejtapea.” Noa kathate uniakʼ jirạu joṅ jaegare bolokʼ lạgitʼ Isor do ar mitʼṭen okteye niṭakatʼ tahẽkana ar ona reakʼ ńutume dohoakatʼ tahẽkana Teheń.</verse>
				<verse number="8">Ente Josuạ do ona jirạu joṅ jaegare Israelkoe idileko khan honaṅ Isor do tayomte ar mitʼṭen eṭakʼ din reakʼ katha ohoe roṛlea.</verse>
				<verse number="9">Enḍekhan ńelokʼkana, Isorren hoṛko lạgitʼ jirạukʼ reakʼ ạt do menakʼ hataṛgea,</verse>
				<verse number="10">ente Isor do cetʼleka acʼakʼ sirjạu reakʼ kạmi sạtkateye jirạulena onkage okoe Isorakʼ jirạu joṅ jaegareye calakʼ, uni hõ uniakʼ kạmi khon jirạue ńama.</verse>
				<verse number="11">Onate dela, ona jirạu ńam lạgitʼ bon ahkaokʼma. Okoe hõ jemon onko bebatao Israelko leka Isor bemanotete uniakʼ jirạu khon aloko eṛaṅokʼ.</verse>
				<verse number="12">Isorakʼ katha do jiwetʼgea ar jojaoakʼ kangea ar dene banar dharanakʼ tarwaṛe khon hõ bạ̃ṛti lasergea. Noa katha do manwa jiwi ar jiu, uṭi ar tumul hạṭiń begar hạbicʼ hõ sobokʼakʼ kana ar manwa ontor reakʼ sanam monejoṅakʼ ar hudisko biḍạu aṭkarakʼ kana.</verse>
				<verse number="13">Sirjon reakʼ okaṭakʼ hõ Isor ṭhen do okoanakʼ bạnukʼ anaṅ. Okoe ṭhen aboakʼ hisạb emokʼ hoyokʼ uni ṭhen do sanamakʼge oṭakʼgea ar sodorgea.</verse>
				<verse number="14">Onate dela, abon do hamesate Isorren Hopon Jisure aboakʼ pạtiạu bon aṅgoc ma, ente uni kangeae aboren maraṅ naeke, one okoe do sermare senkate ńit Isor samaṅre menae.</verse>
				<verse number="15">Aboren maraṅ naeke do nonkanicʼ doe baṅkana one okoe aboakʼ ńijortetʼre abo tulucʼ duk bae ńam, ente abo leka uni hõ joto secʼ khonge kại reakʼ biḍạu samaṅreye teṅgolena menkhan bae kạileda.</verse>
				<verse number="16">Onate dela, dil salakʼ Isorakʼ daya reakʼ siṅghạson ṭhen bon sen sorokʼma, jemon jạruṛa bon oktere onḍe khon uniakʼ daya ar goṛo bon ńam daṛeakʼ.</verse>
			</chapter>
			<chapter number="5">
				<verse number="1">Hoṛko secʼ khon Isorakʼ sewae lạgitʼ mimitʼ maraṅ naeke do manwako mod khon bachaokateye bahalokʼ kana, jemon manwakoakʼ kại iạte janware dãṛẽye ar eṭakʼ danko hõe samaṅ.</verse>
				<verse number="2">Okoe begor baḍaeteko kạiyetʼkan ar bạṛicʼ horteko calakʼkan onko sãote uni do mạ̃hire beohara, ente unire hõ nijortetʼ do menakʼgea.</verse>
				<verse number="3">Uni do cetʼleka eṭakʼ hoṛkoakʼ kại lạgitʼ janware dãṛẽyedekan onkage acʼ apnartetʼ hõe nijorgete apnar lạgitʼ ona dãṛẽ samaṅ hoyokʼtaea.</verse>
				<verse number="4">Maraṅ naeke hoyokʼ reakʼ man do okoe hõ apnarte bae hatao daṛeakʼa, menkhan Isor okoeye hohoae unige ona reakʼ man doe ńama, cetʼleka Isor do Aron maraṅ naeke hoyokʼ lạgitʼe hohoade tahẽkan.</verse>
				<verse number="5">Katha do Mạsire hõ khaṭaokʼgea. Mạsi do apnarakʼ sanate maraṅ naeke hoyokʼ lạgitʼ apnarte do bae usullena, Isorge noa mente ona manote dan akawade tahẽkana. Am do ińren Hopon kanam, teheńge amren apatiń hoyena.</verse>
				<verse number="6">Onkage Isor do ar mitʼ jaegareye menakada, am do jaejug hạbicʼ naeke kanam, Melkisedek reakʼ dhara lekate.</verse>
				<verse number="7">Okoe gocʼko khone rukhiyạ daṛeae uni Isor ṭhen Jisu do noa dhạrtire tahen jokhecʼ ãṭ aṛaṅte rakʼateye nehõrade tahẽkana are koeleda. Ar bhokti sãote batao tahẽkantaete Isor do uniakʼ koejoṅe ańjomletʼtaea.</verse>
				<verse number="8">Menkhan Isorren Hopon hoekatere hõ uni do duk saset talate bataoe cetʼleda.</verse>
				<verse number="9">Nonkate tinreye sạbit ocoyena unre acʼakʼko bataotae sanamko lạgitʼ jaejug bańcaokʼ reakʼ hore hoyena.</verse>
				<verse number="10">Isor do Melkisedek leka maraṅ naeke menteye ńumkedea.</verse>
				<verse number="11">Noa reaṅ ạḍi utạr katha mementeakʼ menakʼ talea, menkhan ona reakʼ bhed bhaṅgao do muskilgea, ente Jiu reakʼ sạritetʼ ape do algate bape bujhạu daṛeakʼ kana.</verse>
				<verse number="12">Nunạkʼ dinte ape do guru hoyokʼ lek tahẽkantapea, menkhan ona bodolte Isorakʼ katha reakʼ arhõ gonḍa khon sikhnạt emape lạgitʼ cecetʼicʼakʼ jạruṛ paṛao akana. Keṭecʼ jomakʼ bodolte kạṭicʼ gidrạko leka arhõ ape do toa ńu reakʼ jạruṛ paṛao akatʼpea.</verse>
				<verse number="13">Okoe toa ńuteye ạsulokʼkan uni ma ńit hõe balege, ar dhorom jion reaṅ oka sikhnạt menakʼtae onate hõe balegea.</verse>
				<verse number="14">Okoekoakʼ umer hoeakan eken onkoge keṭecʼ jomakʼko jom daṛeakʼa, metakʼme Isorakʼ katha reakʼ keṭecʼ sikhnạtko bujhạu daṛeakʼa. Ar ạḍi dhao hewakʼte onko do bhage bạṛicʼko bichnạu daṛeakʼa.</verse>
			</chapter>
			<chapter number="6">
				<verse number="1">Noa iạte etohopʼre Mạsi reaṅ oka cecetʼakʼ bon ńamakatʼ, ona bon parom idite sạbitokʼ secʼ bon laha idikʼma. Bin joanakʼ kạmiko khon mon ạcurkate, Isorre pạtiạukʼte,</verse>
				<verse number="2">eṭakʼakʼ bạptisma reaṅ cecetʼakʼ, capo reakʼ, gocʼko jiwetʼ beredokʼ ar jaejug reakʼ sạjại; noako etohopʼ reakʼ kathate arhõ nawate jemon rehetʼ alo bon bạisạu.</verse>
				<verse number="3">Menkhan Isore aṛakʼabo khan bon sạbit utạrokʼa;</verse>
				<verse number="4">ente mitʼ dhao marsal ńelakat̕ko do, serma dan reakʼ sebel ar sonot Jiuakʼ elaṅko ńamakada,</verse>
				<verse number="5">Isorakʼ mońj katha reakʼ sebelko ńamakada ar darakan jug reaṅ daṛe reakʼko baḍae akatʼa,</verse>
				<verse number="6">inạ tayom Mạsi ṭhen khon pạc ruạṛ akanko arhõ nawate mon ạcurtako do beleṭecʼakʼ kangea. Noa do baṅ hoedaṛeakʼa, ente onko do Isorren Hopon arhõko krus edekana ar jotoko samaṅreko bemanot edekana.</verse>
				<verse number="7">Okaṭakʼ ot do ạḍi dhao jạ̃ṛĩ dakʼ ańjetʼkate casakoakʼ jạruṛakʼ aṛakʼ sakame omon ocoyetʼ ona ot do Isorakʼ bhore ńameda.</verse>
				<verse number="8">Menkhan okaṭakʼ ot do jạnum ar rạṅgạinikoe omon ocoyetʼ ona ot do okoḍagea ar onare sarapokʼ reakʼ botor tahena. Ar mucạtʼre hoṛ do onako atar giḍikakʼa.</verse>
				<verse number="9">Dulạṛiạ gateko, ale do noako kathale menetʼrehõ enhõle pạtiạukʼ kana, apeakʼ dosa do onka baṅkana; kại khon bańcaokʼ reakʼ jo apeakʼ jionre ńelokʼ kangea.</verse>
				<verse number="10">Isor doe hok bicạricʼ kana; onate apeakʼ kạmi ar uniren hoṛko sapʼ sohotʼakote okaṭakʼ dulạṛpe udukʼ akawade arpe udukʼetʼkan, ona do bae hiṛińa.</verse>
				<verse number="11">Alele khojkana, ape mimitʼko jemon mucạtʼ hạbicʼ inạ jidge tahentape. Onate purạtepe khạṭi joṅa je, apeakʼ as do purạukʼtapea.</verse>
				<verse number="12">Kuṛhiạpe tahen do bale khojkana; alele khojkana, okoe pạtiạu ar soborite Isorakʼ gokʼakʼ reakʼ bhorko ạidạri joṅkan, ape hõ onko leka hoyokʼpe.</verse>
				<verse number="13">Isor do Abrahame gokʼade tahẽkanre acʼakʼ ńutumteye kiriyạlena, ente acʼ khon maraṅ okoe hõ bạnukʼkoa one uni ńutumteye kiriyạ daṛekokʼ.</verse>
				<verse number="14">Uni do noa menteye kiriyạlena, “Iń do khạṭigeń bhorama ar amakʼ bõskoń baḍhao ocoetama.”</verse>
				<verse number="15">Noa iạte Abraham doe sombhuriketʼ khan Isor oka emae lạgitʼe gokʼade tahẽkan onae ńamkeda.</verse>
				<verse number="16">Manwa do acʼ khon okoeye maraṅa uni ńutumtegeye kiriạkʼ kana. Onate ona kiriyạ do noa khạṭitetʼe kajakaea, oka roṛakan ona do sạrigea mente, ar nonkate joto gulmal do cabakʼa.</verse>
				<verse number="17">Isor oka emokʼ lạgitʼe gokʼletʼ, ar okoe onako ńam, onko do noa kiriyạ hotete ạḍi pusṭạute udukʼakoe menleda je, uni okaṭakʼe ṭhik akatʼ ona do ar baṅ bodolokʼa. Onate uni do kiriyạ hoteteye sạbudkeda okae ṭhikakatʼ ona do hoyokʼgea.</verse>
				<verse number="18">Isorakʼ gokʼakʼ ar kiriyạ do tis hõ baṅ bodolokʼa. Okoe secʼ hõ Isor do eṛe bae roṛa, uni do noa gokʼakʼreye kiriyạ akana, jemon abo samaṅre oka as menakʼ ona kajakte sapʼ dohoe lạgitʼ bạ̃ṛti udgạu bon ńam.</verse>
				<verse number="19">Noa as do aboakʼ jionre loṅgor leka khạṭi ar kajakgea, ar ona do sonot jaega reakʼ orwal tayomre, metakʼme Isor samaṅre seṭerokʼa.</verse>
				<verse number="20">Jisuge abo hũyạte abon lahate ona jaegateye calao akana. Uni do jaejug hạbicʼ Melkisedek leka maraṅ naekeye hoeakana.</verse>
			</chapter>
			<chapter number="7">
				<verse number="1">Nui Melkisedek do Salemren raj ar maraṅ Isorren naekeye tahẽkana. Abraham do tinre rapajko bhagao kateye ruạṛ hijukʼkan tahẽkana unre nui Melkisedek tulucʼe ńapamlena. Ar Melkisedek do Abrahame bhorade tahẽkana,</verse>
				<verse number="2">ar Abraham do joto jinisko reakʼ gel hĩs reakʼ mitʼ hĩs uniye emade tahẽkana. Melkisedek reakʼ mane do hoyokʼkana dhoromren raj. Melkisedek do Salemren hõ raje tahẽkana, ar ona reakʼ mane do hoyokʼ kana sulukren raj.</verse>
				<verse number="3">Melkisedek do eṅgat-apat se jãhãn bõs budạge baṅ tahẽkantaea. Isorren Hopon leka uniakʼ jion reakʼ etohopʼ hõ baṅ tahẽkana, ar mucạtʼ hõ baṅ tahẽkana; uni do jaejug hạbicʼren naeke kanae.</verse>
				<verse number="4">Ado ma ńelpe, Melkisedek do tinạkʼe maraṅa; aboren ạgil hapṛam Abraham hõ sanamakʼ reakʼ gel hạṭiń reakʼ mitʼ hạṭiń uniye emade tahẽkana.</verse>
				<verse number="5">Lewi bõsko modre okoe do naekeko baṅkan, Israelko ṭhen khon, metakʼme onkoren boehako ṭhen khon ạn lekate gel hạṭiń reakʼ mitʼ hạṭiń hatao reakʼ hukum menakʼtakoa. Noko boehako do Abrahamren bõsko hoelenre hõ ona onkae hoyokʼtakoa.</verse>
				<verse number="6">Menkhan nui Melkisedek do Lewi bõsrene baṅkanre hõ Abraham ṭhen khon gel hạṭiń reakʼ mitʼ hạṭińe hataoetʼkan tahẽkana ar Isor okoe ṭhene gokʼletʼ tahẽkan uni Abraham hõe bhorade tahẽkana.</verse>
				<verse number="7">Noare jãhãn digdhạ bạnukʼa je, bhor ataṅicʼ khon bhor emokʼicʼgeye maraṅa mente.</verse>
				<verse number="8">Nonḍema gujukʼ gobolren Lewikoge gel hạṭiń reakʼ mitʼ hạṭińko hataoetʼkan; menkhan, okoe do jiwetʼge menaea mente goha emakan uni, metakʼme Melkisedekge gel hạṭiń reakʼ mitʼ hạṭińe hataoakada.</verse>
				<verse number="11">Okoe naeke reakʼko kạmikan tahẽkan onko Lewi bõsrenkoakʼ kạmi cetanrege Isor do Israelko acʼakʼ ạn-ạriye ematʼko tahẽkana. Ar Lewi bõsren naekekoakʼ kạmi hotete sạbit utạrlen khan, enḍekhan pạhil Lewi naeke Aron bodolte Melkisedek leka eṭakʼ ar mitʼṭen naeke hijukʼ reakʼ cetʼ jạruṛ tahẽkana?</verse>
				<verse number="12">Ar naeke giri pherao hoelen khan ạn-ạri hõ pherao reakʼ jạruṛ hoyokʼa.</verse>
				<verse number="13">Okoe reaṅ noako kathań roṛetʼkan Lewi bõs khon uni Jisu do bae hecʼlena, bickom eṭakʼ mitʼ bõs khone hecʼlena. Ona bõsren okoege tishõ naeke lekate pinḍre janwar dãṛẽ do bako samaṅ akatʼko tahẽkana.</verse>
				<verse number="14">Noa do pusṭạugea je, aboren Probhu do Jihudạ bõs khone hecʼlena. Ar noa bõs khon jãhãe mitʼ hoṛ naekeye hoyokʼa ona katha Mose do tishõ bae menletʼ tahẽkana.</verse>
				<verse number="15">Enḍekhan Melkisedek leka ar mitʼṭen naekeye teṅgo akanre abo okabon menakatʼ ona do arhõ pusṭạute bujhạukʼ kana.</verse>
				<verse number="16">Uniakʼ naeke hoyokʼ babotre bõs reaṅ do jãhãn ạnre baṅ ṭẽhaḍokʼ kana, ona do uniakʼ baṅ maraokʼ jion reakʼ daṛe cetanre ṭẽhaḍokʼkana.</verse>
				<verse number="17">Sonot sostorre noa gohae emeda, Am do jaejug hạbicʼ Melkisedek leka naeke kanam.</verse>
				<verse number="20">Jisuakʼ naeke hudạ do Isor kiriạkateye ṭhik dohoakatʼ tahẽkana. Lewi bõsrenko naeke hoyokʼ oktere Isor do jãhãnakʼ bae kiriyạlena,</verse>
				<verse number="21">menkhan Jisu maraṅ naekeye jokhecʼ doe kiriyạlena. Sonot sostorre noa reaṅ olakana, Probhui kiriyạyena, “Am do jaejug hạbicʼ naeke kanam.” Noa babotre uni do acʼakʼ mon bae pheraotaea.</verse>
				<verse number="22">Noa khon bon bujhạu daṛeakʼ kana je, Jisu do arhõ maraṅ mitʼṭen bondobosren jạmine hoeakana.</verse>
				<verse number="23">Lewiko modren ḍherkoge naekeko hoelena, ente gujukʼteko akoṭente okoe hõ jaejug hạbicʼ naeke giri do bako kạmi idi daṛeada.</verse>
				<verse number="24">Menkhan Jisu do jaejug jiwetʼ menaete uniakʼ naeke giri do tishõ baṅ pheraokʼtaea.</verse>
				<verse number="25">Onate okoe uni hotete Isor ṭhenko hijukʼkan onko do purạteye bańcao daṛeakoa, ente onko iạte nẽhorokʼ lạgitʼ uni do jaoge jiwetʼ menaea.</verse>
				<verse number="26">Nonkan mitʼṭen sonoticʼ, bin dusiyicʼ ar niphuṭ utạricʼ maraṅ naekege jạruṛ tahẽkan tabona. Uni do kại hoṛko khone begargea ar Isor do serma khon hõ bạ̃ṛti usule rakapʼ akadea.</verse>
				<verse number="27">Eṭakʼ maraṅ naekeko cetʼleka pạhilte apnar lạgitʼ ar tayomte eṭakʼkoakʼ kại lạgitʼ janwar dãṛẽko samaṅetʼkan tahẽkan, onka do nui naekeakʼ jạruṛ baṅ tahẽkana, ente uni do jaejug lạgitʼ mitʼ dhaoge acʼakʼ jiwiye emketʼte ona kạmiye purạukeda.</verse>
				<verse number="28">Ạn-ạri do nijor monan hoṛkoge maraṅ naeke hudạreye ojokʼetʼkoa; menkhan ạn-ạri tayom okaṭakʼ kiriyạ hoelen ona do Isorren Hopone bahalkedea, one uni do jaejug hạbicʼe sạbit utạrakan.</verse>
			</chapter>
			<chapter number="8">
				<verse number="1">Abo oka bon menetʼkan ona reakʼ asol katha do noa kana je, aboren do nonkan mitʼṭen maraṅ naeke menaea one uni do sermare maraṅ Isorakʼ siṅghạson reakʼ jojomsa aṛereye duṛupʼakan.</verse>
				<verse number="2">Uni do maraṅ sonot jaegare, metakʼme asol sewa tạmbure Isore sewawae kana. Ona sewa tạmbu do manwa bako beretʼakada, Probhugeye beretʼakada.</verse>
				<verse number="3">Mimitʼ maraṅ naekeko do janwar dãṛẽ ar eṭakʼ eṭakʼ jinisko samaṅ lạgitʼko bahal ocokʼkana, onate nui maraṅ naekeakʼ hõ jãhãn dãṛẽ samaṅ reakʼ jạruṛ menakʼtaea.</verse>
				<verse number="4">Menkhan ńit noa dhạrtireye tahẽlen khan uni do maraṅ naeke ohoe hoedaṛelena, ente nonḍe do ạn-ạri lekate dãṛẽ samaṅ lạgitʼ naeke ma menakʼkoge.</verse>
				<verse number="5">Naeke lekate onkoakʼ noa kạmi do serma kạmi reakʼ mitʼṭen nạmuna ar umul leka. Onate Mose tinre sewa tạmbui benao lạgidokʼkan tahẽkana unre Isor do noa menteye sontorledea, “Sinại buru coṭre okaṭakʼ nạmunań udukʼatʼme tahẽkan ṭhik onkage jemon jotowakʼkom benao.”</verse>
				<verse number="6">Menkhan ńitokʼ bon ńeletʼkana, Jisu oka naeke reakʼ kạmiye ńamakatʼ ona do onko naekekoakʼ kạmi khon hõ bạ̃ṛti sorosgea, cetʼleka uni do bondoboste denebanar secʼe hoeakan ona bondobos do lahateakʼ khon hõ sorosgea, ente noa bondobos do arhõ bhage gokʼakʼkore ṭẽhaḍokʼ kana.</verse>
				<verse number="7">Pạhil teakʼ bondobos niphuṭge tahẽlen khan honaṅ dosar bondobos reakʼ jãhãn jạruṛge oho hoelena.</verse>
				<verse number="8">Menkhan Isor do acʼren hoṛkoakʼ dos udukʼako lạgitʼ sonot sostorreye menakada: Probhui meneda, “Okte hijukʼ kana, iń do Israel ar Jihudạ hoṛko lạgitʼ mitʼṭen nawa bondobosiń dohoea.</verse>
				<verse number="9">Misor disạm khon onkoren hapṛamko ti sapʼkateń oḍok ạguko jokhecʼ onko lạgitʼ oka bondobos iń doholetʼ tahẽkan, ona leka noa nawa bondobos do baṅ hoyokʼa. Ińakʼ ona bondobos leka bako calaolente onko secʼ do bạń beṅgetʼ ruạṛeda.” Probhu do noa kathae meneda.</verse>
				<verse number="10">Probhu do arhõe meneda, “Iń do Israelko lạgitʼ noa bondobos iń dohoea. Ona do hoyokʼ kana, ińakʼ ạn-ạriko onkoakʼ monreń rebetʼakoa ar onkoakʼ ontorre hõń ol dohoea. Iń do onkoren Isoriń hoyokʼa, ar onko do ińren hoṛgeko hoyokʼa.</verse>
				<verse number="11">Apnar ato oṛakʼrenko ar apnar boehako, okoe hõ noa menkate do ar tishõ bako cetʼakoa, ‘Probhu baḍaeyeme mente,’ ente sanamkoge iń doko oromińạ.</verse>
				<verse number="12">Onate iń do onkoakʼ kạiyiń ikại takoa, ar tishõ onkoakʼ kại do bạń disạ dohoetakoa.”</verse>
				<verse number="13">Isor do noa bondobos nawateye lại sodorketʼte lahateakʼ bondobos do mareakʼ menteye okoḍa ocokeda. Ar okaṭakʼ marege ar sedae reakʼ kana mente nosṭo cabakʼkan ona do usạrage danaṅokʼa.</verse>
			</chapter>
			<chapter number="9">
				<verse number="1">Isorakʼ dewa sewae lạgitʼ pạhilakʼ bondobosre mitʼ bar goṭecʼ ạn-ạriko em hoelena, ar noa dhạrtire sewae lạgitʼ mitʼṭen jaega reakʼ katha hõ onare tahẽkana.</verse>
				<verse number="2">Ar ona lekatege mitʼṭen tạmbu do benao hoelena. Ona tạbmu reakʼ pạhil hạṭińre tahẽkana diuhe dohowakʼ ar mej ar samaṅakʼ piṭhạ. Noa pạhil hạṭiń reakʼ ńutum do tahẽkana sonot jaega.</verse>
				<verse number="3">Dosarakʼ orwal tayomre tạmbu reakʼ ar mitʼ hạṭiń tahẽkana; ona reakʼ ńutum do sonot utạrakʼ jaega.</verse>
				<verse number="4">Noa hạṭińre dhup jered lạgitʼ sona reakʼ pinḍ ar bondobos reakʼ sunduk tahẽkana. Ona sunduk do beṛhaete sonate tolakatʼ tahẽkana. Ar ona cetanre sona reakʼ bhajanre dohoakatʼ manna, ar Aronakʼ oka ṭheṅgare baha bhoṭokʼlen ona ṭheṅga, ar bondobos olakʼ dhiri reakʼ barea paṭa.</verse>
				<verse number="5">Ona sunduk cetanre Isorakʼ ṭhonokte perecʼ sonaren barea Kerubkin tahẽkana. Unkinakʼ phạ̃kṛạ̃kte ona sunduk reakʼ ḍhakonkin umulakatʼ tahẽkana. Noa ḍhakonre do kạiko hạrupʼkakʼkan tahẽkana. Menkhan noako reakʼ ńitokʼ do khode khod babo roṛ daṛeakʼkana.</verse>
				<verse number="6">Nonkate jotowakʼ benao sạtkate naekeko do jaoge tạmbu reakʼ pạhilakʼ jaegare bolokate Isorakʼko dewa sewayetʼkan tahẽkana.</verse>
				<verse number="7">Menkhan dosarakʼ jaegare, metakʼme sonot utạrakʼ ṭhạ̃ire do eken maraṅ naeke motogeye bolokʼkan tahẽkana. Uni do bochorre eken mitʼ dhaoge dãṛẽ samaṅ akan janwarakʼ mãyãmante onḍeye bolokʼkan tahẽkana. Uni do acʼakʼ kại lạgitʼ ar bin baḍaeteko kại akatʼ hoṛkoakʼ kại lạgitʼ noa mãyãme coḍoretʼ tahẽkana.</verse>
				<verse number="8">Noate sonot Jiue udukʼetʼkana je, tinạkʼ din noa sewa tạmbu tahen unạkʼ din ona sonot utạrakʼ ṭhạ̃ire bolokʼ reakʼ hor do jhicʼ baṅ tahena.</verse>
				<verse number="9">Nahakʼ jug lạgitʼ noa do mitʼṭen cinhạ kana one oka doe lại abonkan je, dãṛẽ samaṅ akade janwar ar eṭakʼ eṭakʼ jinisko do dewa sewakoakʼ bibek ohoe sạbit utạr daṛeletakoa.</verse>
				<verse number="10">Onako do eken hoṛmoteakʼ kana, metakʼme jom-ńũ ar dhorom reakʼ niạm lekate saphakʼ reaṅge. Onako do sanamakʼ jut aroe okte hạbicʼge kạmire lagaolena.</verse>
				<verse number="11">Menkhan Mạsi do darakan joto bhageakʼren maraṅ naeke lekategeye hecʼlena. Uni do artetʼ bhage ar artetʼ mońj sewa tạmbure Isorakʼ sewa lạgitʼgeye hecʼlena. Noa tạmbu do manwa tite benaowakʼ do baṅkana, metakʼme ona do dhạrti reakʼ jãhãn jinis hõ baṅkana.</verse>
				<verse number="12">Merom ar ḍaṅgrakoakʼ mãyãmte Mạsi do ona sonot utạrakʼ ṭhạ̃ire bae bololena. Uni do acʼakʼ mãyãmte mitʼ dhaoge onḍeye boloyena. Nonkate uni do jaejug lạgitʼ kại khon bańcaokʼ reakʼ hore tearkeda.</verse>
				<verse number="13">Okoeko bhõnḍ akan tahẽkan onko cetanre merom ar ḍaṅgrawakʼ mãyãm se pheṭãṛ rapakʼ akade torocʼko chiṭạu akokan tahẽkana; onate onkoakʼ do eken bahre hoṛmo saphakʼkan tahẽkana.</verse>
				<verse number="14">Menkhan okoe do jaejug sonot Jiu hotete Isor ṭhen acʼtetʼge niphuṭ dãṛẽ lekateye emen uni Jisuakʼ mãyãm do aboakʼ bibekre bin joanakʼ kạmi khon arhõ bạ̃ṛtiye sapha bona, jemon jiwetʼ Isor bon sewa daṛeae.</verse>
				<verse number="15">Isor do okoeko hohokate jaejug ạidạri emako lạgitʼe gokʼatʼko tahẽkan onko jemon onako ńam onate Mạsi do mitʼṭen nawa bondobos reakʼ dene banar secʼrene hoyena. Noa ạidạri ńam do manwa lạgitʼ leṭejokʼakʼ hoeakana, ente pạhil bondobos bahal tahẽkanre manwa okako kại akatʼ onako kại khon chaḍao reakʼ dam lekate Mạsi do jiwiye emleda.</verse>
				<verse number="16">Ạidạri oṭo akatʼ dolel kạmire lagao ocoe khan ạidạri dolel akatʼicʼakʼ gujukʼ reakʼ sạbudokʼ jạruṛa,</verse>
				<verse number="17">ente manwae gocʼlen anecʼ ạidạri dolel do kạmire lagaokʼa. Ar okoe ạidạri dolele dolel oṭoakatʼ uni jiwetʼe tahen hạbicʼ ona ạidạri dolel do kạmire baṅ jojaokʼa.</verse>
				<verse number="18">Ṭhik onkage pạhilakʼ bondobos hõ mãyãm chaḍakate kạmire oho lagaolena.</verse>
				<verse number="19">Joto hoṛko ṭhen ạn-ạriko reakʼ mimitʼ hukum lại saḍe tayom Mose do pheṭãṛ ar meromkoakʼ mãyãme hataokeda ar ona sãote dakʼ mesalkate jeṅgetʼ arakʼ bheḍawakʼ up̕ ar husopʼ dạrte ona ạn-ạriko reakʼ puthire ar hoṛko cetanre onaye chiṭạukeda.</verse>
				<verse number="20">Uni do ona onkae jokhecʼe menleda, “Noa do ona bondobos reakʼ mãyãm kana, one okaṭakʼ bondobos lekate kạmi lạgitʼ Isore hukumakatʼpe.”</verse>
				<verse number="21">Sewa tạmbu ar dewa sewa kạmire beohar lạgitʼ joto jinisko cetanre Mose do inạ mitʼ lekage mãyãme chiṭạuleda.</verse>
				<verse number="22">Moseakʼ ạn-ạri lekate sanam jiniskoge mãyãmte saphakʼ kana ar begor mãyãm jorote kại do oho ikạlena.</verse>
				<verse number="23">Okaṭakʼ do serma reakʼakʼko reakʼ nokolakʼkan onako do janwar dãṛẽ hotete saphakʼ reakʼ jạruṛ tahẽkana menkhan okaṭakʼ do asolrege serma reakʼakʼko kan onako saphakʼ lạgitʼ do arhõ maraṅ dãṛẽ jạruṛa.</verse>
				<verse number="24">Asolakʼ sonot jaega reakʼ nokolakʼ lekate manwa tite tearakʼ jãhãn sonot jaegare Mạsi do bae bololena, bickom ona bodolte uni do sermateye boloyena jemon abo iạte Isor samaṅre ńite hạjir daṛeakʼ.</verse>
				<verse number="25">Maraṅ naeke do janwarkoakʼ mãyãmate cetʼleka jao bochor sonot utạrakʼ jaegareye bolokʼkan tahẽkan, Mạsi acʼhõ onkaleka bar bar dãṛẽ samaṅokʼ lạgitʼ sermate do bae bolo akana.</verse>
				<verse number="26">Ar onkage hoyokʼ hoelentae khan enḍekhan dhạrti sirjạu khon ehopʼkate ạḍi dhaoge duk jomkate gujukʼ hoekokʼtaea; menkhan ńitokʼ sanam jugko reakʼ mucạtʼre uni do mitʼ dhaogeye sodorena jemon apnartetʼe dãṛẽkʼte kạikoe ocokʼ giḍikakʼ.</verse>
				<verse number="27">Isor doe ṭhik dohoakada je, manwako mitʼ dhaoko gujukʼa, ar ona tayom do bicạr hoyokʼtakoa.</verse>
				<verse number="28">Ṭhik onkage ạdi utạr hoṛakʼ kại reakʼ bojha gokʼ idi lạgitʼ Mạsi hõ mitʼ dhãogeye dãṛẽyena. Uni do dosar dhaoe hijukʼa, menkhan unre kại ńutumte gujukʼ lạgitʼ do baṅ, bickom acʼ ńel horekanko bańcaoko lạgitʼgeye hijukʼa.</verse>
			</chapter>
			<chapter number="10">
				<verse number="1">Ạn-ạrikore menakʼakʼko do darakan sanam bhageakʼko reaṅ umulkana; onare sạriakʼ reakʼ maraṅteakʼko do bạnukʼa. Onate okoe Isor sewa lạgitʼko hijukʼkan onko do ạn-ạrikote tishõ bochor ke bochor mitʼ lekan janwar dãṛẽte ohoe sạbit oco daṛelekoa.</verse>
				<verse number="2">Ạn-ạriteko sạbit oco daṛelen khan, enḍekhan janwar dãṛẽge cabakokʼa honaṅ, ente dewa sewayetʼko do mitʼ dhaoregeko saphalen khan kại lạgitʼ apnar do dusi mente ohoko bujhạukokʼa.</verse>
				<verse number="3">Menkhan noa janwar dãṛẽ do jao bochorge akoakʼ kại reakʼ kathakoe disạ ocokoa.</verse>
				<verse number="4">Ente ḍaṅgra ar meromkoakʼ mãyãmte kại do tishõ baṅ meṭao daṛeakʼa.</verse>
				<verse number="5">Onate Mạsi noa dhạrtiteye hijukʼ jokhecʼ Isore metade tahẽkana, “Janwar ar eṭakʼ dãṛẽ do bam khojlakʼa, menkhan iń lạgitʼ mitʼṭen hoṛmom tearkeda.</verse>
				<verse number="6">Jeredokʼakʼ dãṛẽ ar kại lạgitʼ dãṛẽre am do bam kusilena.</verse>
				<verse number="7">Tayomte ińiń menkeda, ‘nõkʼõe, iń hecʼakana; sostorre ińakʼ hijukʼ reaṅ olakana. E Isor, iń do amakʼ sana purạutam lạgitʼgeń hecʼakana.’ ”</verse>
				<verse number="8">Cetan reakʼ kathakore pạhilte Mạsiye meneda, “Janwarko ar eṭakʼ dãṛẽko, jeredokʼakʼ dãṛẽko ar kại ńutumte dãṛẽko, am do bam khojlakʼa ar onare kusi hõ bam kusilena.” Noa dãṛẽko do ạn-ạri reakʼ hukum lekage hoyokʼkan tahẽkanre hõ uni do noa kathae roṛleda.</verse>
				<verse number="9">Ona tayom Mạsiye meneda, “Ńelme, iń do amakʼ sana purạutam lạgitʼgeń hecʼakana.” Dosarakʼ bondobos bahal idi lạgitʼ uni do lahateakʼ bondobose bạtilkeda.</verse>
				<verse number="10">Isorakʼ sana lekage Jisu Mạsiakʼ hoṛmo mitʼ dhao samaṅente abo dobon begar ocoakana.</verse>
				<verse number="11">Mimitʼ naekeko do dinạmge teṅgokate Isorko sewawae kana ar mitʼ talao inạ mitʼlekage dãṛẽko samaṅeda, menkhan nonkan dãṛẽte kại do tishõ ohoko ocokʼ daṛelea.</verse>
				<verse number="12">Menkhan Jisu do kại ńutumte jaejug lạgitʼ eken mitʼṭen dãṛẽye samaṅketʼe Isorakʼ jojomsa aṛereye duṛupʼena.</verse>
				<verse number="13">Ar tin hạbicʼ acʼren bạiriko acʼakʼ jaṅga latarre bae dohoko un hạbicʼe ńel hohorkana,</verse>
				<verse number="14">ente Isorakʼ monsubạ lekate okoeko begar ocoakan ona mitʼṭen dãṛẽ hotete uni do jaejug hạbicʼ onkoe sạbit ocoakatʼkoa.</verse>
				<verse number="15">Sonot Jiu hõ noa reaṅ gohae emabon kana. Pạhilre uniye menakada,</verse>
				<verse number="16">Probhui meneda, “Onko tulucʼ oka bondobos iń bandhaoa ona do noage, ińakʼ ạn-ạri do onkoakʼ ontoreń dohoea ar onkoakʼ monreń ol dohokakʼa.”</verse>
				<verse number="17">Ona tayom sonot Jiue meneda, “Iń do onkoakʼ kại ar bedhoromakʼko tishõ baṅgeń disạ dohoetakoa.”</verse>
				<verse number="18">Onate Isor do tinre kại ar bedhoromakʼkoe ikạya unre kại ńutumte dãṛẽ mente samaṅokʼ do ar cetʼge baṅ tahena.</verse>
				<verse number="19">Ado E boehako, Jisu Mạsiakʼ mãyãm gunạkʼte ona sonot utạrakʼ jaegare bolokʼ reakʼ dil do menakʼ getabona.</verse>
				<verse number="20">Mạsi do abo lạgitʼ mitʼṭen nawa ar jiwetʼ hore jhicʼ akada, jemon abo do orwal bhitrite, metakʼme uniakʼ hoṛmo talate Isor samaṅre bon seṭer daṛeakʼ.</verse>
				<verse number="21">Ona chaḍa aboren do mitʼṭen maraṅ naeke hõ menae tabona, one okoere Isorakʼ gharońjren hoṛkoakʼ dạyike emakan.</verse>
				<verse number="22">Onate pạtiạu talate oka khạṭitetʼ hijukʼkan, ona sạbit utạrakʼ khạṭi ontorte Isor samaṅre bon calakʼma; ente dusi bibek reakʼ ti khon aboakʼ ontor do mãyãm chiṭạukate sapha ocoakana ar phạriạ dakʼte hoṛmo do um sapha akan tabona.</verse>
				<verse number="23">Biswạs lekate aboakʼ oka as menakʼ, onate dela, kajakte uniakʼ katha bon aṅgoc ma, ente okoeye gokʼ akatʼ uni doe pạtiạrgea.</verse>
				<verse number="24">Dela, mimitʼko reaṅ bon dạndikʼma jemon dulạṛ ar bhage kạmi lạgitʼ mimitʼko uskur bon emako.</verse>
				<verse number="25">Adom adom hoṛakʼ mitʼ ṭhecʼ jarwakʼ reakʼ cetʼleka heowa menakʼtako, onka leka jarwakʼ do alo bon bạgi ma, bickom Mạsiakʼ hijukʼ din hạbicʼ mimitʼko jemon arhõ bon udgạuko.</verse>
				<verse number="26">Isorakʼ sạriakʼtetʼ baḍaekate hõ dikhitege bon kại khan, enḍekhan kại ńutumte ar jãhãn dãṛẽ do bạnukʼa;</verse>
				<verse number="27">bickom eken bicạr reakʼ botoranakʼ ghuṛi ar Isorren bạiriko lo torocʼko leka jolokʼkan edrege ńelhor akae tahen hoyokʼa.</verse>
				<verse number="28">Jãhãe Moseakʼ ạn-ạri bae aṅgoc khan uni do jãhãn daya baṅkate bar se pe hoṛakʼ goha iạteye gocʼ ocokʼa.</verse>
				<verse number="29">Enḍekhan Isorren Hopon okoeye kurud akawade, oka mãyãmte uniye sapha akan Isorakʼ ona bondobos reakʼ mãyãm okoe be sonotakʼ menteye bujhạuetʼ ar okoe dayae emokʼkan uni sonot Jiu okoeye bemanot akade, enḍekhan hudispe, uni do tinạkʼ artetʼ sạjạyokʼ lek kanae!</verse>
				<verse number="30">Ale do unile baḍae akadea one okoeye menetʼkan, “Hala hạli do ińakʼge, ińgeń hala ruạṛa; okoe okaṭakʼ ńam lek kane uni do onageń emaea.” Uni do arhõ mitʼ jaegareye meneda, “Probhuge acʼren hoṛko lạgitʼ hok reakʼe bicạrtakoa.”</verse>
				<verse number="31">Jiwetʼ Isorakʼ tire paṛaokʼ do ạḍi botoranakʼ kangea.</verse>
				<verse number="32">Laha dinko reakʼ katha disạipe. Unre marsal ńamkate ape do duk jom talate hõ teṅgo ṭak akaepe tahẽkana.</verse>
				<verse number="33">Oka oka okte do sanamko samaṅre tamasakope hoeocolente opoman ar santao sahaokate dukpe jomleda; ar okoeko cetanre onkan beohar hoelen onko tulucʼ hõ ape do dukpe sahaokeda;</verse>
				<verse number="34">ar okoeko hajot ocoakan tahẽkan onkoakʼ duktepe duklena. Apeakʼ jinisko luṭlenre rạskạ salakʼpe manaoleda, entepe baḍaekan tahẽkana, arhõ bhage ar jaejug dhon menakʼtapea mente.</verse>
				<verse number="35">Onate ape do dil alope aṛakʼ giḍitapea, ente noa reakʼ kuṛại do maraṅgea.</verse>
				<verse number="36">Ape do sombhuri reakʼ jạruṛ menakʼtapea, jemon Isorakʼ sana leka kạmi purạukate okae gokʼ akawatʼpe ona jemonpe ńam;</verse>
				<verse number="37">ente Isorakʼ katha leka, “Okoeakʼ hijukʼ reakʼ katha menakʼtae uni do ar thoṛa din khangeye hijukʼa, ar bae biloma.</verse>
				<verse number="38">Okoe hoṛ dhorom menteń ataṅ akade uni do pạtiạu hotetege jione ńama; menkhan jãhãegeye ruạṛ calakʼ khan unire do bạń kusikʼa.”</verse>
				<verse number="39">Okoe ruạṛ senkateko maraokʼkan onko dolren dobon baṅkana; menkhan pạtiạukʼte okoe bańcaoko ńam onko dolren kangea bon.</verse>
			</chapter>
			<chapter number="11">
				<verse number="1">Okaṭakʼ ńama mentebon as akan ona dobon ńamgea ar ona reakʼ khạṭitetʼ do hoyokʼ kana pạtiạu. Ar ona pạtiạu hotete purạ puri bon bujhạu daṛeakʼa je, okaṭakʼ babon ńel ńametʼkan ona do sạrige menakʼgea mente.</verse>
				<verse number="2">Biswạs iạtege aboren hapṛamko do Isorakʼ sarhaoko ńamleda.</verse>
				<verse number="3">Ar biswạs hotetege bon bujhạu daṛeakʼ kana je, Isorakʼ moca reakʼ kathate noa dhạrti do sirjạulena. Onate bujhạukʼ kana, abo okaṭakʼ bon ńel ńametʼkan ona do jãhãn ńelakʼ jinis khon do baṅ sirjạu akana.</verse>
				<verse number="4">Biswạs iạtege Kạin khon Abelakʼ dãṛẽ do Isor samaṅre arhõ bhageakʼ tahẽkana. Biswạs iạtege Isor do uniakʼ dãṛẽ aṅgockate uni reaṅ noa gohae emleda je, uni doe dhoromgea mente. Abele gocʼakanre hõ enhõ uniakʼ biswạs hotetege uni do ńit hõ kathae roṛeda.</verse>
				<verse number="5">Biswạs iạtege Enok do bae gocʼlena; uni do sermateye rakapʼ ocoakana. Isor do uniye idiakade iạte bae sendra ńamlena. Enok idiye lahare Isor do noa gohae emleda je, Enok do uniye kusi ocoakadea.</verse>
				<verse number="6">Biswạs begorte Isor kusi ocoye do baṅ hoedaṛeakʼa, ente Isor ṭhen okoeye calakʼ, uni do biswạsokʼ hoyokʼtaea je, Isor menaea ar uniakʼ katha leka calakʼko do uniakʼ ti khon kuṛạiko ńama.</verse>
				<verse number="7">Okaṭakʼ do unrehõ baṅ ńṭoṭhan tahẽkan, ona reaṅ Isor do Noahae sontorledea. Noah do Isor bhokti hoṛe tahẽkante Isorakʼ kathare biswạskate mitʼṭen jahaje benaoleda, jemon acʼakʼ gharońjrenko rukhiyạko ńam. Noah do acʼakʼ biswạs hotetege dhạrtirenko dusi menteye sạbudletʼkoa ar Isor ṭhen dhorom mente ataṅokʼ reakʼ ạidạriye ńamleda, one oka do eken biswạs hotetege ńamokʼkan.</verse>
				<verse number="8">Isor do Abrahame hohoade tahẽkanre biswạs iạtege Isorakʼ kathareye gobolena ar ạidạṛi lekate okaṭakʼ jaega ńam reakʼ katha tahẽkantae ona jaegateye calaolena. Unre bae bujhạu akatʼ tahẽkana okateye calakʼkana mente ar enhõ uni doe monḍhalena.</verse>
				<verse number="9">Isor do okaṭakʼ disạm Abraham emae lạgitʼe gokʼade tahẽkana uni do biswạs iạtege bedisiạ hoṛ lekate onḍeye berelena. Ar uni sãote okoe do inạ mitʼ gokʼakʼren bhor reakʼ bhạgiạdarko tahẽkan Isạhak ar Jakob leka uni hõ tạmbukoreye ḍerakʼkan tahẽkana;</verse>
				<verse number="10">ente oka nagraha tahẽ utạrokʼ uni do ona nagraha reakʼ koyokʼ horreye tahẽkana. Ona nagraha reakʼ noksa ar gathao rakab reakʼ kạmi do Isorgeye kạmiakada.</verse>
				<verse number="11">Sara do gidrạ hoyokʼ reakʼ umer parom calaolentaere hõ biswạs iạtegeye bhạrti hoṛmolena, ente uni do biswạs tahẽkantaea, okoeye gokʼakawade uni doe pạtiạrgea mente.</verse>
				<verse number="12">Onate umer secʼte gocʼ barag hoṛmo hoekatere hõ Abraham do sermaren ipil leka ar jalapuri aṛe reakʼ gitil leka ạḍi utạr gidrạkoren apate hoelena.</verse>
				<verse number="13">Noko hoṛko do pạtiạu talate jion khemao kateko gocʼena. Isor okaṭakʼ emokʼ reakʼe gokʼatʼko tahẽkan ona do bako ńamleda, menkhan sạṅgiń khon onako ńelleda ar kusi hõko kusiyada. Noa dhạrtire bedisiạ ar upriạ lekako tahẽkan ona doko aṅgocletʼgea.</verse>
				<verse number="14">Okoe onako aṅgocketʼ onko do pusṭạuteko bujhạu ocoyeda je, onko do ako lạgitʼ mitʼṭen disạmko ńam baṛakana.</verse>
				<verse number="15">Ar oka disạm khonko oḍok hecʼlen ona disạmko uihạr ruạṛ lekhan, enḍekhan ona disạm ruạṛ calakʼ reakʼ joto ạtgeko ńamkea.</verse>
				<verse number="16">Menkhan onko do arhõ bhage mitʼṭen disạm reakʼ, metakʼme jion puri reakʼko ńam baṛayetʼkan tahẽkana. Ona iạte Isor acʼtetʼ do onkoren Isor mente ńumogokʼ bae lajaokʼ kana, ente uni do onko lạgitʼge mitʼṭen nagrahae tear akatʼ tahẽkana.</verse>
				<verse number="17">Abraham do biḍạu ocokʼ jokhecʼ Isorre pạtiạu iạtege Isahak doe samaṅledea. Okoe ṭhen Isore gokʼ akatʼ tahẽkan unige acʼren sadher hopon dãṛẽye lạgitʼe samaṅedekan tahẽkana.</verse>
				<verse number="18">Nuige uni hopon do one okoe reaṅ Isore menakatʼ, “Isạhakren bõsge amren bõs menteko lekhakʼa.”</verse>
				<verse number="19">Abraham do uni dãṛẽye lạgitʼe rạjiyena, ente uni doe pạtiạukʼkan tahẽkana Isor do gocʼko hõe jiwetʼ beretʼ daṛeakoa mente. Ar gujukʼ duạr khon Abraham do Isạhake ńam ruạṛkedea.</verse>
				<verse number="20">Biswạstege Isạhak do tayom daramakʼko reaṅ Jakob ar Esaue bhoratʼkin tahẽkana.</verse>
				<verse number="21">Biswạs iạtege Jakob do gujukʼ jokhecʼ Joshepren banar hopone bhoratʼkin tahẽkana ar ṭheṅgare tirupʼkate Isore sewawade tahẽkana.</verse>
				<verse number="22">Biswạs iạtege Jakob do gujukʼ jokhecʼ Misor disạm khon Israelko oḍok calakʼ reakʼ kathae metatʼko tahẽkana ar acʼakʼ mạ̃ṛĩ cekae hoyokʼa mente ona hõe lạiatʼko tahẽkana.</verse>
				<verse number="23">Moseakʼ janam tayom uniren eṅgat-apat do biswạs iạtege pe cando kin oko doholede tahẽkana, ente onkin dokin ńelkeda, gidrạ do ńelokʼteye mońjgea ar onate raj reakʼ hukum hõ bạkin botorada.</verse>
				<verse number="24">Biswạs iạtege Mose doe sẽṛãyen khan, Pharao hoponeratren hoponko hohoae do bae khojkan tahẽkana.</verse>
				<verse number="25">Uni do thoṛa din lạgitʼ kại reakʼ rạskạ bạgikate Isorren hoṛko sãote duk jojomgeye bachaoana.</verse>
				<verse number="26">Uni do Misor reakʼ dhon durib khon Mạsi ńutumteakʼ opomange ạḍi bạ̃ṛtiye moneada, ente uni do kuṛại secʼe beṅgetʼ akatʼ tahẽkana.</verse>
				<verse number="27">Isor cetanre biswạs iạtege uni do raj begor botoraete Misor disạme bạgiatʼ tahẽkana, ente baṅ ńelokʼicʼ ńelekan lekae sumbhrạukeda.</verse>
				<verse number="28">Uni do biswạs iạtege sen-parom porob ar mãyãm chiṭạu reakʼ niạme manaoleda, jemon nonosṭoyicʼ goḍet do pạhil janamkoe gocʼlekore Israelrenko jemon aloe joṭetʼko.</verse>
				<verse number="29">Biswạstege Israelko do rohoṛ ot leka Arakʼ jalapuriko taṛam paromleda menkhan Misriko do paromokʼ jokhecʼko unum gocʼena.</verse>
				<verse number="30">Biswạs iạtege Israelko do eae din hạbicʼ Jerikho nagraha reakʼ pạcri beṛhaeteko dãṛã ạcurketʼ khan ona do bhindạṛena.</verse>
				<verse number="31">Biswạs iạtege Rahab kusmbi do Jerikho nagrahareko tahẽkan bebatao hoṛko sãote bae nosṭolena, ente uni do unkin disạm ciyạkin peṛa lekae ataṅ aderletʼkinạ.</verse>
				<verse number="32">Noa khon bạ̃ṛti do ar cetʼ iń lạiya? Gideon, Barak, Samson, Jeptha, Dạud, Sạmuel ar nạbikoakʼ katha galmarao lạgitʼ ińakʼ somoe do bạnukʼa.</verse>
				<verse number="33">Biswạs hotetege onko do rajosṭiko jitạuleda, hok reakʼko bicạrleda, Isorakʼ gokʼakʼko ńamleda, dhạcri kulkoakʼ mocako bondletʼa,</verse>
				<verse number="34">ar jolokʼ seṅgel reakʼ daṛeko nimbhạuleda, tarwaṛe khonko rukhiyạlena, nijor khonko daṛe ocolena, lạṛhạire daṛeko udukʼleda ar bidisiạ palṭonkoko laga ńirletʼkoa.</verse>
				<verse number="35">Maejiuko do akoren gocʼ hoṛko arhõ jiwetʼgeko ńam ruạṛketʼkoa. Eṭakʼko do akotege hajot khon baṅ chaḍaokʼteko santao ocolena, jemon onko do gocʼko khon beretʼkate artetʼ mońj jionko ạidạri joṅ.</verse>
				<verse number="36">Arhõ eṭakʼko do cigạri arko dal ur ocoyena, hẽ biṛikoteko tol ocolena ar hajot hõko hajot ocolena.</verse>
				<verse number="37">Dhiriteko tiń ocoyena, ạriteko getʼ paṛakʼ ocoyena ar tarwaṛeteko gocʼ ocoyena. Onko doko santao ocolena ar bạṛicʼko beohar ocolena, ar akoṭreko paṛaoen khan bhiḍi ar meromakʼ harta horokʼkateko ạcur baṛaekan tahẽkana.</verse>
				<verse number="38">Onko do hahaṅkarkore, burukore, danderkore ar khorloṅkoreko ńir oko baṛaekan tahẽkana. Noko hoṛko jaega emako reakʼ lek noa dhạrti reakʼ do baṅ tahẽkana.</verse>
				<verse number="39">Biswạs iạtege onko sanamkogeko sarhao ocolena, menkhan Isor okaṭakʼ emako lạgitʼe gokʼletʼ tahẽkan ona do bako ńamlakʼa;</verse>
				<verse number="40">ente Isor do abon lạgitʼ arhõ mońjakʼe ṭhik dohoakatʼ tahẽkana. Uni doe ṭhik doholeda je, abo begorte onko do ohoko sạbit utạr ocolena.</verse>
			</chapter>
			<chapter number="12">
				<verse number="1">Enḍekhan ńelokʼ kana, Isorre biswạs reakʼ goha lekate aema hoṛ do abo beṛhaeteko ṭhạurạ akana. Onate dela bon, mitʼke mitʼ tạkicʼakʼ ar oka kại abore laṭkao akan ona do sạṅgiń secʼ bon ṭhelao giḍikakʼte sombhuri salakʼ laha secʼ bon ńir calakʼma.</verse>
				<verse number="2">Delabon, Jisu secʼ beṅgetʼ akae bon tahenma, one okoe do biswạs reakʼ rehetʼ are sạbit utạricʼ kan. Uni samaṅre oka rạskạ dohoakan ona lạgitʼge uni do manot secʼ bae moneyatʼte krusre gujukʼe sahaokeda ar ńitokʼ do Isorakʼ siṅghạson reakʼ jojomsa aṛereye duṛupʼ akana.</verse>
				<verse number="3">Okoe do kại hoṛkoakʼ nunạkʼ maraṅ bạiriye sahaoketʼ, uni reaṅ hudisokʼpe, jemon apeakʼ mon alo nijorokʼ ar beasko alope hoyokʼ.</verse>
				<verse number="4">Kại birudre lạṛhại lạṛhạite mãyãm jorokʼ hạbicʼ okte do apere ńithõ baṅ hoeakana.</verse>
				<verse number="5">Isor do acʼren gidrạko lekae udgạu akatʼpete okae galmarao akatʼpe ona dope hiṛiń akada. Uni doe menakada, E beṭa, Probhuakʼ ḍanṭao do alom neṅghaoa, ar uniye egerlemre alom ạtruńokʼa;</verse>
				<verse number="6">Ente Probhu do okoeye dulạṛe, unigeye ḍanṭaoea, ar gidrạ mente okoekoe aṅgocko, onko mitʼke mitʼ doe sạjạikoa.</verse>
				<verse number="7">Ape do noako kosṭo ḍanṭao lekatepe jomakada. Isor do ape tulucʼ apat lekageye beohareda. Nonkan hopon jãhãe menakʼkoa one okoe do acʼren apat bae ḍanṭaoedekan?</verse>
				<verse number="8">Sanam hopongeko ḍanṭao ocokʼa. Ar bape ḍanṭao ocoakan khan enḍekhan ape do bidhuạ hoponko kanape, sạriakʼren hoponko dope baṅkana.</verse>
				<verse number="9">Ona chaḍa bon ńelakada, dhạrtiren babako do aboko ḍanṭaoetʼbon tahẽkana ar abo do onko bon manotetʼkokan tahẽkana. Enḍekhan okoe do sanam jiukoren Baba kane unire gobol tahen do cetʼ artetʼge lek baṅkan tabona, jemon jion bon ńam?</verse>
				<verse number="10">Aboren dhạrtiren babako okaṭakʼ bhageko bujhạuletʼ, ona lekageko ḍanṭao akatʼbona, ar ona do thoṛa din lạgitʼge; menkhan aboakʼ bhage lạgitʼge Isor do aboe ḍanṭaoetʼbona jemon uni leka sonot bon hoyokʼ.</verse>
				<verse number="11">Ḍanṭao do rạskạ reakʼ mente babon metakʼ kana, bickom duk reakʼ mentege bon bujhạueda; menkhan Isorakʼ ḍanṭao batao reakʼ jo do sulukte perecʼ dhorom jion kana.</verse>
				<verse number="12">Onate apeakʼ borocʼ ti ar nijor gunṭhiko do daṛe ocoetape.</verse>
				<verse number="13">Apeakʼ calakʼ hor sojhetape, jemon leḍha hoṛ do ar aloe mackaokʼ, bickome boge ruạṛokʼ.</verse>
				<verse number="14">Sanam hoṛko tulucʼ sulukte tahen ar sonot hoyokʼ lạgitʼ ahkaokʼpe. Sonot begor Probhu do okoe hõ bako ńelńamea.</verse>
				<verse number="15">Ńelpe, okoe hõ jemon Isorakʼ daya khon aloko eṛanokʼ. Ar hewer haṛhatʼ dare reakʼ rehetʼ leka omon rakabokʼte okoe hõ jemon duk janam ocoete ḍher hoṛ aloko bhõnḍko.</verse>
				<verse number="16">Ńelpe, okoe hõ jemon Esau leka bedhoromicʼ aloe hoyokʼ se Isor bebhoktiyicʼ aloe hoyokʼ ma. Esau do mitʼ sańj jomakʼ lạgitʼ pạhil janam hoke ạkhrińletʼtaea.</verse>
				<verse number="17">Baḍaegeape, tayomte rakʼ rakʼte ạsirbade koeletʼre hõ enhõ uni doe nihạt giḍi ocoyena, ente mon ạcur reakʼ ạt unre baṅ tahẽkana.</verse>
				<verse number="18">Okaṭakʼ jolokʼkan buru joṭetʼ daṛekokʼ ona lekan buru ṭhen do bape hecʼakana. Ape do kaṛaṅ kucạṅ ńut ar birbão se jãhãn sakwa reakʼ saḍe ar katha reakʼ aṛaṅ ṭhen hõ bape hecʼakana.</verse>
				<verse number="19">Okoe ona kathako ańjomletʼ tahẽkan onko do nehõrkateko menleda jemon onko ṭhen ar cetʼge alo roṛogokʼ,</verse>
				<verse number="20">ente onko do noa hukum bako sahao daṛeada, cedakʼ je, “Janwar hõ janwar ona burureye jakʼle khan, enḍekhan dhiriteye tiń ocokʼa.”</verse>
				<verse number="21">Okaṭakʼ ńellen tahẽkan ona do nunạkʼ botoranakʼ tahẽkana je, Moseye menleda, “Iń do botorteń thar tharaokʼ kana.”</verse>
				<verse number="22">Ape do Sion buru ar jiwetʼ Isorakʼ nagraha ṭhenpe hecʼakana. Ona nagraha do hoyokʼ kana serma reakʼ Jerusalem. Ar hajar hajar serma goḍetkoakʼ rạskạ porob ṭhenpe hecʼakana;</verse>
				<verse number="23">pạhil janam hopon reakʼ ạidạriko ńamakatʼ hoṛ lekate okoekoakʼ ńutum sermare ol akan, onko hotete benaoakʼ manḍer ṭhenpe hecʼakana; okoe doe sanamkoren bicạricʼkan uni Isor ṭhenpe hecʼakana; ar okoekoko sạbit ocoakan onko sanam dhorom hoṛkoakʼ jiu ṭhenpe hecʼakana;</verse>
				<verse number="24">Okoe doe nawa bondobosren dene banaricʼ kan uni Jisu ṭhenpe hecʼakana; ar Abelakʼ mãyãm khon okaṭakʼ mãyãm do artetʼ bhage kathae roṛ, ona chiṭạu akan mãyãm ṭhenpe hecʼakana.</verse>
				<verse number="25">Men sontorokʼpe, okoe kathae roroṛkan uniakʼ katha do alope phesṛaotaea. Mose do Isorakʼ sontor katha dhạrtirene baḍae ocoketʼko khan hoṛko do uniakʼ kathako phesṛaoletʼtaea ar rukhiyạ bako ńamleda, unre serma khon okoeye sontorakatʼ bon uniakʼ babon bataole khan cetʼtehõ rukhiyạ oho bon ńamlea.</verse>
				<verse number="26">Unre Isorakʼ moca kathatege dhạrti do dal dalaolena, menkhan ńitokʼ uni do noae gokʼakada, “Iń do eken armitʼ dhao dhạrtiń dal dalao ocoea ona do baṅ, menkhan serma hõń dal dalaoa.”</verse>
				<verse number="27">“Ar mitʼ dhao,” Noa banar kathate bujhạukʼ kana je, oka jinisko dal dalaokʼa, metakʼme oka sirjạu akan ona do pheraokʼa, jemon oka jinisko baṅ dal dalaokʼ onako do ṭarhao tahena.</verse>
				<verse number="28">Onate okaṭakʼ rajosṭi baṅ dal dalaokʼ, ona rajosṭi bon ńam joṅkante dela, Isor bon gun manao joharaema. Enḍekhan Isor okalekae kusiyakʼ ona leka bhokti ar botor salakʼ bon sewa daṛeaea.</verse>
				<verse number="29">Ente aboren Isor do ḍahao maraoakʼ seṅgel lekanae.</verse>
			</chapter>
			<chapter number="13">
				<verse number="1">Ape mimitʼko boeha leka dupulạṛpe.</verse>
				<verse number="2">Ar peṛakʼ do alope hiṛińa; adom adomko do begor baḍaetege serma goḍetkoko peṛaletʼkoa.</verse>
				<verse number="3">Okoe hajotre menakʼko onko sãote ape hõpe kạidi oco akana, ar khed ocokʼkanko sãote ape hõpe khed ocokʼkana mente hudiskate onkoakʼ katha disạipe.</verse>
				<verse number="4">Sanamkoge bapla do manot salakʼko beṅgetʼakʼma. Jãwãe ar bạhu talare bapla tonol do sonot dohoe lek kana, ente jãhãlekan laṭghaṭge, ar jãhãe ona dusireko dusige khan Isor do onkoe sạjạikogea.</verse>
				<verse number="5">Ṭaka-poesa reakʼ laloc khon sahaṛakae tahenpe. Apeakʼ oka menakʼtape onatege dhirpur akae tahenpe. Isore meneda, “Iń do tishõ bạń alaomea ar tishõ bạń giḍimea.”</verse>
				<verse number="6">Onate abo do dilkate bon men daṛeakʼa, Probhu do ińren goṛoyicʼ, iń do bạń botorokʼa; manwa do cetʼko cekayińạ?</verse>
				<verse number="7">Okoe ape ṭhen Isorakʼ kathako lại jạhirletʼ tahẽkan, onko mukhiyạkoakʼ kathako disạipe. Onkoakʼ jion cạrit reakʼ mucạtʼ jo mońjte beṅgetʼakʼpe ar onko leka biswạs dohoepe.</verse>
				<verse number="8">Jisu Mạsi do hola cetʼlekae tahẽkan, teheń hõ onkage menaea ar jaejug hạbicʼ hõ onkageye tahena.</verse>
				<verse number="9">Aema lekan nawa nawa cecetʼakʼte bhul horte jemon aloko bulạu idipe. Aboakʼ mon do dãṛẽ samaṅ akatʼ jomakʼre tahẽ baṅkate Isorakʼ dayare jemon kajakte ṭarhao akae tahen. Okoe ona jomakʼreko ṭehãḍokʼkan tahẽkan, onko do ona jomakʼ khon jãhãn porho baṅ hoelentakoa.</verse>
				<verse number="10">Aboakʼ do mitʼṭen pinḍ menakʼa ar okoe Israelkoakʼ ona sewa tạmbureko kạmikan, onko do aboakʼ pinḍ cetanre samaṅ akatʼ jãhãnakʼge jojom reakʼ ạidạri bạnukʼtakoa.</verse>
				<verse number="11">Kại ńutumte dãṛẽ samaṅ akatʼ janwarakʼ mãyãmante Israelren maraṅ naeke do sonot utạrakʼ jaegateye calakʼkan tahẽkana, menkhan janwarkoakʼ hoṛmo do Israelkoakʼ tahen jaega khon bahrete idikateko rapakʼ giḍikakʼkan tahẽkana.</verse>
				<verse number="12">Onkage Jisu hõ Jerusalem nagraha bahrere duk jomkateye gocʼlena, jemon acʼakʼ mãyãm hotete manwako kại khone chaḍaoko.</verse>
				<verse number="13">Onate dela bon, uniakʼ opomanbon gogte nagraha bahre uni ṭhen bon calakʼma,</verse>
				<verse number="14">ente nonḍe do jaejug hạbicʼ jãhãn nagraha bạnukʼ tabona; menkhan okaṭakʼ nagraha daraekan ona lạgitʼ bon koyokʼ horakada.</verse>
				<verse number="15">Onate delabon, Mạsi hotete Isor ṭhen sarhao reakʼ samaṅokʼakʼ jaoge bon samaṅma, metakʼme Isorren hoṛ mente okoe apnarteko aṅgocetʼkan onko do akoakʼ mocate Isorko gun manao joharae ma.</verse>
				<verse number="16">Bhage kạmi lạgitʼ ar eṭakʼko reṅgejokʼre bhạlạiko reakʼ do alope hiṛińa, ente Isor do nonkan dãṛẽgeye kusiyakʼa.</verse>
				<verse number="17">Aperen ạyurkoakʼ katha bataope ar onko gobolre tahenpe, ente okoe Isor ṭhen lekha jokhako em, onkan hoṛ lekatege coṅ onko ma apeko ńel todarotetʼpe kan. Onko ṭhen gobolokʼpe jemon onko do akoakʼ kạmi rạskạ salakʼko kạmi daṛeakʼ, menkhan duk salakʼ do baṅ. Ar duk salakʼge ona onkae hoyokʼ khan, enḍekhan onate apeakʼ do cetʼ porho hõ baṅ hoyokʼtapea.</verse>
				<verse number="18">Ale lạgitʼ koejoṅpe. Sanamakʼkore dhorom lekate senokʼle menjoṅkan iạtele baḍaekana je, aleakʼ bibek do napaegetalea mente.</verse>
				<verse number="19">Menkhan iń do apeko artetʼ bạ̃ṛti koejoṅ lạgitʼ iń nehõrape kana, jemon usạrate arhõ ape sãoteń ńepel ńapam daṛeakʼ.</verse>
				<verse number="20">Oka mãyãmte sulukren Isorakʼ jaejug bondobos doho akan ona hotete Isor do aboren Probhu Jisu Mạsi, metakʼme bhiḍikoren maraṅ gupiyicʼ do gocʼko khone jiwetʼ beretʼkedea.</verse>
				<verse number="21">Okaṭakʼ bhageakʼ kan onate uni do acʼakʼ monejoṅ leka calakʼ lạgitʼ apeko purạteye sạbit utạrpe ma. Uniakʼ mẽtʼãhã samaṅre okaṭakʼ bhageakʼkan Jisu Mạsi hotete aboakʼ ontorre uni do onageye kạmi ma. Jaejug hạbicʼ Isorakʼ ṭhonokʼ hoyokʼtae ma. Amen.</verse>
				<verse number="22">E boehako, ape ṭhen ińakʼ bạ̃ṛti nehõr do noage je, ińakʼ noa sikhạuna kathako do bataotińpe. Ar ape ṭhen bạ̃ṛti katha do bạń oletʼkana.</verse>
				<verse number="23">Iń do baḍae ocope sanayediń kana je, aboren boeha Timothi do khalase ńamakada. Are hecʼlen khan iń do uni soṅgekateń hiripea.</verse>
				<verse number="24">Aperen sanam ạyurko ar Isorren sanam hoṛko aboakʼ johar emakope. Itạliạ disạmren Isorren hoṛko do apeko joharape kana.</verse>
				<verse number="25">Ape sanamko tulucʼ Isorakʼ daya baṛe tahenma.</verse>
			</chapter>
		</book>
		<book number="59">
			<chapter number="1">
				<verse number="1">Isor ar Probhu Jisu Mạsiren golam iń Jakob do dhạrti reakʼ sanam jaegareko chir chạtur akan Jihudikoren gel bar bõsrenko johariń emako kana.</verse>
				<verse number="2">E ińren boehako, ạḍi lekan biḍạurepe paṛaokʼlenre ona do rạskạ reakʼ kana mente alope hudisa,</verse>
				<verse number="3">entepe baḍaegea biswạs reakʼ biḍạuge apeakʼ soboriye baḍhao ocoyeda.</verse>
				<verse number="4">Ar ona soborige apeakʼ jionre purạte kạmire lagaope, jemon gạkhuṛ arpe niphuṭ utạr daṛeakʼ, metakʼme apeakʼ colonre okulạn alo tahen ma.</verse>
				<verse number="5">Apeko modre jãhãe akel reakʼ okulan menakʼtae khan uni do Isor ṭhene koejoṅma, ar Isor do onae emaea, ente uni do begor ạṛiste mimitʼko asambheṛe dan akoa.</verse>
				<verse number="6">Menkhan begor digdhạte pạtiạukʼ salakʼ koejoṅ hoyokʼtaea, ente okoeye digdhạkʼ uni do hoete sokojokʼkan jalapuri reakʼ ḍheo lekanae; hoege uni doe ṭhelao idiyea.</verse>
				<verse number="7">Nonkan hoṛ do Probhu ṭhen khon jãhãnakʼe ńama mente aloe asokʼma.</verse>
				<verse number="8">Uni doe bar monan hoṛ kana ar joto kạmirege bae ṭarhaokʼa.</verse>
				<verse number="9">Okoeṭakʼ biswạsi boeha doe nindhạnge, Isor do uniye usulkedete apnarte bhạganicʼe hudisokʼma.</verse>
				<verse number="10">Ar okoeye kisạ̃ṛge, Isor do uniye nindhạnkedete uni hõ apnarte bhạganicʼe bujhạukʼma, ente uni do ghãs reakʼ baha lekageye mosotʼ cabakʼa.</verse>
				<verse number="11">Siń cando jharla jhạrli setoṅanteye rakapʼlenre ghãsko do rohoṛokʼa ar ona reakʼ sajaotetʼ do nosṭo cabakʼa. Onkage kisạ̃ṛ hoṛ hõ acʼakʼ jion reakʼ horkoreye tolmocʼ cabakʼa.</verse>
				<verse number="12">Bhạgangeae uni do one okoe biḍạureye sombhuriyetʼkan, ente lek kanae menteye sạbudlen khan uni do jit reakʼ mala lekate jione ńama. Ar okoe Isorko dulạṛedekan onko do jion emako lạgitʼe gokʼakatʼkoa.</verse>
				<verse number="13">Jãhãege ontorre kại secʼe orokʼ kana menteye bujhạu khan aloe menma, “Isor do kại secʼe oreń kana.” Ente jãhãn bạṛicʼakʼge Isor do kại horte bae ididaṛeaea.</verse>
				<verse number="14">Ontor reakʼ bạṛicʼ sanage manwa do kại secʼe or idiyedea ar ghaḍlakʼreye giḍiyea.</verse>
				<verse number="15">Ona tayom bạṛicʼ sana purạulen khan kạiye janama, ar kại perecʼlen khan gujukʼe janam ocoea.</verse>
				<verse number="16">E ińren dulạṛiạ boehako, alope bhula.</verse>
				<verse number="17">Jion reakʼ mimitʼ bhage ar niphuṭ dan do serma khon pheḍ hijukʼ kana, ona do Isor ṭhen khonge hijukʼ kana, ar uni do sanam marsalkoren Baba kanae. Uni do parom calakʼkan umul leka bae pheraokʼa.</verse>
				<verse number="18">Acʼakʼ nij sanate sạriakʼ katha hotete uni do acʼren gidrạkoe hoe ocoketʼbona, jemon uniakʼ sirjonre pạhil utạrakʼ jo bon hoyokʼ.</verse>
				<verse number="19">Ińren dulạṛiạ boehako, ińakʼ noa katha hetawakʼpe, ape mimitʼko ańjom lạgitʼ gagojokʼpe, menkhan usạrate katha alope roṛgoda se alope raṅgao godokʼa;</verse>
				<verse number="20">ente abo ṭhen khon Isor oka dhorom jione asokʼkan ona do raṅgao talate oho hecʼlena.</verse>
				<verse number="21">Onate joto lekan bedhorom ar bạṛicʼakʼko ńit hõ apeakʼ jionre menakʼ khan ona do bạgiyakʼpe. Isorakʼ katha reakʼ itạ one oka do apeakʼ ontorre rohoe akan ona baṛe mạ̃hir salakʼ ataṅpe. Ar kại khon bańcaope reakʼ ektiạri do noa katharege menakʼa.</verse>
				<verse number="22">Eken Isorakʼ katha ańjomkate do baṅ hoyokʼa, onaleka kạmi hõ lagaokʼa. Eken Isorakʼ kathagepe ańjom ar ona leka bape kạmi enḍekhan ape do apnartegepe ṭhokakʼ kana.</verse>
				<verse number="25">Menkhan okaṭakʼ purạ ạn manwa do sạdhintetʼe danae ona secʼ okoe mońjteye beṅged are hetawakʼ, uni do ona ạn reakʼ katha ańjomkate bae hiṛińa bickom ona lekae kạmiya. Onate uni do acʼakʼ sanam kạmire bhore ńama.</verse>
				<verse number="26">Okoe apnarte dhorome hudisokʼkan menkhan acʼakʼ alaṅ bae sambṛao daṛeakʼ uni do apnargeye bulạukʼkana. Ar uniakʼ dhorom korom do ạuṛiakʼgetaea.</verse>
				<verse number="27">Rạnḍi maejiu ar tũạr amarko dukokʼre hiriko ar dhạrti reakʼ joto lekan bạṛicʼakʼ khon apnartetʼ sahaṛ akae tahenge hoyokʼ kana Isorakʼ mẽtʼre sạri dhorom ar khạṭitetʼ.</verse>
			</chapter>
			<chapter number="2">
				<verse number="1">E ińren boehako, aboren ṭhonokte perecʼ Probhu Jisu Mạsirepe pạtiạu akan khan sanamko somante beṅgetʼ akope.</verse>
				<verse number="2">Mitʼṭen hoṛ do sona reakʼ mundạm ar mońj kicricʼ horokʼkate apeakʼ sunạgogteye hecʼena; onkage ar mitʼṭen reṅgecʼ hoṛ hõ mạilạ kiricʼ horokʼkateye hecʼena.</verse>
				<verse number="3">Unre ape do mońj kicricʼ horokʼ akatʼ hoṛ bạ̃ṛti manot emaetepe metae, “Am do noa bhage jaegare duṛupʼme,” ar uni reṅgecʼ hoṛ dope metae, “Onḍe teṅgo hataṛokʼme,” se “Nonḍe jaṅga pheḍre duṛupʼme,”</verse>
				<verse number="4">Enḍekhan apnar talare cetʼ kạṭicʼ ar lạṭu reakʼ bape sirjạueda ar bạṛicʼ monsubạte bape bicạreda?</verse>
				<verse number="5">E ińren dulạṛiạ boehako, ańjomtińpe. Dhạrti secʼte okoeko reṅgecʼge, onkoge cetʼ Isor do biswạsre kisạ̃ṛokʼ lạgitʼ bae bachao akatʼkoa? Okoe Isorko dulạṛedekan onko do uni okaṭakʼ rajosṭi udukʼako lạgitʼe gokʼatʼko tahẽkan ona rajosṭiren bhạgiạdarko hoyokʼ lạgitʼ cetʼ noko reṅgecʼ hoṛko bae bachao akatʼkoa?</verse>
				<verse number="6">Menkhan onko reṅgecʼ hoṛkoge ape dope bemanot akatʼkoa. Kĩsạ̃ṛ hoṛkoge cetʼ bako kosṭoyetʼpea ar adalotte bako or idiyetʼpea?</verse>
				<verse number="7">Okoeakʼ ńutum lekatepe hoho ocokʼkan kĩsạ̃ṛko do cetʼ ona manot ńutum bako opomanwakʼkana?</verse>
				<verse number="8">Sonot sostorre olakana, “Am aḍepaseren hoṛ apnar leka dulạṛem.” Ape do Mạsiakʼ rajosṭi reakʼ ạn sạṛigepe manaoetʼ khan enḍekhanpe bhageyetʼgea.</verse>
				<verse number="9">Menkhan jotoko somante bape beṅgetʼakokan khan enḍekhanpe kạiyeda. Ar noa ạnge unre ạn bebataoko menteye dusipea.</verse>
				<verse number="10">Okoe hoṛ ạn-ạri pańjakatere hõ eken mitʼṭen babotreye kại uni do joto ạn-ạrikogeye bebataoetʼ kana.</verse>
				<verse number="11">Okoeye menakatʼ, “Alom loṭghuṭia,” Unige arhõe meneda, “Alom khũna.” Enḍekhan ape do loṭghuṭi baṅkatepe khũn khan enḍekhan ạn bebataoko do cetʼ bape hoyokʼ kana?</verse>
				<verse number="12">Okaṭakʼ ạn do manwa sạdhine danako kan ar ona ạn hotete okoekoakʼ bicạr hoyokʼ, onko lekage katha roṛpe ar beoharpe;</verse>
				<verse number="13">ente okoe bae daya akan, bicạrre uni hõ daya do bae ńama. Bicạr cetanre daya doe jitạukʼa.</verse>
				<verse number="14">E ińren boehako, jãhãeye men uniakʼ do biswạs menakʼtaea menkhan kạmire ona bae udug enḍekhan ona reakʼ do cetʼ porho menakʼa? Ona biswạs do cetʼ kại khone bańcao daṛeaea?</verse>
				<verse number="15">Ape modre jãhãe boeha se miserawakʼ oṛakʼre jomakʼ, ar horokʼ lạgitʼ kicricʼ hõ bạnukʼtae,</verse>
				<verse number="16">ar jãhãe uniye metae, “Amakʼ bhage hoyokʼma, jom ńũkate mońjte tahenme,” Menkhan jạṛuṛakʼ jãhãnakʼge bape bebostawae enḍekhan onate uniakʼ do cetʼ jãhãn porho hoyokʼtaea?</verse>
				<verse number="17">Ṭhik onkage, okaṭakʼ biswạs sãote kạmi reakʼ jopoṛao bạnukʼ ona biswạs do gocʼgea.</verse>
				<verse number="18">Jãhãeko mendaṛekea, “Am do biswạs menakʼtama ar ińakʼ do kạmiko menakʼtińạ.” Kạmiko begorte amakʼ biswạs udukʼạńme ar iń do kạmi hotete ińakʼ biswạiń udukʼama.</verse>
				<verse number="19">Am do mitʼ Isorrem pạtiạu akana? Bhagegea! Menkhan bạṛicʼ jiuko hõ coṅ ona mako pạtiạukʼkan ar botorteko dhak dhakaokʼkan.</verse>
				<verse number="20">E lelha! Kạmi begor biswạs je gocʼge ona reakʼ cetʼ cinhạm khojkana?</verse>
				<verse number="21">Aboren hapṛam Abraham do acʼren hopon Isạhak pinḍreye dãṛẽyede tahẽkanre ona kạmi lạgitʼ cetʼ uni do dhorom mente bae aṅgoclena?</verse>
				<verse number="22">Am mam ńeletʼkangea je, biswạs ar kạmi unre uni do mitʼ dhaoteye kạmileda ar uniakʼ ona kạmige biswạsre perecʼtetʼe danadea.</verse>
				<verse number="23">Nonkate sonot sostor reakʼ katha do purạulena, “Abraham do Isorakʼ kathae biswạsada ar onate Isor do dhorom menteye aṅgockedea.” Onate uni do Isorren dulạṛiạ menteye hoho ocolena.</verse>
				<verse number="24">Enḍekhanpe ńeleda, eken biswạstege Isor do manwa dhorom menteye aṅgocea ona do baṅ, menkhan biswạs ar kạmi noa banar iạtege Isor do manwa dhorom menteye aṅgocedea.</verse>
				<verse number="25">Rahab kusmbi do cekate dhorom menteye lekha ocolena? Uni do Jihudiren paṭhaonakine okoketʼ kinạ ar eṭakʼ horteye kolgotʼkatʼkinạ, ar noa kạmi iạte dhorom menteye aṅgocena.</verse>
				<verse number="26">Jiwi begor hoṛmo cetʼleka gocʼge onkage kạmi begor biswạs hõ gocʼgea.</verse>
			</chapter>
			<chapter number="3">
				<verse number="1">E boehako, ape modre sanamkoge guru do alope hoyokʼa, entepe baḍaegea, abo do guru iạte eṭakʼko khon arhõ kajak bicạr hoyokʼtabona.</verse>
				<verse number="2">Abo do sanamkoge ạḍi lekate bon behokeda. Jãhãe katha hotete bae behoketʼ khan enḍekhan uni doe dhoromgea; ar uni do goṭa hoṛmoe sambṛao daṛeakʼa.</verse>
				<verse number="3">Sadomkoakʼ mocare jhinbo lagaole khan, jãhãrege sana bon onḍege bon idi daṛeakoa.</verse>
				<verse number="4">Arhõ ńelpe, jahaj do maraṅgere hõ ar kajak hoete ṭhelao idikʼkanre hõ calaoicʼ do eken mitʼṭen huḍiń paṭwarte jãhãsecʼge monae ontegeye idi daṛeakʼ kana.</verse>
				<verse number="5">Alaṅ hõ onkage; hoṛmo reakʼ mitʼṭen huḍiń utạrakʼ hạṭińkanre hõ ona do ạḍi maraṅ maraṅ kathakoe roṛa. Arhõ huḍiń huḍiń seṅgelte mitʼṭen napṛakʼ bire ḍahao marao daṛeakʼa!</verse>
				<verse number="6">Onkage alaṅ hõ ṭhik seṅgel leka. Aboakʼ hoṛmore tinạkʼ hạṭińko menakʼ ona modre alaṅ do mitʼṭen bedhorom dhạrti lekana. Norok seṅgelre lokʼte ona do goṭa hoṛmoe nosṭoyeda ar jion reakʼ horre seṅgele salgaoeda.</verse>
				<verse number="7">Manwa do joto lekan janwarko, cẽṛẽko, leńokʼ ṭunḍạńko ar dakʼren jiwiyankoe koboj daṛeakoa arko kobojetʼkogea,</verse>
				<verse number="8">menkhan alaṅ do okoe hõ bae koboj daṛeakʼa. Ona do baṅ sambṛaokʼa, bạṛicʼ ar botor bisanakʼte perecʼgea.</verse>
				<verse number="9">Noa alaṅte aboren Probhu, metakʼme Isor Baba bon sarhaoede kana, arhõ noa alaṅte uniakʼ muṭhạnte benao akan hoṛ bon sarapako kana.</verse>
				<verse number="10">Aboakʼ inạ moca khonge sarhao ar sarap oḍokokʼ kana. E ińren boehako, nonka hoyokʼ do baṅ bhagea.</verse>
				<verse number="11">Inạ mitʼ jaega khon ạtu oḍok hijukʼkan dakʼre do cetʼ heṛem ar haṛhatʼ dakʼ tahena?</verse>
				<verse number="12">E boehako, loa darere jạitun jo do cetʼ jo daṛeakʼgea? Se darkha nạ̃ṛĩre cetʼ loa jo do jokʼgea? Onkage raham dakʼre heṛem dakʼ do baṅ ńamokʼa.</verse>
				<verse number="13">Ape modre akel ar budan hoṛ doe okoe kana? Uni do acʼakʼ bhage cạl-colonte akel khon oḍokokʼkan mạ̃hirtetʼ reakʼ kạmiye udugma.</verse>
				<verse number="14">Menkhan apeakʼ ontor do hiskạte haṛhatʼ ar dola duli menakʼ khan enḍekhan akel reakʼ do alope sarhaokʼa, ar sạriakʼ do alope ạuṛiaga.</verse>
				<verse number="15">Nonkan akel serma khon do baṅ pheḍ hijukʼa, bickom ona reakʼ jopoṛao do dhạrti reakʼ bạṛicʼ sana ar bạṛicʼ jiuko sãotege;</verse>
				<verse number="16">ente okare hiskạ ar dola duli tahen onḍege gulmal ar joto lekan bedhoromakʼko hõ tahena.</verse>
				<verse number="17">Menkhan oka akel serma khon hijukʼkan ona do pạhilre khạṭi, ar ona tayom do sulukte perecʼgea; onare sahao daṛe ar mạ̃hirtetʼ tahena; ona do daya ar bhage kạmire perecʼtetʼge, bin digdhạ ar bin phạsiarawakʼge.</verse>
				<verse number="18">Okoe sulukokʼ lạgitʼko kurumuṭukan onko do sulukte itạko ereda ar ona reakʼ jo do hoyokʼ kana dhorom jionge.</verse>
			</chapter>
			<chapter number="4">
				<verse number="1">Ape talare lạṛhại ar jhogṛa do oka khon hijukʼ kana? Okako rij roṅ apeakʼ hoṛmoreye lạṛhạikan ona khonge cetʼ onako do baṅ oḍok hijukʼ kana?</verse>
				<verse number="2">Ape dope lalocakʼ kana menkhan bape ńameda. Ape dope khũneda arpe lalocetʼkana, menkhan okaṭakʼpe khojkan ona do bape ńameda. Ape do jhogṛa arpe lạṛhại kana, enhõ apeakʼ do cetʼge baṅ tahenkana, ente ape do Isor ṭhen bape khojeda.</verse>
				<verse number="3">Ape dope koeyetʼkanre hõ bape ńameda, ente bạṛicʼ monsubạ iạtepe koeyeda, jemon apeakʼ rij roṅ purạukʼtape.</verse>
				<verse number="4">E baṅ pạtiạukʼko, ape do cetʼ bape baḍaea, dhạrti tulucʼpe gatekʼ do Isorren bạiripe hoyokʼa mente? Onate jãhãe dhạrtiren gate hoyokʼe menjoṅkan khan uni do apnarte Isorren bạiriye hoyokʼkana.</verse>
				<verse number="5">Ape do cetʼpe hudiseda, sonot sostorre ạuṛiakʼge noa kathae meneda je, sonot Jiu, one Isor do aboakʼ ontorreye emakade, uni do aboakʼ bhokti ńam lạgitʼe koyokʼ horakada mente?</verse>
				<verse number="6">Menkhan Isorakʼ daya do arhõ ḍhergea. Onate sonot sostorre ol menakʼa, “Isor do phulạukʼkanko birudreye teṅgona, menkhan mạ̃hirko doe bhorakoa.”</verse>
				<verse number="7">Onate Isorakʼ gobolre tahenpe. Ar Soetan teṅgo daramepe, enḍekhan uni do ape ṭhen khone ńir pharakokʼa.</verse>
				<verse number="8">Isor ṭhen sorokʼpe, enḍekhan uni hõ ape ṭhene sorokʼa. E kạiyanko, ape do apnartege saphakʼpe. E bar monan hoṛko, apeakʼ ontor khạṭi dohoepe.</verse>
				<verse number="9">Dukre bhabnakʼpe ar hae haeyokʼre rakʼjoṅpe. Apeakʼ landa do hae haete sodorpe ar rạskạ bodol do dukokʼpe.</verse>
				<verse number="10">Probhu samaṅre nindhạnokʼpe, enḍekhan unigeye tul rakapʼpea.</verse>
				<verse number="11">E boehako alope oktawa. Okoe boeha birudre kathae roṛ se boehawakʼ doskoe ńam baṛae uni do ạn birudre kathae roṛa ar ạn-ạri reakʼ doskoe ḍunḍhạu baṛaea. Am do ạn-ạri reakʼ doskom ńam baṛae khan enḍekhan ona do bam manaoeda bickom ona reakʼem bicạreda.</verse>
				<verse number="12">Eken mitʼ hoṛge menaea okoe do ạn-ạrikoe emokʼkan are bicạrkan. Unigeye rukhiyạ daṛeakʼa are marao daṛeakʼa. Am dom okoe kante am aḍepaseren hoṛakʼ doskom ńam baṛayeda?</verse>
				<verse number="13">Ape modre adomkoko men botecʼkea, “Teheń baṅkhan gapa do phalna nagraha senkate mitʼ bochor bon khemaoa ar onḍe bạnij bepar katebon labjoṅa.”</verse>
				<verse number="14">Menkhan gapa cetʼ hoyokʼa ona do bape baḍaea. Apeakʼ jionge baṅ cetʼ kan? Kuṛhạkan cope, one oka do thoṛa ghạṛicʼ ńelokʼkan ar ona tayom do chanokʼkan.</verse>
				<verse number="15">Ona khon bickom apeakʼ do noa katha roṛ lek kana, “Probhui menle khan ale do jiwetʼle tahena ar noa se hanale kạmiya.”</verse>
				<verse number="16">Menkhan ape do phulạu ar usul montepe perecʼ akana. Ar nonkan joto phulạuakʼ do bạṛicʼgea.</verse>
				<verse number="17">Onate bhage kạmi baḍaekate hõ okoe bae kạmi uni doe kạiyeda.</verse>
			</chapter>
			<chapter number="5">
				<verse number="1">E kisạ̃ṛko ańjompe. Apere okaṭakʼ kosṭo hijukʼkan ona lạgitʼ rakʼ homorpe ar hae haeyokʼpe.</verse>
				<verse number="2">Apeakʼ dhon-durib do sea akantapea ar apeakʼ kicricʼko doko jạrnḍi akada.</verse>
				<verse number="3">Apeakʼ sona ar rupạre joṅ dhorao akana, ar ona joṅ dhoraoge ape birudre gohae ema ar seṅgel leka apeakʼ jele jomtapea. Ape do sesa sisi dinkore dhon-duribpe sońj akawana.</verse>
				<verse number="4">Apeakʼ khetre okoe kạmiyạko phosolko samṭao akatʼtape onko do kuṛại bape emakatʼkoa; ar ńelpe, ona kuṛại do ńitokʼ ãṭ aṛaṅteye dusiyetʼpea. Sanam daṛean Probhuakʼ luturre onko kạmiyạkoakʼ rakʼ do seṭerakana.</verse>
				<verse number="5">Noa dhạrtire ạḍi nirạite dinpe ṭalaoeda ar bin sambṛaokʼtepe ten ocoakana. Gujukʼ din lạgitʼpe logno akana.</verse>
				<verse number="6">Ape do dhorom hoṛkope dusi akatʼkoa arpe gocʼ akatʼkoa, ar onko do bako tạkicʼ daramletʼpea.</verse>
				<verse number="7">Onate E boehako, tin hạbicʼ Probhu bae hijukʼ unhạbicʼ jiwi hataṛkate jotowakʼ sahaope. Cetʼleka casa do khet reakʼ damanakʼ phosol lạgitʼe ńel horetʼkan ar pạhil ar mucạtʼ dakʼ lạgitʼe sombhuriyetʼ, ona mape ńeletʼkange?</verse>
				<verse number="8">Ape hõ onkage sombhuripe ar ontorre teṅgo ṭak akae tahenpe, ente Probhu do ạḍi usạrageye hijukʼ kana.</verse>
				<verse number="9">E boehako, Isor jemon apeakʼ dosko aloe sabtape onate ape apere dos alope lade joṅa. Ńelpe, bicạricʼ do duạr sorreye hecʼakana.</verse>
				<verse number="10">E boehako, okoe nạbiko Probhu secʼ khon kathako roṛakatʼ, ar kosṭo oktere cetʼlekako sombhuri akatʼ tahẽkana ona katha do hudiskate ńelpe.</verse>
				<verse number="11">Okoe sombhurikateko sahao akatʼ onko do bhạgankole metako kana. Ape do Jobe sumbrạuletʼ reakʼ kathape ańjomakada ar Probhuakʼ kạmi reakʼ mucạtʼ jo do bhagegea mente ona hõpe ńelakada. Probhuakʼ daya ar mãyã reakʼ mucạtʼ do bạnukʼa.</verse>
				<verse number="12">E ińren boehako, iń do asokaete noa kathań metapekana, ape do serma, ar ot se eṭakʼ jãhãnakʼ ńutumte alope kiriạkʼa. Ona khon bickom, “Hẽ khan hẽ, ar baṅ khan baṅ,” hoyokʼtape ma, jemon bicạrre alope paṛaokʼ.</verse>
				<verse number="13">Ape modre cetʼ jãhãe duke jomeda? Uni doe koejoṅ ma. Jãhãe sukre menaea?</verse>
				<verse number="14">Uni doe sarhao sereń ma. Jãhãe ruạreye paṛao akana? Uni do manḍerren mukhiyạkoe hoho jarwakoma. Onko do Probhu ńutumte uniakʼ bohokʼre sunumko ojokʼaete uniko koeyae ma.</verse>
				<verse number="15">Ar pạtiạuteakʼ koejoṅ do uni ruạkʼkan hoṛe bogeyea; Probhuge uni doe bogeyea. Ar uniye kại akatʼ khan Isor do uniye ikạyea.</verse>
				<verse number="16">Onate ape apere kạiko aṅgocpe ar ape ape lạgitʼ koejoṅpe, jemonpe bogekʼ. Isorakʼ sana leka okoeye calakʼkan uni do koejoṅ reakʼ daṛe menakʼtaete onae hoe ocoea.</verse>
				<verse number="17">Eliạ do abo lekage mitʼṭen manwae tahẽkana. Ar nehõr salakʼe koekeda jemon dakʼ hõ alo dag, ar pe bochor tala disạmre bae dakʼleda.</verse>
				<verse number="18">Uni do arhõe koekeda; unre serma do dakʼe emena ar ot do phosole omon ocokeda.</verse>
				<verse number="19">E ińren boehako, ape modre jãhãe sạriakʼ khone chingạulen khan ar ape modren jãhãe uniye ạcur ruạṛle khan,</verse>
				<verse number="20">enḍekhan noa katha baḍaekakʼpe, jãhãe mitʼṭen kại hoṛ bhul hor khone ruạṛ ạguiye uni do gujukʼ khone bańcaoea ar ạḍi utạr kạiye dapaltaea.</verse>
			</chapter>
		</book>
		<book number="60">
			<chapter number="1">
				<verse number="1">Isorren bachao akan okoeko hoṛ do Pontus, Galatiạ, Kapadokiạ, Asiạ ar Bithuniạ Prodesre chir chạtur akan upriạ hoṛ lekako girạbasokʼkan, onko ṭhen iń Jisu Mạsiren apostol Patras do noa ciṭhiń oleda.</verse>
				<verse number="2">Isor Baba do acʼakʼ monsubạ lekage apeye bachao akatʼpea, ar acʼ lạgitʼge sonot Jiu do apeye begar dohoakatʼpea. Noa reakʼ monsubạ do hoyokʼ kana, jemon ape do Jisu Mạsirepe gobolokʼ ar uniakʼ mãyãm reakʼ chiṭiạu hotetepe sapha ocokʼ. Isor do aema daya ar suluke danape ma.</verse>
				<verse number="3">Aboren Probhu Jisu Mạsiren Isor ar Babawakʼ sarhao hoyokʼtae ma. Jisu Mạsi gocʼko khone jiwetʼ beretʼkedete Isor do acʼakʼ maraṅ dayate nawa janame dan akatʼbona. Ona iạte abo do mitʼṭen jiwetʼ as bon ńamakada,</verse>
				<verse number="4">metakʼme darakan dinkore nonkan mitʼṭen dhon ńam reakʼ as bon ńamakada one oka do tishõ baṅ nosṭokʼ, onare bạṛicʼakʼ cetʼge baṅ tahena, ona do jaejug hạbicʼ nawage tahena. Ar noa dhon do sermare ape lạgitʼ doho jogao akana.</verse>
				<verse number="5">Ar purạ puri bańcao ạuripe ńam hạbicʼ Isorakʼ daṛete biswạs hotete ape dope horho jaṅge ocoakana. Ar mucạtʼ oktere sodorokʼ lạgitʼ ona bańcaokʼ reakʼ do tear dohoakana.</verse>
				<verse number="6">Ape do thoṛa ghạṛicʼre hõ aema lekan biḍạu talate dukpe ńameda, ar enrehõ bańcao ńam reakʼ aste apeakʼ mon do rạskạte perejokʼ kana.</verse>
				<verse number="7">Noako biḍạu do hijukʼgea jemon apeakʼ biswạs khạṭi mente sạbudokʼtape, ar onate Jisu Mạsiye sodorokʼre ape do sarhao, ṭhonok ar manotpe ńama. Okaṭakʼ sona do heṛ idikʼ ona hõ seṅgelre khạṭi ocoe hoyokʼa; menkhan apeakʼ biswạs reakʼ dam do ona sona khon hõ artetʼ sorosgea.</verse>
				<verse number="8">Mạsi bape ńṭoṭhadere hõ enhõ ape do unipe dulạṛede kana; ar ńit bape ńel ńamekanre hõ unirepe pạtiạu akana, ar okaṭakʼ rạskạ lạite baṅ sodorokʼ ar okaṭakʼ do serma reakʼ ṭhonokte perecʼge, ona rạskạtepe rạskạkʼ kana;</verse>
				<verse number="9">Ente apeakʼ pạtiạu reakʼ jo dope ńam lạgidokʼ kana, ar ona mucạtʼ jo do apeakʼ purạ puri bańcaotetʼ kana.</verse>
				<verse number="10">Okaṭakʼ bhor ńam reakʼ katha, ona babotre okoe nạbiko sedaereko roṛletʼ tahẽkan, onko do noa bańcaokʼ reaṅ baḍae joṅ lạgitʼ ạḍi khoj tolasko hataoleda arko kulikan tahẽkana.</verse>
				<verse number="11">Onkoakʼ ontorre Mạsiren Jiu do laharege gohae emleda je, Mạsi do duk jojom hoyokʼtaea ar ona tayom do ṭhonoke ńama. Nạbiko baḍae sanaletʼkoa Mạsiren uni Jiu do oka okte ar oka dosa reakʼ kathae baḍae ocoyetʼkoa.</verse>
				<verse number="12">Menkhan Isor doe udukʼatʼko tahẽkana je, onko okako kathako menletʼ ona hotete apnar lạgitʼ sapʼsor baṅkate apegeko sapʼsoratʼpe tahẽkana. Serma khon kolocoyicʼ sonot Jiuakʼ ạyurte okoe ape ṭhen Mạsi reaṅ bhage sombatko porcarakatʼ onko do nạbikoakʼ kathage apeko baḍae ocoakatʼpea. Ar serma goḍetko hõ noako reaṅ baḍae joṅ lạgitʼgeko gagojlena.</verse>
				<verse number="13">Onate monre paṭhe keṭejokʼpe ar apnarte sambṛaokʼpe. Jisu Mạsiye sodorokʼre okaṭakʼ bhorpe ńam, ona lạgitʼ purạ puri as dohoete koyokʼ hor akae tahenpe.</verse>
				<verse number="14">Isorakʼ hukum batao gidrạko kantepe lahateakʼ bạṛicʼ sana leka apeakʼ jion do alope khemaoa; ente unre apema Isor bape baḍae orom akade tahẽkan.</verse>
				<verse number="15">Ona khon bickom okoeye hohoakatʼpe ar cetʼlekae sonotge, onkage ape hõ apeakʼ sanam cạl-colonte sonotko hoyokʼpe.</verse>
				<verse number="16">Sonot sostorre Isore menakada, “Ińiń sonotgete ape hõ sonotko hoyokʼpe.’’</verse>
				<verse number="17">Isor Baba do mimitʼ manwakoakʼ kạmi lekae bicạrkoa, uni do mẽtʼãhã ńelte bae bicạra. Onate Baba mente unipe hohoaekan khan, enḍekhan noa dhạrtire tinạkʼ din upriạ leka menakʼpe unạkʼ din uni botorae salakʼ din khemaope.</verse>
				<verse number="18">Baḍaegeape, jion horte calakʼ lạgitʼ aperen hapṛamko ṭhen khonpe ńamakatʼ bạṛicʼ colon khon sona se rupạ leka heṛokʼ jãhãn jiniste do bape kiriń chaḍao akana;</verse>
				<verse number="19">ape dope kiriń chaḍao akana niphuṭ ar bedag Bheḍa Hopon Jisu Mạsiakʼ mãyãmte.</verse>
				<verse number="20">Dhạrti ạuri sirjạurege Isor do noa lạgitʼe ṭhik doho akade tahẽkana, menkhan niạ mucạtʼ oktere uni do ape lạgitʼgeye sodorena.</verse>
				<verse number="21">Isor do gocʼko khon uniye jiwetʼ beretʼkedete ṭhonoke danadea ar uni hotete ape do Isorrepe biswạs akana; ar onatege apeakʼ biswạs ar as do Isor cetanre menakʼtapea.</verse>
				<verse number="22">Ńitokʼ do sạriạkʼtetʼpe manaoetʼte apeakʼ ontorpe sapha akada, ar onate biswạsi boehako do ape ṭhen dulạṛiạko kanako. Onateń meneda, ape mimitʼko khạndri ontorte dupulạṛpe.</verse>
				<verse number="23">Okaṭakʼ itạ nosṭokʼ, onkan itạ khon nãwãte do bape janamakana, bickom okaṭakʼ itạ tis hõ baṅ maraokʼ ona khongepe janamakana. Ar ona itạge hoyokʼ kana Isorakʼ jiwetʼ ar jaejug hạbicʼ tahẽkan katha do.</verse>
				<verse number="24">Sonot sostorre ol menakʼa, sanam manwa do ghãs leka kanako, ar ghãs reakʼ baha lekage onkoakʼ sanam ṭhonoktetʼ hõ; ghãs do rohoṛokʼa, ar baha hõ ńurokʼa,</verse>
				<verse number="25">Menkhan Probhuakʼ katha do jaejug hạbicʼ tahena. Ar noa kangea ona bhage sombat do, one okaṭakʼ do ape ṭhen porcar akan.</verse>
			</chapter>
			<chapter number="2">
				<verse number="1">Onate eṭakʼkoakʼ lokshantako reakʼ joto lekan monejoṅakʼ, sanam lekan phorphundi, eṛeteakʼ, hiskạ ar sanam lekan nisṛạu kathako apeakʼ ontor khon oḍok giḍikakʼpe.</verse>
				<verse number="2">Nawa janam bale gidrạ leka apeakʼ jiure hara rakabokʼ lạgitʼ khạṭi toa ńam reakʼ gagojokʼpe, jemon onatepe hara rakabokʼte purạ puri bańcaokʼ secʼpe laha idikʼ.</verse>
				<verse number="3">Ar Probhuakʼ daya reakʼ sebeltetʼ mape cakha ạikạu akatʼge.</verse>
				<verse number="4">Nonkan mitʼṭen jiwetʼ dhiri menakʼa one okaṭakʼ do Isore bachao akawan ar okaṭakʼ do uniakʼ mẽtʼre ạḍi damanakʼkan, menkhan hoṛko do uniko neṅghao akadea. Mạsigeye hoyokʼ kana ona dhiri do;</verse>
				<verse number="5">ar uni ṭhenpe hecʼakante jiwetʼ dhiri leka ape hotete Isorakʼ tahen oṛakʼ do benaokʼ kana. Onate naeke lekate Isor lạgitʼpe begar ocoakana, jemon nonkan sanam jiuanakʼ dãṛẽpe samaṅ one okaṭakʼ do Jisu Mạsi hotete Isorre kusiyakʼ leka hoyokʼ.</verse>
				<verse number="6">Sonot sostorre ol menakʼa, Ńelpe, mitʼṭen damanakʼ dhiriń bachao doho akawana; ona do Sion reakʼ konac dhiri lekateń, bạisạu akada. Ar okoe unireye pạtiạukʼ uni do okalekate hõ bae lajao ocokʼa.</verse>
				<verse number="7">Onate apepe pạtiạu akante ape ṭhen ona dhiri do ạḍi damanakʼ kana; menkhan okoe bako pạtiạu akan onko lạgitʼ sostor reakʼ noa katha do ṭhikgea, Raj mistriko okaṭakʼ dhiriko nihạt giḍiletʼ, onage konac reakʼ asol dhiri hoyena.</verse>
				<verse number="8">Sostor reakʼ noa katha hõ ṭhikgea, Ona do nonkan dhiri kana, one okaṭakʼ do hoṛkoakʼ tohodokʼ reakʼ karon hoyokʼ. Hoṛko do Isorakʼ katha bebatao iạteko tohodokʼ kana, ar ona iạtegeko dohoakana.</verse>
				<verse number="9">Menkhan ape do “Bachao akan bõsko kanpe; ape hotete naekekoakʼ rajosṭi do benao akana; ape do Isorakʼ monsubạ lạgitʼ begar dohoakan jạt kanape ar uniren hoṛpe hoeakana,” Ńut khon acʼakʼ hahaṛa marsalte okoeye hoho ạguketʼpe unige jemonpe sarhao sereńae.</verse>
				<verse number="10">Mitʼ jokhecʼ Isorren hoṛ do bape tahẽkana, menkhan ńitokʼ dope hoeakana; mitʼ jokhecʼ ape do daya bape ńamakatʼ tahẽkana, menkhan ńitokʼ dope ńamakada.</verse>
				<verse number="11">E gateko, noa dhạrtire ape do upriạko kanape ar eṭakʼ disạmre thoṛa dinpe tahẽnkante iń do asokaeteń nehõrape kana, jel reakʼ sana khon sahaṛ akan tahenpe,</verse>
				<verse number="12">ente onako do aperen Jiu birudreye lạṛhại kana. Okoe Isor bako baḍae akade onko talare ape do dhoromte colonpe jemon bedhoromko menteko dusạulepere hõ apeakʼ bhage kạmi ńelte ar bicạr dinre apeakʼ ona kạmiko iạte Isorko sarhaoe.</verse>
				<verse number="13">Ape do Probhure gobol akae tahente disạm cakʼlaoko tabere tahen aṅgocpe. Ar maharaj do jotoko khone maraṅgete uni tabere hõ tahenpe;</verse>
				<verse number="14">behok kạmikanko sạjạiko lạgitʼ ar okoe bhageko kạmikan onko sarhaoko lạgitʼ maharaj do okoe disạm cakʼlaokoe koletʼko onko tabere hõ tahenpe.</verse>
				<verse number="15">Isorakʼ sana do noage, ape do bhage kạmite lelha hoṛkoakʼ bebuj kathako jemonpe cabaetako.</verse>
				<verse number="16">Sạdhin hoṛko leka jion khemaope, menkhan dusṭạmi dapal lạgitʼ ona sạdhintetʼ do alope beohara. Ona bodolte Isorren golamko leka jion khemaope.</verse>
				<verse number="17">Joto hoṛge manotkope, aperen biswạsi boehako dulạṛkope, Isor botoraepe, ar maharaj manotepe.</verse>
				<verse number="18">Oṛakʼren guti ar kạ̃ṛmĩko, ape do aperen kisạ̃ṛko manotkope ar onko tabere tahenpe. Okoe kisạ̃ṛkoko bhagege arko dayakʼkokan eken onko taberepe tahen ona do baṅ, menkhan okoeko ajhaṭkokan onko tabere hõ tahenpe.</verse>
				<verse number="19">Jãhãe behok lekate duke jometʼ khan ar Isore disạye tulucʼ onae sahaoetʼ khan, enḍekhan uni do Isorakʼ mẽtʼãhã samaṅre sarhaoanicʼe hoyokʼa.</verse>
				<verse number="20">Behok kạmiko iạte dal jomkatepe sahaoetʼ khan, enḍekhan onate sarhaokʼ reakʼ cetʼ menakʼtapea? Menkhan bhage kạmi iạte duk jomkatepe sahaoetʼ khan, enḍekhan onage Isorakʼ mẽtʼãhã samaṅre sarhaoanakʼ hoyokʼa.</verse>
				<verse number="21">Isor do noa lạgitʼgeye hohoakatʼpea, ente Mạsi hõ ape iạte duk jomkate ape lạgitʼ nạmunae doho oṭoakada, jemon uni lekape colon,</verse>
				<verse number="22">Uni do bae kại akada uniakʼ mocare jãhãn phor phundi baṅ tahẽkana.</verse>
				<verse number="23">Hoṛko tinre uniko bemanotkedea unre uni do onko bae bemanotletʼkoa, ar duk jom jokhecʼ hala ruạṛako lạgitʼ botor hõ bae udukʼatʼkoa, bickom acʼ do dhorom bicạricʼ ṭhene jimạyena.</verse>
				<verse number="24">Krus cetanre acʼakʼ hoṛmore uni do aboakʼ kạiko reakʼ bojhae ladeana, jemon kạiko secʼ gocʼ kate Isorakʼ monejoṅ leka senakʼ lạgitʼbon bańcao tahen. Ente acʼakʼ hoṛmo reakʼ ghạlkote uni do aboe boge akatʼbona.</verse>
				<verse number="25">Bhiḍiko lekape chingạu adokʼkan tahẽkana, menkhan ńitokʼ do okoe apeakʼ jiwikoe ńeletʼkan uni gupiyicʼ ṭhenpe ạcur ruạṛakana.</verse>
			</chapter>
			<chapter number="3">
				<verse number="1">Onkage E maejiuko, ape do aperen jãwãe ṭhen gobol akan tahenpe, jemon jãhãe hoṛ Isorakʼ kathare bako pạtiạulenre hõ apeakʼ colonte onko do Mạsi secʼko ạwilokʼ. Onate ape do mitʼṭen katha hõ roroṛ baṅ lagaoapea,</verse>
				<verse number="2">ente onko do akotege apeakʼ sonot jion ar Isor secʼ bhoktiko ńel ńama.</verse>
				<verse number="3">Nana parkan upʼ reakʼ paṭetʼ galaṅokʼ, sona abhranko se mońj mońj sapapʼte apnar sajaokʼ do alope monejoṅa,</verse>
				<verse number="4">bickom okaṭakʼ reakʼ cehratetʼ baṅ maraokʼ, ona mạ̃hir ar nindhạn colonte apeakʼ ontor sajaotape. Isorakʼ mẽtʼãhã samaṅre onage bạ̃ṛti damanakʼ kana.</verse>
				<verse number="5">Sedaeren Isor bhokti maejiuko hõ Isorre bhorsa akanko tahẽkana ar apan apin jãwãe tabere tahẽkate nonkageko sajaokʼkan tahẽkana;</verse>
				<verse number="6">cetʼ leka Sara do Abraham gobolreye tahẽkana ar uni do mạlik menteye hohoaekan tahẽkana. Okaṭakʼ bhageakʼkan ona do bin botortepe kạmi idile khan, enḍekhan noage sạbudokʼa je, ape do Sararen hoponerako kanape mente.</verse>
				<verse number="7">Onkage ape hõ E jãwãeko, ape do buj sujte bạhuko tulucʼ tahenpe. Onko do aperen nijor soṅgeten kanako, ar onko hõ ape tulucʼ Isorakʼ daya reakʼ dan lekate jionko ńama. Onate onko manotkope jemon apeakʼ koejoṅ alo akoṭokʼtape.</verse>
				<verse number="8">Mucạtʼre katha do nõkʼõe, ape sanamkoakʼ mon jemon mitʼ lekage hoyokʼ. Ape do mimitʼkoakʼ dukre dukokʼpe, boeha leka dupulạṛpe, daya ar nindhạnko hoyokʼpe.</verse>
				<verse number="9">Bạṛicʼ bodol okoe hõ bạṛicʼ alope hala ruạṛakoa se jãhãeko egerlepere alope eger ruạṛkoa, bickom bhorakope; ente bhor ńam lạgitʼge Isor doe hohoakatʼpea.</verse>
				<verse number="10">Sonot sostorre olakana, Okoe sukte jion khemaoe menjoṅkan ar bhage din ńeljoṅ lạgitʼe asokʼkan, uni do bạṛicʼ kathako khon acʼakʼ alaṅ, ar eṛeakʼ kathako khon acʼakʼ luṭiye sambṛaotaema.</verse>
				<verse number="11">Uni do bạṛicʼ kạmi khone sahaṛokʼ ma, ar bhageakʼe kạmima; suluk ńam lạgitʼe kurumuṭuima. Ar ona do aloe bạgiyakʼ ma.</verse>
				<verse number="12">Okoe dhorom horteko calakʼkan Probhuakʼ mẽtʼ do onkore menakʼa, ar onkoakʼ koejoṅ ańjom lạgitʼ uniakʼ lutur do jhicʼge menakʼtaea; menkhan okoe bạṛicʼko kạmikan, Probhu do onko birudreye teṅgona.</verse>
				<verse number="13">Bhage kạmi lạgitʼpe ahkaokʼkan khan, enḍekhan okoeye hạnkepea?</verse>
				<verse number="14">Isorakʼ sana leka calakʼre dukpe jomle khan, enḍekhan ape dope bhạgangea. Okoe duk ar kosṭoko emapekan onko do alope botorakoa se duk sasetre alope torasokʼa,</verse>
				<verse number="15">bickom Mạsi do apeakʼ ontorre Probhu mente jaega emaepe. Apeakʼ as ar bhorsa reaṅ jãhãeko kulipe khan, enḍekhan roṛ ruạṛako lạgitʼ jaoge sapṛao akae tahenpe, menkhan ona reakʼ roṛ ruạṛ do mạ̃hir ar bhodro salakʼ emakope.</verse>
				<verse number="16">Apeakʼ bibek sapha dohoetape, jemon Mạsiren hoṛ lekate apeakʼ bhage colon iạte okoeko oktawape onko do lajaoreko paṛaokʼ.</verse>
				<verse number="17">Bạṛicʼ kạmikate kosṭo ńam khon bickom Isorakʼ sanate bhageakʼ kạmikate kosṭo ńamge bhagea.</verse>
				<verse number="20">Sedaere Noah do jahaje benaokan tahẽkanre Isor do sombhurikate tinreye ńel hohorkan tahẽkana unre okoeko bebataoletʼ noko jiuko do onkoren kangeako. Ar ona jahajreko decʼen eken thoṛa hoṛge, metakʼme eken irạl hoṛge ona dakʼ khon rukhiyạko ńamleda.</verse>
				<verse number="21">Noa do hoyokʼ kana bạptisma reakʼ mitʼṭen nạmuna one okaṭakʼte ńitokʼe bańcaope. Bạptismate apeakʼ hoṛmo khon mạilạye ocokʼ giḍi daṛeakʼa ona do baṅ; Isor ṭhen noa do mitʼṭen bhage bibek reakʼ hohokana. Ape do Jisu Mạsiakʼ gujukʼ ar jiwetʼ beredokʼ hotetepe bańcao ocoakana.</verse>
				<verse number="22">Jisu do sermateye calao akana ar ńitokʼ Isorakʼ jojomsa aṛere menaea, ar sermaren goḍetko, ar ektiạrianko ar daṛeanko do uniakʼ gobolre menakʼkoa.</verse>
			</chapter>
			<chapter number="4">
				<verse number="1">Onate Mạsi do hoṛmore duke sahaoletʼte ape hõ apnarakʼ ontorre inạ mitʼ monsubạge benao rakabtape, ente hoṛmore okoe duke jom akatʼ uni do kại reakʼ heowa khone thir akana.</verse>
				<verse number="2">Onate noa dhạrti reakʼ sarecʼakʼ jion uni do dhạrti reakʼ rij roṅte bae khemaoa, bickom Isorakʼ monejoṅakʼ lekageye khemaoa.</verse>
				<verse number="3">Okoe Isor bako baḍae akade onko leka ape hõ lahate umtạ umti, bạṛicʼ sana, ńu bhuteṛokʼ, rij roṅ, matalokʼ, ar hirkhạwakʼ boṅga sewarepe taṛametʼ tahẽkana.</verse>
				<verse number="4">Menkhan ńitokʼ do onko hoṛge ape ńelteko hahaṛakʼ kana, ape do onkoakʼ bạṛicʼ lucạ lamoṭkore ar bape seledokʼkana, onate onko do apeko dusạuetʼpea.</verse>
				<verse number="5">Menkhan okoe jiwetʼ ar gocʼko bicạrko lạgitʼe sapṛao tearakan, onko do uni ṭhen hisạb emokʼ hoyokʼtakoa.</verse>
				<verse number="6">Gocʼko ṭhen hõ coṅ ona iạte Mạsi reaṅ bhage sombat porcarlen, jemon hoṛmo secʼte manwa leka bicạr hoelentakore hõ Jiu secʼte onko do Isor leka jiwetʼko tahẽdaṛeakʼa.</verse>
				<verse number="7">Nitokʼ do sanamakʼ reakʼ mucạtʼ okte seṭerakana. Onate apeakʼ mon do kajak akae dohoepe ar apnarte sambṛaokʼpe jemonpe koejoṅ.</verse>
				<verse number="8">Sanam khon maraṅ katha do hoyokʼ kana, ape apere khạndri dupulạṛ tahentape ma, ente dupulạṛ do ạḍi utạr kạiye dapala.</verse>
				<verse number="9">Begor karacʼ kurujokʼte ape apere peṛakʼpe.</verse>
				<verse number="10">Ar ạḍi lekate sodorokʼkan Isorakʼ daya ńamkate okoe hoṛ do pạtiạr salakʼ kạmire onae lagaoetʼkan, onkan hoṛ lekate ape do Isor ṭhen khon okalekan danpe ńamakatʼ ona baṛe ape apere sapʼ sopohotʼ lạgitʼ beoharpe.</verse>
				<verse number="11">Jãhãeye porcar khan, enḍekhan nonka lekae porcar ma jemon uni do Isorakʼ moca reakʼ kathae roṛeda mente. Ar jãhãye sapʼ sopohotʼ khan enḍekhan Isor emakʼ daṛete uni doe sapʼ sopohotʼma, jemon Jisu Mạsi hotete jotowakʼre Isorge ṭhonoke ńam. Ente daṛe ar ṭhonok do jaejug hạbicʼ uniakʼge. Amen.</verse>
				<verse number="12">E gateko, ńitokʼ biḍạu seṅgel talate calakʼ hoyokʼ kantapete hahaṛakʼ tulucʼ alope hudisa je, apere ạnạṛi jãhãnakʼ hoyokʼ kana mente.</verse>
				<verse number="13">Ona khon bickom Mạsiakʼ duk jom reakʼ bhạgiạdarkope hoeakante rạskạkʼpe, jemon uniakʼ mạhima sodorokʼre ape do rạskạtepe perejokʼ.</verse>
				<verse number="14">Mạsi iạtepe opoman ocokʼkan khan enḍekhan ape dope bhạgangea, ente Isorakʼ mạhimate perecʼ akan Jiu do apere menaea.</verse>
				<verse number="15">Ape modre okoe hõ khũniạhi, kombṛo, bạṛicʼ kạmiyicʼ se eṭakʼkoakʼ babotre duk aloe jomma.</verse>
				<verse number="16">Menkhan Khristan lekate jãhãe duke jomlere aloe lajaokʼma, bickom uniakʼ do ona ńutum menakʼtaete Isore sarhaoema.</verse>
				<verse number="17">Bicạr reakʼ okte do hoeakana ar ona do Isorakʼ gharońjren hoṛko khonge ehobokʼa. Ar ona bicạr do abo khonge ehopʼlen khan, enḍekhan okoe Isorakʼ bhage sombat bako manao akatʼ onko do cetʼ dosa hoyokʼtakoa?</verse>
				<verse number="18">Sostorre menakʼa, Isor bhokti hoṛkoakʼ bańcao ńam nunạkʼge keṭecʼge khan, kạkạiko ar Isor bebhoktiko do cetʼ dosa hoyokʼtakoa?</verse>
				<verse number="19">Enḍekhan Isorakʼ monejoṅ lekate okoe dukko sahaoetʼkan, onko do akoren pạtiạricʼ sisirjạuicʼakʼ tire apnartetʼko jimạkʼma ar bhage kạmiko kạmi idima.</verse>
			</chapter>
			<chapter number="5">
				<verse number="1">Iń do Mạsiakʼ duk sasetren goha kạnạń ar Mạsiakʼ oka ṭhonok sodorokʼ onaren hõ bhạgiạdar kạnạń. Onate ape modre okoe doko manḍerren maraṅ mukhiyạkan iń do onkoren ar mitʼṭen maraṅ mukhiyạ lekate noa sikhạunań emako kana.</verse>
				<verse number="2">Ape talare menakʼ Isorakʼ palren gupiko hoyokʼpe. Ńel todarotkope hoyokʼkante onkope ńelkoa ona do baṅ, bickom apnarakʼ monejoṅ lekatege gupikope, ente Isor do ape ṭhen onageye khojkana. Porho ńam lạgitʼ do alope kạmiya, menkhan gagoj monte kạmipe;</verse>
				<verse number="3">ape tabere okoe menakʼko onko cetanre mạliki alope calaoa, bickom nonkanko hoyokʼpe jemon ape ńelteko cetʼ daṛeakʼ.</verse>
				<verse number="4">Enḍekhan maraṅ gupiyicʼe ńel ocokʼre ape do jit reakʼ mala lekate uniakʼ ṭhonokren bhạgiạdarkope hoyokʼa, ar ona do tis hõ baṅ mosodokʼtapea.</verse>
				<verse number="5">Onkage E juạnko, ape do aperen murubiko tabere tahenpe. Ar jotokoge nindhạn tahente mitʼke mitʼ sapʼ sopohotʼpe, ente sonot sostor reakʼ katha leka, “Isor do phulạukʼkankoe teṅgo darametʼkoa, menkhan nindhạnko doe dayawako kana.”</verse>
				<verse number="6">Onate Isorakʼ ektiạri samaṅre apnartetʼ copodokʼpe, jemon ṭhik oktere uni doe usulpe.</verse>
				<verse number="7">Apeakʼ sanam dạndi unire lade giḍikakʼpe, ente uni do ape reaṅe dạndikʼ kana.</verse>
				<verse number="8">Apnar sambṛaokʼpe ar sontorakae tahenpe, ente aperen bạiri Soetan do hạnḍrạukʼkan dhạcri kul lekae dhãoṛa dhạ̃uṛi baṛaekana jãhãegeye utʼgotʼkaea mente.</verse>
				<verse number="9">Pạtiạure jamaṛ akae tahente Soetan teṅgo daramepe, entepe baḍaegea, goṭa dhạrtire aperen biswạsi boehako do inạ mitʼ lekan duk sasetgeko jomeda.</verse>
				<verse number="10">Joto secʼteye dayawape kan Isor do acʼakʼ jaejug ṭhonokren bhạgiạdarko hoyokʼ lạgitʼe hohoakatʼpea, ente ape do Mạsi tulucʼpe kolom mitʼ akana. Ar thoṛa din dukpe jomle anecʼ Isor do acʼgeye sạbit utạrpea are kajak ocopea, daṛeye emapea ar keṭecʼ rehetʼ cetanreye teṅgopea.</verse>
				<verse number="11">Uniakʼ ektiạri do jaejug habicʼ tahẽakae tahen ma. Amen.</verse>
				<verse number="12">Siluạnus, okoe do ińren pạtiạrạnicʼ boehań metaekan, uni hotete noa ciṭhi do thoṛa kathate ape ṭheniń olkeda, jemon iń do apeń udgạu daṛeape ar Isorakʼ sạriạkʼ reakʼ dayaren gohań em daṛeakʼ. Ape do Isorakʼ noa dayare ṭarhao akan tahenpe.</verse>
				<verse number="13">Isor do ape sãote okoekoe bachao akatʼko Babel reakʼ ona manḍerren hoṛko do joharko emape kana, ar ińren hopon Mark hõe joharape kana.</verse>
				<verse number="14">Dulạṛ reakʼ cokʼte jopoharpe. Ar okoe do Mạsirenpe hoeakan, ape jotoko tulucʼ suluk tahen ma.</verse>
			</chapter>
		</book>
		<book number="61">
			<chapter number="1">
				<verse number="1">Iń Simon Patras do Jisu Mạsiren mitʼṭen golam ar apostolge. Aboren Isor ar babańcaoicʼ Jisu Mạsi doe dhoromgea, ar ona iạte ape hõ ale leka inạ bin mucạtʼ damrepe biswạs akana. Ar noa iạte ape ṭhen niạ ciṭhiń oleda.</verse>
				<verse number="2">Isor ar aboren Probhu Jisu do khạndri ontor khon baḍaeyete apere asambheṛ daya ar suluk baṛe tahenma.</verse>
				<verse number="3">Okoe acʼakʼ ṭhonok ar soros gunteye hoho akawatʼ bon, uniakʼ khạndriakʼko baḍae hotete acʼakʼ Isor daṛete nonkanakʼkoe dan akatʼbona, one ona hotete abo do Isor botoraete jion bon khemao daṛeakʼ.</verse>
				<verse number="4">Uni do acʼakʼ ṭhonok ar soros gunte abo ṭhen ạḍi damanakʼ ar maraṅakʼe gokʼakada. Noa reakʼ monsubạ do hoyokʼ kana, manwakoakʼ bạṛicʼ sana khạtirte dhạrtire okako bạṛicʼakʼ perecʼ akan ona khonpe ńir pharakokʼte Isorakʼ boge colonren bhạgiạdarpe hoyokʼ.</verse>
				<verse number="5">Onate ạḍi jidkate apeakʼ biswạsre bhage gun, ar bhage gunre do akel,</verse>
				<verse number="6">ar akel tulucʼ apnar sambṛaokʼ ar sobori, Isor bhokti,</verse>
				<verse number="7">ar bhokti tulucʼ boeha dulạṛ ar ona dulạṛ sãote arhõ khạndri dulạṛ mon juṭucʼakʼpe.</verse>
				<verse number="8">Apeakʼ noako gun tahentape khan ar onako baḍhao idikʼkan khan, enḍekhan aboren Probhu Jisu Mạsi do khạndri ontor khon baḍaeyere okaj ar bin joanko do bape hoyokʼa.</verse>
				<verse number="9">Okoe hoṛre noako gun bạnukʼ, uni do ḍher sạṅgiń bae ńel ńameda, ente uni doe kãṛãgea. Ar acʼakʼ lahateakʼ kại khone sapha ocoakan ona doe hiṛiń akada.</verse>
				<verse number="10">Onate E boehako, sạrige Isor do apeye hohoakatʼpe are bachao akatʼpe ona khạṭi ocoe lạgitʼ arhõ bạ̃ṛti jid monanko hoyokʼpe. Ar noakope nonka lekhan tis hõ ohope tohotʼlena.</verse>
				<verse number="11">Noa iạte aboren Probhu ar babańcaoicʼ Jisu Mạsiakʼ jaejug rajosṭire jid salakʼpe ataṅ ocokʼa.</verse>
				<verse number="12">Onate noako reaṅ iń do jaogeń disạ ocoyetʼpea. Menkhan ape do noakope baḍaegea ar oka sạritetʼ apeakʼ ontorre menakʼ onarehõ kajak menakʼpea.</verse>
				<verse number="13">Menkhan ińakʼ hudisre, tinạkʼ din noa kumbạ leka bin ṭikạukʼ hoṛmore jiwetʼiń tahen unạkʼ din noako reaṅiń disạite jagwar dohope do lek kantińạ;</verse>
				<verse number="14">ente ḍher din noa hoṛmo kumbạre bạń tahena ona do aboren Probhu Jisu Mạsi pusṭạuteye baḍae ocoakadińạ.</verse>
				<verse number="15">Ińakʼ gujukʼ tayom hõ jemon noako reaṅ jaogepe disạ dohoe, onate iń do ona bondobos lạgitʼ ạḍiń kurumuṭuya.</verse>
				<verse number="16">Aboren Probhu Jisuakʼ daṛe ar uniakʼ hijukʼ reaṅ baḍae ocopere benaoakʼ jãhãn golpo do bale lại akada; ale do uniakʼ ṭhonok nij mẽtʼtele ńelakada.</verse>
				<verse number="17">“Nuige ińren dulạṛiạ Hopon, one unireń kusi akan,” Serma khon roṛlen noa kathate Mạsi do Isor Baba ṭhen khon man ar ṭhonoke ńamleda.</verse>
				<verse number="18">Ale do uni tulucʼ ona sonot bururele tahẽkanre serma khon roṛlen noako kathale ańjomleda.</verse>
				<verse number="19">Sostorre nạbiko okakoko menakatʼ ona do ale ṭhen sạrikana mente sạbud akana. Ńutre apeakʼ mẽtʼ do cetʼleka diuhe secʼ tahenkan onkage, tin hạbicʼ baṅ setagokʼ ar apeakʼ ontorre bhurkạ ipil bae rakabokʼ, un hạbicʼ nạbikoakʼ kathape luturakʼ khan ape dope bhagekea.</verse>
				<verse number="20">Enḍekhan jotowakʼ cetanre noa katha disạ dohoepe, sostor reakʼ okaṭakʼ kathage nạbikoakʼ benaoakʼ katha do baṅkana,</verse>
				<verse number="21">ente nạbiko do akoakʼ sana leka jãhãn katha bako roṛakada; onko do sonot Jiu reakʼ ạyurtege Isorakʼ kathako roṛakada.</verse>
			</chapter>
			<chapter number="2">
				<verse number="1">Menkhan Israelko talare cetʼleka eṛe nạbikoko tahẽkan, onkage apeko talarehõ eṛe cecetʼkoko tahena. Onko do hape hapete nonkan bhul cecetʼakʼko ạguya one okaṭakʼte manwako nosṭokʼ; ar okoeye kiriń chaḍao akatʼko uni Probhu hõ bako aṅgocea. Nonkate onko do ạḍi usạra apnarte nosṭokʼko ạgujoṅa.</verse>
				<verse number="2">Ar ḍher hoṛge onko ńelte lucạ lamoṭkoko hoyokʼa. Onko iạtege sạriakʼ reakʼ hor do nindạu ocokʼa.</verse>
				<verse number="3">Lalocte eṛeteakʼ katha menkate akoakʼ porho lạgitʼ onko do kạmireko lagaopea. Onkoakʼ sạjại do ḍher din khonge jhulạu akana, ar onkoakʼ nosṭokʼ do bae duṛupʼ thirakana.</verse>
				<verse number="4">Serma goḍetkoko kạiletʼre Isor do onko bae aṛakʼ giḍiletʼkoa, bickom norok reakʼ ńut ghaḍlakʼreye giḍiletʼkote bicạrko lạgitʼe dohoakatʼkoa.</verse>
				<verse number="5">Uni do mare dhạrtirenko hõ bae aṛakʼletʼkoa, bickom Isor bin bhokti hoṛkore ḍubạ dakʼe hoe ocoleda; menkhan Noah ar eṭakʼ eae hoṛe bańcaoletʼkoa. Ar nui Noahge Isor bhokti reaṅe porcarleda.</verse>
				<verse number="6">Sodom ar Gomora nagraha seṅgelte ḍahao maraokate Isor do ona nagraharen hoṛkoe sạjạiletʼkoa ar nonkate uni doe udukʼatʼkoa, okoe Isor bako bhoktiae onko do cetʼ dosa hoyokʼ takoa mente;</verse>
				<verse number="7">Menkhan uni do Loṭe rukhiyạledea. Loṭ do Isor bhokti hoṛe tahẽkana. Uni do onḍenko ạn-ạri bebataoetʼkan hoṛkoakʼ lucạ lamoṭ iạte duke ńametʼ tahẽkana.</verse>
				<verse number="8">Uni Isor bhoktiaekan hoṛ do onko talare tahẽkate dinke din onkoakʼ kạmiye ńeletʼkan tahẽkana ar onkoakʼ kathae ańjometʼ tahẽkana, ar ạn-ạri birudre onkoakʼ kạmi ńelte acʼakʼ dhorom jiwire ạḍi duke ńametʼ tahẽkana.</verse>
				<verse number="9">Noako khon ńelokʼ kana, okoe Probhuko bhoktiaekan onko do biḍạu khon bańcaoko doe baḍaegea.</verse>
				<verse number="10">Ona chaḍa okoe Isor bhoktikoko baṅkan, asokaete okoe do akoakʼ sanalekako calakʼkan ar ḍanṭao bako moneakʼkan, onko sạjạiko lạgitʼ uni do bicạr din hạbicʼ dohoko hõe baḍaegea. Noko eṛe cecetʼko do ạḍi dilanko kanako. Onko do akoakʼ kusi sana lekako calakʼa ar ṭhonokanko birudre bemanot katha roroṛ hõ bako botorokʼa.</verse>
				<verse number="11">Menkhan serma goḍetko do daṛe ar ektiạriteko maraṅgere hõ Probhu ṭhen onko reaṅ nonkan jãhãnakʼ bako lạlisa one onare nindạu reakʼ katha menakʼ.</verse>
				<verse number="12">Menkhan bin buj janwarko leka one onko do sobhabtege sapʼ ocokʼ ar gocʼ ocokʼ lạgitʼko janamakan, noko eṛe cecetʼko hõ onko lekage. Onko do okaṭakʼ bako bujhạu akatʼ ona reaṅ bạṛicʼ kathako roṛa. Ar akoakʼ bạṛicʼakʼrege onko doko ḍahao maraokʼa.</verse>
				<verse number="13">Onkoakʼ bạṛicʼ kạmi reakʼ kuṛại lekate onko do kosṭoko joma. Noko hoṛ do siń marsalre bhojkore haha hihi ar ńũ bulokʼko kusiyakʼa. Ar ape tulucʼ jojomko duṛupʼlenre onko do umtạ umtikʼte bubulakʼko ńũńũte akoakʼ rij roṅte lajaokʼ ar bemanotko ạguya.</verse>
				<verse number="14">Onkoakʼ mẽtʼ do loṭghuṭite perecʼgea ar tisge kạkại do bako bạgiya. Onko do dhoromre nijor monanko lalocko udukʼakote bhul horteko idikoa. Onkoakʼ ontor do eken lalocgeye cetʼakada. Onkore sarap menakʼa. Onko do sojhe hor bạgikate bhul hor secʼko ghańjeṛ akana.</verse>
				<verse number="15">Onko do Beor hopon Balamakʼ hor secʼko mohnḍa akana. Balam do bạṛicʼ kạmi reakʼ kuṛại ńame menleda,</verse>
				<verse number="16">menkhan acʼakʼ bạṛicʼ kạmi iạte uni do mitʼṭen abola gadha ṭhene dhomkao ocolena. Uni gadha do manwa leka kathae roṛketʼte uniakʼ koṅkatetʼe akoṭletʼtaea.</verse>
				<verse number="17">Noko hoṛ do rohoṛokʼkan jharna ar hoete oṭanokʼkan kuṛhạ lekanako. Noko lạgitʼ do kaṛaṅ kucạṅ ńut dohoakana.</verse>
				<verse number="18">Onko do ạuṛi sạuṛi ar lạṭu lạtu kathako roṛa ar manwakoakʼ jel reakʼ bạṛicʼ sanako rakapʼ ocoyetʼtakote onko do nonkan hoṛko bhul horteko idiyetʼkoa, okoe do bạṛicʼko talare menakʼko khonko oḍok hijukʼkan.</verse>
				<verse number="19">Onko eṛe cecetʼko do onko hoṛko sạdhinokʼ reakʼko gokʼako kangea, menkhan ako do bạṛicʼ kạmire golam akanko tahenkana; ente jãhãe jãhãnakʼreye bhagao ocolen khan uni do onaren golame hoyokʼa.</verse>
				<verse number="20">Aboren Probhu ar babańcaoicʼ Jisu Mạsi reaṅ baḍae khạtirte dhạrti reakʼ bạṛicʼakʼ khonko ńir pharakokʼkanre hõ onko do inạ bạṛicʼakʼregeko jhạlikʼkante arhõko bhagao ocokʼkana, ar onkoakʼ mucạtʼ dosa do pạhilakʼ khon artetʼ bạṛicʼ hoeakana.</verse>
				<verse number="21">Onko do dhorom jion reakʼ horko baḍaekan tahẽkanre hõ okaṭakʼ sonot hukum ematʼko tahẽkan ona doko bebataoleda. Noa dosare onko lạgitʼ ṭhik hor baṅ baḍaege bickom bhage tahẽkana.</verse>
				<verse number="22">Onko babotre noa katha do sạrige hoeakana, “Seta do acʼakʼ uchlạwakʼ secʼe ạcurokʼa,” ar “Sukri do ạrupʼ saphayere hõ leḍreye jobekʼa.”</verse>
			</chapter>
			<chapter number="3">
				<verse number="1">E dulạṛiạ boehako, ape ṭhen noa do ińakʼ dosar ciṭhi kana. Banar ciṭhirege iń do adomakʼko babotreń disạ ocoyetʼpete apeakʼ soṛa mon udgạu reakʼ iń kurumuṭuyeda.</verse>
				<verse number="2">Sonot nạbiko okako katha lahateko menakatʼ onako ar aperen apostolko hotete aboren Probhu ar babańcaoicʼ okaṭakʼ hukume emakatʼ, ińakʼ monejonakʼ do jemon onape disạ dohoe.</verse>
				<verse number="3">Pạhilre noa katha disạ dohoepe, bhageakʼko reaṅ okoe do nisṛạu reakʼ sobhabtako onko do sesa sisi dinrehõko nisṛạugea. Onko do akoakʼ bạṛicʼ sana lekako colona,</verse>
				<verse number="4">arko mena, “Uniakʼ hijukʼ reakʼ oka gokʼakʼ tahẽkan ona reakʼ do cetʼ hoyena? Dhạrti sirjạu khon cetʼleka calao hijukʼkan tahẽkan ṭhik onkage aboren hapṛamko gocʼ tayom khon jotowakʼge coṅ inạ mitʼlekage calakʼkan.”</verse>
				<verse number="5">Noko hoṛ do dhikhitegeko hiṛińeda je, sedaere Isorakʼ kathate serma do sirjạulena ar dakʼte ar dakʼ khonge dhạrti hõ sirjạulena mente.</verse>
				<verse number="6">Un reakʼ ona dhạrti do ḍubạ dakʼte ḍahao maraolena.</verse>
				<verse number="7">Ar Isorakʼ inạ mitʼ kathatege ńitokʼakʼ serma ar dhạrti do seṅgelte ḍahao maraokʼ lạgitʼ dohoakana; Isor bebhokti hoṛkoakʼ bicạr ar ḍahao marao din hạbicʼ ona do jogao dohoakana.</verse>
				<verse number="8">Menkhan E dulạṛiạ boehako, noa katha do alope hiṛińa, Probhu ṭhen mitʼ din do hajar bochor somangea ar hajar bochor do mitʼ din somangea mente.</verse>
				<verse number="9">Adom hoṛko hudiseda Probhu do acʼakʼ gokʼakʼ purạu lạgitʼe bilomeda, menkhan ona do baṅ. Asokaete uni do ape lạgitʼe soboriyeda, ente jãhãegeye nosṭokʼ do bae khoja, bickom sanamkoge jemon kại khon monko ạcurtako noageye khojkana.</verse>
				<verse number="10">Menkhan Probhuakʼ din do kombṛo leka hijukʼa. Ona dinre serma do sãe sãe saḍete parom calakʼa ar siń cando, ńindạ cando, ipilko sanamge atarokʼa arko le cabakʼa. Dhạrti ar onare menakʼ sanamakʼge ḍahao maraokʼa.</verse>
				<verse number="11">Sanamakʼge nonka marao lạgidokʼkan khan enḍekhan cetʼ lekanko hoyokʼ lektapea? Ape do gagojokʼ tulucʼ Isorakʼ din koyokʼ horre tahente sonot ar Isor bhoktite jion khemao lektapea.</verse>
				<verse number="12">Unre serma do lokʼte ḍahao maraokʼa ar siń cando, ńindạ cando ar ipilko hõko atarokʼa arko galao cabakʼa.</verse>
				<verse number="13">Menkhan abo do Isorakʼ gokʼakʼ lekate nawa serma ar nawa dhạrti lạgitʼ bon koyokʼ horeda. Onḍe do sanamakʼge Isorakʼ monejoṅakʼ leka hoyokʼa.</verse>
				<verse number="14">E dulạṛiạ boehako, ape do ńitokʼ noako lạgitʼpe koyokʼ horetʼkante murukte kurumuṭuipe jemon uni do niphuṭ ar dhoromre sulukte tahẽakane hecʼńampe.</verse>
				<verse number="15">Disạipe, manwako kại khon bańcaoko ńam lạgitʼ aboren Probhu doe sombhuriyeda. Ar inạ mitʼ kathage aboren dulạṛiạ boeha Pạul hõ Isore emakade akelte apeye olatʼpea.</verse>
				<verse number="16">Uniakʼ joto ciṭhirege noako reaṅ inạ mitʼ kathageye oletʼkana. Onako modre adomakʼko babotre menakʼakʼ as bujhạu do muskilgea. Onate baṅ cetʼakatʼ ar baṅ kajak hoṛko do eṭakʼ eṭakʼ sostorko leka noako reakʼ mane hõko pẽṛtayetʼte nijạte nosṭokʼko ạgujoṅ kana.</verse>
				<verse number="17">E dulạṛiạ boehako, ape do noa katha laharegepe baḍae akatʼte sontor akae tahenpe, jemon noko bạṛicʼ hoṛkoakʼ bhul horte aloko bulạu idipe, ar apeakʼ kajak mon khon alope ńurokʼ.</verse>
				<verse number="18">Ape do aboren Probhu ar babańcaoicʼ Jisu Mạsiakʼ daya ar uni reaṅ akelte hara rakabokʼpe. Ńit ar jaejug hạbicʼ uniakʼge ṭhonok hoyokʼtae ma. Amen.</verse>
			</chapter>
		</book>
		<book number="62">
			<chapter number="1">
				<verse number="1">Okoe pạhil khongeye tahẽkan, ar okoeakʼ moca reakʼ kathale ańjom akatʼ, okoe nij mẽtʼtele ńṭoṭhade, okoe do mońjtele ạri bạndhi akade, okoe do nij titele joṭetʼ akade, ona jion reakʼ kathage nonḍele oleda.</verse>
				<verse number="2">Ona jion doe sodorlena. Ale do unile ńṭoṭhadea ar uni reaṅ gohale emeda. Okoe do Baba ṭhene tahẽkan ar ale ṭhene sodorlen ona jaejug jion reakʼ kathage apele baḍae ocoyetʼpea.</verse>
				<verse number="3">Okoe alele ńṭoṭhade ar okoeakʼ moca reakʼ kathale ańjomakatʼ uni reaṅgele baḍae ocoyetʼpea. Ale do onale baḍae ocoyetʼpea jemon ape ar ale talare mitʼṭen helmel benao rakabokʼ. Noa do hoyokʼ kana Baba ar uniren Hopon Jisu Mạsi ar abo tala reakʼ helmel.</verse>
				<verse number="4">Aleakʼ rạskạ jemon perejokʼ onate ale do noakole oleda.</verse>
				<verse number="5">Okaṭakʼ katha Jisu Mạsi ṭhen khon ańjomkate apele baḍae ocoyetʼpe ona do noage, Isor doe marsal kana; ar unire ńut do bạnukʼanaṅ.</verse>
				<verse number="6">Isor ar abo talare helmel menakʼa mentebo menetʼ khan ar ńutre bon taṛametʼ khan enḍekhan eṛe katha bon roṛeda, ar sạriakʼ horte do babon taṛameda.</verse>
				<verse number="7">Menkhan Isor do cetʼleka marsalre menae ar onkage abo hõ marsalre bon taṛametʼkan khan enḍekhan abo talare helmel menakʼtabona ar uniren Hopon Jisuakʼ mãyãm do sanam kại khone sapha bona.</verse>
				<verse number="8">Ar abore kại bạnukʼa mentebon menle khan enḍekhan abo do apnarge bon bulạukʼ kana. Onate noage bujhạukʼ kana je, aboakʼ ontorre Isorakʼ sạritetʼ do bạnukʼa.</verse>
				<verse number="9">Abo do aboakʼ kạiko bon aṅgocle khan, enḍekhan uni do unrege kạikoe ikại tabona ar sanam bedhorom khone sapha bona, ente uni doe pạtiạrgea ar tis hõ bae bedhoroma.</verse>
				<verse number="10">Ar babon kại akada mentebon menle khan, enḍekhan unige eṛeyicʼ bon benaoede kana, ar uniakʼ katha aboakʼ ontore do bạnukʼanaṅ.</verse>
			</chapter>
			<chapter number="2">
				<verse number="1">E ińren dulạṛiạ gidrạko, jemon alope kại, onate ape ṭhen noako kathań olede. Ar jãhãegeye kại eman akatʼ khan enḍekhan Baba ṭhen roṛ goṛo abon lạgitʼ mitʼ hoṛ menaea; uni do Jisu Mạsige, one uni doe dhoromicʼkan.</verse>
				<verse number="2">Aboakʼ kạiko ocokʼgiḍiy tabon lạgitʼ Mạsi do acʼakʼ jiwi alaekate Isore kusi ocokedea. Eken aboakʼ kại iạte do baṅ, menkhan sanam manwakoakʼ kại ńutumte uni doe onkakeda.</verse>
				<verse number="3">Uniakʼ sanam hukumko leka bon senlen khan, enḍekhan khạṭige bon bujhạua, abo do uni bon baḍae akadea.</verse>
				<verse number="4">Ar okoeye menetʼkan, “Iń do uniń baḍae akadea,” Menkhan uniakʼ hukumko bae batao enḍekhan uni doe eṛeyicʼ kana; unire sạriakʼ do bạnukʼanaṅ.</verse>
				<verse number="5">Menkhan okoe uniakʼ kathae manaoetʼkan uni do sạrige Isorakʼ dulạṛreye sạbitʼ akana. Ar jãhãye men acʼ do unire menaea, enḍekhan uni cetʼ lekae colonetʼ tahẽkan onkage acʼ hõ colon lektaea.</verse>
				<verse number="6">Noa hotetege bon baḍae daṛeakʼa, abo do uni tulucʼ jopoṛao menakʼ bona mente.</verse>
				<verse number="7">E dulạṛiạ gidrạkotiń, ape ṭhen jãhãn nawa hukum reakʼ katha do bạń oleda, bickom pạhil khonge okaṭakʼ hukum tahẽkan ona mare hukum reakʼ kathageń oleda. Ar okaṭakʼ katha lahatepe ańjomakatʼ ona kangea ona mareakʼ hukum do.</verse>
				<verse number="8">Menkhan nõkʼõe okaṭakʼ hukum reakʼ katha ape ṭhen ńitokʼ iń oletʼkan ona do maregere hõ nawagea. Noa hukum reakʼ sạritetʼ do Jisu Mạsire ar apeakʼ jionre ńel akana, ente ńut do cabakʼ kana ar ona sạri marsal do ńitokʼ jolokʼ kana.</verse>
				<verse number="9">Okoe hoṛ marsalre menaea menteye menetʼkan, ar acʼren boehae kurudaekan uni do ńit hõ ńutrege menaea.</verse>
				<verse number="10">Okoe acʼren boehae dulạṛedekan uni do marsalreye tahenkana ar unire jãhãn tạkicʼakʼ do bạnukʼanaṅ.</verse>
				<verse number="11">Menkhan okoe acʼren boehae kurudaekan uni do ńutre menaea ar ńutregeye dãṛãn kana. Uni do bae baḍaea okateye calakʼ kana mente, ente ńut do uniakʼ mẽtʼe kãṛã akatʼtaea.</verse>
				<verse number="12">E gidrạko, Mạsi iạte apeakʼ kại ikạ akante ape ṭheniń oleda.</verse>
				<verse number="13">E babako, ape do pạhil khonge okoe menae unipe baḍae akadeteń olapekana. E juạnko, Soetanpe bhagao akade iạteń olape kana.</verse>
				<verse number="14">E gidrạko, apeń olapekana, ente ape do Isor Babape baḍae akadea. E babako, iń do apeń ol ape kana, ente okoe pạhil khon menae unipe baḍae akadea. E juạnko, apeń ol ape kana, ente ape dope daṛeanko kana ar Isorakʼ katha apeakʼ ontorre menakʼa, ar ape do Soetanpe bhagao akadea.</verse>
				<verse number="15">Ape do dhạrti ar dhạrti reakʼ jãhãnakʼge alope dulạṛa. Ar jãhãe dhạrtiye dulạṛ khan, enḍekhan uni do Baba bae dulạṛede kana,</verse>
				<verse number="16">ente dhạrtire menakʼakʼko do, hoṛmo reakʼ sana, mẽtʼ reakʼ laloc ar gharońj reaṅ bạḍại kana, noako reakʼ okaṭakʼ hõ Baba ṭhen khonakʼ do baṅ hijukʼ kana, menkhan dhạri khonakʼge hijukʼ kana.</verse>
				<verse number="17">Dhạrti ar dhạrti reakʼ rij roṅ do caba hijukʼ kana, menkhan Isorakʼ sana leka okoeye senokʼkan uni do jaejug hạbicʼe tahena.</verse>
				<verse number="18">E gidrạko, noa kangea mucạtʼ okte do. Apepe ańjom akada je, Mạsiren bạiriye hijukʼ kana mente, menkhan ńitrege uniren do arhõ aema bạiriko hecʼakana. Onate bon bujhạu daṛeakʼ kana, noa kangea mucạtʼ okte do.</verse>
				<verse number="19">Mạsiren noko bạiriko do abo tala khonko oḍok akana. Menkhan onko do aboren hoṛ bako tahẽkana. Ente aborengeko tahẽlen khan, enḍekhan abo sãotegeko tahẽkokʼa honaṅ, menkhan onko doko oḍok sen akante bujhạukʼ kana okoe hõ aboren doko baṅkana.</verse>
				<verse number="20">Menkhan ape do uni sonoticʼ ṭhen khonpe ojokʼ ocoakana, metakʼme sonot jiupe ńam akadea ar jotoge sạriakʼpe baḍae akada.</verse>
				<verse number="21">Sạriakʼ bape baḍae akatʼte apeń ol ape kana ona do baṅ, menkhan ape do noa hõpe baḍaea, sạriakʼ khon eṛeakʼ do baṅ hijukʼa; ar ona iạtegeń olatʼpea.</verse>
				<verse number="22">Okoeye menetʼkan, Jisu do Mạsiye baṅkana, uni doe eṛeyicʼ kana? Okoe Baba ar Hopon bae aṅgockin uni do Mạsiren bạiri kanae.</verse>
				<verse number="23">Okoe Hopon bae aṅgoce uni tulucʼ Babawakʼ do jãhãn jopoṛao bạnukʼtaea, menkhan Hopon okoeye aṅgoce uni tulucʼ do Babawakʼ hõ jopoṛao menakʼtaea.</verse>
				<verse number="24">Pạhil khon okaṭakʼpe ańjom ạguakatʼ ona apeakʼ ontore tahen khan, enḍekhan ape do Hopon ar Baba tulucʼ jopoṛao akanpe tahena.</verse>
				<verse number="25">Noa kangea jaejug jion, one okaṭakʼ Mạsi do abo emabon lạgitʼe gokʼakatʼ.</verse>
				<verse number="26">Okoe bạṛicʼ horte idipe lạgitʼko kurumuṭuyetʼkan, onko reaṅ iń do noakoń olatʼpea.</verse>
				<verse number="27">Menkhan ape do Mạsi ṭhen khonpe ojokʼ ocoakana, metakʼme sonot Jiupe ńam akadea. Uni do apeakʼ ontoreye tahena. Onate eṭakʼ okoeakʼ hõ cecetʼakʼ do baṅ jạruṛapea. Sanamakʼ reaṅ sonot Jiugeye cetʼapea. Uni doe sạriyicʼ kana, ar bae eṛea. Onate cetʼleka Mạsire tahene cetʼape onkage Mạsire tahenpe.</verse>
				<verse number="28">E gidrạko, onateń metapekana, ape do Mạsirege tahenpe jemon uniye sodorokʼre dil akae bon tahen are hijukʼre uni samaṅre lajaore alo bon paṛaokʼ.</verse>
				<verse number="29">Baḍaegeape, uni doe dhoromgea, ar noa hõ baḍae dohokakʼpe, okoe dhorom kạmire apnarte lạgiạ paṛao akanko tahen, onko do Isor khongeko janamakana.</verse>
			</chapter>
			<chapter number="3">
				<verse number="1">Ma ńeltabonpe, Isor Baba do tinạkʼe dulạṛetʼ bon kana, uni do acʼren gidrạko menteye hohowabon kana, ar sạrige bon onka kangea. Onate dhạrti do bae baḍae akatʼ bona, ente dhạrti do Isor hõ bae baḍae akadea.</verse>
				<verse number="2">E dulạṛiạ gidrạko, ńitokʼ do Isorren gidrạko kana bon, menkhan tayomte cetʼ hoyokʼa ona do ńit hõ baṅ sodor akana. Menkhan bon baḍaea, Mạsiye sodorokʼre abo do uni lekage bon hoyokʼa, ente uni doe okalekanicʼ kana, ona muṭhạntege bon ńelea.</verse>
				<verse number="3">Okoe Mạsire noa ase dohoe uni do apnare khạṭikʼ kana cetʼleka Mạsiye khạṭige.</verse>
				<verse number="4">Okoeko kạiyetʼkan onko do Isorakʼ katha bako bataoeda. Ar Isorakʼ katha bebataoge hoyokʼ kana kại do.</verse>
				<verse number="5">Baḍaegeape, aboakʼ kạiko meṭao giḍikakʼ lạgitʼge Mạsi doe sodorlena. Mạsire do jãhãn kại bạnukʼ anaṅ. Okoe Mạsireko tahenkan onko do kạire bako tahenkana.</verse>
				<verse number="6">Okoe kạireko jobe akan onko do Mạsi bako ńṭoṭhadea ar baḍae hõ bako baḍae akadea.</verse>
				<verse number="7">E gidrạko, okoe hõ bạricʼ horte aloko bulạu idipe ma. Mạsi do bae bedhoroma, ar jãhãe bhageakʼe kạmiyetʼ khan uni hõ bae bedhoroma.</verse>
				<verse number="8">Okoeye kại idiyetʼkan uni doe Soetanren kana, ente Soetan do etohopʼ khongeye kạiyeda. Ar Soetan kạmi marao giḍikakʼ lạgitʼge Isorren Hopon doe sodor akana.</verse>
				<verse number="9">Isor khon janamicʼ do kạire bae tahena, ente Isorakʼ gun do unire tahenkana. Isor khone janamakante uni do kạire bae jobe tahẽ daṛeakʼa.</verse>
				<verse number="10">Okoe bhage kạmire apnar bako lạgiạ paṛao akan tahen ar boeha bako dulạṛetʼko, onko do Isorren doko baṅkana. Ar noatege sodorokʼ kana okoe doko Isorren Hopon kana ar okoe doko Soetanren hopon kana.</verse>
				<verse number="11">Okaṭakʼ katha pạhil khonpe ańjom ạguakatʼ ona do noage, abo mimitʼko jemon bon dupulạṛ.</verse>
				<verse number="12">Onateń meneda, Kạin leka jemon alo bon hoyokʼ ma. Kạin do Soetanren hoṛe tahẽkana uni do acʼren boehae khũnledea. Menkhan cedakʼe khũn ledea? Ente uni do bạṛicʼakʼkoe kạmiyetʼkan tahẽkana, ar uniren boeha do dhorome kạmikan tahẽkana.</verse>
				<verse number="13">E boehako, dhạrtiren hoṛko kurudapere ape do alope hahaṛakʼa.</verse>
				<verse number="14">Abo do boehako bon dulạṛetʼkote, moron khon jionte parom hecʼakana mente bon bujhạu daṛeakʼ kana. Ar okoe bako dulạṛkan onko do gocʼko talareko tahenkana.</verse>
				<verse number="15">Okoe boehae kurudaekan uni doe khũniạhi kana. Ar cele khũniạhire hõ jaejug jion baṅ tahen ona dope baḍaegea.</verse>
				<verse number="16">Mạsi do abon lạgitʼ acʼakʼ jiwiye emena, onate dulạṛ do cetʼkana mente bon baḍae oromakada. Enḍekhan boeha lạgitʼ apnar jiwi emokʼ aboakʼ hõ lek kan tabona.</verse>
				<verse number="17">Noa dhạrtire jiwetʼ tahen lạgitʼ okoeakʼ ạsulokʼakʼko menakʼtae, ar acʼren boehawakʼ reṅgecʼ ńelkate hõ bae beṅgetʼae enḍekhan cekate uniakʼ ontorre Isorakʼ dulạṛ do tahẽ daṛekokʼa?</verse>
				<verse number="18">E gidrạko, abo do eken moca kathate dulạṛ baṅ udukʼkate kạmi hotete sạriakʼ reakʼ dulạṛ bon udugma.</verse>
				<verse number="21">Dulạṛiạ gidrạko, aboakʼ ontor bae dusile bon khan, enḍekhan Isor samaṅre aboakʼ dil do tahengea.</verse>
				<verse number="22">Onate okaṭakʼ bon khojokʼ uni ṭhen khon ona dobon ńamgea, ente uni okakoe hukum akatʼ onako bon manao ar okako kạmiye kusiakʼ onako bon kạmi.</verse>
				<verse number="23">Uniakʼ hukum do naoge, jemon uniren Hopon Jisu Mạsire bon pạtiạukʼ ar abo abore bon dupulạṛ. Ar noa hukumge uni doe emoṭoakatʼ bona.</verse>
				<verse number="24">Okoe uniakʼ hukume bataoetʼkan uni do unireye tahenkana ar acʼ hõ unireye tahenkana. Ar okoeṭakʼ sonot Jiue emakatʼ bon uni sonot Jiu hotete bon bujhạu daṛeakʼa, uni do aboakʼ ontorreye tahenkana mente.</verse>
			</chapter>
			<chapter number="4">
				<verse number="1">E dulạṛiạ gidrạkotiń, joto Jiu do alope pạtiạu akoa, bickom biḍạu aṭkarkope onko do Isor khonko hecʼakana se baṅ, ente dhạrtire aema eṛe nạbikoko oḍok akana.</verse>
				<verse number="2">Isorren Jiu do nonkatepe orom daṛeakoa, okoe Jiu do Jisu Mạsi manwa lekateye hecʼlena menteye aṅgoce uni Jiuge Isor khon hecʼ akanicʼ do;</verse>
				<verse number="3">Menkhan okoe Jiu Jisu bae aṅgoce uni Jiu do Isor khonicʼ doe baṅkana. Nui jiu do uni Mạsiren bạiri kanae. Ar okoeṭakʼ Jiue hijukʼkan, ona mape ańjomakatʼge, ar sạrige uni Jiu do ńit hõ dhạrtirege menaea.</verse>
				<verse number="4">Menkhan E gidrạko, ape do Isorren kanape. Ape do onko eṛeko cetanrepe jitạu akana, ente noa dhạrtire okoe menae, uni khon apeakʼ ontorre menayicʼ doe maraṅgea.</verse>
				<verse number="5">Onko eṛeko do noa dhạrtiren kanako; onate onko do noa dhạrti reakʼ kathako roṛa ar dhạrti do onkoakʼ kathae ańjoma.</verse>
				<verse number="6">Abo do Isorren kana bon; okoe Isore baḍae akade uni do aboakʼ kathae ańjoma, menkhan okoe Isorrene baṅkan uni do aboakʼ katha bae ańjoma. Ar noatege abo do sạriakʼren Jiu ar bulạuren jiu bon orom daṛeaea.</verse>
				<verse number="7">Dulạṛiạ gidrạko, abo mimitʼko jemon bon dupulạṛ, ente dulạṛ do Isor ṭhen khonge hijukʼ kana. Okoeakʼ ontorre dulạṛ menakʼtako, onko do Isor khongeko janamakana ar Isorko baḍae akadea.</verse>
				<verse number="8">Okoeakʼ ontorre dulạṛ bạnukʼ, onko do Isor bako baḍae akadea, ente dulạṛ do Isor acʼtetʼ kangeae.</verse>
				<verse number="9">Abo lạgitʼ Isorakʼ dulạṛ do nonkate sodor akana, uni do acʼren eskar janam Hopon noa dhạrtiteye kolkedea jemon uni hotete jion bon ńam.</verse>
				<verse number="10">Isor do aboge bon dulạṛ akadea ona do baṅ, menkhan unigeye dulạṛketʼ bonte acʼren Hopone kolkedea, jemon Hopon do acʼakʼ jiwiye alaete aboakʼ kạiko meṭaokate Isore kusi ocoye. Ar noa kangea dulạṛ do.</verse>
				<verse number="11">E dulạṛiạ gidrạko, Isor do nonkae dulạṛetʼ bon khan eḍekhan abo hõ mimitʼko dulạṛ lek kan tabona.</verse>
				<verse number="12">Isor do okoege tishõ bako ńṭoṭhadea. Ar abo mimitʼko bon dupulạṛ khan, enḍekhan bon bujhạu daṛeakʼa, Isor do aboakʼ ontorre menaea ar uniakʼ dulạṛ do aboakʼ ontorre purạteye kạmiyeda.</verse>
				<verse number="13">Uni do acʼren Jiue dan akatʼ bona, ar noatege bon baḍae daṛeakʼa je, abo do unire menakʼ bona ar uni hõ aboakʼ ontorre menaea mente.</verse>
				<verse number="14">Alele ńṭoṭhadea ar gohale emetʼkana, Baba do manwakoren babańcaoicʼ mente Hopone kolkedea.</verse>
				<verse number="15">Ar jãhãege Jisu do Isorren Hopon kanae menteye aṅgoce, Isor do unireye tahena ar uni hõ Isorreye tahenkana.</verse>
				<verse number="16">Baḍaegea bon Isor do aboe dulạṛetʼ bona, ar uniakʼ dulạṛre aboakʼ biswạs menakʼ tabona mente. Isor do acʼtetʼgeye dulạṛ kana. Ar dulạṛre okoeye tahen kan, uni do Isorregeye tahenkana ar Isor do unireye tahenkana.</verse>
				<verse number="17">Nonkatege dulạṛ do aboakʼ ontorre purạte hoeakana jemon bicạr hilokʼ dil bon ńam, ente noa dhạrtire aboakʼ jion do uniakʼ jion lekagea.</verse>
				<verse number="18">Noa dulạṛre do botor bạnukʼa, bickom purạ dulạṛ do botore oḍok giḍiya, ente botorre do sạjại menakʼa. Okoeye botorokʼ kan uni do dulạṛre purạte bae sạbit utạr akana.</verse>
				<verse number="19">Uni do pạhilre aboe dulạṛ maṛaṅketʼ bontege abo bon dulạṛede kana.</verse>
				<verse number="20">Okoe Isore dulạṛede kana menteye menetʼkan, menkhan acʼren boehae kurudae kan uni doe eṛeyicʼ kana; ente mẽtʼte ńṭoṭhade boeha okoe bae dulạṛedekan uni do cekate baṅ ńṭoṭhade Isor doe dulạṛ daṛekea?</verse>
				<verse number="21">Uni ṭhen khon noa hukum bon ńam akada, okoe Isorko dulạṛedekan onko do boehako hõ jemonko dulạṛko.</verse>
			</chapter>
			<chapter number="5">
				<verse number="1">Jisu do Mạsi kanae mente okoeko pạtiạukʼkan, onko do Isor khonko janamakana. Ar okoe Babako dulạṛedekan onko do uniren Hopon hõko dulạṛede kana.</verse>
				<verse number="2">Abo do tinre Isor bon dulạṛede kana ar uniakʼ hukumko bon bataoetʼtaea unre bon baḍae kana je, Isorren gidrạko hõ bon dulạṛetʼkoa.</verse>
				<verse number="3">Isorakʼ hukumko dohoege hoyokʼ kana Isor dulạṛ do. Uniakʼ hukum do hamal bojha leka do baṅkana,</verse>
				<verse number="4">ente Isorren mitʼke mitʼ gidrạ do dhạrtiko bhagaoeda. Dhạrtire okaṭakʼe jitạu akan ona do aboakʼ pạtiạu.</verse>
				<verse number="5">Okoeko pạtiạukʼkan Jisu do Isorren Hopon kanae mente, eken onkoge dhạrtiko bhagaoa.</verse>
				<verse number="6">Nuikangeae Jisu Mạsi, one okoe do dakʼ ar mãyãm hoteteye hecʼlen. Eken dakʼ hotete do baṅ, bickom dakʼ ar mãyãm hoteteye hecʼlena. Sonot Jiu do noa reaṅ gohae emeda, ente uni do acʼgeye sạriakʼtetʼ kana.</verse>
				<verse number="9">Abo do manwawakʼ goha bon ataṅetʼ kana, menkhan Isorakʼ goha do ona khon hõ maraṅgea; uni do acʼren Hopon reaṅ gohae emakada.</verse>
				<verse number="10">Isorren Hopon cetanre okoeye pạtiạukʼkan uniakʼ ontorre ona goha do menakʼa. Ar Isorre okoe bako pạtiạukʼkan onko do eṛeyicʼko benao akadea, ente Isor acʼren Hopon reaṅ oka gohae emakatʼ onare onko do bako pạtiạu akana.</verse>
				<verse number="11">Ona goha do noage, Isor do jaejug jione emakatʼ bona ar ona jion do acʼren Hoponre menakʼa.</verse>
				<verse number="12">Isorren Hopon okoeye ńamakade uni do jion hõe ńamakada; menkhan Isorren Hopon okoe bae ńamakade uni do ona jion hõ bae ńamakada.</verse>
				<verse number="13">Ape okoeko Isorren Hoponrepe biswạs akan, ape ṭhen iń do noakoń olkeda jemonpe baḍae daṛeakʼ, ape do jaejug jionpe ńam akada mente.</verse>
				<verse number="14">Isorre aboakʼ khạṭitetʼ do noage, uniakʼ monejoṅakʼ leka jãhãnakʼ bon koe lekhan, enḍekhan uni do aboakʼ kathae ańjoma.</verse>
				<verse number="15">Baḍaegea bon, jãhãnakʼge bon koeye, uni do onae ańjoma, ar noa hõ bon baḍaegea, uni ṭhen okabon koeakatʼ ona do bon ńamakatʼgea.</verse>
				<verse number="16">Jãhãege acʼren boeha nonka kạkạikane ńel lekhan one okaṭakʼ do gujukʼ senakʼ baṅkan, enḍekhan uni do Isor ṭhene koejoṅma ar onate uni do jiwetʼe dohoyea. Iń do nonḍe onkoakʼ kathageń roṛeda one okoe doko kạiyetʼkan, menkhan onkoakʼ kại do gujukʼ senakʼ do baṅkan. Menkhan gujukʼ senakʼ kại hõ menakʼgea. Ona reaṅ nehõrape reakʼ katha do bạń metapekana.</verse>
				<verse number="17">Joto lekan bedhoromakʼge kại kana, menkhan joto kại do gujukʼ senakʼ do baṅkana.</verse>
				<verse number="18">Baḍaeabon, Isor khon janamicʼ do kạire bae tahena. Ar okoe Isor khone janamakan unige uni doe rukhiạyea, ar Soetan do bae joṭetʼ daṛeaea.</verse>
				<verse number="19">Baḍaeabon abo do Isorren kana bon, ar goṭa dhạrti do Soetanakʼ ektiạri latarre menakʼa.</verse>
				<verse number="20">Arhõ bon baḍaea, Isorren Hopone hecʼente bujhạu reakʼ daṛeye emakatʼ bona jemon sạri Isor bon baḍae orom daṛeae. Okoe doe sạri Isor kan abo do uni tulucʼ bon kolom mitʼ akana, metakʼme uniren Hopon Jisu Mạsi tulucʼ menakʼ bona. Unige sạri Isor ar unige jaejug jion do.</verse>
				<verse number="21">E bachakotiń, boṅgako tulucʼ apeakʼ do jãhãn jopoṛao alo tahen ma.</verse>
			</chapter>
		</book>
		<book number="63">
			<chapter number="1">
				<verse number="1">Isor okoeye bachao akade uni maejiu ar uniren hoponko ṭhen iń murubi do noa ciṭhiń oletʼkana. Isorakʼ sạriạkʼtetʼ iạte iń do ape sanamkoń dulạṛetʼpea. Eken ińiń dulạṛetʼpea ona do baṅ, menkhan okoe Isorakʼ sạriakʼtetʼko baḍae oromakatʼ onko sanamkoge apeko dulạṛetʼpea.</verse>
				<verse number="2">Oka sạriakʼtetʼ aboakʼ ontorre menakʼ ar jaejug hạbicʼ abo tulucʼ tahenkan ona sạriakʼtetʼ iạtege ale do apele dulạṛetʼpea.</verse>
				<verse number="3">Isor Baba ar uniren Hopon Jisu Mạsi ṭhen khon sạriakʼ ar dulạṛte daya, mãyã ar sulukge abo tulucʼ tahenma.</verse>
				<verse number="4">Baba okaṭakʼe hukumakatʼ bon ona lekage amren adom gidrạko do Isorakʼ sạri horte calakʼiń ńeletʼkote ạḍiń rạskạkʼ kana.</verse>
				<verse number="5">Abo mimitʼko jemon bon dupulạṛ, noage am ṭhen ińakʼ nehõr do. E dulạṛiạ miserań, okań oletʼkan ona do jãhãn nawa hukum do baṅkana, bickom noa hukum do pạhil khonge bon ńam akada.</verse>
				<verse number="6">Dulạṛ do hoyokʼ kana Isorakʼ hukum leka calakʼ. Pạhil khon okaṭakʼ hukum reakʼ kathape ańjom ạguakatʼ onkage ape do dulạṛ horte taṛam idipe.</verse>
				<verse number="7">Dhạrtire nonkan aema hoṛko oḍok akana okoe doko bulạuko kan. Ente Jisu Mạsi manwa lekateye hecʼlen ona do bako aṅgoceda. Ar nonkan bulạukan hoṛge Mạsiren do bạiri kanako.</verse>
				<verse number="8">Ape do sontor akae tahenpe, jemon apepe kạmiakatʼ reakʼ kuṛại purạtepe ńam daṛeakʼ.</verse>
				<verse number="9">Okoe Mạsiakʼ sikhnạtko taṛam parom ar ona sikhnạtre ṭarhao akae bako tahen, onkoakʼ ontorre Isor do bạnugicʼan. Menkhan okoe ona sikhnạtre ṭarhao akane tahenkan uniakʼ ontorre do Baba ar Hopon bana hoṛge menakʼkinạ.</verse>
				<verse number="10">Ar jãhãe hoṛ ape ṭhen hecʼkate ona sikhnạt bae emokʼ enḍekhan apeakʼ oṛakʼre uni do alope ataṅ daramea ar johar hõ alope joharaea.</verse>
				<verse number="11">Okoe uniye joharae uni do uniakʼ bạṛicʼ kạmi reakʼ hõ bhạgiạdare hoyokʼa.</verse>
				<verse number="12">Ape olape lạgitʼ ińakʼ aema katha menakʼre hõ enhõ kagoc ar kạlite olape do bạń menjoṅ kana. Ona khon bickom ape ṭhen senkate mocate galmarao reakʼ iń asokʼ kana, jemon aboakʼ rạskạ do purạukʼ tabon.</verse>
				<verse number="13">Isorren bachao akan miseramren gidrạko do amko joharam kana.</verse>
			</chapter>
		</book>
		<book number="64">
			<chapter number="1">
				<verse number="1">Isorakʼ sạriakʼtetʼ iạte okoeyiń dulạṛedekan, ińren uni dulạṛiạ gate Gạius ṭhen iń murubi do noa ciṭhiń oleda.</verse>
				<verse number="2">Dulạṛiạ gate, koejoṅreń disạyetʼmea jemon amakʼ jotowakʼge mońjte calakʼ ar Jiu secʼ lekate cetʼlekam calakʼkan onkage jemon amakʼ hoṛmo hõ mońj tahentam.</verse>
				<verse number="3">Iń do ạḍitetʼiń rạskạyena ente adom biswạsi boehako hecʼkate am reaṅ noa gohako emkeda je, am do Isorakʼ sạriakʼre pạtiạr menama ar ona lekam taṛameda.</verse>
				<verse number="4">Ińren gidrạko je Isorakʼ sạriakʼ horteko taṛametʼkan, noa khon bạ̃ṛti maraṅ rạskạ do ińre ar bạnukʼanaṅ.</verse>
				<verse number="5">Dulạṛiạ gate, am do begor oromte hõ biswạsi boehako lạgitʼ okaṭakʼem cekayetʼ ona do pạtiạrtegem onkayeda.</verse>
				<verse number="6">Onko do manḍerre sanamko samaṅre amakʼ dulạṛ reakʼ kathako roṛeda. Ar Isor jemone kusikʼ onkaleka onko calakʼ reaṅem bebosta ako khan boge hoekokʼa.</verse>
				<verse number="7">Onko do Mạsi lạgitʼgeko oḍok hecʼakana ar bepạtiạuko ṭhen khon cetʼge bako hatao akada.</verse>
				<verse number="8">Onate nonkan hoṛ goṛowako do lek tabona, jemon Isorakʼ sạriakʼ lạgitʼ abo hõ onkoakʼ kạmire são kạmiyạko bon hoyokʼ.</verse>
				<verse number="9">Iń do manḍerrenko ṭhen mitʼṭen ciṭhiń olleda, menkhan Diotrephes do manḍerren mukhiyạ hoyokʼe menetʼte aleakʼ katha do bae moneakʼ kana.</verse>
				<verse number="10">Onate uni okaṭakʼe cekayetʼ ona do iń hecʼ tayom sanamkoń baḍae ocokoa. Uni do ale birudre hiskạte aema eṛe kathae roṛakada. Onate hõ bae suklente boehako hõ bae ataṅetʼkoa ar okoe onkoko ataṅetʼko onko hõe tạkicʼ darametʼkoa ar manḍer khone oḍoketʼkoa.</verse>
				<verse number="11">Dulạṛiạ gate, bạṛicʼakʼko pańja baṅkate bickom bhageakʼ pańjaepe. Okoe bhageakʼe kạmikan uni doe Isorren hoṛ kana, ar okoe bạṛicʼakʼe kạmikan uni do Isor bae ńṭoṭhadea.</verse>
				<verse number="12">Sanamkoge Demetriusko sarhaoede kana, ar Isorakʼ sạriakʼtetʼ hõe onkawae kana. Ale hõ unile sarhaoede kana. Am dom baḍaegea ale okaṭakʼle lại ona do sạrigea mente.</verse>
				<verse number="13">Aema katha olam reakʼ menakʼtińạ, menkhan kạli ar kolomte ona olam do bạń monejoṅ kana.</verse>
				<verse number="14">Asokʼ kạnạń usạrageń ńapam mea, ar unre samna sạmni laṅ galmaraoa.</verse>
				<verse number="15">Suluk am ma. Amren gatekoko joharam kana. Onḍenko gateko do aleakʼ judạ judạ johar baṛe emakom.</verse>
			</chapter>
		</book>
		<book number="65">
			<chapter number="1">
				<verse number="1">Iń do Jisu Mạsiren golam ar Jakobren boeha Jihudạ kạnạń. Isor Baba okoekoe hoho are dulạṛakatʼko ar Jisu Mạsi okoekoe rukhiyạ akatʼko onko ṭhen noa ciṭhiń oleda.</verse>
				<verse number="2">Isor do daya, suluk ar dulạṛe dan ape ma.</verse>
				<verse number="3">E dulạṛiạ gateko, kại khon sanamko oka bańcao bon ńamakatʼ ona bańcao reaṅ olape lạgitʼ ạḍi gagoj mon tahẽkantińạ. Menkhan enhõ Mạsi dhorom biswạsre, one okaṭakʼ Isor do acʼren hoṛko jaejug lạgitʼe emakatʼko, ona lạgitʼ mon murukte jemonpe lạṛhại ar ona udgạupe lạgitʼge noa ciṭhi olokʼ reakʼ jạruṛiń bujhạukeda.</verse>
				<verse number="4">Noa do jạruṛgea, ente sedaere okoe hoṛkoakʼ sạjại reaṅ katha sostorre olakan onko do ape talare hape hapeteko bolo akana. Noko hoṛkore Isor bhokti do bạnukʼanaṅ; ar aboren Isorakʼ daya do lucạ lamoṭ menteko ạnḍuṅeda ar okoe aboren mitʼ goṭen mạlik are Probhu kan uni Jisu Mạsi do bako aṅgoc edekana.</verse>
				<verse number="5">Ape do noako reaṅ bestegepe baḍaegea; enrehõ iń do noako kathań disạ ocoyetʼpe kana je, Misor disạm khon Israelko bańcaokate ạguko tayom okoe bako pạtiạulen Probhu do onkoe ḍahao maraoletʼkoa.</verse>
				<verse number="6">Ona chaḍa okoe serma goḍetko do akoakʼ ạidạri rukhiyạ baṅkate apnarakʼ jaega bạgikateko calaolen onkoakʼ katha disạipe. Ona maraṅ din reakʼ bicạr lạgitʼ Isor do onko jaejug ńutreye tol doho akatʼkoa.</verse>
				<verse number="7">Sodom, Gomora ar onakin beṛhaeteakʼ joto nagrahakoren hoṛko hõ ṭhik onko lekageko laṭghaṭetʼ tahẽkana. Okoe jaejug seṅgelre khadlekʼ reakʼ kuṛạiko ńam noko do onkoakʼ nạmunạgeko hoeakana.</verse>
				<verse number="8">Enrehõ noko eṛe cecetʼko do onkage bạṛicʼ kukmukote apnarakʼ hoṛmoko bhõnḍetʼtakoa, serma goḍetkoakʼ ḍanṭaoko bebataoeda ar onko sarhaokʼ kanko birudre bemanot kathako roṛeda.</verse>
				<verse number="9">Menkhan mukhiyạ serma goḍet Mikạyel do Moseakʼ hoṛmo iạte Soetan sãoteye reṭe peṭekʼkan tahẽkanre uni birudre jãhãn bemanot katha menkate dusiye do bae dilleda. Bickom uni doe menleda, “Probhui dhomkaome ma.”</verse>
				<verse number="10">Menkhan noko bhõnḍ cecetʼko do oka bako bujhạu akatʼ ona reaṅ bạṛicʼ kathako roṛa ar bebuj janwarko leka akote okaṭakʼko bujhạuakatʼ onategeko marao utạrokʼa.</verse>
				<verse number="11">Hae onko hoṛ do! Onko do Kạin reakʼ horteko calao akana, ar lab lạgitʼ Balamakʼ bulạureko khadle akana ar Korah reakʼ ṭhokteko nosṭoyena.</verse>
				<verse number="12">Noko hoṛ do dilkate apeakʼ helmel bhojkoreko seletʼ emanlen khan ona bhojre mạilạ lekako hoyokʼa. Noko do eken ako reaṅakʼgeko dạndikʼa. Noko do hoete oṭaṅ calakʼkan bin dakʼan rimil leka kanako. Jo tiokʼ jokhecʼ bin joanakʼ dare kante rehetʼ sudhạ pạṭupʼ giḍi akatʼ leka noko do banar secʼ tegeko gocʼgea.</verse>
				<verse number="13">Noko do birbão talare jalapuri reakʼ ḍheoko leka kanako; ar jalapuri reakʼ photo leka nokoakʼ lajao paṛao kạmiko do capekʼ kana. Noko do ạcur baṛaekan ipil lekanako; jaejug lạgitʼ kaṛaṅ kucạṅ ńutge noko lạgitʼ do jogao dohoakana.</verse>
				<verse number="14">Adam bõsren eaeyicʼ metakʼme Enok hõ noko hoṛko reaṅ nạbiletʼteye menleda, “Ńelepe, Probhu do acʼren hajar hajar sonot goḍetkoante sanamko bicạrko lạgitʼe hijukʼ kana,</verse>
				<verse number="15">ar bebhokti hoṛko do bebhokti lekate okako bạṛicʼ kạmiko kạmiakatʼ ar onko bebhokti kạiyan hoṛko Probhu birudre oka bạṛicʼ kathako roṛakatʼ, onate onko bicạr dusiko lạgitʼ uni doe hijukʼ kana.”</verse>
				<verse number="16">Noko hoṛ do jaogeko karacʼ kurujokʼa, ar akoakʼ bhạgko dusiya ar ontor reakʼ bạṛicʼ sana lekako calakʼa. Onko do akoteko sarhaokʼa ar lab joṅ lạgitʼ hoṛko heṛemakoa.</verse>
				<verse number="17">Menkhan E dulạṛiạ gateko, okako katha aboren Probhu Jisu Mạsiren apostolko lahareko lạiyakatʼ ona baṛe disạipe.</verse>
				<verse number="18">Onko do noa kathako lạiape kan tahẽkana, “Okoe doko siṛog baṛayetʼ tahẽkan onko do mucạtʼ dinreko hijukʼa ar Isor bebhokti ar bạṛicʼ sanako senakʼa.”</verse>
				<verse number="19">Noko hoṛ do dola duliko hoeocoya ar akoakʼ sana lekako calakʼa. Onkoakʼ ontorre sonot Jiu do bạnugicʼan.</verse>
				<verse number="20">Menkhan E dulạṛiạ boehako, ape do apeakʼ sonot utạr biswạsre apete benao rakabokʼpe ar sonot Jiu reakʼ ạyurte koejoṅpe.</verse>
				<verse number="21">Aboren Probhu Jisu Mạsiakʼ mãyã do jemon jaejug jion secʼe idipe ona ńel hor lạgitʼge ape do Isorakʼ dulạṛre tahenpe.</verse>
				<verse number="22">Ape talare okoekoakʼ pạtiạu nijorgetako onko dayawakope.</verse>
				<verse number="23">Ar adomko do seṅgel khon ạtkir oḍokkate bańcaokope. Jel reakʼ sanate okoeakʼ jion mạilạ akan onkoakʼ besapha kicricʼko hõ hirkhạwakʼpe ar apnar sontor akae tahente onko mãyãwakope.</verse>
			</chapter>
		</book>
		<book number="66">
			<chapter number="1">
				<verse number="1">Noa puthire okako olakan ona do Jisu Mạsigeye sodor akada. Noako reaṅ Isor do Mạsi ṭhene sodorleda, jemon thoṛa ghạṛicʼ khange hoyokʼ lạgidokʼkan ghoṭnako acʼren golamkoe baḍae ocoko. Mạsi do acʼren goḍete kolkedete acʼren golam Johan do noa reaṅakʼkoe baḍae ocoledea.</verse>
				<verse number="2">Isorakʼ katha ar Jisu Mạsiakʼ goha reaṅ Johan okae ńelletʼ tahẽkan, onako reaṅ uni do nonḍe gohae emakada.</verse>
				<verse number="3">Ar Isorakʼ okaṭakʼ katha nonḍe olakan, ar okoe noae paṛhao uni doe bhạgangea ar okoe onako ańjom arko manao onko hõko bhạgangea, ente okte do hecʼ seṭer akana.</verse>
				<verse number="4">Iń Johan do Ạsiạ reakʼ eae goṭen manḍerko ṭheniń oleda. Okoe menae, okoeye tahẽkan ar okoeye hijukʼkan uni ar uniakʼ siṅghạson samaṅre okoe eae goṭen Jiuko tahenkan, onko ar Jisu Mạsi do daya ar sulukko dan apema.</verse>
				<verse number="5">Jisu kangeae pạtiạricʼ goha do ar gocʼko khon unige pạhil dhaoe jiwetʼ beretʼlena, ar dhạrtiren rapajkoren raj doe uni kangea. Uni do aboe dulạṛetʼbona ar acʼakʼ mãyãmte kại khone chaḍaoketʼbona.</verse>
				<verse number="6">Uni do aboko hotete mitʼṭen rajosṭiye benao rakapʼakada ar acʼren Baba ar Isorakʼ sewa lạgitʼ naekeye hoe ocoakatʼbona. Jaejug hạbicʼ Jisu Mạsiakʼge ṭhonok hoyokʼtaema ar jaejug hạbicʼ uniakʼ daṛe do tahẽ akae tahenma. Amen.</verse>
				<verse number="7">Ńelpe, uni do rimilteye hijukʼkana. Ar mitʼke mitʼ mẽtʼ do uniko ńelea; ar okoeko sobokʼ bhugạkʼlede onko hõ uniko ńelea ar dhạrtiren sanam jạtko uni iạte koṛamko ceṭagokʼa. Onage hoyokʼ ma, Amen.</verse>
				<verse number="8">Probhu Isore meneda, “Ińge Alpha ar Omega, one okoe do menae, are tahẽkan are hijukʼkan. Ar iń kangeạń sanam daṛeyicʼ do.</verse>
				<verse number="9">Iń aperen boeha Johan do Jisu tulucʼ iń kolom mitʼ akante ape tulucʼ inạ duk, inạ rajosṭi ar inạ soboriren bhạgiạdariń hoeakana. Iń do Isorakʼ katha ar Jisuakʼ gohań porcarletʼte Patmosko metakʼ dipreń doho ocolena.</verse>
				<verse number="10">Probhuakʼ dinre iń do Jiureń tahẽkana. Ar un jokhecʼ iń tayomre siṅgạ saḍe leka mitʼ hoṛakʼ aṛaṅiń ańjomkeda.</verse>
				<verse number="11">Uni doe metadińạ, “Okaṭakʼem ńel ona do mitʼṭen puthire olme, ar Ephesus, Smurnạ, Pergamom, Thuạtirạ, Sạrdis, Philạdelphiạ, ar Laodhar, noa eae goṭen nagraha reakʼ eae goṭen manḍer ṭhen kolme.”</verse>
				<verse number="12">Okoe kathae roroṛkan tahẽkan uni ńele lạgitʼ iń ạcuren khan sona reakʼ eae goṭecʼ diuhe dohowakʼ iń ńelkeda.</verse>
				<verse number="13">Ona diuhe dohowakʼko talare manwa Hopon leka okoe coṅ mitʼ hoṛe tahẽkana. Uni do jaṅga hạbicʼ jeleń aṅgrop horokʼ akatʼ ar koṛam do sona reakʼ pạṭkạte tol ạcurakatʼ tahẽkantaea.</verse>
				<verse number="14">Uniakʼ bohokʼ ar upʼ do ponḍge tahẽkana, ponḍ bhiḍi upʼ leka ar him lekage ar mẽtʼ do seṅgel lepʼ leka tahẽkana.</verse>
				<verse number="15">Ar uniakʼ jaṅga do seṅgelre jhalkao akatʼ pitạl leka jhak jhak, ar aṛaṅ do aema dakʼko ạtukʼ reakʼ saḍe leka tahẽkana.</verse>
				<verse number="16">Uni do acʼakʼ jojom tite eae goṭecʼ ipile sapʼakatʼko tahẽkana ar moca khon do banarsa dharanakʼ mitʼṭen laser tarwaṛe oḍokokʼkantae tahẽkana. Uniakʼ mẽtãhã do tạpiste jolokʼkan siń cando leka jhak jhakaokʼkan tahẽkana.</verse>
				<verse number="17">Uni ńelte iń do gocʼicʼ leka uniakʼ jaṅga ṭheniń bhindạṛena. Unre uni do acʼakʼ jojomtite joṭetʼkedeńteye metadińạ, “Alom botorokʼa. Ińge pạhilicʼ ar mucạtʼicʼ,</verse>
				<verse number="18">ar ińkangeạń jaejug jiwetʼicʼ. Iń doń gocʼlena, ar ńelme, jug cetan jug hạbicʼ jiwetʼ minạńa. Iń ṭhen do moron ar patal puri reakʼ choṛan menakʼa.</verse>
				<verse number="19">Onate okam ńelketʼ, okaṭakʼ ńit hoyokʼkan ar noako tayom okaṭakʼ hoyokʼ onako ol dohokakʼme.</verse>
				<verse number="20">Ar oka eae goṭecʼ sona reakʼ diuhe dohowakʼ ar ińakʼ jojomtire eae goṭecʼ ipilem ńelketʼko ona reakʼ bhed do noage, onko eae goṭecʼ ipil do, eae goṭecʼ manḍerren eae goṭen goḍet kanako ar eae goṭecʼ diuhe dohowakʼ do ona eae goṭen manḍer kana.</verse>
			</chapter>
			<chapter number="2">
				<verse number="1">“Ephesus nagraha reakʼ manḍerren goḍet ṭhen noa katha do olme: ‘‘Okoe acʼakʼ jojomtire eae goṭen ipil sapʼkate sona reakʼ eae goṭecʼ diuhe dohowakʼ talareye ạcur baṛaekan uni do noae meneda.</verse>
				<verse number="2">Iń do amakʼ kạmi, mehnot ar sobori doń baḍaegea. Baḍaegeạń am do bạṛicʼ hoṛko bam ńel sahao daṛeakoa, ar okoe do apostolko baṅkanre hõ apnarte apostolko ńumugokʼkan onko dom biḍạu aṭkar akatʼkoa ar phạsiạra kanako mente hõm sạbud akatʼkoa.</verse>
				<verse number="3">Amakʼ do sobori menakʼtamgea ar iń lạgitʼ hõ ạḍi kosṭom sahao akada, ar bam laṅga akana.</verse>
				<verse number="4">Enrehõ am birudre noa katha roṛ reakʼ menakʼtińạ, ente lahate iń lạgitʼ cetʼ leka dulạṛ tahẽkantam ona dom atʼakada.</verse>
				<verse number="5">Hudiskate ńelme, am do tinạkʼ usul khon tinạkʼ latartem pheḍakana. Noa khon mon ạcurtam ar lahate okakom kạmikan tahẽkan onare ruạṛme. Ar mon bam ạcurletam khan enḍekhan am ṭhen hecʼkate amakʼ diuhe dohowakʼ do ona jaega khoniń ocoga.</verse>
				<verse number="6">Menkhan mitʼṭen gun menakʼtama ona do, Nikolạitiko okaṭakʼko cekayetʼkan ona dom hirkhạwakʼ kana, ar iń hõń hirkhạwakʼ kana.</verse>
				<verse number="7">‘‘Ańjom lạgitʼ lutur menakʼtayicʼ doe ańjomma, sonot Jiu manḍerrenko cetʼe metako kana mente! Jitạukʼicʼ do Isorakʼ Parades reakʼ jion dare reakʼ joń jom ocoyea.</verse>
				<verse number="8">‘‘Smurnạ naṅgrha reakʼ manḍerren goḍet ṭhen noa katha olme: ‘‘Okoe doe etohopʼ are mucạtʼicʼkan, ar okoe doe gocʼlen are jiwetʼ beretʼen, uni do noa kathae meneda.</verse>
				<verse number="9">Amakʼ kosṭo ar reṅgecʼ reakʼ kathań baḍaegea, menkhan enhõ am dom kisạ̃ṛgea. Apnarte Jihudiko ńumugokʼkanre hõ okoe do Jihudiko baṅkan, bickom Soetan dolren kanko, onko do am birudre okako roṛetʼkan ona doń baḍaegea.</verse>
				<verse number="10">Am do okako dukem jom lạgidokʼkan onate thoṛa hõ alom botorokʼa. Ańjomme, Soetan do ape modren adomko biḍạupe lạgitʼ hajotreye bhoraopea, ar gel din hạbicʼ ape do kosṭope joma. Am do gujukʼ hạbicʼ pạtiạr akae tahenme, enḍekhan jitạukʼ reakʼ mala leka jioniń emama.</verse>
				<verse number="11">Ańjom lạgitʼ lutur menakʼtae hoṛ doe ańjomma, sonot Jiu manḍerrenko cetʼe metako kana mente. ‘‘Jitạukʼicʼ do dosar gujukʼte ohogeye hạnlena.</verse>
				<verse number="12">“Pergamom nagraha reakʼ manḍerren goḍet ṭhen noa katha olme. Okaṭakʼ laser tarwaṛe banar secʼ dhar menakʼ ona ạidạrige noa kathae meneda:</verse>
				<verse number="13">Am do okarem tahenkan ona doń baḍaegea; onḍe do Soetanakʼ siṅghạson menakʼa. Enhõ am do ińre pạtiạr menama ar iń cetanre amakʼ pạtiạu do bam baṅ akada. Okare Soetane tahenkan onḍe ińren pạtiạricʼ goha Antipas do ape samaṅreye khũn ocolenre hõ am do amakʼ pạtiạu bam baṅlakʼa.</verse>
				<verse number="14">Menkhan enhõ am birudre ińakʼ roṛ reakʼ thoṛa menakʼtińạ. Onḍe am ṭhen nonkan hoṛko menakʼkoa okoe do Balamakʼ sikhnạt lekateko calakʼkan. Balak raj do Balame cetʼade tahẽkana jemon uni do boṅga samaṅakʼkoe jom ocoko ar laṭghaṭ kạmikote Israelko kại secʼe idiko.</verse>
				<verse number="15">Ona chaḍa Nikoliạtikoakʼ cecetʼakʼ lekako calakʼkan nonkan adom adomko hõ am ṭhen menakʼkoa.</verse>
				<verse number="16">Onate noa khon mon ạcurtam. Ar mon bam ạcurtam khan enḍekhan iń do usạrage am ṭheniń hijukʼkana ar ińakʼ moca reakʼ tarwaṛete onko birudreń lạṛhạiya.</verse>
				<verse number="17">Ańjom lạgitʼ lutur menakʼtae hoṛ doe ańjomma, sonot Jiu do manḍerrenko cetʼe metako kana. Ar okoeye jitạukʼ uni do okoakatʼ manna khon thoṛa manna ar mitʼṭen ponḍ dhiriń emaea. Ona dhiri cetanre mitʼṭen nawa ńutum ol tahena one okoehõ ona do bako baḍaekan, eken okoe onae ńam unigeye baḍaea.</verse>
				<verse number="18">“Thuạtirạ nagraha reakʼ manḍerren goḍet ṭhen noa katha olme, Isorren Hopon, one okoeakʼ mẽtʼ do seṅgel lepʼ leka ar jaṅga do jhak jhakaokʼkan pitạl leka uni do noa kathae meneda:</verse>
				<verse number="19">Iń do amakʼ kạmi, amakʼ dulạṛ, amakʼ biswạs, amakʼ sapʼ dapʼ ar amakʼ sobori reakʼ kathań baḍaegea. Am do lahate okakom kạmikan tahẽkan, ona khon hõ ńitokʼ do arhõ bạ̃ṛtim kạmikan ona hõń baḍaegea.</verse>
				<verse number="20">Enhõ am birudre ińakʼ noa katha roṛ reakʼ menakʼtińạ. Am do Jesebel ńutuman uni maejiuakʼ bedhoromem sahao akatʼa. Nui Jesebel do acʼte nạbiye ńumogokʼ kana. Ar acʼakʼ cecetʼakʼte uni do ińren gutikoe bulạuetʼkoa, jemon onko do laṭghaṭko kạmi ar boṅga ṭhen samaṅakʼko jom.</verse>
				<verse number="21">Loṭghuṭi khon mon ạcurtae lạgitʼ iń do ạtiń emade tahẽkana, menkhan uni do mon bae ạcurletʼtaea.</verse>
				<verse number="22">Onate iń do aṭetʼreń jaṛao ocoyea, ar okoe uni tulucʼko loṭghuṭiyetʼkan onko hõ loṭghuṭi khon mon bako ạcurletako khan enḍekhan ạḍi bạṛicʼ sasetreń khadlekoa.</verse>
				<verse number="23">Ar uniren gidrạko hõń gocʼ giḍikakoa. Onate sanam manḍerrenko baḍae daṛeakʼa je, ińkangeạń manwakoakʼ mon ar ontor ḍunḍhạuicʼ do. Ar apeakʼ kạmiko leka mitʼke mitʼ hoṛ do joń emapea.</verse>
				<verse number="24">E Thuạtirạren sarecʼ hoṛko, okoe ona sikhnạt leka bape calakʼkan ar Soetanakʼ oka khạnḍri cecetʼakʼko metakʼkan ona bape baḍae akatʼ, apeń metapekana: Ape cetanre ar eṭakʼ bojha do bạń ladeapea.</verse>
				<verse number="25">Eken apeakʼ okaṭakʼ menakʼ, ona do iń ạuriń hijukʼ hạbicʼ kajakte sapʼ dohokakʼpe.</verse>
				<verse number="26">Baba cetʼleka sanam jạtko cetanre ektiạriye emakawạdiń, onkage okoeye jitạukʼ ar mucạtʼ hạbicʼ ińakʼ sana lekae kạmi idi uni hõ ona ektiạriń emaea.</verse>
				<verse number="27">Uni do mẽṛhẽtʼ ṭheṅgate onkoe ḍanṭaokoa ar hasa reakʼ bhajan lekae rạputʼgiḍikoa.</verse>
				<verse number="28">Ar okoeye jitạukʼa unige iń do bhurkạ ipil hõń emaea.</verse>
				<verse number="29">Ańjom lạgitʼ lutur menakʼtae hoṛ doe ańjomma, sonot Jiu do manḍerrenko cetʼe metakokana mente.</verse>
			</chapter>
			<chapter number="3">
				<verse number="1">“Sạrdis nagraha reakʼ manḍerren goḍet ṭhen noa katha olme, Isorren eae goṭen Jiu ar eae goṭecʼ ipilko okoeye sapʼ akatʼko uni do noa kathae meneda: iń do amakʼ kạmi reakʼ kathań baḍaegea. Ar jiwetʼ menamte am do ạḍi namḍak menakʼtama, menkhan am dom gocʼgea.</verse>
				<verse number="2">Am do jagwar tahenme ar sarecʼakʼ okako gocʼakan leka menakʼ ona do daṛeanakʼ hoe ocoeme, ente ińren Isor samaṅre amakʼ jãhãn kạmige mucạdokʼ do bạń ńelakada.</verse>
				<verse number="3">Onate okam ńamakatʼ arem ańjomakatʼ ona disạime ar manaome, ar ona khon mon ạcurtam. Ar jagwar bam tahen khan iń do kombṛo lekań hijukʼa, ar tinreń hijukʼa ona do baḍaege bam baḍae daṛeakʼa.</verse>
				<verse number="4">Menkhan Sạrdisre thoṛa nonkan hoṛ menakʼkotama one okoe do akoakʼ kicʼricʼ khạnḍwạkʼ, metakʼme cạl-colon bako mạilạ akatʼtako. Onko doko lekman hoṛ kante ponḍ kicʼricʼ horokʼkate iń sãoteko dãṛãbaṛaea.</verse>
				<verse number="5">Okoeye jitạukʼa uni do nonkan ponḍ kicricʼe horoga. Ar iń do jion reakʼ puthi khon uniakʼ ńutum tishõ bạń meṭaotaea, bickom ińren Baba ar uniren goḍetko samaṅreń aṅgocea.</verse>
				<verse number="6">Ańjom lạgitʼ lutur menakʼtae hoṛ doe ańjomma, sonot Jiu do manḍerrenko cetʼe metakokana mente.</verse>
				<verse number="7">“Philạḍelphiạ nagraha reakʼ manḍerren goḍet ṭhen noa katha olme: Okoe do sonot are sạriyicʼkan, ar okoe ṭhen Dạudakʼ choṛan menakʼ, one uniye jhicʼlere okoege bako siń daṛeakʼ are sińlere okoe hõ bako jhicʼ daṛeakʼ,</verse>
				<verse number="8">uni do noa kathae meneda; iń do amakʼ kạmi reakʼ kathań baḍaea. Ńelme, iń do am lạgitʼ jhicʼ akatʼ mitʼṭen duạriń dohoakada, one oka siń reakʼ ektiạri do okoeakʼ hõ bạnukʼtako. Ińiń baḍaea amakʼ daṛe do thoṛagetama, menkhan enhõ am do ińakʼ katham dohoakada ar bam baṅ akadińạ.</verse>
				<verse number="9">Okoe apnarte Jihudiko ńumugokʼkan, menkhan Jihudiko baṅkan, onko Soetanakʼ dolren eṛe hoṛko am ṭheniń ạgukoa ar amakʼ jaṅga ṭheniń sewa ocokoa, ariń baḍae ocokoa, iń do amiń dulạṛetʼmea.</verse>
				<verse number="10">Sobori reakʼ okań hukumatʼme tahẽkan ona dom dohoakada; onate dhạrtire oka duk reakʼ ghuṛi daraekan ona khon iń doń rukhiyạmea. Ar okoe doko noa dhạrtirenkan onko biḍạuko lạgitʼge noa duk reakʼ okte do hijukʼa.</verse>
				<verse number="11">Iń do ạḍi usạrageń darae kana. Amakʼ oka menakʼtam ona do sapʼ uricʼ akae tahenme, okoe hõ amakʼ jitạukʼ reakʼ kuṛại alo jemonko recʼme.</verse>
				<verse number="12">Ar okoeye jitạukʼa unige ińren Isorakʼ oṛakʼ reakʼ mitʼṭen khũnṭiń teṅgoyea; uni do tisge bahrete bae calakʼa. Iń do unire ińren Isorakʼ ńutum ar ińren Isorakʼ nagraha reakʼ ńutumiń ola. Ona nagraha do nawa Jerusalemge. Serma khon ińren Isor ṭhen khon noa nagraha do pheḍ hijukʼa. Ar okoeye jitạukʼa, iń do unire ińakʼ ńutumiń ola.</verse>
				<verse number="13">Ańjom lạgitʼ lutur menakʼtae hoṛ doe ańjomma, sonot Jiu do manḍerrenko cetʼe metako kana!</verse>
				<verse number="14">‘‘Laodikiạ nagraha reakʼ manḍerren goḍet ṭhen noa ciṭhi do olme, ‘‘Okoe do Amen, ar okoe do pạtiạricʼ are sạri gohakan, ar okoe do Isorakʼ sirjonren etohopʼ, uni do noa kathae meneda: iń do amakʼ kạmiko reakʼ iń baḍaea.</verse>
				<verse number="15">Am do reaṛ hõ bam reaṛa ar lolo hõ bam loloa. Am do reaṛ se lolom hoelen khan honaṅ boge hoekokʼa!</verse>
				<verse number="16">Menkhan am do reaṛ hõ bam reaṛa ar lolo hõ bam loloa, onate iń do moca khoniń thoyetʼkan lekań phurgiḍikama!</verse>
				<verse number="17">Am dom meneda, kisạ̃ṛgeạń; ar maraṅ hoṛiń hoeakana, onate ińakʼ do cetʼ reakʼ reṅgecʼ hõ bạnukʼtińạ. Bogegea, menkhan bam baḍaea je, am dom reṅgecʼgea, kãṛãgea arem laṅgaṭgea mente.</verse>
				<verse number="18">Onate noa solhań emam kana, am do iń ṭhen khon seṅgelre rapakʼakʼ khạṭi sona kirińjoṅme, jemonem kisạ̃ṛ daṛeakʼ. Iń ṭhen khon ponḍ kicricʼ kirińkate horogme jemon onem uluṅ akan reakʼ lajaotetʼ alo ńelokʼtam. Iń ṭhen khon mẽtʼre lagao lạgitʼ aenom kirińjoṅme, jemonem ńeńel.</verse>
				<verse number="19">Okoeyiń dulạṛetʼko, onkoge doskoń udukʼakoa ariń ḍanṭaokoa. Onate noa khon mon ạcur lạgitʼ ahkaokʼme.</verse>
				<verse number="20">Ńelme, iń do duạrre teṅgokate silpińiń ṭhopʼ ṭhopʼetʼ kana. Jãhãege ińakʼ aṛaṅ ańjomkate silpińe jhicʼạń, enḍekhan bhitrite uni ṭheniń bolokʼa ar uni tulucʼiń jom ńũiya, ar uni hõ iń tulucʼe joma.</verse>
				<verse number="21">“Jitạukʼkate cetʼleka iń do ińren Baba tulucʼ uniakʼ siṅghạsonreń duṛupʼ akan, onkage okoeye jitạukʼa, uni do iń tulucʼ ińakʼ siṅghạsonre duṛupʼ reakʼ ạidạriń emaea.</verse>
				<verse number="22">Ańjom lạgitʼ lutur menakʼtae hoṛ doe ańjomma, sonot Jiu do manḍerrenko cetʼe metako kana.”</verse>
			</chapter>
			<chapter number="4">
				<verse number="1">Noa tayom iń do serma reakʼ mitʼṭen duạr jhicʼ akatʼiń ńelkeda. Ar siṅgạ reakʼ saḍe leka okoeakʼ aṛaṅiń ańjomletʼ uni doe metadińạ, “Am do nonḍe rakapʼ hijukʼme. Ar noako tayom oka hoyokʼ lạgidokʼkan onań udukʼama.”</verse>
				<verse number="2">Iń do unrege sonot Jiuteń perecʼente sermare mitʼṭen siṅghạsoniń ńel ńamkeda. Ona siṅghạsonre mitʼ hoṛ duṛupʼ akaniń ńelkedea.</verse>
				<verse number="3">Uniakʼ rup do surjokanto ar lalkanto mạnik dhiri leka. Ar siṅghạson reakʼ beṛhaete mitʼṭen liṭạ akʼ tahẽkana; ona do ńelokʼte morokotʼ mạnik dhiri leka.</verse>
				<verse number="4">Ona siṅghạson reakʼ beṛhaete arhõ bargel pon siṅghạson tahẽkana, ar ona siṅghạsonkore do bargel pon murubiko duṛupʼakan tahẽkana. Onkoakʼ kicricʼko do ponḍge tahẽkana ar bohokʼre do sona reakʼ mukuṭ tahẽkantakoa.</verse>
				<verse number="5">Ona singhạson khon do bijliko, ar botoranakʼ aṛaṅ ar huḍur reakʼ saḍe oḍokokʼkan tahẽkana. Ar siṅghạson samaṅre eae goṭecʼ diuhe jolokʼkan tahẽkana. Ona diuheko do Isorren eae goṭen Jiu kanako.</verse>
				<verse number="6">Ona siṅghạson samaṅre dhiri hisir leka kãc reakʼ jalapuri tahẽkana. Ona siṅghạsonko reakʼ talare menakʼ siṅghạson reakʼ beṛhaete ponea jiwiyanko tahẽkana. Onkoakʼ do samaṅ secʼ ar tayom secʼ mẽtʼkote perecʼ tahẽkana.</verse>
				<verse number="7">Pạhil jiwiyanicʼakʼ rup do dhạcri kul leka, dosaricʼ do bạchur leka, tesaricʼ do manwa leka ar ponicʼ do uḍạukʼkan pajhaṛ cẽṛẽ leka.</verse>
				<verse number="8">Noko ponea jiwiyanko do hoṛo hoṛo turui goṭecʼkate phạ̃kṛạ̃kʼ ar sanam jaegakore mẽtʼkote perecʼ tahẽkantakoa. Onko do siń ńindạ mitʼ kathageko menetʼ tahẽkana, “Sanam daṛeanicʼ Probhu Isor, okoe doe tahẽkan, okoe do menaege, okoe doe hijukʼkan uni doe sonot, sonot, sonotgea.”</verse>
				<verse number="9">Onko jiwiyanko do siṅghạsonre duṛupʼakanicʼ one uni jug cetan jug jiwetʼe tahenkan ṭhonok ar man ar gun manao joharko emae jokhecʼ,</verse>
				<verse number="10">onko bargel pon murubiko do siṅghạsonren ạidạriyicʼ, metakʼme okoe do jaejug hạbicʼ jiwetʼ menae uni do ombakʼkateko sewawae kana. Noko murubiko do ona siṅghạson samaṅre akoakʼ mukuṭ bocʼ dohokateko meneda,</verse>
				<verse number="11">“E aleren Probhu ar Isor, amge man ar ṭhonok ar daṛe ńam lek kanam, ente jotowakʼgem sirjạu akada; ar amakʼ monelekage onako do sirjạu akana ar ṭikạu menakʼa.”</verse>
			</chapter>
			<chapter number="5">
				<verse number="1">Okoe ona siṅghạson cetanreye duṛupʼ akan tahẽkan uniakʼ jojomtire mitʼṭen puthiń ńelkeda. Puthi reakʼ bahre ar bhitrire do ol tahẽkana ar eae goṭecʼ mohorte chapakatʼ tahẽkana.</verse>
				<verse number="2">Tayomte mitʼṭen daṛeanicʼ serma goḍet do ạ̃ṭ aṛaṅte noa katha roroṛkaniń ańjomkedea, “Noa mohor chapko raṛakate puthi oṭag lạgitʼ lekmanicʼ doe okoe kana?”</verse>
				<verse number="3">Menkhan sermare se dhạrtire se ot latarren okoege noa puthi do bako oṭakʼ daṛeada, ar bhitri hõ bako ńel daṛeada.</verse>
				<verse number="4">Unre iń do ạḍi ãṭ iń rakʼkeda, ente nonkan okoege bako ńamlena okoe do ona puthi oṭag se ńel lạgitʼko lek kan.</verse>
				<verse number="5">Tayomte murubiko modren mitʼ hoṛe metadińạ, “Alom raga. Jihudạ bõsren dhạcri kul, one okoe doe Dạud bõsren kan, uni doe jitạu akana. Unige ona eae goṭecʼ mohor chapko raṛakate puthiye oṭakʼ daṛeakʼa.”</verse>
				<verse number="6">Ponea jiwiyanko ar murubiko talare okaṭakʼ siṅghạson tahẽkan, ona cetanre mitʼṭen Bheḍa Hopon teṅgo akaniń ńelkedea. Ińiń hudisetʼ tahẽkana pasecʼ uni Bheḍa Hopon doe gocʼ ocolen tahẽkana. Uni Bheḍa Hoponakʼ do eae goṭecʼ dereń ar eae goṭecʼ mẽtʼ tahẽkana. Ar Isorren eae goṭen Jiu okoe do dhạrti reakʼ sanam jaegateko kol ocokʼkan ona mẽtʼko do onko eae goṭen Jiu kanako.</verse>
				<verse number="7">Tayomte uni Bheḍa Hopon do hecʼkate siṅghạsonre okoeye duṛupʼ akan tahẽkan uniakʼ jojomti khon puthiye hataokeda.</verse>
				<verse number="8">Ar puthiye hataoketʼ khan onko ponea jiwiyanko ar bargel pon murubiko do Bheḍa Hopon samaṅreko ombakʼena. Onko mimitʼkoakʼ tire do mimitʼ goṭecʼ peṛesaṅ ar mimitʼ goṭecʼ dhupte perecʼ sona reakʼ bạṭi tahẽkana. Ona dhupte perecʼ bạṭiko do Isorren hoṛkoakʼ koejoṅ kana.</verse>
				<verse number="9">Onko do noa nawa sereńko sereńetʼkan tahẽkana: “Amge ona puthi hataokate mohor chapako raṛae reakʼ lek kanam, ente am dom gocʼ ocolena. Amge amakʼ mãyãmte mimitʼ bõsko, pạrsiko, disạmrenko ar jạtko mod khon Isor lạgitʼ hoṛkom kiriń akatʼkoa.</verse>
				<verse number="10">Am do onko hotete mitʼṭen rajosṭim benao akada ar aboren Isorakʼ sewae lạgitʼ naekekom hoe ocoketʼkoa. Dhạrtire onkoge rajosṭiko calaoa.”</verse>
				<verse number="11">Tayomteń ńelkeda; ona singhạson ar jiwiyanko ar murubiko beṛhaete aema serma goḍetkoakʼ aṛaṅ iń ańjomkeda. Onko serma goḍetko do lekhare hajar hajar, ar ojut ojutko tahẽkana.</verse>
				<verse number="12">Onko do ãṭ aṛaṅte noa kathako menetʼkan tahẽkana: “Okoeṭakʼ Bheḍa Hopone gocʼ ocolen, unige ektiạri, dhon, akel, daṛe, manot, ṭhonok ar sarhao ńam lek kanae.”</verse>
				<verse number="13">Ona tayom sermare, dhạrtire, ot latarre ar jalapurire tinạkʼ jiwiyan menakʼko, ar onare jãhãnakʼge menakʼ jotokoge noa katha roroṛkaniń ańjomketʼkoa: “Singhạsonre okoeye duṛupʼ akan Uniakʼ ar uni Bheḍa Hoponakʼ sarhao man ar ṭhonok ar daṛe do jaejug hạbicʼ tahenma.”</verse>
				<verse number="14">Onko ponea jiwiyankoko menkeda, “Amen.” Ona tayom onko murubiko do ombakʼkateko sewakeda.</verse>
			</chapter>
			<chapter number="6">
				<verse number="1">Bheḍa Hopon do ona eae goṭecʼ mohor chapko reakʼ pạhilakʼe raṛaketʼ khan iń ńelkeda; onko ponea jiwiyanko modren mitʼṭen do huḍur reakʼ aṛaṅ leka roroṛkaniń ańjomkedea, “Dela hijukʼme.” Unre mitʼṭen ponḍ sadomiń ńel ńamkedea.</verse>
				<verse number="2">Ar okoe unireye decʼ akan tahẽkan uniakʼ tire do mitʼṭen akʼ tahẽkana. Uni do mitʼṭen mukuṭko emadea ar jitạuicʼ lekae oḍok calaoena are jitạu idikeda.</verse>
				<verse number="3">Bheḍa Hopon do dosarakʼ mohor chape raṛayetʼ tahẽkanre iń do dosaricʼ jiwiyanicʼ roroṛkaniń ańjomkedea, “Dela hijukʼme.”</verse>
				<verse number="4">Unre seṅgel leka eṭakʼ mitʼṭen arakʼ sadome oḍok hecʼena. Okoe uni sadomreye decʼ akan tahẽkan uni do dhạrti khon suluk ocog lạgitʼ ektiạriye em ocoyena, jemon hoṛko do ako akoko gopocʼ. Uni do mitʼṭen maraṅ okocʼ tarwaṛe hõe emocoyena.</verse>
				<verse number="5">Bheḍa Hopon do tesarakʼ mohor chape raṛayetʼ tahẽkanre tesaricʼ jiwiyanicʼ roroṛkaniń ańjomkedea, “Dela hijukʼme.” Ona tayom iń do mitʼṭen hende sadomiń ńel ńamkedea. Ar okoe uni sadomreye decʼakan tahẽkan uniakʼ tire do mitʼṭen tulạ tahẽkana.</verse>
				<verse number="6">Onko ponea jiwiyanko talare okoe coṅ roroṛkaniń ańjomkedea, “Mitʼṭen din ṭalaoicʼakʼ mitʼ din reakʼ kuṛại do eken mitʼ ser guhum se pe ser jao. Sunum ar darkha rasa do alom nosṭoea.”</verse>
				<verse number="7">Bheḍa Hopon do ponakʼ mohor chape raṛaketʼ khan ponicʼ jiwiyanicʼ roroṛkaniń ańjomkedea, “Dela hijukʼme.”</verse>
				<verse number="8">Unre iń do mitʼṭen polso sasaṅ roṅan sadomiń ńel ńamkedea. Ar okoe uni sadomreye decʼakan tahẽkan uniakʼ ńutum do moron; ar patal puri do uni tayom tayomteye calakʼkan tahẽkana. Dhạrti reakʼ pon hạṭiń reakʼ mitʼ hạṭiń cetanre unkin do ektiạriko ematʼkinạ, jemon unkin do tarwaṛete, akalte, maha mạrite, ar dhạrtiren bir janwarko hotete hoṛkokin gocʼko.</verse>
				<verse number="9">Ar mõṛẽakʼ mohor chape raṛayetʼ tahẽkanre iń do pinḍ latarre nonkan hoṛkoakʼ jiwikoń ńelkeda, one okoe do Isorakʼ katha ar goha iạteko gocʼ ocolen tahẽkan.</verse>
				<verse number="10">Onko do ãṭ aṛaṅteko menkeda, “E sonoticʼ ar sạriyicʼ Probhu, okoe doko noa dhạrtirenkan, onko bicạrko lạgitʼ ar aleakʼ mãyãm reakʼ hala ruạṛako lạgitʼ ar tinạkʼem biloma?</verse>
				<verse number="11">Unre onko mimitʼ hoṛ mitʼṭenkate ponḍ oyon kicricʼko ematʼkoa arko metatʼkoa, onkoren são gutiko ar boehako, okoe do ako lekako gocʼ ocokʼ onkoakʼ lekha ạuri purạukʼ hạbicʼ jemon arhõ thoṛa ghạṛicʼko ńel hor.</verse>
				<verse number="12">Ona tayom iń ńelkeda, uni do turuiyakʼ mohor chape raṛaketʼ khan ạḍi ãṭ dhạrti laṛaoena. Siń cando do ekalteye hende cabayena ar ńindạ cando do mãyãm lekae arakʼena.</verse>
				<verse number="13">Ar kajak hoete cetʼleka loa dare khon berel loa ńurokʼ, onkage sermaren ipilko hõ dhạrtireko ńurena.</verse>
				<verse number="14">Guṛhạ dohoakan kagoc lekage serma do guṛhạyena; ar buru ar dipko do apan ạpin jaega khon ocokʼena.</verse>
				<verse number="15">Dhạrtiren sanam rapajko, napṛakʼko, maraṅ subedarko, kisạ̃ṛko ar daṛean hoṛko, mitʼke mitʼ golam ar sạdhin hoṛko do danderkore ar buru reakʼ huṭupʼ dhirikoreko okoeyena.</verse>
				<verse number="16">Onko do buruko ar dhirikoko metatʼa, “De ale cetanre bhindạṛokʼpe ar ona siṅghasonreye duṛupʼakan, uniakʼ mẽtʼãhã samaṅ khon ar Bheḍa Hoponakʼ edre khon oko dohokalepe,</verse>
				<verse number="17">ente unkinakʼ edre sodor reakʼ ona maraṅ din do seṭerakana, ar uni samaṅre do okoeye teṅgo ṭarhao daṛekokʼa?”</verse>
			</chapter>
			<chapter number="7">
				<verse number="1">Niạ tayom iń do ponea serma goḍetko dhạrti reakʼ ponon konḍre teṅgo akaniń ńelketʼkoa. Onko do dhạrti ponon kona reakʼ hoeko esetʼ dohoakatʼ tahẽkana, jemon dhạrtire, jalapurire se jãhãn dare cetanre hoe hõ aloe hoe.</verse>
				<verse number="2">Ona tayom mitʼṭen serma goḍet do purub secʼ khon rakapʼ hijukʼiń ńelkedea. Uni ṭhen do jiwetʼ Isorakʼ mohor chap tahẽkana. Ar okoe serma goḍetko do dhạrti ar jalapuri hạn reakʼ ektiạriko emoco akan onko ponea serma goḍetko ãṭ aṛaṅteye metatʼkoa,</verse>
				<verse number="3">“Aboren Isorren golamkoakʼ moloṅre mohor chap ạuri emako hạbicʼ dhạrti, jalapuri ar dareko do alope hạna.”</verse>
				<verse number="4">Ona tayom onko mohor chap akan hoṛkoakʼ lekhań ańjomkeda. Israelren sanam bõsko mod khon jotote mitʼ sae pongel pon hajar hoṛko mohor chap ocoakana:</verse>
				<verse number="5">Jihudạ bõsko khon gelbar hajar. Ruben bõsko khon gelbar hajar. Gadren bõsko khon gelbar hajar.</verse>
				<verse number="6">Aserren bõsko khon gelbar hajar. Naphtali bõsko khon gelbar hajar. Manasi bõsko khon gelbar hajar.</verse>
				<verse number="7">Simeon bõsko khon gelbar hajar. Liwiren bõsko khon gelbar hajar. Isạkạrren bõsko khon gelbar hajar.</verse>
				<verse number="8">Sạbulonren bõsko khon gelbar hajar. Josephren bõsko khon gelbar hajar. Benjaminren bõsko khon gelbar hajar.</verse>
				<verse number="9">Inạ tayom sanam jạtko, bõsko, disạm ar pạrsiren modko khon nunạkʼ gadel hoṛkoń ńelketʼkoa je, onko do okoege bako lekha daṛeatʼkoa. Onko do ponḍ kicricʼ horokʼkate ona siṅghạson ar Bheḍa Hopon samaṅre khijur sakam sapʼkateko teṅgo akan tahẽkana.</verse>
				<verse number="10">Ar ãṭ aṛaṅte hohokateko menetʼkan tahẽkana: “Okoe siṅghạsonreye duṛupʼ akan, aboren Isor ar Bheḍa Hopon titege kại khon bańcao do hoeakana.”</verse>
				<verse number="11">Ona tayom sermaren goḍetko do sanamkoge ona siṅghạsonren, mukhiyạko ar ponea jiwiyanko beṛhaeteko teṅgoyena. Onko do siṅghạson samaṅre ombakʼkate Isor sewawadeteko menkeda,</verse>
				<verse number="12">“Amen. Sarhao, ṭhonok, akel, gunmanao johar, man, ektiạri ar daṛe do jaejug hạbicʼ aboren Isorakʼge hoyokʼtaema. Amen.”</verse>
				<verse number="13">Unre mitʼṭen murubi doe metadińạ, “Ponḍ kicricʼ horokʼakatʼ noko hoṛ doko okoe kana? Ar oka khonko hecʼakana?”</verse>
				<verse number="14">Adoń metadea, “Ńelme, ona do amgem baḍaea.” Uni doe metadińạ, “Ona maraṅ saset khon okoeko hecʼakan onko doko noko kangea. Onko do akoakʼ kicricʼko Bheḍa Hoponakʼ mãyãmte ạrupʼkateko ponḍ akatʼtakoa.</verse>
				<verse number="15">Onate noko do Isorakʼ siṅghạson samaṅre menakʼkoa ar serma reakʼ mundilre siń ńindạ uniko sewawae kana. Okoe siṅghạsonreye duṛupʼ akan unige noko cetanreye chạunikʼa.</verse>
				<verse number="16">Noko do ar baṅ reṅgecʼkoa, baṅ tetaṅkoa; siń cando reakʼ dãk hõ hoṛmore baṅ paṛao akoa, ar bebạṛicʼ lolo hõ bako ạikạua,</verse>
				<verse number="17">ente Bheḍa Hopon okoe do siṅghạsonre menae unige onkoren gupiyicʼe hoyokʼa. Ar jiwetʼ dakʼ reakʼ jharna ṭhene idikoa, ar Isor do onkoakʼ mẽtʼdakʼe jodtakoa.”</verse>
			</chapter>
			<chapter number="8">
				<verse number="1">Ona tayom Bheḍa Hopon do eaeakʼ mohor chape raṛaketʼ khan sermare adha ghonṭa gan jãhãn saḍege baṅ ańjomlena.</verse>
				<verse number="2">Ar okoe eae goṭen serma goḍetko Isor samaṅreko teṅgo akan tahenkan onkoń ńelketʼkoa. Onko do tire eae goṭecʼ siṅgạko ematʼkoa.</verse>
				<verse number="3">Inạ tayom ar mitʼṭen serma goḍet hecʼkate pinḍ samaṅreye teṅgoyena. Uniakʼ tire do sona reakʼ mitʼṭen dhup dani tahẽkana. Uni do ạḍi utạr dhupko emadea jemon siṅghạson samaṅre sona reakʼ pinḍre Isorren sanam hoṛkoakʼ koejoṅ sãote ona dhup jeretʼkateye samaṅ daṛeakʼ.</verse>
				<verse number="4">Ar uni serma goḍetakʼ ti khon dhup reakʼ dhũạ do Isorren hoṛkoakʼ koejoṅ sãote coṭte Isor samaṅre rakapʼena.</verse>
				<verse number="5">Unre serma goḍet do pinḍ khon seṅgel hataokate ona dhup daniye perecʼkeda ar dhạrtiteye lebda giḍikada. Onate huḍur ar eṭakʼakʼ botoranakʼ saḍe leka saḍeyena, ar bijli malkaoena ar dhạrti laṛaoena.</verse>
				<verse number="6">Eae goṭen serma goḍetko ṭhen okaṭakʼ eae goṭecʼ siṅgạ tahẽkan, onko do ona oroṅ lạgitʼko sapṛaoena.</verse>
				<verse number="7">Ar pạhilicʼ serma goḍet do acʼakʼ siṅgại oroṅketʼ khan mãyãm mesalakatʼ arel ar seṅgel do dhạrtirte lebda giḍiyena. Onate pe hạṭiń reakʼ mitʼ hạṭiń dhạrti, ar pe hạṭiń reakʼ mitʼ hạṭiń dareko ar sanam hạriạṛ ghãsko lo roṅgoyena.</verse>
				<verse number="8">Inạ tayom dosaricʼ serma goḍet acʼakʼ siṅgại oroṅkeda. Unre maraṅ jolokʼkan buru leka mitʼṭen jinis do jalapurire khadle ocoyena. Onate jalapuri reakʼ pe hạṭiń reakʼ mitʼ hạṭiń dakʼ do mãyãm cabayena,</verse>
				<verse number="9">ar jalapuriren pe hạṭiń reakʼ mitʼ hạṭiń jiwiyanko doko gocʼena, ar pe hạṭiń reakʼ mitʼ hạṭiń jahajko do bhaṅla bhaṭ cabayena.</verse>
				<verse number="10">Tayomte tesaricʼ serma goḍet hõ siṅgại oroṅkeda. Unre maraṅ okocʼ mitʼṭen ipil do diuhe leka jolokʼte serma khone ńurhạyena.</verse>
				<verse number="11">Uni ipilakʼ ńutum do Nagodana tahẽkana. Uni ipil do pe hạṭiń reakʼ mitʼ hạṭiń gaḍa ar dakʼ jharnakoreye ńurhạyena. Onate pe hạṭiń reakʼ mitʼ hạṭiń dakʼ do haṛhatʼena ar haṛhatʼ dakʼ iạte ạḍi utạr hoṛ doko gocʼena.</verse>
				<verse number="12">Inạ tayom ponicʼ serma goḍet hõ acʼakʼ siṅgại oroṅkeda. Onate siń cando reakʼ pe hạṭiń reakʼ mitʼ hạṭiń, ńindạ cando reakʼ pe hạṭiń reakʼ mitʼ hạṭiń ar ipilko reakʼ pe hạṭiń reakʼ mitʼ hạṭiń do ńutena. Ar din reakʼ pe hạṭiń reakʼ mitʼ hạṭiń ar ńindạ reakʼ pe hạṭiń reakʼ mitʼ hạṭiń do jãhãn marsalge baṅ tahẽlena.</verse>
				<verse number="13">Tayomte sermare mitʼṭen pajhaṛ cẽṛẽ ạḍi coṭte uḍạukʼkaniń ńelkedea, uni pajhaṛ do ãṭ aṛaṅte roroṛkaniń ańjomkedea, “Eṭakʼ okoe pea serma goḍet siṅgạko oroṅ lạgidokʼkan tahẽkan, onkoakʼ siṅgạ saḍelen khange dhạrtire tahenkanko lạgitʼ do hae hae.”</verse>
			</chapter>
			<chapter number="9">
				<verse number="1">Ona tayom mõṛẽyicʼ serma goḍet siṅgại oroṅkeda, ar unre mitʼṭen ipiliń ńel ńamkedea. Uni do serma khon dhạrtiteye ńurhạ akan tahẽkana. Ar uni ipil do athan kunḍ reakʼ choṛane emocoyena.</verse>
				<verse number="2">Khan uni ipil do ona athan kunḍe jhicʼkeda; ar maraṅ okocʼ culhạ khon dhũạ oḍokokʼ leka, ona kunḍ khon dhũạ oḍokokʼ ehopʼena. Ona kunḍ reakʼ dhũạte siń cando ar serma do ńutena,</verse>
				<verse number="3">ar ona dhũạ khon ạḍi utạr pohoko dhạrtiteko oḍok hecʼena. Onko do dhạrtiren kidiń kaṭkom leka ektiạriko emocoyena.</verse>
				<verse number="4">Arko menocoyena dhạrti reakʼ ghãs se hạriạṛ jãhãnakʼ se jãhãn dareko alo jemonko nosṭoe; eken okoe hoṛkoakʼ moloṅre Isorakʼ mohor chap bạnukʼtako onkoko hạnko.</verse>
				<verse number="5">Noko hoṛko gocʼko reakʼ jãhãn ektiạri do bako emocolena, menkhan mõṛẽ cando hạbicʼ saset emako reakʼ ektiạriko emocoyena. Kidiń kaṭkomkoko totoṛre cetʼleka hasoa, onkage noko pohoko hõko haso ocoa.</verse>
				<verse number="6">Unre hoṛko do gujukʼko ńam baṛaea, menkhan okalekatege bako ńama; onko do gujukʼko khoja, menkhan gujukʼ do onko khone ńir pharakokʼa.</verse>
				<verse number="7">Onko pohoko do ńelokʼte lạṛhại sapṛao akatʼko sadom leka. Onkoakʼ bohokʼre sona reakʼ mukuṭ lekanakʼ jinis tahẽkana, ar onkoakʼ mẽtʼãhã reakʼ rup do manwa leka tahẽkana.</verse>
				<verse number="8">Onkoakʼ upʼ do maejiukoakʼ upʼ leka ar ḍaṭa do dhạcri kulakʼ ḍaṭa leka.</verse>
				<verse number="9">Onkoakʼ koṛamre mẽṛhẽtʼ reakʼ aḍonakʼ leka kicricʼ tahẽkana. Ar ạḍi utạr sadomko lạṛhại gạḍiko kamsao idiyetʼ reakʼ sabad leka, onkoakʼ phạ̃kṛạ̃kʼ reakʼ sabad hõ tahẽkana.</verse>
				<verse number="10">Onkoakʼ canḍbol ar suṅgạ do kidiń kaṭkomakʼ canḍbol ar suṅgạ leka tahẽkana. Mõṛẽ cando hạbicʼ hoṛko hạnko reakʼ ektiạri onkoakʼ canḍbolre tahẽkana.</verse>
				<verse number="11">Ar athan kunḍren goḍetge noko pohokoren raje tahẽkana. Ibri pạrsite uni goḍetakʼ ńutum do tahẽkana Abaddon, ar Greek pạrsite do Appoluon, metakʼme ḍahao maraoicʼ.</verse>
				<verse number="12">Pạhilakʼ muskilakʼ do parom calaoena. Ar ńelme, noa tayom do arhõ barea muskilakʼ hijukʼkana.</verse>
				<verse number="13">Ona tayom turuyicʼ serma goḍet do acʼakʼ siṅgại oroṅkeda. Ar Isor samaṅre okaṭakʼ sona reakʼ pinḍ menakʼ ona pinḍ reakʼ ponea dereń khon mitʼṭen hoṛ do katha roroṛiń ańjomkedea. Okoe ṭhen siṅgạ tahẽkan, uni turuyicʼ serma goḍete metadea,</verse>
				<verse number="14">“Okoe ponea goḍet maraṅ gaḍa Phurạt ṭhenko tolakan onko raṛakakome.”</verse>
				<verse number="15">Unre onko ponea goḍet doko raṛa ocoyena. Niạ bochor reakʼ niạ cando, niạ din ar niạ ghonṭa lạgitʼ onko goḍet doko sapṛao doho ocoakan tahẽkana jemon onko do pe hạṭiń reakʼ mitʼ hạṭiń manwako gocʼko.</verse>
				<verse number="16">Ar tayomteń ańjomkeda, sadomre decʼakan palṭonko do lekhare gel hajar gun gel hajar reakʼ dobṛa tahẽkana.</verse>
				<verse number="17">Dorsonte sadomko ar onko cetanre decʼakanko onkoakʼ koṛam reakʼ aḍonakʼ do seṅgel leka arakʼ, lil ar gondhok leka sasaṅ iń ńelketʼtakoa. Sadomkoakʼ bohokʼ do dhạcri kulakʼ bohokʼ leka ar onkoakʼ moca khon do seṅgel, dhũạ ar gondhok oḍokokʼkan tahẽkana.</verse>
				<verse number="18">Seṅgel, dhũạ ar gondhok, noa pea dukte manwa do pe hạṭiń reakʼ mitʼ hạṭińko gocʼ ocoyena.</verse>
				<verse number="19">Onko sadomkoakʼ do moca ar canḍbolrege daṛe tahẽkana, ente onkoakʼ canḍbol do biń leka tahẽkana. Onko do canḍbolko reakʼ agalte manwakoko hạnetʼko kan tahẽkana.</verse>
				<verse number="20">Menkhan noako duk tayom hõ okoeko manwa jiwetʼko tahẽyen, onko do apnar tite benao muṭhạnko khon mon bako ạcurletʼtakoa. Onko do bạṛicʼ jiuko ar baṅ ńeńelko, baṅ ańjomko, baṅ taṛam daṛeakʼ sona, rupạ, pitạl, dhiri ar kaṭren muṭhạnko benaokateko sewawakokan tahẽkana.</verse>
				<verse number="21">Ona chaḍa khũn, jạdu, laṭghaṭ ar kombṛo, noako khon hõ mon bako ạcurleda.</verse>
			</chapter>
			<chapter number="10">
				<verse number="1">Ona tayom ar mitʼṭen daṛeanicʼ serma goḍet serma khon pheḍ hijukʼ kaniń ńelkedea. Uni do rimilte oyo akan, ar bohokʼre do liṭạ akʼ tahẽkantaea. Uniakʼ mẽtʼãhã do siń cando leka ar jaṅga do seṅgel reakʼ khũnṭi leka tahẽkana.</verse>
				<verse number="4">Ar eae goṭecʼ huḍur saḍeyen khan iń do olokʼ lạgitʼ iń sapṛaoena. Menkhan serma khon noa kathań men ocoyena, “Eae goṭecʼ huḍur oka kathae menketʼ ona do okoge dohokakʼme, alom ola.”</verse>
				<verse number="5">Okoeṭakʼ serma goḍet do jalapuri ar otre teṅgo akaniń ńellede uni do acʼakʼ jojomti serma secʼe tulkeda.</verse>
				<verse number="6">Ar jaejug hạbicʼ jiwetʼ menae serma, ot, jalapuri ar onakore menakʼ sanamakʼe sirjạuakatʼ, uniakʼ ńutumte kiriyạkate uni serma goḍet doe menkeda, “Ar baṅ bilomokʼa.</verse>
				<verse number="7">Menkhan eaeyicʼ serma goḍetakʼ siṅgạ oroṅ dinkore Isorakʼ okoakʼ monsubạko do purạukʼa. Ar Isor do acʼren gutiko ṭhen, metakʼme nạbiko ṭhen okae baḍae ocoletʼ ṭhik onkage hoyokʼa.”</verse>
				<verse number="8">Okoe serma khon katha roroṛiń ańjomlede, uni do arhõe metadińạ, “Okoeṭakʼ serma goḍet jalapuri ar otreye teṅgo akan, uni ṭhen senkate uniakʼ ti khon oṭakʼ akatʼ puthi hataome.”</verse>
				<verse number="9">Unre iń do serma goḍet ṭhen senkate ona puthi imạń lạgitʼ iń metadea. Uni doe metadińạ, “Noa hataokate jom gotʼkakʼme. Noa do amakʼ lacʼe haṛhatʼ ocoetama, menkhan amakʼ mocare do dumur rasa leka heṛemem ạikạua.”</verse>
				<verse number="10">Unre serma goḍetakʼ ti khon ona huḍiń puthi hataokateń jom gotʼkada. Ar mocare do dumur rasa lekań ạikạukeda, menkhaniń jomketʼ khan lacʼ do haṛhatʼentińạ.</verse>
				<verse number="11">Ona tayom noa kathań menocoyena, “Am do arhõ ạḍi utạr disạmko, jạtko, pạrsiko ar rajko reaṅ nạbi kathako roroṛ hoyokʼtama.”</verse>
			</chapter>
			<chapter number="11">
				<verse number="1">Ona tayom sosoṅ ṭheṅga lekanakʼ mitʼṭen chuchi ṭheṅga em ocokateń men ocoyena, “Mundil ar pinḍ soṅme ar okoeko onḍe Isorko sewawaekan onko hõ lekhakom.</verse>
				<verse number="2">Menkhan mundil bahrere okaṭakʼ raca menakʼ ona do badkakʼme, alom soṅa, ente ona do boṅgan hoṛ jạtrenkoko em ocoakana. Onko do pongel bar cando hạbicʼ sonot nagrahako lebetʼ gańjaoa.</verse>
				<verse number="3">Menkhan ińren banar gohakin nonkan ektiạriń emakinạ onate unkin do gõṛẽ kicricʼ horokʼkate mitʼ hajar bar sae turui gel din hạbicʼ kin nạbiya.”</verse>
				<verse number="4">Unkin gohakin dokin hoyokʼ kana barea jạitun dare ar barea diuhe dohowakʼ, one okoe do dhạrtiren Probhu samaṅrekin teṅgo akan.</verse>
				<verse number="5">Jãhãe unkin hạnkinko menkhan, enḍekhan unkinakʼ moca khon seṅgel oḍokokʼte bạirikin atar giḍikoa. Okoe unkin hạnkine men uni do onkage gujukʼ hoyokʼtaea.</verse>
				<verse number="6">Nukin hoṛ tinạkʼ din kin nạbiya unạkʼ din jemon aloe dag onate serma siń lạgitʼ ektiạri tahen tạkina. Ar dakʼ mãyãm ocoe ar tinạkʼ dhao sanakin unạkʼ dhao jãhãn dukte dhạrti hạn reakʼ ektiạri hõ tahen tạkina.</verse>
				<verse number="7">Unkinakʼ goha emokʼ sạtlen khan ona athan kunḍ khon mitʼṭen janwar do rakapʼ hecʼkate unkin tulucʼe lạṛhạiya ar unkine bhagaokinteye gocʼkinạ.</verse>
				<verse number="8">Unkinren Probhu oka nagrahareye krus ocolen ona maraṅ nagraha reakʼ horre unkinakʼ mạ̃ṛĩ do giḍi akan tahena. Ona nagraha reakʼ asol ńutum do Sodom ar Misor baṅkanre hõ, enhõ mitʼ lekangete ona nagraha do Sodom ar Misorko metakʼa.</verse>
				<verse number="9">Unre sanam disạmren, jạt jạtren, khuṭren ar pạrsiren hoṛko do pe din tala hạbicʼ unkinakʼ mạ̃ṛĩko beṅgetʼakʼa.</verse>
				<verse number="10">Onko do unkinakʼ mạ̃ṛĩ bako topa ocowakʼa. Ar unkin kin gocʼ akante noa dhạrtirenko doko kusikʼa arko rạskạkʼa. Hoṛko do sandesko kopola, ente okoe doko noa dhạrtiren kan onko do nukin barea nạbi iạte ạḍi ãṭ kosṭoko ńamleda.</verse>
				<verse number="11">Menkhan noa pe din tala tayom Isor emakʼ jion reakʼ sahetʼ do unkinre boloyena. Onate unkin do ạkinakʼ jaṅgatekin teṅgoyena. Unre okoe unkinko ńelketʼkin onko do ạḍiko botorena.</verse>
				<verse number="12">Tayomte unkin gohakin do serma khon ãṭ aṛaṅte noa kathakin ańjomkeda, “Nonḍe rakapʼ hijukʼ ben.” Unre unkin do ạkinren bạirikoakʼ mẽtʼãhã samaṅrege mitʼṭen rimilte sermatekin rakapʼ calaoena.</verse>
				<verse number="13">Unre ạḍi botor dhạrti laṛaoena ar ona nagraha reakʼ gel hạṭiń reakʼ mitʼ hạṭiń do rạputʼ ńurena. Ar ona dhạrti laṛaore eae hajar hoṛko gocʼena. Onate sarecʼko sanamge botor caṛhaoatʼkote sermaren Isorko sarhaokedea.</verse>
				<verse number="14">Nonkate dosarakʼ muhin do cabayena. Ar ńelpe, tesarakʼ muhin do usạrage darae kana.</verse>
				<verse number="15">Tayomte eaeyicʼ serma goḍet do acʼakʼ siṅgại oroṅkeda. Unre sermare ãṭ aṛaṅte roṛena, “Dhạrti reakʼ rajosṭi do ńitokʼ aboren Probhu ar uniren Mạsiakʼ hoyena.</verse>
				<verse number="16">Uni do jaejug hạbicʼe rajokʼa.” Ar okoe bargel pon mukhiyạko Isor samaṅre akoakʼ siṅghạsonreko duṛupʼ akan tahẽkan, onko do ombakʼente Isor sewawadeteko menkeda,</verse>
				<verse number="17">“Sanam daṛeanicʼ Probhu Isor, am do menama arem tahẽkana. Ale do amle sarhaoetʼme kana, ente am do amakʼ maraṅ ektiạrianakʼ tite rajokʼem ehopʼkeda.</verse>
				<verse number="18">Joto jạtkoko raṅgao akana, ar amakʼ edre sodorokʼ reakʼ ghuṛi hõ seṭer akana, ar amren golamko, metakʼme nạbiko ar amren hoṛko ar kạṭicʼ lạṭu jotokoge okoe amko bhoktiamkan onko kuṛại emako reakʼ okte hõ seṭer akana. Ona chaḍa okoe dhạrtiko hạn akatʼ, onko ḍahao maraoko reakʼ okte hõ seṭer akana.”</verse>
				<verse number="19">Ona tayom serma reakʼ mundil do jhicʼena ar onḍe Isorakʼ bondobos reakʼ sunduk ńel ńamena. Unre bijli malkaokʼ ar botor saḍe ar huḍur ar dhạrti laṛao ar ạḍi bạṛicʼ arel ńurokʼ ehopʼena.</verse>
			</chapter>
			<chapter number="12">
				<verse number="1">Tayomte sermare mitʼṭen maraṅ cinhạ ńelena; mitʼṭen maejiu, one okoe do siń candoteye oyo akan ar uniakʼ jaṅga latare do ńindạ candoe tahẽkan. Uniakʼ bohokʼre do gelbar goṭecʼ ipilte gathao akatʼ mitʼṭen mukuṭ tahẽkana.</verse>
				<verse number="2">Uni do bhạrti hoṛmoe tahẽkana ar hasoteye kikiạukʼkan tahẽkana.</verse>
				<verse number="3">Ona tayom sermare armitʼṭen cinhạ ńelena; seṅgel leka maraṅ okocʼ mitʼṭen arakʼ bińge. Uniakʼ do eae goṭecʼ bohokʼ ar gel goṭecʼ dereń ar bohokʼre eae goṭecʼ mukuṭ tahẽkana.</verse>
				<verse number="4">Uni do acʼakʼ canḍbolte sermaren pe hạṭiń reakʼ mitʼ hạṭiń ipilkoe or ạguketʼkote dhạrtiteye lebda giḍikatʼkoa. Ar okoe maejiuren gidrại hoy lạgidokʼkan tahẽkan uni samaṅre biń doe teṅgoyena jemom gidrại janam lekhangeye utʼgotʼkae.</verse>
				<verse number="5">Ar maejiuren do mitʼṭen koṛa gidrại hoyena. Uni gidrạge mẽṛhẽtʼ reakʼ ṭheṅgate sanam jạtrenkoe ḍanṭaokoa. Uni Hopon do Isor ar uniakʼ siṅghạson ṭhene rakapʼ idi ocoyena,</verse>
				<verse number="6">uni maejiu do hahaṅkarteye dạṛkeda. Isor do ona hahaṅkar jaegare uni lạgitʼ mitʼṭen jaegae ṭhik dohoakatʼ tahẽkana, jemon mitʼ hajar barsae turui gel din onḍeye ạsul ocokʼ.</verse>
				<verse number="7">Ona tayom sermare lạṛhại hoyena. Mikạel ar uniren goḍetko do uni biń tulucʼko lạṛhạiyena ar uni bińren goḍetko hõ.</verse>
				<verse number="8">Biń do bae daṛelena ar sermare onko do ar bako tahẽ ocowatʼkoa.</verse>
				<verse number="9">Unre uni maraṅ okocʼ biń ar uniren soṅgeten goḍetko do dhạrtiteko lebda ńur ocoyena. Nui biń doe hoyokʼ kana uni mare bińge okoe do Diabol Soetanko metaekan. Uni do dhạrtiren sanam hoṛko bhul horteye idiyetʼkoa.</verse>
				<verse number="10">Ona tayom iń do serma khon ãṭ aṛaṅte mitʼ hoṛ roroṛkaniń ańjomkedea, “Ńitokʼ do babańcao, daṛe ar aboren Isorakʼ rajosṭi ar uniren ojokʼicʼakʼ ektiạri hoeakana, ente okoe aboren boehakoe dusiyetʼko tahẽkan uni do serma khone lebda ńur ocoakana. Aboren Isor samaṅre siń ńindạ uni do onkoakʼ doskoe udukʼetʼ tahẽkana.</verse>
				<verse number="11">Bheḍa Hoponakʼ mãyãm ar apnarakʼ gohate onko do uniko bhagao akadea. Onko do apnar dulạṛ baṅkate akoakʼ jiwi emokʼge rạjiko tahẽkana.</verse>
				<verse number="12">“Onate E serma, hulạsokʼme; ar ape okoe do onḍepe tahenkan, hulạsokʼpe. Menkhan dhạrti ar jalapuri abenre do hae hae, ente Soetan do aben cetanreye pheḍ hecʼakana. Soetan do raṅgaoteye phulạu akana, enteye baḍaea uniakʼ do ḍher somoe bạnukʼtaea.”</verse>
				<verse number="13">Ado uni biń tinreye ńelkeda je, acʼ do dhạrtiteye lebda ńur ocoakana unre okoe maejiuren koṛa gidrại hoelentae uni tayomreye lagaoena.</verse>
				<verse number="14">Unre uni maejiu do maraṅ okocʼ mitʼṭen pajhaṛakʼ barea phạ̃krạ̃kʼe emocoyena jemon hahaṅkarte acʼakʼ jaegateye uḍạu calao daṛeakʼ. Ar onḍe uni do bińakʼ mẽtʼãhã samaṅ khon danaṅre pe bochor tala hạbicʼe ạsul ocokʼa.</verse>
				<verse number="15">Unre uni biń do maejiue ạtu gotʼkae lạgitʼ acʼakʼ moca khon gaḍa dakʼ leka dakʼe ạtu oḍok ocokeda,</verse>
				<verse number="16">menkhan dhạrti do uni maejiue goṛowadea. Ar uni biń do moca khon oka dakʼe oḍok ocoketʼ ona do dhạrti acʼakʼ mocae jhicʼketʼteye ańjetʼgotʼkada.</verse>
			</chapter>
			<chapter number="13">
				<verse number="1">Noa tayom iń do mitʼṭen janwar jalapuri khon rakapʼ hijukʼ kaniń ńelkedea. Uniakʼ do gel goṭecʼ dereń ar eae goṭecʼ bohokʼ tahẽkantaea. Ona dereńko cetanre gel goṭecʼ mukuṭ tahẽkana ar bohokʼko cetanre Isor bemanote reakʼ aema ńutum ol tahẽkana.</verse>
				<verse number="2">Uni janwar do ńelokʼte citạ tạrupʼ lekae tahẽkana ar jaṅgako do banawakʼ leka ar moca do dhạcri kulakʼ moca leka tahẽkantaea. Ar biń do acʼakʼ daṛe, siṅghạson ar maraṅ ektiạri uni janware emadea.</verse>
				<verse number="3">Uniakʼ bohokʼko modre mitʼ goṭen do gujukʼ dạkhil ghạl akantae tahẽkana, menkhan ona ghạl do bogeyentaea. Onate dhạrtiren sanam hoṛko hahaṛakʼ tulucʼ uni janwarko pańja idikedea.</verse>
				<verse number="4">Biń do uni janwar ektiạriye emade tahẽkante hoṛko do uni biń Isor lekako sewawadea ar janwar hõ onkage sewawadeteko menkeda, “Nũi janwar leka cele menakʼkoa? Ar okoe baṅ uni sãoteye lạṛhại daṛeke?”</verse>
				<verse number="5">Uni janwar do sarhaokʼ lạgitʼ ar Isor bemanote lạgitʼ daṛeye emocoyena. Ar pongel bar cando hạbicʼ acʼakʼ ektiạri jemone khaṭao daṛeakʼ ona lạgitʼ hukume em ocoyena.</verse>
				<verse number="6">Unre uni janwar do Isor birudre, uniakʼ ńutum reakʼ ar uniakʼ tahen jaega birudre ar sermare tahenkanko birudre ạḍi bemanot kathako roroṛe ehopʼena.</verse>
				<verse number="7">Isorren hoṛko lạṛhạikate bhagaoko reakʼ ektiạriye emocoyena ar mitʼke mitʼ bõsren, disạmren, pạrsiren ar jạtren hoṛko cetanre hõ ektiạriye emocoyena.</verse>
				<verse number="8">Okoe doko noa dhạrtirenkan, metakʼme dhạrti rehetʼ khon gocʼ ocolen Bheḍa Hoponakʼ jion puthire okoekoakʼ ńutum ol bạnukʼtako onko sanamko do Isor leka uniko sewawaea.</verse>
				<verse number="9">Ańjom lạgitʼ lutur menakʼtayicʼ do sostor reakʼ noako kathae ańjomma.</verse>
				<verse number="10">Okoe kạidi hoyokʼ reakʼ katha menakʼtae uni do kạidiye hoyokʼa. Okoe tarwaṛeteye gogocʼ uni do tarwaṛetegeye khũn ocokʼa. Onate Isorren hoṛko do sombhuri ar pạtiạu reakʼ jạruṛ menakʼtakoa.</verse>
				<verse number="11">Noa tayom iń do ot khon ar mitʼṭen janwar rakapʼ hijukʼkaniń ńelkedea. Uniakʼ do bheḍa leka barea dereń tahẽkantaea, menkhan uni do biń leka kathae roṛetʼkan tahẽkana.</verse>
				<verse number="12">Nui janwar do pạhilicʼ janwar reakʼ joto ektiạri calaoe ehopʼena; ar okoe doko noa dhạrtiren kan onko hotete uni pạhilicʼ janwar, metakʼme okoeakʼ ghạl boge akantae uni do Isor menteko sewawadea.</verse>
				<verse number="13">Uni do maraṅ maraṅ hahaṛa kạmikoe ehopʼkeda, ar hoṛko samaṅre serma khon dhạrtite seṅgele pheḍ ạgukeda.</verse>
				<verse number="14">Ar okako hahaṛa kạmi lạgitʼ ektiạriye emocolen onako kạmikate hoṛko bhul horte idikoe ehopʼkeda. Ar Pạhilicʼ janwar okoe do tarwaṛeteye ghạl ocolenre hõ jiwetʼe tahẽkan, uni dosaricʼ janwar do hoṛkoe metatʼkoa jemon onko do uniakʼ muṭhạnko benaotae.</verse>
				<verse number="15">Ar uni do ona muṭhạnre jiwi emokʼ reakʼ daṛe hõe emocoyena, jemon muṭhạn do kathae roṛ daṛeakʼ ar okoe ona muṭhạn bako sewawakʼ onko doko gocʼ ocokʼa.</verse>
				<verse number="16">Uni do kạṭicʼ lạṭu, reṅgecʼ kisạ̃ṛ, sạdhinko ar golamko, sanamko jojom tire baṅkhan moloṅre mitʼṭen cinhại hatao ocoketʼkoa.</verse>
				<verse number="17">Onate ona cinhạ metakʼme uniakʼ ńutum se cinhạ chaḍa okoe hõ cetʼge bako kiriń ạkriń daṛeada. Ona cinhạ do hoyokʼ kana uni janwarakʼ ńutum se uniakʼ ńutum reakʼ lekha.</verse>
				<verse number="18">Noako bujhạu do bud reakʼ jạruṛ menakʼa. Okoeakʼ bud menakʼ uni do janwarakʼ lekhae hisạbma, ente ona do mitʼṭen manwawakʼ ńutum reakʼ lekha kana. Ar ona lekha do hoyokʼ kana turui sae turui gel turui.</verse>
			</chapter>
			<chapter number="14">
				<verse number="1">Ona tayom iń ńelkeda, Bheḍa Hopon do Sion buru coṭreye teṅgo akana. Uni soṅgere mitʼ sae pongel pon hajar hoṛ menakʼkoa. Onkoakʼ cạndire do Bheḍa Hoponakʼ ar uniren Babawakʼ ńutum ol menakʼa.</verse>
				<verse number="2">Ona tayom serma khon had had ạtu calakʼkan ar huḍur reakʼ sạḍeń ańjomkeda. Ar okaṭakʼ saḍeń ańjomketʼ ona do peṛesaṅ banamko phetʼetʼkan lekań ańjomkeda.</verse>
				<verse number="3">Ona siṅghạson ar onko ponea jiwiyanko ar onko mukhiyạko samaṅre onko do mitʼṭen nawa sereńko sereńkeda. Menkhan okoe hõ ona sereń do bako cetʼdaṛeada; eken onko mitʼ sae pongel pon hajar hoṛko cetʼdaṛeada okoe do dhạrtiren hoṛko khonko kiriń ocolen.</verse>
				<verse number="4">Noko do onko hoṛ kanako, one okoe do maejiuko tulucʼ bako laṭghaṭ akatʼte saphage menakʼko. Ar jãhã secʼge Bheḍa Hopone calakʼ onko hõ uni tayomteko calakʼa. Isor ar Bheḍa Hopon ṭhen pạhil jo lekate dãṛẽ lạgitʼ hoṛko mod khon onko doko kiriń akan tahẽkana.</verse>
				<verse number="5">Onko do tis hõ eṛe katha do bako roṛ akada, ar onko modre jãhãn dosge baṅ ńam akana.</verse>
				<verse number="6">Ona tayom iń do arhõ mitʼṭen serma goḍet coṭ sermare uḍạukʼkaniń ńelkedea. Dhạrtiren tahenkan hoṛko ṭhen metakʼme mimitʼ jạtren, bõsren, pạrsiren, ar disạmren hoṛko ṭhen porcar lạgitʼ uni ṭhen jaejug hạbicʼ reakʼ bhage sombat tahẽkana.</verse>
				<verse number="7">Uni do ãṭ aṛaṅte noa kathae menetʼ tahẽkana, “Isor botoraepe ar uni sarhaoepe, ente bicạr reakʼ okte do seṭer akana. Okoe dhạrti, serma, jalapuri, doreão ar jharna dakʼkoe sirjạu akatʼ uni sewawaepe.”</verse>
				<verse number="8">Tayomte dosaricʼ ar mitʼṭen serma goḍet do uni tayom tayomte hecʼkateye menkeda, “Ona Babel nagraha do ḍahao maraoena. Okaṭakʼ nagraha do acʼakʼ loṭghuṭi reakʼ botoranakʼ bubulakʼ sanam jạtkoe ńu ocoletʼko ona naṅgrha do ḍahao marao akana.”</verse>
				<verse number="9">Inạ tayom tesaricʼ ar mitʼṭen serma goḍet do onko tayom tayomte hecʼkate ãṭ aṛaṅteye menkeda, “Jãhãege uni janwar ar uniakʼ muṭhạne sewawakʼ ar uniakʼ cinhạ cạndire se tireye hatao,</verse>
				<verse number="10">enḍekhan uni do Isorakʼ edre reakʼ bubulakʼ ńũńũi hoyokʼtaea. Ar noa bubulakʼ sãote dakʼ baṅ mesal akatʼ Isorakʼ edre reakʼ bạṭire dul akana. Sonot sermaren goḍetko ar Bheḍa Hopon samaṅre seṅgel ar gondhokte uni hoṛ doe saset ocokʼa.</verse>
				<verse number="11">Okaṭakʼ seṅgel noko hoṛkoe sasetko ona seṅgel reakʼ dhũạ do jaejug hạbicʼ rakabokʼtege tahena. Okoe hoṛ uni janwar ar uniakʼ muṭhạne sewawakʼ ar uniakʼ ńutum reakʼ cinhại dohojoṅ uni do sińke ńindạ tishõ jirạu bae ńama.”</verse>
				<verse number="12">Okoe Isorakʼ hukumko manaoetʼ ar Jisure pạtiạrko tahenkan Isorren onko hoṛge noa halotre sombhuri tahen jạruṛtakoa.</verse>
				<verse number="13">Ona tayom iń do serma khon mitʼ hoṛ roroṛkaniń ańjomkedea, “Noa katha olme; ńit khon okoe do Probhu tulucʼ kolom mitʼkateko gujukʼkan onko do bhạganko kanako.” Sonot Jiu do noa kathae meneda, “Hẽ, onko doko bhạgangea. Onkoakʼ mehnot khon onko do jirạuko ńama, ente onkoakʼ kạmi reakʼ kuṛại do ako soṅgere tahena.”</verse>
				<verse number="14">Tayomte iń do mitʼṭen ponḍ rimiliń ńelkeda, ar ona rimilre manwa Hopon leka mitʼ hoṛe duṛupʼ akan tahẽkana. Uniakʼ bohokʼre do jitạukʼ reakʼ sona mukuṭ ar tire do laser datrom tahẽkana.</verse>
				<verse number="15">Ona tayom mitʼṭen serma goḍet mundil oṛakʼ khone oḍok hecʼena ar okoe ona rimilreye duṛupʼ akan tahẽkan uni ãṭ aṛaṅteye metadea, “Amakʼ datrom calaotam, phosol gedme, ente phosol samṭao reakʼ okte do hoeakana; ar dhạrti reakʼ phosol do purạte bele akana.”</verse>
				<verse number="16">Unre okoe ona rimilreye duṛupʼ akan tahẽkan uni do dhạrtire acʼakʼ datrome calaokeda ar dhạrti reakʼ phosol do getʼ hoyena.</verse>
				<verse number="17">Tayomte serma reakʼ mundil khon ar mitʼṭen serma goḍete oḍok hecʼena. Ar uniakʼ tire hõ mitʼṭen laser datrom tahẽkana.</verse>
				<verse number="18">Ona tayom pinḍ khon ar mitʼṭen serma goḍete oḍok hecʼena. Uni do seṅgel cetanre ektiạri tahẽkantaea. Ar okoe serma goḍet ṭhen laser datrom tahẽkan uni serma goḍet do ãṭ aṛaṅte hohoadeteye metadea, “Amakʼ laser datrom calaotam ar dhạrti reakʼ darkha nạ̃ṛĩ khon darkha thoka gedme, ente darkha jo do bele akana.”</verse>
				<verse number="19">Unre uni serma goḍet do dhạrtire acʼakʼ datrome calaokeda ar dhạti reakʼ darkha nạ̃ṛĩ khon joto darkha jo getʼkateye jarwakeda. Ar tayomte onako do darkha lelen kunḍreye bhoraokeda. Noa darkha jo roḍocʼ reakʼ kunḍ do Isorakʼ botoranakʼ edre kana.</verse>
				<verse number="20">Ado nagraha bahrere darkha lelen kunḍre darkha jo len hoyen khan ona khon mãyãm oḍokena ar sadomkoakʼ jhin hạbicʼ rakapʼena. Onate pe sae mail hạbicʼ mãyãm do ạtu oḍokena.</verse>
			</chapter>
			<chapter number="15">
				<verse number="1">Tayomte iń do sermare ar mitʼṭen maraṅ ar hahaṛa cinhạń ńelkeda. Ona do eae goṭen serma goḍet ar onkoakʼ tire mucạtʼ eae goṭecʼ sạjại kana. Noako do mucạtʼ sạjại ńumogokʼ kana, ente noakote Isorakʼ edre do cabakʼa.</verse>
				<verse number="2">Ona tayom iń do seṅgel mesal akatʼ mitʼṭen kãc reakʼ jalapuri lekań ńelkeda. Okoe uni janwar ar uniakʼ muṭhạn ar uniakʼ ńutum reakʼ lekha cetanreko jitạu akan onko hõń ńelketʼkoa. Isorakʼ peṛesaṅ tire sepeńkate onko do ona kãc reakʼ jalapuri aṛereko teṅgo akan tahẽkana.</verse>
				<verse number="3">Onko do Isorren golam Mose ar uni Bheḍa Hoponakʼ noa sereńko sereńetʼ tahẽkana: “Sanam daṛean Probhu Isor, tinạkʼ maraṅ ar hahaṛagea amakʼ kạmiko do! E sanam jạtren raj, tinạkʼ dhorom ar sạriakʼgea amakʼ horko do!</verse>
				<verse number="4">E Probhu okoe baṅ am do bae botoram? Ar okoe baṅ amakʼ ńutum bae sarhaotam? Eken amge coṅ sonoticʼ ma. Sanam jạtrenko do am ṭhenko hijukʼa, ar jotoge amko sewawama; ente amakʼ dhorom bicạr do sodor akana.”</verse>
				<verse number="5">Noa tayom iń doń ńelkeda, serma reakʼ ona mundil, metakʼme goha tạmbu do jhicʼena.</verse>
				<verse number="6">Unre onko eae goṭen serma goḍet do eae goṭecʼ sạjạiante mundil khonko oḍok hecʼena. Onko do sapha jhak jhak kicricʼko horokʼ akatʼ tahẽkana ar koṛam do sona reakʼ pạṭkạteko tol ạcurakan tahẽkana.</verse>
				<verse number="7">Onko ponea jiwiyankoren mitʼṭen do onko eae goṭen serma goḍetko eae goṭecʼ bạṭiye ematʼkoa. Ar Isor, okoe do jug jug khon jaejug hạbicʼ jiwetʼ menae, uniakʼ edrete onako bạṭi do perecʼ akan tahẽkana.</verse>
				<verse number="8">Isorakʼ mạhima ar daṛe khon okaṭakʼ dhũạ oḍokokʼkan tahẽkan ona dhũạte mundil oṛakʼ do perecʼena. Onko eae goṭen serma goḍetkoakʼ eae goṭecʼ sạjại ạuri cabakʼ hạbicʼ okoe hõ ona mundilre do bako bolo daṛeada.</verse>
			</chapter>
			<chapter number="16">
				<verse number="1">Inạ tayom iń doń ańjomkeda, ona mundil khon onko eae goṭen serma goḍetko do mitʼ hoṛ ãṭ aṛaṅteye metako kana, “Ape do senkate Isorakʼ edrete perecʼ eae goṭecʼ bạṭi dhạrtire dulpe.”</verse>
				<verse number="2">Unre pạhilicʼ serma goḍet do senkate acʼakʼ bạṭi dhạrtireye dulkeda. Onate okoere uni janwarakʼ cinhạ tahẽkan ar okoe do uniakʼ muṭhạnko sewawakʼkan tahẽkan onkoakʼ hoṛmore ạḍi bạṛicʼ ar dạrun ghao ńamketʼkoa.</verse>
				<verse number="3">Dosaricʼ serma goḍet do acʼakʼ bạṭi jalapurireye dulkeda. Unre jalapuri reakʼ dakʼ do gocʼ hoṛkoakʼ mãyãm leka hoyena ar jalapuriren sanam jiwiyanko doko gocʼena.</verse>
				<verse number="4">Tayomte tesaricʼ serma goḍet do gaḍa dakʼ ar jharna dakʼ kore acʼakʼ bạṭiye dulkeda. Onate onako do mãyãm reakʼ gaḍa ar dakʼ jharnako hoyena.</verse>
				<verse number="5">Ar dakʼ cetanre okoeṭakʼ serma goḍetakʼ ektiạri tahẽkantae uni do noa katha roroṛiń ańjomkedea: “E sonoticʼ, am do menamgea arem tahẽkana. Am dom dhoromgea, ente am do noako sạjạiyem emakana.</verse>
				<verse number="6">Noko hoṛko do Isorren hoṛko ar nạbikoko khũnakatʼkoa. Onate am do onko noa mãyãm ńũi lạgitʼem emakatʼkoa ar noage onko lạgitʼ do lek kana.”</verse>
				<verse number="7">Iń do pinḍ khon mitʼ hoṛ noa katha roroṛiń ańjomkedea: “Sanam daṛeạnicʼ Probhu Isor, amakʼ sanam bicạrko do sạrigea ar dhoromte perecʼgea.”</verse>
				<verse number="8">Ponicʼ serma goḍet do siń cando cetanre acʼakʼ bạṭiye dulkeda. Onate siń cando do hoṛko seṅgelte jhạusạuko lạgitʼ ektiạriye emocoyena.</verse>
				<verse number="9">Unre ãṭ elaṅte hoṛko loyena, ar noako sạjại cetanre okoeakʼ ektiạri menakʼtako onko do uni Isorko henostawadea. Menkhan onko do enrehõ mon bako ạcurleda ar Isor bako sabasiwadea.</verse>
				<verse number="12">Ona tayom turuyicʼ serma goḍet do maraṅ gaḍa Phurạtre acʼakʼ bạṭi reakʼe dulkeda. Onate purub disạmren rapajkoakʼ calakʼ hor tearokʼ lạgitʼ ona gaḍa reakʼ dakʼ do ańjetʼena.</verse>
				<verse number="13">Unre iń do roṭe lekan pea bạṛicʼ jiu iń ńelketʼkoa. Onko do uni biń, uni janwar ar uni eṛe nạbiakʼ moca khonko oḍok hijukʼkan tahẽkana.</verse>
				<verse number="14">Onko bạṛicʼ jiu do hahaṛa kạmiko kạmikan tahẽkana. Ar sanam daṛean Isorakʼ ona maraṅ dinre lạṛhại lạgitʼ onko do goṭa dhạrtiren rapajko mitʼ ṭhenko jarwaketʼkoa.</verse>
				<verse number="15">Jisui meneda, “Ńelme, iń do kombṛo lekań hijukʼa. Bhạgangeae uni hoṛ, one okoe do jagware tahenkan ar acʼakʼ kicricʼkoe jogao dohoyetʼ, jemon laṅgaṭ alaoe dãṛãn ar hoṛko hõ uniakʼ lajaotetʼ aloko ńeltae.”</verse>
				<verse number="16">Ibri pạrsite oka jaega reakʼ ńutum do Harmagedonko metakʼkan, bạṛicʼ jiuko do onko rapajko onḍeko jarwaketʼkoa.</verse>
				<verse number="17">Ar eaeyicʼ goḍet do acʼakʼ bạṭi reakʼ hoe secʼe dulkeda. Unre mundil reakʼ siṅghạson khon ãṭ aṛaṅte noa katha roṛena, “Oka hoyokʼ reakʼ ona do hoyena.”</verse>
				<verse number="18">Unre bijli malkaokʼ lagaoena, ạḍi botor saḍe ar huḍurko hoyena, ar ạḍi ãṭ dhạrti laṛaoena, one dhạrtire manwa sirjạu tayom ar tisge baṅ hoeakan. Ar ona dhạrti laṛao do ạḍi botorge tahẽkana.</verse>
				<verse number="19">Ar ona maraṅ nagraha do pe hạṭińte hạṭińena ar jạt jạtrenkoakʼ nagrahako do lạnduṛena. Tayomte ona maraṅ nagraha Babel reakʼ katha Isor do disạ hecʼadea, uni do acʼakʼ edre reakʼ botoranakʼ bubulakʼte perecʼ bạṭi reakʼ ńũi lạgitʼ Babele emadea.</verse>
				<verse number="20">Unre mitʼke mitʼ dip do ńir pharakena ar buruko do ar baṅ ńel ńamlena.</verse>
				<verse number="21">Serma khon lạṭu lạtu dhiri lekan arel manwako cetanre ńurokʼ ehopʼena. Ona mitʼke mitʼ reakʼ hamal do mitʼ mongan tahẽkana. Noa arel reakʼ sạjạite hoṛko do Isorko henostawadea, ente ona arel reakʼ sạjại do ạḍi botorge tahẽkana.</verse>
			</chapter>
			<chapter number="17">
				<verse number="1">Okoe eae goṭen serma goḍetkoakʼ tire eae goṭecʼ bạṭi tahẽkan onko modren mitʼ hoṛ do hecʼkateye metadińạ, “Dela hijukʼme, aema dakʼ cetanre okoe kusmbiye duṛupʼakan uniakʼ sạjạiyiń udukʼama.</verse>
				<verse number="2">Dhạrtiren rapajko do uni tulucʼko loṭghuṭileda, ar okoe doko noa dhạrtirenkan onko do uniakʼ loṭghuṭi reakʼ darkha rasateko ńũ bulakan tahẽkana.”</verse>
				<verse number="3">Ona tayom uni serma goḍet do hahaṅkar jaegateye idikedeńạ. Unre iń do sonot Jiuakʼ ạyurreń tahẽkana. Onḍe mitʼṭen maejiu do mitʼṭen jeṅgetʼ arakʼ janwarre duṛupʼ akaniń ńelkedea. Ar Isor nindạwae reakʼ ạḍi utạr ńutum uni janwarre ol tahẽkana. Uniakʼ do eae goṭecʼ bohokʼ ar gel goṭecʼ dereń tahẽkantaea.</verse>
				<verse number="4">Uni maejiu do beguni roṅakʼ kicricʼe horokʼ akatʼ tahẽkana ar hoṛmore do sona ar damanakʼ dhiri ar muti mạnikte abhran tahẽkantaea. Uniakʼ tire do hirkhạwakʼte perecʼ ar acʼakʼ loṭghuṭi ar besaphate perecʼ sona reakʼ bạṭi tahẽkana.</verse>
				<verse number="5">Uniakʼ moloṅre nonkan ńutum ol tahẽkana one ona reaṅ mitʼṭen okoakʼ menakʼ. Ona ńutum do kana, “Maraṅ Babel, kusmbiko ar dhạrti reakʼ joto hirkhạwakʼkoren eṅgat.”</verse>
				<verse number="6">Ariń ńelkedea, uni maejiu do Isorren hoṛkoakʼ mãyãm ar okoe do Jisu reaṅ gohako emakatʼ onkoakʼ mãyãm ńũteye bul akana.</verse>
				<verse number="7">Uni ńelte iń do ạḍi ãṭiń hahaṛayena. Unre uni serma goḍet doe metadińạ, “Am do cedakʼem hahaṛakʼ kana? Maejiuakʼ ar okoe do uniye asen baṛayede kan uni janwarakʼ okoakʼ reakʼ bhediń bujhạuam kana. Nui doe uni janwar kana one okoeakʼ do eae goṭecʼ bohokʼ ar gel goṭecʼ dereń tahẽkantae.</verse>
				<verse number="8">Ar okoe janwarem ńellede uni do lahateye tahẽkana, menkhan ńitokʼ do bạnuya. Tayomte ona athan kunḍ khon rakapʼ hecʼkate uni do jaejug hạbicʼ sạjạiye joma. Unre okoe doko noa dhạrtirenkan, metakʼme dhạrti sirjạu jokhecʼ khon okoekoakʼ ńutum do jion reakʼ puthire ol bạnukʼtako onko do uni janwar ńelteko hahaṛakʼa; ente janwar do pạhile tahẽkana, ńitokʼ do bạnuya, menkhan arhõe ńel ocokʼa.</verse>
				<verse number="9">“Ńitokʼ oka lạiyạgokʼ ona bujhạu lạgitʼ do buj jạruṛa. Ona eae goṭen bohokʼ do hoyokʼ kana, eae goṭecʼ buru one onakore uni maejiu doe duṛupʼ akan. Ona eae goṭen bohokʼko do arhõ eae goṭen rapaj hõ kanako.</verse>
				<verse number="10">Onko rapajko modre mõṛẽ goṭen do laharegeko ńur akana, ar mitʼ hoṛ do ńit hõ menaegea ar eṭakʼicʼ do ńit hõ bae hecʼakana. Ar uni raje hecʼlen khan uni do thoṛa din hạbicʼ tahentege hoyokʼtaea.</verse>
				<verse number="11">Okoeṭakʼ janwar do pạhilreye tahẽkan, menkhan ńitokʼ bạnui uni do onko eae goṭen modrenkanre hõe uni doe irạlicʼ raj kana; ar jaejug hạbicʼ sạjạiye joma.</verse>
				<verse number="12">“Oka gel goṭen bohokʼem ńelakat̕ onako do gel goṭen rapajko kanako. Onko do ńit hõ rajosṭi bako ńam akada, menkhan onko do uni janwar tulucʼ mitʼ ghuṛi lạgitʼ rapajko lekate ektiạriko ńama.</verse>
				<verse number="13">Noko rajkoakʼ monsubạ do mitʼgea, ar onko do jotoge akoakʼ daṛe ar ektiạri uni janwarko emaea.</verse>
				<verse number="14">Onko do Bheḍa Hopon birudreko lạṛhạiya ar Bheḍa Hopon do onkoe bhagaokoa, ente uni do Probhukoren Probhu ar raj koren raj kanae. Ar okoeko hoho ocoakan arko bachao ocoakan ar okoe doko pạtiạrkokan onkoge uni tulucʼko tahena.”</verse>
				<verse number="15">Ona tayom uni serma goḍete metadińạ, “Am do oka dakʼem ńelketʼ, okare uni kusmbiye duṛupʼakan, ona do ạḍi utạr disạm kana, ạḍi utạr hoṛ kanako, ạḍi utạr jạt ar ạḍi utạr pạrsiko kana.</verse>
				<verse number="16">Ar oka gel goṭen dereńem ńelketʼ onako ar uni janwar do uni kusmbiko hirkhạwaea. Onko do uniko maraoe giḍiyea arko uluṅea ar uniakʼ jelko joma; ona tayom uni do seṅgelreko rapakʼ giḍikaea.</verse>
				<verse number="17">Noa reakʼ karon do kana, Isor do onkoakʼ monre nonkan monejoṅakʼe emakatʼkoa jemon uniakʼ katha purạukʼtae. Onate onko do mitʼ monte uni janwar ṭhen akoakʼ sanam daṛeko danaea, jemon Isorakʼ katha ạuri purạukʼ hạbicʼ uni doe raj daṛeakʼ.</verse>
				<verse number="18">Ar okoeṭakʼ maejiuem ńellede uni doe hoyokʼ kana ona maraṅ nagraha, one okoe do dhạrtiren sanam rapajko cetanre rajosṭiye calaoetʼkan.”</verse>
			</chapter>
			<chapter number="18">
				<verse number="1">Inạ tayom ar mitʼṭen goḍet serma khon pheḍ hijukʼ kaniń ńelkedea. Uni do maraṅ ektiạri tahẽkantaea ar dhạrti do uniakʼ ṭhonokte marsalena.</verse>
				<verse number="2">Uni do ãṭ aṛaṅte hohowateye menkeda, “Lạnduṛena, ona maraṅ nagraha Babel do lạnduṛena, ona do ńitokʼ bạṛicʼ jiukoakʼ tahen reakʼ jaega hoeakana ar mitʼke mitʼ bạṛicʼ jiuakʼ dander ar beshapha ar hirkhạwan cẽṛẽkoakʼ khańca hoeakana,</verse>
				<verse number="3">ente uni do acʼakʼ loṭghuṭi reakʼ botoranakʼ bubulakʼ sanam jạtrenkoe ńũ ocoakatʼkoa. Dhạrtiren rapajko do uni tulucʼko loṭghuṭi akada, ar dhạrtiren bạnij bepariko hõ uniakʼ bin sambṛaokʼ reakʼ iricʼ cikijokʼ daṛeteko kisạ̃ṛ akana.”</verse>
				<verse number="4">Ona tayom iń do serma khon ar mitʼ hoṛ roroṛ kaniń ańjomkedea, “E ińren hoṛko, ape do Babel khon oḍok hijukʼpe jemon uniakʼ kại reakʼ bhạgiạdarko alope hoyokʼ, ar okako sạjại unire ńurokʼ ona okaṭakʼge jemon alo paṛaoape.</verse>
				<verse number="5">Uniakʼ kại do serma hạbicʼ usul akana ar uniakʼ bạṛicʼ kạmiko reakʼ katha do Isore disạ akatʼtaea.</verse>
				<verse number="6">Ar eṭakʼko tulucʼ cetʼ lekae beoharakatʼ onkage acʼ sãote hõ beoharpe; uniakʼ kạmiko leka purạ puri kuṛại emaepe. Okaṭakʼ bạṭire uni do eṭakʼko lạgitʼ bạṛicʼakʼe mesaletʼ tahẽkan, onare uniakʼ purạ sạjại mesalkate jom ocoyepe.</verse>
				<verse number="7">Uni do acʼakʼ reaṅ tinạkʼ bạ̃ṛtiye sabasilen, ar tinạkʼ bạ̃ṛtiye umtạ umtilen, ṭhik unạkʼge saset ar duk emaepe, ente monreye hudiseda, iń ma rạniń hoeakan, ar rạnḍi doń baṅkana; ar oka lekatege bạń dukokʼa.</verse>
				<verse number="8">Onate unire joto sạjại mitʼ dintege paṛaokʼa; onako do hoyokʼ kana moron, duk ar mohamạri. Seṅgelte uni doe rapakʼ giḍi ocokʼa, ente okoe uniakʼe bicạrtae uni Probhu Isor doe daṛeanicʼ kana.”</verse>
				<verse number="9">Ar dhạrtiren okoeko raj uni tulucʼko loṭghuṭi akatʼ arko umtạ umtilen onko do uni rapage jokhecʼ dhũạ ńelteko raga ar uni lạgitʼko dukokʼa.</verse>
				<verse number="10">Onko do uniakʼ saset ńelte botorte sạṅgińre teṅgokateko mena, “Hae Babel, hae! Ona maraṅ nagraha, ar daṛeanakʼ nagraha do, ente mitʼ ghạṛite amakʼ sạjại do seṭerena!”</verse>
				<verse number="11">Dhạrtiren bạnij bepariko hõ uni lạgitʼko raga arko dukokʼa, ente onkoakʼ jinisko do ar okoege bako hataoa.</verse>
				<verse number="12">Onkoakʼ onako jinis modre sona, rupạ, damanakʼ dhiri ar muti mạnik, mĩhĩ musnạ kicricʼ, kurse baha roṅakʼ kicricʼ, lumạṅ kicricʼ ar jeṅgetʼ arakʼ kicʼricʼ; aema lekan mońj so kaṭko ar hạti ḍaṭate tearakʼ aema jinisko; damanakʼ kaṭ reakʼ tearakʼ jinisko, pitạl, mẽṛhẽtʼ ar mormor dhirite tear jinisko;</verse>
				<verse number="13">darcini jut so mosola, dhup, mahkaokʼ sunum, kunduru, darkha rasa, jạitun reakʼ sunum, holoṅ ar guhum; ḍaṅgrako, bhiḍiko, sadomko ar gạḍiko ar golamkoge.</verse>
				<verse number="14">Onko bạnij beparikoko mena, “Okaṭakʼ jo am do lab joṅem menletʼ tahẽkan ona do am ṭhen khon sạṅgiń akana; amakʼ joto dhon-durib ar sajaotetʼ do nosṭo akana. Ar hoṛko do tisge ona bako ńama.”</verse>
				<verse number="15">Okoe noako jinis bạnij beparkateko kisạ̃ṛlen onko bepariko do uniakʼ saset ńelte botorte sạṅgińreko teṅgo tahena.</verse>
				<verse number="16">Onko do bhabna ar rakʼ rakʼateko mena, “Hae, hae! Mĩhĩ musnạ kicricʼ ar beguni roṅakʼ ar jeṅgetʼ arakʼ kicricʼte bande akan ar sona, damanakʼ dhiri ar mạnikte abhran akan ona maraṅ nagraha do!</verse>
				<verse number="17">Ente mitʼ ghạṛitege amakʼ joto dhon-durib do nosṭo cabayena!” Ar mitʼke mitʼ jahaj calaoko, ar jahajte dãṛãn hoṛko, ar lạuṛiạko, ar jalapurire okoe doko bạnij beparetʼkan onko sanamko do sạṅgińreko teṅgo tahẽyena.</verse>
				<verse number="18">Ar uni rapage reakʼ dhũạ ńelte onko do ãṭ aṛaṅteko menkeda, “Okaṭakʼ nagraha do noa maraṅ nagraha lekana?”</verse>
				<verse number="19">Onko do akoakʼ bohokʼre dhuṛiko er joṅa ar rakʼ rakʼteko mena, “Hae, hae, ona maraṅ nagraha do! Ar jalapurire okoekoakʼ jahaj menakʼtako onko do uniakʼ dhon-duribtegeko kisạ̃ṛlena; ar ńelpe mitʼ ghuṛitege ona do ḍahao maraoena!”</verse>
				<verse number="20">Unre uni serma goḍet doe menkeda, “E serma, ona nagraha ḍahao maraoen iạte rạskạkʼme. E Isorren hoṛko, apostolko ar nạbiko hulạsokʼpe. Ape birudre uni okae cekaletʼ ona lạgitʼ Isor do uniye bicạr akadea.”</verse>
				<verse number="21">Tayomte mitʼṭen daṛeanicʼ serma goḍet do maraṅ jante dhiri lekanakʼ mitʼṭen dhiri jalapurire lebda giḍikateye menkeda, “Nonkage ona maraṅ nagraha Babel do lebda giḍi ocokʼa. Ona do ar tishõ baṅ ńamokʼa.</verse>
				<verse number="22">Okoe peṛesaṅko banam, arko sereń ar tiriạ ar siṅgạko oroṅ onkoakʼ saḍe do ar tishõ amre baṅ ańjomokʼa. Amre tishõ gạkhuṛ kạrigol do ar bako ńamokʼa. Ar amre jante reakʼ saḍe do ar tisge baṅ ańjomokʼa.</verse>
				<verse number="23">Amre diuhe reakʼ marsal do tishõ baṅ jolokʼa. Jãwãe beṭa ar bạhu kuṛiyakʼ aṛaṅ amre ar tishõ baṅ ańjomokʼa. Amren bạnij bepariko do dhạrtire joto khon napṛakʼko tahẽkana, ar sanam jạtrenko do amakʼ jạduteko bulạulena.</verse>
				<verse number="24">Nạbiko, Isorren hoṛko ar okoeko hoṛ do noa dhạrtireko gocʼ ocolen onkoakʼ mãyãm do noa Babelrege ńamakana.”</verse>
			</chapter>
			<chapter number="19">
				<verse number="1">Noa tayom iń do sermare ạḍi utạr hoṛkoakʼ sabad lekań ańjomkeda. Onko doko menetʼ tahẽkana, “Halleluyah! Bańcao, ṭhonok ar daṛe, jotoge aboren Isorakʼ kana,</verse>
				<verse number="2">ente uniakʼ bicạr do sạri ar dhoromgea. Okoe acʼakʼ loṭghuṭite goṭa dhạrtiye bhõnḍ akatʼ tahẽkan uni maraṅ kusmbi do Isor sạjạiye emadea ar acʼren golamkoakʼ mãyãm reakʼ unireye halakeda.”</verse>
				<verse number="3">Onko do dosar dhaoko menkeda, “Halleluyah! Ar uni khon dhũạ do jaejug hạbicʼ oḍokokʼtege tahena.”</verse>
				<verse number="4">Isor, okoe do siṅghạsonreye duṛupʼ akan uni do onko pongel pon mukhiyạ ar onko ponea jiwiyanko ombakʼkate sewawadeteko menkeda, “Amen. Halleluyah!”</verse>
				<verse number="5">Unre siṅghạson khon mitʼ hoṛe menkeda, “E Isorren golamko ar okoe do Isorpe sewawaekan, lạṭu ar kạṭicʼko ape jotoko aboren Isor sarhaoepe.”</verse>
				<verse number="6">Ona tayom iń do ạḍi utạr hoṛkoakʼ sabad leka, ar had had ạtukʼ dakʼ reakʼ saḍe ar kajak huḍuretʼkan saḍe leka noa kathań ańjomkeda, “Halleluyah! Aboren sanam daṛeyicʼ Probhu Isor do rajokʼe ehopʼakada.</verse>
				<verse number="7">Ar dela, kusite bon rạskạkʼma ar uni bon sarhaoea, ente Bheḍa Hoponakʼ baplakʼ reakʼ ghuṛi do seṭerena ar uniren bạhu doe sapṛao akana.</verse>
				<verse number="8">Uni do jhalkaokʼkan, sapha ar mĩhĩ musnạ kicricʼ bandekʼ lạgitʼ emakawadea. Ona kicricʼ do Isorren hoṛkoakʼ dhorom kạmiko kana.”</verse>
				<verse number="9">Ona tayom uni serma goḍet doe metadińạ, “Noa katha olme, Bheḍa Hoponakʼ bapla bhojre okoekoko neota ocoakan onko doko bhạgangea.” Uni do noa katha hõe menkeda, “Noako do Isorakʼ katha kana, ar ona do sạrigea.”</verse>
				<verse number="10">Unre iń do uni serma goḍetakʼ jaṅga ṭhen ombakʼenteń sewawadea. Menkhan uni doe metadińạ, “Noa do cetʼem cekayeda? Iń do amren são kạmiyạicʼ kạnạń. Isorge sewawaeme. Amren biswạsi boehako, okoe do Jisuakʼ cecetʼakʼko sapʼ dohoakatʼ, iń do onko modren mitʼ hoṛ kạnạń. Jisuakʼ cecetʼakʼge tahẽkana nạbikoakʼ asol katha do.”</verse>
				<verse number="11">Tayomte iń do serma jhicʼ akan, ar onḍe mitʼṭen ponḍ sadomiń ńelkedea. Ar okoe uni sadomreye decʼakan tahẽkan uniakʼ ńutum do pạtiạr ar sạriyicʼ. Uni do dhoromteye bicạreda are lạṛhại kana.</verse>
				<verse number="12">Uniakʼ mẽtʼ do jolokʼkan seṅgel leka ar uniakʼ bohokʼre do ạḍi utạr mukuṭ tahẽkana. Uniakʼ hoṛmore nonkan mitʼṭen ńutum ol tahẽkana, one okaṭakʼ ńutum do acʼ chaḍa ar okoe hõ bako baḍae.</verse>
				<verse number="13">Uni do mãyãmre topoakatʼ kicricʼe oyo akatʼ tahẽkana, ar uniakʼ ńutum do Isorakʼ katha kana.</verse>
				<verse number="14">Sermaren palṭonko do ponḍ sapha musnạ kicricʼ horokʼkate ar ponḍ sadomre decʼkate uni tayom tayomteko calakʼkan tahẽkana.</verse>
				<verse number="15">Sanam jạtko jemone ḍanṭao daṛeako ona lạgitʼ uniakʼ moca khon mitʼṭen laser tarwaṛe oḍokokʼkan tahẽkana. Uni do mẽṛhẽtʼ reakʼ ṭheṅgate sanam jạtkoe ḍanṭaokoa ar darkha jo do lelen kunḍre jaṅgateye lena. Noa darkha lelen kunḍ do hoyokʼ kana sanam daṛeyicʼ Isorakʼ botoranakʼ edre.</verse>
				<verse number="16">Ar uniakʼ kicricʼre ar bulure noa ńutum ol menakʼa, “Rajkoren raj, ar Probhukoren Probhu.”</verse>
				<verse number="17">Tayomte mitʼṭen serma goḍet siń cando talare teṅgo akaniń ńelkedea. Ar okoeko cẽṛẽ sermareko uḍạukʼkan tahẽkan onko sanamko ãṭ aṛaṅte hohoateye metatʼkoa, “Dela, Isorakʼ maraṅ bhoj jom lạgitʼ hecʼ jarwakʼpe!</verse>
				<verse number="18">Jemon rapajko reakʼ, subedarkoakʼ, daṛean hoṛkoakʼ, sadomko ar sadomre decʼakan hoṛkoakʼ, sạdhinko ar golamko ar kạṭicʼ lạṭu sanam manwakoakʼ jelpe jom daṛeakʼ.’’</verse>
				<verse number="19">Ona tayomiń ńelkeda, okoe uni sadomreye decʼakan tahẽkan uni ar uniren palṭonko birudre lạṛhại lạgitʼ uni janwar ar dhạrtiren rapajko do akoren palṭonkowante mitʼ ṭhenko jarwayena.</verse>
				<verse number="20">Ar uni janwar doe sapʼ ocoyena ar okoeṭakʼ bhonḍ nạbi uni ńutumte hahaṛa kạmikoe kạmiyetʼkan tahẽkan uni hõe sapʼ ocoyena. Ar okoe uni janwarakʼ cinhạko hatao akatʼ tahẽkan ar uniakʼ muṭhạnko sewawakʼkan tahẽkan, uni eṛe nạbi do hahaṛa kạmikote onkoe bulạu akatʼko tahẽkana. Unkin do jolokʼkan gondhokʼ seṅgel reakʼ doreãore jiwetʼtekin khadle ocoyena.</verse>
				<verse number="21">Ar okoe uni ponḍ sadomreye decʼakan tahẽkan, ar uniakʼ moca khon okaṭakʼ tarwaṛe oḍokokʼkan tahẽkan onate unkinren eṭakʼ sanam soṅgetenkoko gocʼ ocoyena. Onate cẽṛẽko do onkoakʼ jel jomteko biyena.</verse>
			</chapter>
			<chapter number="20">
				<verse number="1">Inạ tayom mitʼṭen goḍet do serma khon pheḍ hijukʼ kaniń ńelkedea. Uniakʼ tire do ona athan kunḍ reakʼ choṛan ar mitʼṭen maraṅ okocʼ sikṛi tahẽkana.</verse>
				<verse number="2">Uni do uni biń, metakʼme okoe do mare biń Diabol Soetanko metaekan uni sapʼkate mitʼ hajar bochor hạbicʼe tolkedea ar ona athan kunḍreye khadlekadea.</verse>
				<verse number="3">Tayomte kulup oṭokate ona cetanreye chapada, jemon ona mitʼ hajar bochor ạuri mucạdokʼ hạbicʼ dhạrtire jạt jạtrenko eṭakʼ bhul horte bae idi daṛeako; ona tayom thoṛa din lạgitʼ uni doe aṛakʼ ocokʼa.</verse>
				<verse number="4">Ona tayom adomakʼ siṅghạsonkoń ńelkeda, ar okoe onareko duṛupʼ akan tahẽkan onko do bicạr reakʼ ektiạriko em ocoakan tahẽkana. Isorakʼ katha ar Jisu reakʼ cecetʼakʼ lekate calakʼ iạte okoe do bohokʼko makʼ ńur ocoakan tahẽkan, onko hoṛakʼ jiwikoń ńelkeda. Onko do uni janwar ar uniakʼ muṭhạn hõ bako sewawakʼkan tahẽkana ar moloṅre se tire cinhạ hõ bako hataoleda. Onko doko jiwetʼente mitʼ hajar bochor hạbicʼ Mạsi tulucʼ rajosṭiko calaokeda.</verse>
				<verse number="5">Noa do hoyokʼ kana pạhil dhao gocʼko khon jiwetʼ ruạṛokʼ ar niạ dhao okoeko jiwetʼ beretʼen onko doko bhạgangea arko sonotgea. Pạhil dhao okoeko jiwetʼ beretʼlen onko hoṛkore dosar gujukʼ reakʼ jãhãn daṛe do bạnukʼa, bickom onko do Isorren ar Mạsiren naekeko hoyokʼa ar hajar bochor hạbicʼ Mạsi tulucʼko rajokʼa.</verse>
				<verse number="6">Menkhan ona hajar bochor ạuri purạukʼ hạbicʼ sarecʼ akan gocʼ hoṛko do bako jiwetʼlena.</verse>
				<verse number="7">Ona hajar bochor purạulen khan Soetan do acʼakʼ hajot oṛakʼ khone raṛa ocokʼa.</verse>
				<verse number="8">Unre uni do goṭa dhạrtire senkate jạt jạtrenko, metakʼme Gog ar Magoge bulạukinạ ar onko do lạṛhại lạgitʼe jarwakoa. Noko do lekhare jalapuri reakʼ gitil lekako hoyokʼa.</verse>
				<verse number="9">Unreń ńelkeda, onko do samaṅ secʼ senkate Isorren hoṛkoakʼ tahen jaega ar uniakʼ ona dulạṛiạ nagrahako esetʼ ạcurkeda. Menkhan serma khon seṅgel pheḍ hecʼente onko doe rapakʼ maraoketʼkoa.</verse>
				<verse number="10">Ar okoe onko eṭakʼ horteye bulạu idiletʼko tahẽkan uni Soetan do jolokʼkan gondhok reakʼ doreãoreye khadle ocoyena. Uni janwar ar eṛe nạbi do laharege onḍekin khadle ocoakan tahẽkana. Onko do onḍe jaejug hạbicʼko sasetokʼa.</verse>
				<verse number="11">Ona tayom mitʼṭen maraṅ okocʼ ponḍ siṅghạson ar onare duṛupʼ akan mitʼ hoṛiń ńelkedea. Uni samaṅ khon dhạrti ar serma do ńir pharakena, ar onkinakʼ jaega do okarehõ baṅ ńamlena.</verse>
				<verse number="12">Ona tayom iń do, kạṭicʼ lạṭu joto gocʼ hoṛko ona siṅghạson samaṅre teṅgo akaniń ńelketʼkoa. Inạ tayom do puthiko oṭakʼ ocoyena. Ona tayom ar mitʼṭen puthi oṭakʼ ocoyena. Ona do jion reakʼ puthi tahẽkana. Ar ona puthire noko gocʼ hoṛkoakʼ kạmi reaṅ cetʼleka ol akan tahẽkan ona lekage onkoakʼ bicạr do hoyena.</verse>
				<verse number="13">Ar okoe gocʼ hoṛko do jalapurireko tahẽkan, onko do jalapuriye idiketʼkoa. Ona chaḍa moron ar patalpurire okoe gocʼakan hoṛko tahẽkan, onko dokin em ruạṛkatʼkoa. Ar mimitʼko do akoakʼ kạmi lekako bicạr ocoyena.</verse>
			</chapter>
			<chapter number="21">
				<verse number="1">Ona tayom iń do mitʼṭen nawa serma ar mitʼṭen nawa dhạrtiń ńelkeda. Pạhilakʼ serma ar pạhilakʼ dhạrti do parom calaoena ar jalapuri hõ ar baṅ tahẽlena.</verse>
				<verse number="2">Ar ona sonot nagraha, metakʼme nawa Jerusalem do serma khon ar Isor ṭhen khon pheḍ hijukʼ kaniń ńelkeda. Cetʼleka bạhu do acʼren jãwãe lạgitʼe sajaoakan, onkage noa nagraha hõ sajao ocoakan tahẽkana.</verse>
				<verse number="3">Ona tayom mitʼ hoṛ do ona siṅghạson khon ãṭ aṛaṅate noa katha roroṛ kaniń ańjomkedea, “Nitokʼ do manwako talare Isorakʼ tahen jaega hoeakana. Uni do manwako sãoteye tahena ar onko do uniren hoṛko hoyokʼa. Uni do acʼge manwako sãoteye tahena ar onkoren Isore hoyokʼa.</verse>
				<verse number="4">Uni do onkoakʼ mẽtʼ dakʼe jodtakoa. Moron do ar baṅ hoyokʼa; duk, haso ar rakʼ joṅ do ar baṅ tahena, ente pạhilakʼ joto do parom calao akana.”</verse>
				<verse number="5">Okoe ona siṅghạsonreye duṛupʼ akan tahẽkan uni doe menkeda, “Ńelme, iń do jotowakʼge nawateń benao aroyeda.” Uni do arhõe menkeda, “Noa katha olme, ente noa kathako do pạtiạr ar sạrigea.”</verse>
				<verse number="6">Uni do arhõe metadińạ, “Hoyena. Ińge Alpha ar Omega, etohopʼ ar mucạtʼ. Okoe tetaṅedekan uni do jiwetʼ dakʼ reakʼ jharna khon begor damteń ńu ocoyea.</verse>
				<verse number="7">Ar okoeye jitạukʼa uni do noakoe ạidạri joṅa. Ińge uniren Isoriń hoyokʼa ar uni do ińren gidrại hoyokʼa.</verse>
				<verse number="8">Menkhan botorokʼko, bepạtiạrko, hirkhạwakoko, gogocʼko, loṭghuṭiko, jạdu udukʼko, boṅga muṭhạn sewako ar joto lekan eṛekoakʼ mucạtʼ dosa do seṅgel ar gondhok reakʼ dõreaorege.” Ar noa kangea dosar gujukʼ do.”</verse>
				<verse number="9">Ar okoe eae goṭecʼ serma goḍetkoakʼ tire mucạtʼ eae goṭecʼ dukte perecʼ bạṭi tahẽkan onko modren mitʼ hoṛ do iń ṭhen hecʼkateye menkeda, “Dela hijukʼme, bạhu kuṛiń udukʼama, metakʼme Bheḍa Hoponren bạhuń udukʼama.”</verse>
				<verse number="10">Tayomte uni serma goḍet do mitʼṭen maraṅ ar usul buruteye idikedeńa. Unre iń do sonot Jiu reakʼ uskurreń tahẽkana. Ar Isorakʼ ṭhonokte jhalkaokʼkan ona sonot nagraha Jerusalem serma khon ar Isor ṭhen khon pheḍ hijukʼkane udukʼạdińa.</verse>
				<verse number="11">Ona nagraha reakʼ marsal do ạḍi damanakʼ dhiri reakʼ marsal leka, ar surjokanto mạnik dhiri lekage.</verse>
				<verse number="12">Ona nagraha reakʼ mitʼṭen maraṅ ar usul pạcri tahẽkana ar onare gelbar goṭecʼ duạr tahẽkana, ona duạrkore do gelbar goṭen serma goḍetko tahẽkana. Ar Israel jạtren gelbar bõsrenkoakʼ ńutum do ona duạrre ol tahẽkana.</verse>
				<verse number="13">Duạrko modre pea do purub secʼre, pea do utạr secʼre, pea do dạkhin secʼre ar pea do pạchim secʼre tahẽkana.</verse>
				<verse number="14">Ona nagraha reakʼ pạcrire gelbar goṭecʼ rehetʼ tahẽkana ar onako cetanre Bheḍa Hoponren gelbar goṭen apostolkoakʼ gelbar goṭecʼ ńutum tahẽkana.</verse>
				<verse number="15">Ar okoe iń tulucʼ kathae roroṛkan tahẽkan uniakʼ tire do mitʼṭen sona reakʼ jokhawakʼ chuci tahẽkana, jemon uni do ona nagraha reakʼ duạrko ar ona reakʼ pạcriye jokha daṛeakʼ.</verse>
				<verse number="16">Ar nagraha do ponon konḍge jeleń ar osarte somangea. Tayomte uni do ona jokhawakʼte nagrahae jokhaketʼ khan, ona do jeleńte, osarte ar usulte bar hajar ponsae kilomitar hoyena.</verse>
				<verse number="17">Tayomte uni do pạcriye jokhaketʼa ar ona reakʼ usultetʼ do mitʼ sae pongel pon moka hoyena. Manwa cetʼlekako jokhae onkage uni serma goḍet hõe jokhakeda.</verse>
				<verse number="18">Ona pạcri do surjokanto mạnik dhirite gathao akan tahẽkana ar nagraha do nirola kãc lekanakʼ khạṭi sonate benao tahẽkana.</verse>
				<verse number="19">Ona nagraha reakʼ pạcri reakʼ rehetʼko do joto lekanakʼ damanakʼ dhirikote sajao tahẽkana. Pạhilakʼ rehetʼtetʼ do surjokanto, dosarakʼ do nilkanto, tesarakʼ do tamro, ponakʼ do morokot,</verse>
				<verse number="20">mõṛẽakʼ do boidurjo, turuiyakʼ do lalkanto, eaeakʼ do sornokanto, irạlakʼ do gomedok, areakʼ do podmorag, gelakʼ dolosunio, gelmitʼakʼ do peroj, ar gelbarakʼ do koṭahelage.</verse>
				<verse number="21">Ona gelbar duạrre gelbar muti tahẽkana. Mimitʼ duạr do mimitʼ goṭecʼ mutite tear akan tahẽkana. Ar nagraha reakʼ kulhi do sapha kãc leka khạṭi sonate tear tahẽkana.</verse>
				<verse number="22">Ona nagrahare jãhãn mundilge bạń ńel ńamleda, ente sanam daṛeanicʼ Probhu Isor ar Bheḍa Hoponge ona nagraharen mundil do.</verse>
				<verse number="23">Ona nagrahare marsalokʼ lạgitʼ siń cando se ńindạ cando reakʼ jạruṛ do bạnukʼa, ente Isorakʼ ṭhonokge onḍe doe marsala ar Bheḍa Hopon kangeae onḍenicʼ diuhe do;</verse>
				<verse number="24">sanam jạtrenko ona marsalreko dãṛãna. Dhạrtiren rapajko do akoakʼ ṭhonokante ona nagrahateko hijukʼa.</verse>
				<verse number="25">Din bhor nagraha reakʼ duạrko do tis hõ siń baṅ tahena ar onḍe do ńindạ hõ baṅ ńindạkʼa.</verse>
				<verse number="26">Onḍe do sanam jạtkoakʼ man ar ṭhonok ạgukʼa.</verse>
				<verse number="27">Besapha jãhãnakʼ se hirkhạwakʼ kạmiko se eṛe roroṛko nonkan okoe hoṛge onḍe do bako bolo daṛeakʼa; ar okoeakʼ ńutum Bheḍa Hoponakʼ jion reakʼ puthire ol menakʼ, eken onkoge onḍeko bolo daṛeakʼa.</verse>
			</chapter>
			<chapter number="22">
				<verse number="3">Isor ar Bheḍa Hoponakʼ siṅghạson do ona nagrahare tahena ar uniren golamko do uniko sewawaea.</verse>
				<verse number="4">Onko do uniakʼ mẽtʼãhãko ńeltaea ar uniakʼ ńutum do onkoakʼ moloṅre ol tahena.</verse>
				<verse number="5">Ńindạ do ar baṅ tahena ar onko do diuhe reakʼ marsal se siń cando reakʼ marsal hõ baṅ jạruṛakoa, ente Probhu Isor do acʼge onkoren marsale hoyokʼa. Ar jaejug hạbicʼ onko do rajko calaoa.</verse>
				<verse number="6">Tayomte uni serma goḍet doe metadińạ, “Noako katha do pạtiạr ar sạrigea. Probhu Isor, one okoe do nạbiko hoteteye roṛletʼ tahẽkan, uni do acʼren goḍete kolakadea, jemon thoṛa ghạṛicʼ khange okaṭakʼ hoy lạgidokʼkan, ona do acʼren golamkoe udukʼ daṛeako.”</verse>
				<verse number="7">Jisui meneda, “Ńelpe, iń do ạḍi usạrageń hijukʼ kana. Noa puthi reakʼ sanam katha, metakʼme Isorakʼ kathako okoeye manao uni doe bhạgangea.”</verse>
				<verse number="8">Iń Johan do noakoń ańjom akada ariń ńel akada. Ar jotowakʼ ańjom ar ńel tayom, okoeṭakʼ serma goḍet noakoe udukʼ ạdiń, uni sewawae lạgitʼ uniakʼ jaṅga ṭheniń ombakʼena.</verse>
				<verse number="9">Menkhan uni doe metadińạ, “Men, alo; iń do am ar amren biswạsi boehako, metakʼme nạbiko ar okoe do noa puthi reakʼ sanamakʼ kathako manaoetʼkan onkoren são golam kạnạń. Isorge baṛe sewawae me.”</verse>
				<verse number="10">Ona tayom uni doe metadińạ, “Noa puthi reakʼ sanamakʼ kathako, metakʼme Isorakʼ katha am do alom oko dohokakʼa, ente oktetetʼ do sor akana. Bedhoromicʼ do, bedhoromtegeye tahenma,</verse>
				<verse number="11">ar okoe mạilạyicʼ uni do mạilạ iditegeye tahenma. Dhoromicʼ do dhorom iditegeye tahenma ar okoe doe sonotge uni do sonot iditegeye tahenma.”</verse>
				<verse number="12">Jisui meneda, “Ńelme, hako pakogeń hijukʼkana ar mimitʼko akoakʼ kạmiko reakʼ kuṛại do iń soṅgerege menakʼa.</verse>
				<verse number="13">Ińge Alpha ar Omega, pạhilicʼ ar sesicʼ, etohopʼ ar mucạtʼicʼ do.</verse>
				<verse number="14">“Bhạgangeako onko do, one okoe do akoakʼ kicricʼko ạrupʼetʼkan jemon jion dare reakʼ jo jom reakʼ ạidạriko ńam ar duạr secʼte nagrahateko bolo daṛeakʼ.</verse>
				<verse number="15">Setako lekan bạṛicʼ hoṛko, jạdu udukʼko, laṭghaṭko, khũniạhiko, murhutʼ sewako, eṛeakʼ dulạṛko ar eṛeakʼ kạmiko, onko sanamkoge bahrereko tahena.</verse>
				<verse number="16">“Iń Jisuge ińren goḍet iń kolakadea, jemon uni do ape ṭhen manḍerko lạgitʼ noako reaṅ gohae em daṛeakʼ. Ińge Dạud reakʼ rehetʼ ar bõs, ar ḍag ḍagaokʼkan bhurkạ ipil do.”</verse>
				<verse number="17">Sonot Jiu ar bạhu kuṛi dokin meneda, “Dela hijukʼme,” Ar okoe noa kathae ańjometʼ uni hõe menma, “Dela hijukʼme.” Okoe tetaṅede kan uni doe hijukʼma ar okoe dakʼ ńũi menetʼkan uni do begor damte jion dakʼe ńũ idi joṅma.</verse>
				<verse number="18">Okoe hoṛ noa puthi reakʼ sanam katha, metakʼme Isorakʼ kathakoe ańjometʼkan, iń do uni ṭhen noa gohań emeda je, jãhãege noare jãhãnakʼe juṭicʼakʼ, enḍekhan Isor hõ noa puthire olakan sanam dukko uniakʼ jionreye juṭicʼaea.</verse>
				<verse number="19">Ar noa puthi reakʼ sanam katha, metakʼme Isorakʼ katha khon jãhãege thoṛagane kaṭao enḍekhan Isor hõ noa puthire olakan jion dare ar ona sonot nagraha reakʼ ạidạri uniakʼ jion khone kaṭaoa.</verse>
				<verse number="20">Okoe noako reaṅe gohayetʼkan uniye meneda, “Sạrige iń do hako pakogeń hijukʼkana.” Amen. Probhu Jisu, dela hijukʼme.</verse>
				<verse number="21">Probhu Jisuakʼ bhor Isorren sanam hoṛko lạgitʼ tahenma. Amen.</verse>
			</chapter>
		</book>
	</testament>
</bible>
<?xml version="1.0" encoding="UTF-8"?>
<bible translation="Turkmen 2002 Инжил ??" status="Институт Перевода Библии" link="No Data">
	<testament name="New">
		<book number="40">
			<chapter number="1">
				<verse number="1">Бу китап Ыбрайымың оглы болан Давудың оглы Иса Месихиң несил шеҗере китабыдыр.</verse>
				<verse number="2">Ыбрайым Ысхагың атасыды. Ысхак Якубың атасыды. Якуп Иуда ве онуң доганларының атасыды.</verse>
				<verse number="3">Иуда Тамарадан доглан Пересиң ве Зерахың атасыды. Перес Хесроның атасыды. Хесрон Рамың атасыды.</verse>
				<verse number="4">Рам Аминадабың атасыды. Аминадап Нахшоның атасыды. Нахшон Салмоның атасыды.</verse>
				<verse number="5">Салмон Рахавдан доглан Боазың атасыды. Боаз Рутдан доглан Обедиң атасыды. Обед Ессәниң атасыды.</verse>
				<verse number="6">Ессе Давут патышаның атасыды. Давут Урияның аялындан болан Сүлейманың атасыды.</verse>
				<verse number="7">Сүлейман Рехавамың атасыды. Рехавам Абияның атасыды. Абия Асаның атасыды.</verse>
				<verse number="8">Аса Ехошафатың атасыды. Ехошафат Ёрамың атасыды. Ёрам Узияның атасыды.</verse>
				<verse number="9">Узия Ётамың атасыды. Ётам Ахазың атасыды. Ахаз Хизкияның атасыды.</verse>
				<verse number="10">Хизкия Манашәниң атасыды. Манаше Амоның атасыды. Амон Ёшияның атасыды.</verse>
				<verse number="11">Ёшия Бабыл сүргүни вагтында доглан Ехонияның ве онуң доганларының атасыды.</verse>
				<verse number="12">Ехония Бабыл сүргүнинден соң доглан Шеалтиелиң атасыды. Шеалтиел Зерубабелиң атасыды.</verse>
				<verse number="13">Зерубабел Абихудың атасыды. Абихуд Элякимиң атасыды. Эляким Азорың атасыды.</verse>
				<verse number="14">Азор Садокың атасыды. Садок Ахимиң атасыды. Ахим Элихудың атасыды.</verse>
				<verse number="15">Элихуд Элиязарың атасыды. Элиязар Маттаның атасыды. Маттан Якубың атасыды.</verse>
				<verse number="16">Якуп Меръемиң адамсы Юсубың атасыды. Меръемден хем Месих дийлен Иса догулды.</verse>
				<verse number="17">Шейлеликде, Ыбрайымдан Давуда ченли болан несиллер җеми он дөрт аркадыр. Давутдан Бабыл сүргүнине ченли хем он дөрт, Бабыл сүргүнинден Месихе ченли хем он дөрт аркадыр.</verse>
				<verse number="18">Иса Месихиң доглушы шейле болды: Онуң эҗеси Меръемиң Юсуп билен адаглыка, бири-бирлери билен яссыкдаш болмазларындан өң, Мукаддес Рухдан гөврели боланлыгы әшгәр болды.</verse>
				<verse number="19">Онуң адамсы Юсуп бир догры адам болансоң, оны утанҗа гоймак ислемән, яшырынлык билен бошатмагы йүрегине дүвди.</verse>
				<verse number="20">Эмма ол бу затлар хакда ойланып йөркә, Реббиң бир перишдеси онуң дүйшүне гирип: «Эй, Давут оглы Юсуп! Сен Меръеми өзүңе аяллыга алмакдан горкма, чүнки онуң гөвресинде дөрән зат Мукаддес Рухдандыр.</verse>
				<verse number="21">Ол бир Огул дограр, сен Онуң адына Иса дакарсың, чүнки Ол Өз халкыны гүнәлеринден халас эдер» дийди.</verse>
				<verse number="22">Буларың хеммеси Реббиң пыгамбер аркалы айдан шу сөзүниң ерине етмеги үчин болды:</verse>
				<verse number="23">«Ине, бир гыз гөврели болуп, бир огул дограр, Онуң адына Эммануел дакарлар». Бу — «Худай бизиң билендир» диен маныны берйәр.</verse>
				<verse number="24">Юсуп укудан оянанындан соң, Реббиң перишдесиниң табшырышы ялы, аялыны алды.</verse>
				<verse number="25">Аялы илкинҗи оглуны догурянча, онуң янында ятмады, чаганың адына болса Иса дакды.</verse>
			</chapter>
			<chapter number="2">
				<verse number="1">Хиродес патышаның заманында Яхуданың Бейтуллахам шәхеринде Иса энеден догланында, ине, Иерусалиме гүндогардан мүнечҗимлер гелип:</verse>
				<verse number="2">«Ехудыларың Патышасы болуп доглан ниреде? Биз гүндогарда Онуң йылдызыны гөрүп, Оңа сежде этмәге гелдик» дийдилер.</verse>
				<verse number="3">Муны эшидип, Хиродес патыша ве онуң билен бирликде тутуш Иерусалим галагоплуга дүшди.</verse>
				<verse number="4">Ол әхли баш руханылары, халкың канунчыларыны йыгнап, олардан Месих ниреде догулмалы дийип сорады.</verse>
				<verse number="5">Олар шейле җогап бердилер: «Яхуданың Бейтуллахамында, чүнки пыгамбер аркалы шейле язылыпдыр:</verse>
				<verse number="6">„Эй, Яхуда үлкесиндәки Бейтуллахам, сен Яхуда хөкүмдарлары арасында асла иң кичиси дәлсиң. Чүнки халкым Ысрайыла чопанчылык этҗек Хөкүмдар сенден чыкҗакдыр\».</verse>
				<verse number="7">Онсоң Хиродес мүнечҗимлери яшырын янына чагырып, йылдызың хачан гөрненини чинтгәп сорады.</verse>
				<verse number="8">«Барың, чага хакда ягшыҗа сораг-идег эдиң, тапаңызда маңа хем хабар бериң, мен хем барып, Оңа сежде этҗек» дийип, олары Бейтуллахама иберди.</verse>
				<verse number="9">Олар патышаны диңләп, ёла рована болдулар. Ине, гүндогарда гөрен йылдызлары өңлерине дүшүп, чаганың болан ериниң үстүне гелип дурды.</verse>
				<verse number="10">Олар йылдызы гөрүп, җуда бегендилер.</verse>
				<verse number="11">Өе гирип, чага билен эҗеси Меръеми гөрдүлер. Дызларына чөкүп, Оңа сежде этдилер-де, хазыналарыны ачып, алтын, ладан ве мүр совгат бердилер.</verse>
				<verse number="12">Хиродесиң янына өврүлмезлик хакда дүйш үсти билен дуйдурыш берленсоң, олар өз юртларына башга ёл билен гайтдылар.</verse>
				<verse number="13">Мүнечҗимлер угранларындан соң, Реббиң бир перишдеси Юсубың дүйшүне гирип: «Тур, чага билен эҗесини ал-да, Мүсүре гач, саңа айдянчам шол ерде гал, чүнки Хиродес чаганы өлдүрмек үчин Оны агтарҗак болуп йөр» дийди.</verse>
				<verse number="14">Юсуп турды-да, чага билен Онуң эҗесини алып, гиҗе Мүсүре гитди.</verse>
				<verse number="15">Реббиң пыгамбер аркалы: «Мен Оглумы Мүсүрден чагырдым» дийип айданы ерине етер ялы, Хиродесиң өлүмине деңеч шол ерде галды.</verse>
				<verse number="16">Мүнечҗимлериң алданыны биленсоң, Хиродес гаты гахарланып, Бейтуллахама ве онуң этрабындакы әхли обалара адам иберди-де, мүнечҗимлерден сорап аныклан вагтында болан огланларың ики яшлысына ченли хеммесини өлдүртди.</verse>
				<verse number="17">Шейлеликде, Еремия пыгамбер аркалы айдылан шу сөз ерине етди:</verse>
				<verse number="18">«Рамадан бир сес эшидилди, агы ве чуң матам сеси. Чагалары үчин аглаян Рахел өзүне теселли берилмегини ислемейәр, чүнки олар ёк».</verse>
				<verse number="19">Хиродес өленде, Реббиң бир перишдеси Мүсүрде Юсубың дүйшүне гирип:</verse>
				<verse number="20">«Тур, чага билен Онуң эҗесини ал-да, Ысрайыл юрдуна гайт, чүнки чаганың җанының кастына чыканлар өлди» дийди.</verse>
				<verse number="21">Ол турды, чагадыр эҗесини алып, Ысрайыл юрдуна гайтды.</verse>
				<verse number="22">Йөне Археласың өз атасы Хиродесиң ерине Яхуданың патышасы боланыны эшидип, ол ере бармага горкды, дүйш билен дуйдурыш берленсоң болса, Җелиле этрапларына ёла дүшди.</verse>
				<verse number="23">Гелип, Насыра диен бир шәхерде месген тутды, шейдип, пыгамбер аркалы: «Оңа насыралы дийлер» дийип айдылан сөз ерине етди.</verse>
			</chapter>
			<chapter number="3">
				<verse number="1">Шол гүнлерде Яхуданың чөлүнде вагыз эдип, чокундырыҗы Яхя пейда болды.</verse>
				<verse number="2">Ол: «Тоба эдиң, чүнки Гөгүң Патышалыгы голайлады» диййәрди.</verse>
				<verse number="3">Себәби ол Ишая пыгамбериң: «Чөлде гыгыряның сеси: „ Реббиң ёлуны тайярлаң, Онуң ёдаларыны догрулаң" диййәр» диенидир.</verse>
				<verse number="4">Яхяның дүе йүңүнден гейими, билинде гайыш гушагы барды, иймити болса ябаны бал билен чекиртгеди.</verse>
				<verse number="5">Шонда Иерусалим, тутуш Яхуда ве бүтин Иордан этрабы онуң янына эңди.</verse>
				<verse number="6">Олар гүнәлерини боюн алярдылар, Яхя хем олары Иордан дерясында чокундырярды.</verse>
				<verse number="7">Яхя көп фарисейлериң ве саддукейлериң -де чокундырылмага гелйәндиклерини гөрүп, олара шейле дийди: «Эй, алахөвренлер несли! Гелҗек газапдан гачмагы сизе ким салгы берди?</verse>
				<verse number="8">Инди тоба мынасып хасыл бериң.</verse>
				<verse number="9">Ичиңизден: „Бизиң атамыз Ыбрайымдыр" дийип ойланмаң. Чүнки мен сизе айдярын, Худай бу дашлардан-да Ыбрайыма перзент яратмагы башаряндыр.</verse>
				<verse number="10">Палта эййәм агачларың дүйбүнде ятыр: оңат миве бермейән агач кесилип, ода ташланар.</verse>
				<verse number="11">Мен сизи тоба үчин сув билен чокундырярын, йөне менден соңра Гелҗек менден хас гүйчлүдир. Мен Онуң чарыкларыны гөтермәге-де мынасып дәлдирин. Ол сизи Мукаддес Рух хем-де от билен чокундырар.</verse>
				<verse number="12">Онуң күреги элиндедир. Ол харман ерини сүпүрип, бугдайы Өз аммарына йыгнап, саманы сөнмез отда якар».</verse>
				<verse number="13">Онсоң Иса Яхя тарапындан чокундырылмак үчин, Җелиледен Иордана, Яхяның янына гелди.</verse>
				<verse number="14">Эмма Яхя Оны саклап: «Мени Сен чокундырмалы велин, Сен мениң яныма гелйәрсиңми?» дийди.</verse>
				<verse number="15">Иса оңа: «Хәзир, гой, шейле болсун, чүнки бизе хак зады берҗай этмек ярашяндыр» дийип җогап берди.</verse>
				<verse number="16">Иса чокундырылып, деррев сувдан чыкды. Ине, Гөк ачылды, Ол Худайың Рухуның кепдери кимин Өз үстүне инип гелйәнини гөрди.</verse>
				<verse number="17">Шонда Гөкден бир сес: «Бу Мениң сөйгүли Оглум. Мен Ондан көп разыдырын» дийди.</verse>
			</chapter>
			<chapter number="4">
				<verse number="1">Онсоң, Рух Исаны иблисиң сынамагы үчин, чөле әкитди.</verse>
				<verse number="2">Иса кырк гиҗе-гүндизләп ораза тутансоң аҗыкды.</verse>
				<verse number="3">Сынагчы янына гелип, Оңа: «Сен Худайың Оглы болсаң, шу дашлар чөрек болсун дийип буюр» дийди.</verse>
				<verse number="4">Эмма Иса: «Адам диңе бир чөрек билен дәл-де, эйсем, Худайың агзындан чыкан хер бир сөз билен хем яшаяндыр дийип язылгыдыр» дийип җогап берди.</verse>
				<verse number="5">Онсоң иблис Оны мукаддес шәхере гетирип, ыбадатхананың күңресинде отуртды-да,</verse>
				<verse number="6">Оңа шейле дийди: «Сен Худайың Оглы болсаң, Өзүңи ашак зың. Себәби: „Ол Өз перишделерине Сен хакда буйрук берер, олар аягың даша дегәймесин дийип, Сени эллеринде гөтерерлер\».</verse>
				<verse number="7">Иса оңа: «„Өз Худайың Ребби сынама" дийип-де язылгыдыр» дийди.</verse>
				<verse number="8">Иблис ене Исаны әпет белент дага элтди, дүнйәниң бүтин патышалыкларыны, оларың шан-шөхратыны гөркезип,</verse>
				<verse number="9">Оңа: «Дыза чөкүп, маңа сежде этсең, мен шу затларың хеммесини Саңа берейин» дийди.</verse>
				<verse number="10">Шонда Иса оңа: «Янымдан айрыл, шейтан! „Өз Худайың Реббе сежде эт, диңе Оңа гуллук эт" дийип язылгыдыр» дийди.</verse>
				<verse number="11">Онсоң иблис Оны терк эдип гитди. Перишделер гелип, Оңа хызмат этдилер.</verse>
				<verse number="12">Иса Яхяның тутуланыны эшиденде, Җелилә гитди.</verse>
				<verse number="13">Ол Насырадан айрылып, Зебулун ве Нафталы этрабына барды, деңиз якасында болан Капернаумда мекан тутды.</verse>
				<verse number="14">Шейдип, Ишая пыгамбер аркалы айдылан шу сөзлер ерине етди:</verse>
				<verse number="15">«Зебулун юрды ве Нафталы юрды, Иорданың аңырсында, Деңиз якасындакы ёлда, Миллетлериң Җелилесинде,</verse>
				<verse number="16">Гараңкыда отуран халк Бир улы ышык гөрди. Өлүм юрдунда ве көлегесинде Отуранлара ышык ялпылдады».</verse>
				<verse number="17">Шондан соң Иса: «Тоба эдиң, чүнки Гөгүң Патышалыгы голайлашды» дийип, вагыз этмәге башлады.</verse>
				<verse number="18">Ол Җелиле көлүниң якасындан гечип барярка, ики доганың — Петрус дийилйән Симун билен доганы Андреясың деңзе торларыны зыңып дуранларыны гөрди. Олар балыкчыдылар.</verse>
				<verse number="19">Иса олара: «Мениң ызыма дүшүң, Мен сизи ынсан тутян балыкчылар эдейин» дийди.</verse>
				<verse number="20">Олар-да деррев торларыны ташлап, Онуң ызына дүшдүлер.</verse>
				<verse number="21">Иса ол ерден өңрәк гиденсоң, башга бир ики доганың — Зебедейиң оглы Якуп билен онуң доганы Яхяның өз какалары Зебедей билен гайыкда торларыны беҗерип отуранларыны гөрүп, олары чагырды.</verse>
				<verse number="22">Олар хем деррев гайыкдыр какаларыны ташлап, Онуң ызына дүшдүлер.</verse>
				<verse number="23">Иса Җелиләниң хер тарапына айланып, ол ерлердәки синагогаларда сапак берерди. Патышалыгың Хош Хабарыны вагыз эдерди, халкың арасындакы хер хили сыркавлары, хассалары беҗерерди.</verse>
				<verse number="24">Онуң ат-овазасы бүтин Сирия яйрады, дүрли сыркавлыгы, кесели бар хассалары, җынлы, тутгайлы ве отуралары Онуң янына гетирдилер, Ол хем олары сагалтды.</verse>
				<verse number="25">Җелиледен, Декаполисден, Иерусалимден, Яхуда ве Иорданың аңырсындан улы мәрекелер Онуң ызына дүшди.</verse>
			</chapter>
			<chapter number="5">
				<verse number="1">Иса мәрекәни гөрүп, дага чыкды, отуранында шәгиртлери Онуң янына гелдилер.</verse>
				<verse number="2">Ол сөзе башлады, олара сапак берип, шейле дийди:</verse>
				<verse number="3">Рухы гарыплар багтлыдыр, чүнки Гөгүң Патышалыгы оларыңкыдыр.</verse>
				<verse number="4">Яслылар багтлыдыр, чүнки олара гөвүнлик берлер.</verse>
				<verse number="5">Юмшак адамлар багтлыдыр, чүнки олар ери мирас аларлар.</verse>
				<verse number="6">Догрулыга аҗыгып-сувсанлар багтлыдыр, чүнки олар доюп-ганарлар.</verse>
				<verse number="7">Рехимлилер багтлыдыр, чүнки олара рехим эдилер.</verse>
				<verse number="8">Йүреги пәклер багтлыдыр, чүнки олар Худайы гөрерлер.</verse>
				<verse number="9">Парахатлык дөредйәнлер багтлыдыр, чүнки олара Худайың огуллары дийлер.</verse>
				<verse number="10">Догрулык угрунда ызарлананлар багтлыдыр, чүнки Гөгүң Патышалыгы оларыңкыдыр.</verse>
				<verse number="11">Мен зерарлы сөгүлен, ызарланан, нәхак ере хер хили гыбатыңыз эдилен махалы сиз багтлысыңыз!</verse>
				<verse number="12">Шат болуң, бегениң, Гөкде алҗак сылагыңыз улудыр, чүнки сизден өңки пыгамберлер-де шейле ызарландылар».</verse>
				<verse number="13">Сиз ериң дузусыңыз, эмма дуз тагамыны йитирсе, ол нәме билен дузланар? Дашарык ташланмакдан ве аяк астында депеленмекден башга хич бир зада ярамаз.</verse>
				<verse number="14">Сиз дүнйәниң ышыгысыңыз. Дагың депесинде гурлан шәхер гизлин галып билмез.</verse>
				<verse number="15">Чыраны якып-да, габың ашагында гойман, чыраданың үстүнде гойяндырлар, шонда ол өйдәкилериң хеммесине ышык берйәндир.</verse>
				<verse number="16">Сизиң ышыгыңыз адамларың өңүнде шейле бир парласын велин, олар говы ишлериңизи гөрүп, Гөкдәки Атаңызы шөхратландырсынлар».</verse>
				<verse number="17">Мени Мукаддес Кануны я пыгамберлериң язгыларыны бозмага гелендир өйтмәң. Мен бозмага дәл-де, олары берҗай этмәге гелдим.</verse>
				<verse number="18">Чүнки сизе догрусыны айдярын, Гөк билен ер гечип гидйәнчә, әхли зат берҗай болянча, Кануның бир харпы-да, бир нокады-да кемелмез.</verse>
				<verse number="19">Муңа гөрә, ким шу иң кичи табшырыклардан бирини бозса ве шейле этмеги өвретсе, Гөгүң Патышалыгында иң кичи сайылар. Эмма ким булары берҗай этсе ве өвретсе, ол Гөгүң Патышалыгында улы сайылар.</verse>
				<verse number="20">Чүнки Мен сизе айдярын: догрулыгыңыз канунчыларыңкы билен фарисейлериңкиден артык болмаса, Гөгүң Патышалыгына асла гирмерсиңиз».</verse>
				<verse number="21">Сиз гадымкылара: „Адам өлдүрме, ким адам өлдүрсе, хөкүме сезевар болар" дийленини эшиденсиңиз.</verse>
				<verse number="22">Эмма Мен сизе айдярын: өз доганына нәхак гахарланан киши хөкүмине сезевар болар. Ким өз доганына „Рака" дийсе, меҗлисиң хөкүмине сезевар болар. Ким „Самсык" дийсе, довзахың одуна сезевар болар.</verse>
				<verse number="23">Шонуң үчин гурбаныңы гурбанлык эдилйән ере алып бараныңда, доганың сенден өйке-кинесиниң бардыгы ядыңа дүшсе,</verse>
				<verse number="24">гурбаныңы шол ерде, гурбанлык эдилйән ериң өңүнде гой-да, гидип өңүрти доганың билен барлыш, онсоң гелип гурбаныңы багыш эт.</verse>
				<verse number="25">Давагәриң билен энтек ёлдакаң деррев яраш, давагәриң сени каза, казы хем сени гаравула берип, зындана салаймасын.</verse>
				<verse number="26">Саңа догрусыны айдярын, иң соңкы көпүги төлейәнчәң, ол ерден чыкмарсың».</verse>
				<verse number="27">Сиз: „Зына этме" дийленини эшиденсиңиз.</verse>
				<verse number="28">Мен велин сизе диййәрин, бир аяла азгын небис билен бакан адам өз йүрегинде эййәм онуң билен зына эдендир.</verse>
				<verse number="29">Саг гөзүң сениң гүнә этмегиңе себәп болса, оны оюп чыкар-да ташла, саңа бир сынаң ёк болмагы бүтин гөврәң довзаха зыңылмагындан говудыр.</verse>
				<verse number="30">Саг элиң сениң гүнә этмегиңе себәп болса, оны кес-де ташла, саңа бир сынаң ёк болмагы бүтин гөврәң довзаха гитмегинден говудыр.</verse>
				<verse number="31">Шейле хем, „Ким аялыны гойберсе, оңа талак хатыны берсин" дийлендир.</verse>
				<verse number="32">Мен велин сизе диййәрин, зынадан башга себәп билен аялыны айыран адам онуң зына этмегине себәп боляндыр. Айрылан аяла өйленен-де зына эдйәндир».</verse>
				<verse number="33">Сиз ене-де гадымкылара: „Ялан ере ант ичме, антларыңы Реббиң өңүнде берҗай эт" дийленини эшиденсиңиз.</verse>
				<verse number="34">Мен велин сизе асла ант ичмәң диййәрин — Гөкден ант ичме, чүнки ол Худайың тагтыдыр.</verse>
				<verse number="35">Ерден ант ичме, чүнки ол Онуң аякларының басганчагыдыр. Иерусалимден ант ичме, чүнки ол бейик Патышаның шәхеридир.</verse>
				<verse number="36">Өз башыңдан хем ант ичме, себәби сен онуң бир гылыны-да ак я гара эдип билйән дәлсиң.</verse>
				<verse number="37">Сизиң — „Хава" диен сөзүңиз „Хава\, „Ёк" диениңиз „Ёк" болсун. Мундан артыгы иблисдендир».</verse>
				<verse number="38">Сиз: „Гөзе — гөз, дише — диш" дийленини эшиденсиңиз.</verse>
				<verse number="39">Мен велин сизе диййәрин, ямана гаршы дурма. Гайта, ким сениң саг яңагыңа урса, ол яңагыңы-да оңа өвүр.</verse>
				<verse number="40">Сениң билен давалашып көйнегиңи алҗак боляна донуңы-да бер.</verse>
				<verse number="41">Ким сени өзи билен бир чакрым ёл йөремәге меҗбур этсе, онуң билен ики чакрым ёл йөре.</verse>
				<verse number="42">Саңа дилег салана бер, карз дилеҗек боляндан йүзүңи өвүрме».</verse>
				<verse number="43">Сиз: „Гоңшыңы сөй, душманыңы йигрен" дийленини хем эшиденсиңиз.</verse>
				<verse number="44">Мен велин сизе диййәрин, Гөкдәки Атаңызың огуллары болар ялы, душманларыңызы сөйүң, өзүңизе гаргаянлара алкыш окаң, йигренйәнлере ягшылык эдиң, сизе зулум эдйәнлер, сизи ызарлаянлар үчин дога эдиң.</verse>
				<verse number="45">Чүнки Гөкдәки Атаңыз Өз Гүнүни яманларың хем, ягшыларың хем үстүне догуряр, ягмырыны догруларың хем, эгрилериң хем үстүне ягдыряр.</verse>
				<verse number="46">Сиз өзүңизи сөййәнлери сөййән болсаңыз, онда нәме сылагыңыз болар? Салгыт йыгнаянлар-да шейле этмейәрми?</verse>
				<verse number="47">Диңе өз гардашларыңыза салам берйән болсаңыз, онда, нәме артыкмач иш эдйәрсиңиз? Миллетлер -де шейле этмейәрми?</verse>
				<verse number="48">Шейлеликде, Гөкдәки Атаңызың кәмил болшы ялы, сиз-де кәмил болуң».</verse>
			</chapter>
			<chapter number="6">
				<verse number="1">Сак болуң, этҗек догры ишлериңизи гөз үчин адамларың өңүнде этмәң, ёгса, Гөкдәки Атаңыздан алҗак сылагыңыз болмаз.</verse>
				<verse number="2">Шонуң үчин, садака берениңде икийүзли адамларың ил арасында тарыпланҗак болуп, синагогаларда, көчелерде эдиши ялы, өңүңде сурнай чалдырма. Сизе догрусыны айдярын, олар өз сылагларыны эййәм аландырлар.</verse>
				<verse number="3">[3-4] Садакаң гизлин болар ялы, берениңде саг элиң нәме эдйәнини сол элиң билмесин. Гизлинликде эдилени гөрйән Атаң саңа оны ачык гайтарып берер».</verse>
				<verse number="4"></verse>
				<verse number="5">Дога эдениңде икийүзлүлер ялы болма, чүнки олар гөз үчин синагогаларда, көче бурчларында дуруп дога этмеги халаярлар. Мен сизе догрусыны айдярын, олар өз сылагларыны эййәм аландырлар.</verse>
				<verse number="6">Эмма сен дога эдениңде, өз отагыңа гирип, гапыны яп-да, гизлинликдәки Атаңа дога эт. Гизлинликде эдилени гөрйән Атаң саңа оны ачык гайтарып берер.</verse>
				<verse number="7">Сиз дога эдениңизде миллетлер ялы, бош сөзлери гайталап дурмаң, чүнки олар көп сөзлемек билен эшидилерис өйдйәрлер.</verse>
				<verse number="8">Олар ялы болмаң, чүнки Атаңыз сизе нәмелериң герекдигини, Ондан дилемәнкәңиз билйәндир.</verse>
				<verse number="9">Шонуң үчин, шейле дога эдиң: „Эй, Гөкдәки Атамыз! Адың мукаддес болсун.</verse>
				<verse number="10">Патышалыгың гелсин. Гөкде болшы ялы, Ерде-де Сениң ислегиң амала ашсын.</verse>
				<verse number="11">Гүнделик чөрегимизи Бизе шу гүн бер.</verse>
				<verse number="12">Бизе яманлык эдйәнлериң языкларыны $гечишимиз ялы, Сен-де бизиң языкларымызы геч.</verse>
				<verse number="13">Бизи сынага салма, бизи иблисден халас эт. Чүнки патышалык, гудрат ве шөхрат Эбедилик Сениңкидир. Омын\.</verse>
				<verse number="14">Сиз адамларың языкларыны багышласаңыз, Гөкдәки Атаңыз хем сизиң языкларыңызы багышлар.</verse>
				<verse number="15">Адамларың языкларыны багышламасаңыз, Атаңыз хем сизиң языкларыңызы багышламаз».</verse>
				<verse number="16">Ораза тутаныңызда икийүзлүлер ялы йүзүңизи чытмаң, чүнки олар адамлара ораза тутяныны гөркезҗек болуп, йүзлерини чытярлар. Сизе догрусыны айдярын, олар өз сылагларыны эййәм аландырлар.</verse>
				<verse number="17">[17-18] Эмма сен ораза тутаныңда адамлара дәл-де, гизлинликдәки Атаңа ораза тутяныңы гөркезер ялы, башыңа яг чал, йүзүңи юв. Гизлинликде эдилени гөрйән Атаң саңа оны ачык гайтарып берер».</verse>
				<verse number="18"></verse>
				<verse number="19">Ер йүзүнде өзүңизе хазына йыгнамаң, бу ерде гүе билен пос иййәндир, бу ере огрулар гирип огурлаяндыр.</verse>
				<verse number="20">Өзүңизе Гөкде хазына йыгнаң, ол ерде не гүе, не пос иййәндир, не-де огрулар гирип огурлаяндыр.</verse>
				<verse number="21">Хазынаңыз ниреде болса, йүрегиңиз хем шол ерде болар.</verse>
				<verse number="22">Бедениң чырасы гөздүр. Гөзүң саг болса, бүтин бедениң хем ягты болар.</verse>
				<verse number="23">Гөзүң шикесли болса, бүтин бедениң гараңкы болар. Шейлелик билен, эгер сендәки ышык гараңкы болса, ол гараңкы нәхили гойы болар!</verse>
				<verse number="24">Хич ким ики хоҗайына хызмат эдип билмез, чүнки я бирини йигренип, ол бирини сөер, я-да бирине вепалы болуп, ол бирини әсгермезлик эдер. Сиз-де хем Худая, хем-де маммона хызмат эдип билмерсиңиз».</verse>
				<verse number="25">Мунуң үчин сизе диййәрин, нәме ийип, нәме ичерин дийип, җаныңызы, нәме геерин дийип, тениңизи гайгы этмәң. Җан иймитден, тен эгин-эшикден ёкары дәлмидир?</verse>
				<verse number="26">Гөгүң гушларына середиң, олар не экйәрлер, не орярлар, не-де аммарлара үйшүрйәрлер. Гөкдәки Атаңыз онда-да олары иймитлендирйәр. Сиз олардан гымматлы дәлмисиңиз?</verse>
				<verse number="27">Сизиң хайсы бириңиз алада эдип, өз боюңызы тирсек бойы артдырып билйәрсиңиз?</verse>
				<verse number="28">Нәме үчин эгин-эшик хакда гайгы эдйәрсиңиз? Мейдан лилияларының өсүшине середиң: олар не зәхмет чекйәрлер, не-де йүп эгирйәрлер.</verse>
				<verse number="29">Эмма сизе диййәрин, Сүлейман хем өзүниң бүтин шан-шөхратында буларың бири ялы-да гейинмәнди.</verse>
				<verse number="30">Йөне шу гүн болуп, эртир оҗага ташланян мейдан отуны Худай шейле гейиндирйән болса, сизи ондан хас артык гейиндирмезми, эй, иманы азлар?</verse>
				<verse number="31">Шоңа гөрә, „Нәме иерис?\, „Нәме ичерис?\, „Нәме геерис?" дийип, гайгы этмәң.</verse>
				<verse number="32">Бүтин бу затлары башга миллетлер агтарярлар, йөне Гөкдәки Атаңыз бу затларың барының сизе герекдигини билйәр.</verse>
				<verse number="33">Сиз өңүрти Худайың Патышалыгыны, Онуң догрулыгыны агтарың, шонда бу затлар хем сизе онуң үстүне гошулып берлер.</verse>
				<verse number="34">Шонуң үчин, эртири гайгы этмәң, чүнки эртир өз гайгысыны өзи эдер. Хер гүнүң дерди өзүне етерликдир».</verse>
			</chapter>
			<chapter number="7">
				<verse number="1">Үстүңизден хөкүм чыкарылмаз ялы, башгаларың үстүнден хөкүм чыкармаң.</verse>
				<verse number="2">Чүнки нәхили хөкүм чыкарсаңыз, сизиң-де үстүңизден шонуң ялы хөкүм чыкарылар; хайсы өлчег билен өлчесеңиз, сизе-де шол өлчег билен өлчелер.</verse>
				<verse number="3">Нәме үчин сен доганыңың гөзүндәки чөпи гөрйәрсиң-де, өз гөзүңдәки агаҗы сайгармаярсың?</verse>
				<verse number="4">Я-да өз гөзүңде агач барка, доганыңа нәдип: „Гел, гөзүңдәки чөпи чыкарайын" дийҗек?</verse>
				<verse number="5">Эй икийүзли, илки өз гөзүңден агаҗы чыкар, онсоң доганың гөзүнден чөпи чыкармак үчин оңат сайгарарсың.</verse>
				<verse number="6">Мукаддес зады итлере бермәң, дүрдәнелериңизи доңузларың өңүне ташламаң, олары аяклары билен депеләп, өврүлип, сизи тике-тике эдәймесинлер».</verse>
				<verse number="7">Диләң, сизе берлер; агтарың, тапарсыңыз; гапыны какың, сизе ачылар.</verse>
				<verse number="8">Чүнки дилән алар, агтаран тапар, гапы какана ачылар.</verse>
				<verse number="9">Сизден хайсы адам оглы чөрек диләнде, оңа даш берер?</verse>
				<verse number="10">Я балык диләнде, оңа йылан берер?</verse>
				<verse number="11">Шейлеликде, эрбет болан сиз өз огланларыңыза оңат сылаглар бермеги билйән болсаңыз, онда Гөкдәки Атаңыз Өзүнден диләнлере хас-да көп оңат затлар берер!</verse>
				<verse number="12">Шоңа гөрә, адамларың өзүңизе нәме этмегини ислейән болсаңыз, сиз хем олара шоны эдиң, чүнки канун ве пыгамберлер язгыларының өзени шудур».</verse>
				<verse number="13">Дар гапыдан гириң, чүнки хеләкчилиге гетирйән гапы гиң, ёл инли, ол гапыдан гирйәнлер көпдүр.</verse>
				<verse number="14">Йөне яшайша гетирйән гапы дар, ёл инсиз, оны тапянлар аздыр».</verse>
				<verse number="15">Ялан пыгамберлерден әгә болуң. Олар сизиң яныңыза гоюн дерисине гирип гелерлер, эмма ичи йыртыҗы мөҗекдирлер.</verse>
				<verse number="16">Сиз олары мивелеринден танарсыңыз. Тикенден үзүм я гызгандан инҗир йыгылярмы?</verse>
				<verse number="17">Шонуң ялы-да хер бир оңат агач оңат миве берйәндир, эрбет агач болса эрбет миве берйәндир.</verse>
				<verse number="18">Оңат агач эрбет миве берип билмез, эрбет агач-да оңат миве берип билмез.</verse>
				<verse number="19">Оңат миве бермейән хер бир агач кесилип, ода ташланяндыр.</verse>
				<verse number="20">Шейлелик билен, ялан пыгамберлери мивелеринден танарсыңыз.</verse>
				<verse number="21">Маңа: „Я Реб! Я Реб!" диен хер бир адам Гөгүң Патышалыгына гирмез, диңе Гөкдәки Атамың ислегини берҗай эден гирер.</verse>
				<verse number="22">Шол гүнде көплер Маңа: „Я Реб, я Реб, биз сениң адың билен велилик этмедикми? Сениң адың билен җынлары ковмадыкмы? Сениң адың билен көп мугҗызалар этмедикми?" диерлер.</verse>
				<verse number="23">Шонда Мен олара: „Эй беткәрлер, Мен сизи асла танамаярын, янымдан айрылың!" дийип, ачык айдарын».</verse>
				<verse number="24">Шейлеликде, Мен бу сөзлерими эшидип, олары берҗай эдйән кишини өйүни гаяның үстүнде салан акыллы адама меңзедйәрин.</verse>
				<verse number="25">Ягыш ягып силлер гелди, еллер өвсүп, ол өе урды, эмма өй йыкылмады, чүнки ол гаяның үстүнде гурлупды.</verse>
				<verse number="26">Мениң бу сөзлерими эшидип, олары берҗай этмедик киши өйүни чәгәниң үстүнде салан акмак адам ялы болар.</verse>
				<verse number="27">Ягыш ягып, силлер гелди, еллер өвсүп, ол өе урды; өй йыкылды, онуң йыкылышы хем горкунч болды».</verse>
				<verse number="28">Иса бу сөзлери айдып боланындан соң, мәреке Онуң таглыматына хайран галды.</verse>
				<verse number="29">Чүнки Иса олара канунчылар ялы дәл-де, эрк-ыгтыярлы бири ялы болуп сапак берйәрди».</verse>
			</chapter>
			<chapter number="8">
				<verse number="1">Иса дагдан иненде, улы мәреке Онуң ызына эерди.</verse>
				<verse number="2">Ине, хейвере кеселли бир адам гелип: «Я Реб, эгер ислесең, мени тәмиз эдип билерсиң» дийип, Оңа сежде этди.</verse>
				<verse number="3">Иса хем элини узадып, оңа дегирди-де: «Ислейәрин, тәмиз бол!» дийди. Ол хем шол бада хейвере кеселинден тәмиз болды.</verse>
				<verse number="4">Иса оңа шейле дийди: «Әгә бол, муны хич киме айтма, йөне гит-де, өзүңи рухана гөркез, хеммелере гүвәлик болар ялы, Мусаның табшыран гурбаныны багыш эт».</verse>
				<verse number="5">Иса Капернаума гиренде, бир йүзбашы Онуң янына гелип:</verse>
				<verse number="6">«Реб, мениң хызматкәрим өйде ысмаз болуп ятыр, гаты ыза чекйәр» дийип, Оңа ялбарды.</verse>
				<verse number="7">Иса оңа: «Барып, оны сагалдарын» дийди.</verse>
				<verse number="8">Йүзбашы шейле җогап берди: «Я Реб, Сениң өйүме гелмегиңе мен мынасып дәл, диңе бирҗе сөз айт, хызматкәрим сагалар.</verse>
				<verse number="9">Чүнки мен-де бир гол астындакы адам, мениң гол астымда хем эсгерлер бар. Бирине „Гит" дийсем, гидйәр, ене бирине „Гел" дийсем, гелйәр, хызматкәриме „Шуны эт" дийсем, эдйәр».</verse>
				<verse number="10">Иса муны эшиденде хайран галды, ызына дүшүп гелйәнлере шейле дийди: «Сизе догрусыны айдярын, Мен хатда Ысрайылда хем бейле иманы хич кимде гөремок.</verse>
				<verse number="11">Сизе диййәрин, гүндогардан, гүнбатардан көп адамлар гелип, Ыбрайым, Ысхак ве Якуп билен бирликде Гөгүң Патышалыгында отурарлар.</verse>
				<verse number="12">Патышалыгың мирасчылары болса дашарык гараңкылыга ташланар, ол ерде агы ве диш гыҗама болар».</verse>
				<verse number="13">Иса йүзбаша: «Гит, саңа иман эдишиң ялы болсун» дийди. Онуң хызматкәри шол сагадың өзүнде сагалды.</verse>
				<verse number="14">Иса Петрусың өйүне баранда, онуң гайыненесиниң гыззырма тутуп ятаныны гөрди.</verse>
				<verse number="15">Онуң элине элини дегирди. Шол бада аялың гыззырмасы айрылды, туруп, Иса хызмат этмәге дурды.</verse>
				<verse number="16">Агшам дүшенде, җын-арвах уран көп адамлары Онуң янына гетирдилер. Ол хем бир сөз билен эрбет рухлары чыкарды, сыркавларың хеммесини сагалтды.</verse>
				<verse number="17">Буларың хеммеси Ишая пыгамбер аркалы айдылан шу сөзүң ерине етмеги үчин болды: «Бизиң эҗизликлеримизи Өз үстүне алды, сыркавлыкларымызы Өз герденинде чекди».</verse>
				<verse number="18">Иса төверегиндәки улы мәрекәни гөрүп, бейлеки кенара гечмеклиги буюрды.</verse>
				<verse number="19">Шол вагт бир канунчы гелип, Оңа: «Мугаллым! Сен нирә гитсең, мен-де Сениң ызыңа дүшҗек» дийди.</verse>
				<verse number="20">Иса оңа: «Тилкилериң сүрени, Гөк гушларының хөвүртгеси бардыр, йөне Ынсан Оглуның башыны яссыга гояра-да ери ёкдур» дийди.</verse>
				<verse number="21">Башга бир шәгирди Иса: «Я Реб! Ругсат эт, өңүрти гидип какамы җайлайын» дийди.</verse>
				<verse number="22">Эмма Иса оңа: «Мениң ызыма дүш, гой, өлүлер өз өлүлерини җайласынлар» дийди.</verse>
				<verse number="23">Иса гайыга мүненде, шәгиртлери Онуң ызына эердилер.</verse>
				<verse number="24">Онсоң көлде бир улы тупан туруп, гайык толкунлара бүрелди. Иса болса ятырды.</verse>
				<verse number="25">Шәгиртлери барып, Оны оярып: «Бизи халас эт, я Реб, хеләк болуп барярыс» дийдилер.</verse>
				<verse number="26">Иса олара: «Эй, иманы азлар, нәме үчин горкярсыңыз?» дийди. Ол туруп, еле, көле кәйәнсоң, ими-салалык болды.</verse>
				<verse number="27">Хеммелер: «Бу нәхили адам, ел-де, көл-де Онуң сөзүне гулак асяр!» дийип геңиргенишдилер.</verse>
				<verse number="28">Иса бейлеки кенара — гадаралыларың юрдуна баранда, Оңа мазардан чыкан ики саны җынлы адам габат гелди. Булар гаты ховплуды, хич ким бу ёлдан гечип билмезди.</verse>
				<verse number="29">Олар: «Эй Худайың Оглы Иса, бизиң билен нәме ишиң бар? Бу ере вагтындан өң бизи гынамага гелдиңми?» дийип гыгырышдылар.</verse>
				<verse number="30">Олардан узагракда отлап йөрен бир доңуз сүрүси барды.</verse>
				<verse number="31">Җынлар Иса: «Бизи ковҗак болсаң, доңуз сүрүсине гөндер» дийип ялбардылар.</verse>
				<verse number="32">Иса хем олара: «Гидиң» дийди. Олар хем чыкып доңузлара гирдилер. Онсоң тутуш сүри учутдан көлүң ичине пайырдашып, сувда гарк болды.</verse>
				<verse number="33">Чопанлар болса шәхере гачып гелип, әхли зады, җынлыларың башына дүшен иши хем хабар бердилер.</verse>
				<verse number="34">Онсоң бүтин шәхер Исаны гаршыламага чыкды ве Оны гөренлеринде, үлкелерини терк этмеги үчин, Оңа ялбардылар.</verse>
			</chapter>
			<chapter number="9">
				<verse number="1">Иса гайыга мүнди-де, бейлеки кенара гечип, өз шәхерине гелди.</verse>
				<verse number="2">Ине, Онуң янына дүшекде ятан бир ысмазы гетирдилер. Иса оларың иманыны гөрүп, ысмаза: «Оглум, батыр бол, сениң гүнәлериң өтүлди» дийди.</verse>
				<verse number="3">Шонда канунчылардан кәбирлери өз ичлеринден: «Бу адам Худая дил етирйәр» дийдилер.</verse>
				<verse number="4">Эмма Иса оларың пикирлерини билип, шейле дийди: «Нәме үчин гөвнүңизе эрбет пикирлер гетирйәрсиңиз?</verse>
				<verse number="5">Хайсысы аңсат: „Гүнәлериң өтүлди" диймекми я-да „Тур, йөре" диймек?</verse>
				<verse number="6">Эмма сиз Ынсан Оглуның ер йүзүнде гүнәлери өтмәге ыгтыярының бардыгыны билер ялы...» дийди-де, ысмаз болан адама: «Тур, дүшегиңи ал-да, өйүңе гит» дийди.</verse>
				<verse number="7">Ол-да туруп, өйүне гитди.</verse>
				<verse number="8">Мәреке муны гөрүп хайран галды. Олар адама бейле ыгтыяр берен Худайы шөхратландырдылар.</verse>
				<verse number="9">Иса шол ерден гечип барярка, Матта атлы бир адамың салгытханада отураныны гөрүп, оңа: «Мениң ызыма дүш» дийди. Ол хем туруп, Онуң ызына дүшди.</verse>
				<verse number="10">Иса өйде сачак башында отырка, ине, көп салгытчылар, гүнәкәрлер гелип, Иса ве Онуң шәгиртлериниң янында отурдылар.</verse>
				<verse number="11">Фарисейлер муны гөрүп, Онуң шегиртлеринден: «Нәме үчин сизиң Мугаллымыңыз салгытчылардыр гүнәкәрлер билен биле нахар иййәр?» дийип сорадылар.</verse>
				<verse number="12">Иса муны эшидип, шейле дийди: «Тебип саглара дәл-де, сыркавлара герекдир.</verse>
				<verse number="13">Йөне сиз гидиң-де: „Мен гурбан дәл-де, рехимдарлык ислейәрин" диен сөзүң манысыны өврениң, чүнки Мен догры адамлары дәл-де, гүнәкәрлери тоба чагырмага гелдим».</verse>
				<verse number="14">Онсоң Яхяның шәгиртлери Исаның янына гелип, шейле дийдилер: «Нәме үчин биз ве фарисейлер ораза тутярыс-да, Сениң шәгиртлериң ораза тутмаярлар?»</verse>
				<verse number="15">Иса олара шейле җогап берди: «Гиев янларындака, тоя чагырыланлар яс тутуп билерми? Йөне гиевиң олардан алынҗак гүнлери гелер, шонда олар ораза тутарлар.</verse>
				<verse number="16">Хич ким көне эшиге тәзе матадан яма салмаз, чүнки салнан яма көне эшикден гопуп, йыртык хас эрбет болар.</verse>
				<verse number="17">Шонуң ялы, тәзе шерап-да көне мешиклере гуюлмаз. Шейле эдилсе, мешиклер ярылып, шерап дөкүлер, мешиклер хем заяланар. Тәзе шерап тәзе мешиклере гуюляндыр, шейлеликде, икиси хем аявлы сакланяндыр».</verse>
				<verse number="18">Бу затлары олара айдып дурка, ине, бир синагога башлыгы гелди, Онуң аягына йыкылып: «Мениң гызым яңыҗа өлди. Муңа гарамаздан, гел-де, элиңи онуң үстүнде гой, ол дирелер» дийди.</verse>
				<verse number="19">Иса туруп, шәгиртлери билен биле онуң ызына дүшүп гитди.</verse>
				<verse number="20">Ине, он ики йылдан бәри ган акма кеселинден эзъет чекйән бир аял Исаның еңсесинден гелип, Онуң гейиминиң сыйына элини дегирди.</verse>
				<verse number="21">Чүнки ол аял өз ичинден: «Диңе гейимине-де элими дегирсем, сагаларын» диййәрди.</verse>
				<verse number="22">Иса-да ызына өврүлип, оны гөрди-де: «Батыр бол, гызым, иманың саңа шыпа берди» дийди. Аял шол сагадың өзүнде сагалды.</verse>
				<verse number="23">Иса башлыгың өйүне геленде, түйдүкчилери, галмагал эдишип дуран мәрекәни гөрүп,</verse>
				<verse number="24">олара: «Айрылың, гыз өленок, диңе уклап ятыр» дийди. Олар Иса гүлүшдилер.</verse>
				<verse number="25">Мәреке дашарык чыкарыланда, Иса ичерик гирип, гызың элинден тутды, гыз хем аяга галды.</verse>
				<verse number="26">Бу хабар ол юрдуң әхли ерине яйрады.</verse>
				<verse number="27">Иса ол ерден гелйәркә, ики саны көр адам Онуң ызына дүшүп: «Бизе рехим эт, эй Давут Оглы» дийип гыгырышдылар.</verse>
				<verse number="28">Иса өе гиренде, көрлер Онуң янына гелдилер. Иса олара: «Мениң бу иши башарҗагыма ынанярсыңызмы?» дийди. Олар хем Оңа: «Хава, я Реб» дийдилер.</verse>
				<verse number="29">Онсоң Иса оларың гөзлерине элини дегрип: «Сизе иманыңыза гөрә болсун» дийди.</verse>
				<verse number="30">Оларың хем гөзлери ачылды. Иса: «Әгә болуң, муны хич ким билмесин» дийип, олара берк табшырды.</verse>
				<verse number="31">Эмма олар чыкан батларына, Онуң ат-овазасыны юрдуң әхли ерине яйратдылар.</verse>
				<verse number="32">Олар чыкып барярка, ине, җын уран бир лал адамы Онуң янына гетирдилер.</verse>
				<verse number="33">Җын ковландан соң, лал адам геплемәге башлады. Мәреке гең галып: «Ысрайылда хич хачан бейле зат гөрлен дәлдир» дийишдилер.</verse>
				<verse number="34">Эмма фарисейлер: «Ол җынлары җынларың ханы аркалы ковуп чыкаряр» дийишдилер.</verse>
				<verse number="35">Иса шәхерме-шәхер, обама-оба айланып, оларың синагогаларында сапак берерди, Патышалыгың Хош Хабарыны вагыз эдип, хер сыркавлыгы, хер хассалыгы беҗерерди.</verse>
				<verse number="36">Иса мәрекәни гөрүп, олара хайпы гелди, чүнки олар чопансыз гоюнлар ялы пытраңңыды, алачсызды.</verse>
				<verse number="37">Шонда, Иса шәгиртлерине шейле дийди: «Хасыл бол, йөне ишчи аз.</verse>
				<verse number="38">Мунуң үчин, Өз хасылыны йыгмага ишчи иберер ялы, хасыл эеси Реббе ялбарың».</verse>
			</chapter>
			<chapter number="10">
				<verse number="1">Иса он ики шәгирдини янына чагырып, олара ал-арвахы ковмага, хер хили сыркавлыгы, хер хили хассалыгы беҗермәге ыгтыяр берди.</verse>
				<verse number="2">Он ики ресулың атлары шулар: биринҗиси Петрус дийлен Симун ве доганы Андреас, Зебедейиң оглы Якуп ве доганы Яхя,</verse>
				<verse number="3">Филипус, Бартоломеус, Томас ве салгытчы Матта, Алфеусың оглы Якуп ве Таддеус лакамлы Леббеус,</verse>
				<verse number="4">Ватанчы Симун ве Иса хайынлык эден Иуда Искариот.</verse>
				<verse number="5">Иса бу Онкилери ёллап, олара шейле буйрук берди: «Өзге миллетлере дегишли ерлере гитмән, самариялыларың шәхерлериниң хич бирине барман,</verse>
				<verse number="6">Ысрайыл өйүниң йитен гоюнларының янына барың.</verse>
				<verse number="7">Баряркаңыз Гөгүң Патышалыгының голайландыгыны вагыз эдиң.</verse>
				<verse number="8">Сыркавлары сагалдың, хейвере кеселлилери тәмиз эдиң, өлүлери дирелдиң, җынлары чыкарың. Мугт алдыңыз, мугт бериң.</verse>
				<verse number="9">Гушагыңызда не алтын, не күмүш, не-де мис саклаң.</verse>
				<verse number="10">Ёл үчин не торба, не-де ики көйнек, не чарык, не-де таяк алың. Чүнки ишгәр өз азыгына мынасыпдыр.</verse>
				<verse number="11">Хайсы шәхере я оба барсаңыз, ол ерде кимиң мынасыпдыгыны сорап-идәң-де, гайдянчаңыз шол ерде болуң.</verse>
				<verse number="12">Бир өе гирениңизде, шол өе салам бериң.</verse>
				<verse number="13">Өйдәкилер салама мынасып болса, саламыңыз оларың үстүне гелер. Өйдәкилер мынасып болмаса, саламыңыз өзүңизе дөнер.</verse>
				<verse number="14">Ким сизи кабул этмесе, сөзлериңизи диңлемесе, ол өйден я шәхерден чыкып баряркаңыз аякларыңызың тозаныны какың.</verse>
				<verse number="15">Сизе догрусыны айдярын, магшар гүни Содом ве Гоморра шәхерлериниң ягдайы ол шәхериң ягдайындан хас еңил болар».</verse>
				<verse number="16">Ине, Мен сизи мөҗеклериң арасына гоюнлар ялы ёллаярын, шонуң үчин йыланлар ялы акыллы, кепдери ялы сада болуң.</verse>
				<verse number="17">Адамлардан әгә болуң, чүнки олар сизи меҗлислере табшырарлар, синагогаларында енҗерлер.</verse>
				<verse number="18">Сиз олара ве миллетлере гүвәлик болар ялы, Мен себәпли хөкүмдарларың, патышаларың хузурына элтилерсиңиз.</verse>
				<verse number="19">Йөне олар сизи элтип табшыранларында, нәхили я нәме дийҗегиңизи гайгы этмәң, чүнки нәме дийилмелидиги шол сагатда сизе берлер.</verse>
				<verse number="20">Чүнки геплейән сиз дәл-де, сиз аркалы геплейән Атаңызың Рухудыр.</verse>
				<verse number="21">Доган доганы, ата чагасыны өлүме табшырар, чагалар хем ата-энелерине баш гөтерип, олары өлдүрдерлер.</verse>
				<verse number="22">Мениң адым себәпли хеммелер сизи йигренер, эмма соңуна ченли чыдан халас болар.</verse>
				<verse number="23">Сизи бир шәхерде ызарласалар, бейлекисине гачың. Сизе догрусыны айдярын, Ынсан Оглы гелйәнчә, сиз Ысрайылың әхли шәхерлерине асла айланып билмерсиңиз.</verse>
				<verse number="24">Шәгирт өз мугаллымындан, гул өз агасындан ёкары дәлдир.</verse>
				<verse number="25">Шәгирде өз мугаллымы ялы, гула өз агасы ялы болмак етерликдир. Өй эесине Беелзебул диен болсалар, онуң ичерисиндәкилере ондан хем бетер диерлер».</verse>
				<verse number="26">Шонуң үчин олардан горкмаң. Чүнки үсти ачылмаҗак япык зат, билинмеҗек гизлин зат ёкдур.</verse>
				<verse number="27">Гараңкылыкда сизе нәме айтсам, шоны ягтылыкда айдың. Гулагыңыза чакылан чавушы тамларың үстүнден ыглан эдиң.</verse>
				<verse number="28">Бедени өлдүрип, җаны өлдүрип билмейәнлерден горкман, эйсем, довзахда хем тени, хем җаны ёк этмәге гудраты бар болан Худайдан горкуң.</verse>
				<verse number="29">Ики серче бир көпүге сатылмаярмы? Муңа гарамаздан, Атаңыздан ругсатсыз оларың бири-де ере гачян дәлдир.</verse>
				<verse number="30">Сизиң башыңызың сачлары хем бүтинлей саналгыдыр.</verse>
				<verse number="31">Мунуң үчин горкмаң, сиз көп серчелерден гымматлысыңыз.</verse>
				<verse number="32">Ким мени ынсанларың өңүнде ыкрар этсе, Мен-де оны Гөкдәки Атамың өңүнде ыкрар эдерин.</verse>
				<verse number="33">Ким-де Мени адамларың өңүнде инкәр этсе, Мен-де оны Гөкдәки Атамың өңүнде инкәр эдерин».</verse>
				<verse number="34">Мени ер йүзүне парахатлык гетирмәге гелендир өйтмәң. Мен парахатлык дәл-де, гылыч гетирмәге гелдим.</verse>
				<verse number="35">Чүнки Мен оглы атасындан, гызы энесинден, гелни гайын энесинден айырмага гелдим.</verse>
				<verse number="36">Адамың душманы өз ичерисиндәкилер болар.</verse>
				<verse number="37">Атасыны, энесини Менден артык сөен Маңа мынасып дәлдир. Оглуны, гызыны Менден артык сөен Маңа мынасып дәлдир.</verse>
				<verse number="38">Өз хачыны алып, Мениң ызыма дүшмедик хем Маңа мынасып дәлдир.</verse>
				<verse number="39">Җаныны горан оны йитирер. Мениң угрумда җаныны йитирен оны горар.</verse>
				<verse number="40">Сизи кабул эден Мени кабул эдер, Мени кабул эден хем Мени Ёлланы кабул эдер.</verse>
				<verse number="41">Ким бир пыгамбери пыгамберлиги үчин кабул этсе, пыгамбериң сылагыны алар. Бир догры адамы догрулыгы үчин кабул эден догры адамың сылагыны алар.</verse>
				<verse number="42">Ким шу кичилериң бирине шәгиртлиги үчин, ичмәге диңе бир кәсе совук сув берсе хем, сизе догрусыны айдярын, ол асла сылагсыз галмаз».</verse>
			</chapter>
			<chapter number="11">
				<verse number="1">Иса он ики шәгирдине өвүт-несихат берип боланындан соң, ол ерден оларың шәхерлерине сапак бермәге, вагыз этмәге гитди.</verse>
				<verse number="2">Яхя хем Месихиң ишлерини зынданда эшидип, шәгиртлерини иберди.</verse>
				<verse number="3">«Сен шол гелҗек Месихми я-да биз башга бирине гарашмалымы?» дийип, олара соратды.</verse>
				<verse number="4">Иса шейле җогап берди: «Гидиң-де, гөрүп-эшиденлериңизи Яхя хабар бериң.</verse>
				<verse number="5">Көрлер гөрйәр, агсаклар йөрейәр, хейвере кеселлилер тәмизленйәр, керлер эшидйәр, өлүлер дирелйәр, гарыплара Хош Хабар вагыз эдилйәр.</verse>
				<verse number="6">Мен себәпли бүдремедик багтлыдыр».</verse>
				<verse number="7">Олар гиденде, Иса Яхя хакда халайыга гүррүң бермәге дурды: «Чөле нәме гөрмәге гитдиңиз? Елиң ыраян гамшынымы?</verse>
				<verse number="8">Эйсем, нәме гөрмәге гитдиңиз? Непис эшиклер гейнен бир адамымы? Непис эшиклер гейненлер патышаларың көшклериндедир.</verse>
				<verse number="9">Эйсем, нәме гөрмәге гитдиңиз? Бир пыгамберими? Хава, сизе айдярын, ол пыгамберден хем артыкдыр.</verse>
				<verse number="10">Ол хакда: „Ине, Мен Өз хабарчымы Сениң өңүңден иберйәрин, ол өңден гидип, Сениң ёлуңы тайярлар" дийип язылан шолдур.</verse>
				<verse number="11">Сизе догрусыны айдярын, аялдан догланларың арасында Чокундырыҗы Яхядан улусы болан дәлдир, йөне Худайың Патышалыгында иң кичи хем ондан улудыр.</verse>
				<verse number="12">Чокундырыҗы Яхяның гүнлеринден тә шу вагта ченли Гөгүң Патышалыгы гүйч-гайрат билен газаныляр, оны гүйч-гайратлылар эле салярлар.</verse>
				<verse number="13">Бүтин пыгамберлер ве канун Яхя ченли велилик этди.</verse>
				<verse number="14">Оны кабул этмек ислейән болсаңыз, гелмегине гарашылян Ыляс олдур.</verse>
				<verse number="15">Гулагы барлар эшитсин!</verse>
				<verse number="16">Мен бу несли киме меңзедейин? Олар базар еринде отурып, өз ёлдашларына:</verse>
				<verse number="17">„Сизе түйдүк чалдык, танс этмедиңиз; агы этдик, агламадыңыз" дийип гыгырян чагалара меңзейәрлер.</verse>
				<verse number="18">Чүнки Яхя гелди, ол иеногам, иченогам. Олар болса, онуң җыны бар диййәрлер.</verse>
				<verse number="19">Ынсан Оглы гелди, хем иййәр, хем ичйәр ве олар: „Ине, хоран, аракхор, салгытчы ве гүнәкәрлериң досты" диййәрлер. Йөне акылдарлык өз ишлери билен тассыкланар».</verse>
				<verse number="20">Онсоң, Иса мугҗызаларының көп йүзе чыкан шәхерлерине кәемәге дурды, чүнки олар тоба этмәндилер.</verse>
				<verse number="21">Вай саңа, эй Хоразин! Вай саңа, эй Бейтсайда! Сизде йүзе чыкан мугҗызалар Сур ве Сайдада йүзе чыкан болсады, онда, олар эййәм җул хем күлүң ичинде тоба эдердилер.</verse>
				<verse number="22">Мен сизе диййәрин, магшар гүни Сур ве Сайданың ягдайы сизиң ягдайыңыздан хас еңил болар.</verse>
				<verse number="23">Эй, арша гөтерилен Капернаум! Сен довзаха ченли ашак ташланарсың, чүнки сенде йүзе чыкан мугҗызалар Содомда йүзе чыкан болсады, онда ол шу гүне ченли галарды.</verse>
				<verse number="24">Саңа диййәрин, магшар гүни Содомың ягдайы сениң ягдайыңдан хас еңил болар».</verse>
				<verse number="25">Шол вагт Иса сөзүни довам эдип дийди: «Саңа шүкүр эдйәрин, эй, Ериң-Гөгүң Ребби Атам! Чүнки Сен бу затлары акылдарлардан, дүшүнҗелилерден гизләп, шу кичиҗик чагалара аян этдиң.</verse>
				<verse number="26">Хава, эй Атам, Сениң ислегиң шейледи.</verse>
				<verse number="27">Атам әхли зады Маңа табшырды. Оглы Атадан башга хич ким танаян дәлдир, Атаны-да Огулдан ве Оглуң әшгәр этмек ислейән адамларындан башга хич ким танаян дәлдир.</verse>
				<verse number="28">Эй аргынлар, агыр йүклүлер, Мениң яныма гелиң, Мен сизе дынчлык берейин.</verse>
				<verse number="29">Мениң боюнтырыгымы дакының-да, Менден өврениң, чүнки Мен мылайым хем пес гөвүнлидирин, җанларыңыз дынчлык тапар.</verse>
				<verse number="30">Чүнки Мениң боюнтырыгым юмшакдыр, йүкүм еңилдир».</verse>
			</chapter>
			<chapter number="12">
				<verse number="1">Шол вагтларда Иса бир Сабат гүни бугдайлыгың арасындан гечип барярды. Шәгиртлери аҗыгып, бугдай башларыны ёлуп иймәге башладылар.</verse>
				<verse number="2">Муны гөрен фарисейлер Оңа: «Ине, Сениң шәгиртлериң Сабат гүни этмесиз зады эдйәрлер» дийдилер.</verse>
				<verse number="3">Иса олара шейле дийди: «Сиз өзи ве янындакылар ач галанларында, Давудың нәме эденини окамадыңызмы?</verse>
				<verse number="4">Ол Худайың өйүне барып, Худая хөдүрленип гойлан чөреклерден ийди. Бу болса оңа-да, янындакылара-да гадаганды, диңе руханылара гадаган дәлди.</verse>
				<verse number="5">Я-да ыбадатханада Сабат гүнүниң кадаларыны бозсалар-да, руханыларың языксыз боляндыклары хакда Мукаддес Канундан окамадыңызмы?</verse>
				<verse number="6">Мен сизе диййәрин, бу ерде ыбадатханадан-да улы Бири бар.</verse>
				<verse number="7">Сиз „Мен гурбан дәл-де, рехимдарлык ислейәрин" диен сөзүң манысыны билседиңиз, языксызлара хөкүм этмездиңиз.</verse>
				<verse number="8">Чүнки Ынсан Оглы Сабат гүнүниң хем Реббидир».</verse>
				<verse number="9">Иса ол ерден гитди, оларың синагогасына барды.</verse>
				<verse number="10">Ине, ол ерде эли гурап инчелен бир адам барды. Исаны айыплаҗак болуп, Ондан: «Сабат гүни шыпа этмек болармы?» дийип сорадылар.</verse>
				<verse number="11">Иса олара шейле дийди: «Сизден хайсы адам бир гойны болуп, ол-да Сабат гүни чукура гачса, гойны алып чыкармаз?</verse>
				<verse number="12">Ынсан гоюндан нәче гымматлыдыр! Мунуң үчин Сабат гүни ягшылык этмек болар».</verse>
				<verse number="13">Онсоң Иса яңкы адама: «Элиңи узат» дийди. Ол хем узатды, эли бейлекиси ялы сагалды.</verse>
				<verse number="14">Фарисейлер дашарык чыкып, Исаны нәхили хеләк этмелидиги барада маслахатлашдылар.</verse>
				<verse number="15">Эмма Иса муны билип, ол ерден гитди. Көп адамлар Онуң ызына дүшди, Иса хем оларың хеммесини сагалтды.</verse>
				<verse number="16">Өзүниң кимлигини мәлим этмесинлер дийип, олара табшырды.</verse>
				<verse number="17">Бу болса Ишая пыгамбер аркалы айдылан шу сөзүң ерине етмеги үчинди:</verse>
				<verse number="18">
					«Ине, Мениң сечен Гулум, Сөеним, җаным Ондан разыдыр. Мен Рухумы Онуң үстүнде гоярын,
					Ол хем адалаты миллетлере ыглан эдер.
				</verse>
				<verse number="19">Ол не чекелешер, не гыгырар, Не-де бири көчелерде Онуң сесини эшидер.</verse>
				<verse number="20">Адалаты еңше етирйәнчә, Эпилен гамшы дөвмез, Түтән пелтәни сөндүрмез.</verse>
				<verse number="21">Миллетлер Онуң адына умыт багларлар».</verse>
				<verse number="22">Онсоң җын уран бир көр хем лал адамы Исаның янына гетирдилер. Иса оны сагалтды. Шейлеликде, яңкы адам хем гепледи, хем гөрди.</verse>
				<verse number="23">Хемме халк гең галып: «Бу Давудың Оглы дәлми?» дийишдилер.</verse>
				<verse number="24">Муны эшиден фарисейлер: «Бу адам диңе җынларың ханы Беелзебул аркалы җынлары ковяр» дийдилер.</verse>
				<verse number="25">Эмма Иса оларың пикирлерини билип, шейле дийди: «Ичинде бөлүнишик болан ислендик патышалык, шәхер я-да өй берк дурмаз.</verse>
				<verse number="26">Шейтан шейтаны ковян болса, онда ичинде бөлүнишик бардыр, онсоң онуң патышалыгы нәхили дурар?</verse>
				<verse number="27">Мен җынлары Беелзебул аркалы ковян болсам, онда сизиң адамларыңыз олары ким аркалы ковярлар? Шоңа гөрә-де, олар сизе казылык эдерлер.</verse>
				<verse number="28">Мен җынлары Худайың Рухы аркалы ковян болсам, онда Худайың Патышалыгы сизе-де гелендир.</verse>
				<verse number="29">Бири бир гүйчли адамың өйүне гирип, нәхили онуң малыны талап билер? Өңүрти оны багламалы болар, онсоң өйүни талар.</verse>
				<verse number="30">Мениң билен биле болмадык Маңа гаршыдыр, Мениң билен биле йыгмадык дагадар.</verse>
				<verse number="31">Шонуң үчин сизе шуны диййәрин: ынсанларың хер бир гүнәси, хер бир зада дил етирмеси багышланар, йөне Мукаддес Руха дил етирмеклик багышланмаз.</verse>
				<verse number="32">Ынсан Оглуна гаршы айдылан сөз багышланар, йөне Мукаддес Руха гаршы айдылан сөз багышланмаз. Ол шу дөвүрде-де, гелҗекде -де багышланмаз.</verse>
				<verse number="33">Я-ха агаҗы-да оңат, мивесини-де оңат эдиң, я-да агаҗы-да эрбет, мивесини-де эрбет эдиң, чүнки агач мивесинден таналяндыр.</verse>
				<verse number="34">Эй, алахөвренлер несли, сиз өзүңиз эрбеткәңиз, нәхили оңат затлар сөзләп билерсиңиз? Чүнки агыз йүрегиң долулыгындан сөзлейәндир.</verse>
				<verse number="35">Оңат адам оңат хазынасындан оңат зат чыкарар, эрбет адам эрбет хазынасындан эрбет зат чыкарар.</verse>
				<verse number="36">Мен сизе диййәрин, адамлар айдан хер бир бош сөзи үчин хөкүм гүнүнде хасап берер.</verse>
				<verse number="37">Чүнки сиз өз сөзүңиз билен акланып, өз сөзүңиз билен хөкүм эдилерсиңиз».</verse>
				<verse number="38">Шонда кәбир канунчылар ве фарисейлер Оңа җогап берип: «Мугаллым, биз Сенден бир аламат гөрмек ислейәрис» дийдилер.</verse>
				<verse number="39">Иса олара шейле җогап берди: «Эрбет, зынахор несил бир аламат талап эдйәр, йөне оңа Юнус пыгамбериңкиден башга аламат берилмез.</verse>
				<verse number="40">Чүнки Юнусың үч гиҗе-гүндиз бир балыгың гарнында галышы ялы, Ынсан Оглы-да үч гиҗе-гүндиз ериң багрында галар.</verse>
				<verse number="41">Ниневия халкы магшар гүни бу несил билен билеликде галып, оны хөкүм эдер, чүнки олар Юнусың вагзы билен тоба гелдилер. Ине, бу ерде Юнусдан хем улы Бири бар.</verse>
				<verse number="42">Гүнорта тарапың аял патышасы магшар гүни бу несил билен биле галып, оны хөкүм эдер, чүнки ол Сүлейманың пәхимини диңлемек үчин, Ериң ол уҗундан гелди. Ине, бу ерде Сүлеймандан-да улы Бири бар.</verse>
				<verse number="43">Ал-арвах адамдан чыкансоң, гурак ерлере айланып, дынчлык гөзлейәр, йөне тапмаяр.</verse>
				<verse number="44">Онсоң: „Чыкан өйүме өврүлейин" дийип геленде, өйүң бош, сүпүрилги, ербе-ердигини гөрйәр.</verse>
				<verse number="45">Онсоң гидип, өзүнден хем эрбет еди рухы янына аляр-да, шол ере барып месген тутяр. Шейлеликде, ол адамың соңкы ягдайы өңкүсинден-де эрбет боляр. Бу эрбет несле-де шейле болар».</verse>
				<verse number="46">Иса халайыга энтек гүррүң берип дурка, ине, эҗеси билен доганлары Онуң билен геплешҗек болуп, гелип, дашарда дурдулар.</verse>
				<verse number="47">Бири Иса: «Эҗең билен доганларың Сениң билен геплешҗек болуп, дашарда дурлар» дийди.</verse>
				<verse number="48">Эмма Иса муны айдана шейле җогап берди: «Мениң эҗем ким? Доганларым кимлер?»</verse>
				<verse number="49">Элини Өз шәгиртлерине тарап узадып, шейле дийди: «Ине, Мениң эҗем, Мениң доганларым.</verse>
				<verse number="50">Чүнки ким Мениң Гөкдәки Атамың ислегини берҗай этсе, шол Мениң доганым, уям ве эҗемдир».</verse>
			</chapter>
			<chapter number="13">
				<verse number="1">Шол гүн Иса өйден чыкып, көлүң якасында отурды.</verse>
				<verse number="2">Онуң янына шейле улы мәреке йыгнанды велин, Ол гайыга мүнүп отурды, бүтин мәреке хем кенарда дурды.</verse>
				<verse number="3">Иса олара тымсаллар билен көп затлар айтды: «Ине, бир дайхан экин экмәге гитди.</verse>
				<verse number="4">Экип йөркә, тохумларың бирнәчеси ёлуң кенарына дүшди. Гушлар-да гелип, оны ийдилер.</verse>
				<verse number="5">Бирнәчеси топрагы аз дашлык ере дүшүп, тиз гөгерип чыкды, чүнки топрак галың дәлди.</verse>
				<verse number="6">Гүн галанда болса, көклериниң ёклугы зерарлы янып, гурап гитдилер.</verse>
				<verse number="7">Бирнәче тохум тикенлериң арасына дүшди. Тикенлер өсүп, олары басды.</verse>
				<verse number="8">Бирнәче тохум болса говы ере дүшүп, кәбири йүз, кәбири алтмыш, кәбири хем отуз эссе хасыл берди.</verse>
				<verse number="9">Кимиң эшитмәге гулагы бар болса эшитсин».</verse>
				<verse number="10">Онсоң шәгиртлер Иса: «Нәме үчин олара тымсаллар билен гүррүң берйәрсиң?» дийдилер.</verse>
				<verse number="11">Ол шейле җогап берди: «Гөгүң Патышалыгының сырларына дүшүнме укыбы сизе берилди, олара берилмеди.</verse>
				<verse number="12">Чүнки кимде бар болса, оңа берлер, ондакы бол болар; кимде ёк болса, элиндәки хем ондан алнар.</verse>
				<verse number="13">Мениң олара тымсаллар билен гүррүң бермегимиң себәби шу. Чүнки олар гөзләп гөрмейәрлер, диңләп эшитмейәрлер, дүшүнмейәрлер.</verse>
				<verse number="14">Ишая пыгамбериң айдан шу велилик сөзлери оларда ерине етйәр: „Гулагыңыз билен эшидип, дүшүнмерсиңиз; Гөзлериңиз билен гөзләп, гөрмерсиңиз;</verse>
				<verse number="15">Чүнки бу халкың йүреги гатады, Гулагы агралды, Гөзлерини-де юмдулар. Бейле болмадык болсады, Гөзлери билен гөрүп, Гулаклары билен эшидип, Йүреклери билен дүшүнип, Маңа тарап өврүлердилер, Мен-де олара шыпа берердим\.</verse>
				<verse number="16">Сизиң гөзлериңиз не багтлы, чүнки олар гөрйәр, гулакларыңыз не багтлы, чүнки олар эшидйәр.</verse>
				<verse number="17">Сизе догрусыны айдярын, көп пыгамберлер, догры адамлар сизиң гөрйәнлериңизи гөрмек иследилер, йөне гөрмедилер, сизиң эшидйәнлериңизи эшитмек иследилер, йөне эшитмедилер.</verse>
				<verse number="18">Инди дайхан хакдакы тымсалың манысыны диңләң:</verse>
				<verse number="19">Бири Худайың Патышалыгы хакдакы сөзи эшидип, оңа дүшүнмәнинде, шейтан гелип, онуң йүрегинде экилени согруп аляр. Ёлуң кенарында экилен будур.</verse>
				<verse number="20">Дашлык ере экилен болса, сөзи эшидип, оны деррев шатлык билен гаршылаяндыр.</verse>
				<verse number="21">Йөне онда көк ёкдур, чыдамсыздыр; бу сөз үчин мушакгат я-да ызарлама боланда, деррев йүз дөндерер.</verse>
				<verse number="22">Тикенлер арасына дүшенлер болса будур: ол сөзи эшидйәр, йөне дүнйәниң гайгылары, байлыгың алдавчылыгы сөзи богяр ве сөз хасылсыз боляр.</verse>
				<verse number="23">Говы топрага экилен болса будур: ол сөзи эшидип, оңа дүшүнйәр хем-де хасыл берйәр, кәбири йүз, кәбири алтмыш, кәбири-де отуз эссе хасыл гетирйәр».</verse>
				<verse number="24">Иса олара башга бир тымсал-да айдып берди: «Гөгүң Патышалыгы өз экин мейданында оңат тохум экен адам ялыдыр.</verse>
				<verse number="25">Эмма хер кес ятырка, онуң душманы гелип, бугдайларың арасына хашал от экип гидйәр.</verse>
				<verse number="26">Экин өсүп хасыл беренде, хашал от хем пейда боляр.</verse>
				<verse number="27">Өй эесиниң хызматкәрлери онуң янына гелип: „Ага, сен экин мейданыңа оңат тохум сепмәнмидиң? Онда хашал от ниреден чыкды?" дийип, ондан сораярлар.</verse>
				<verse number="28">Ол хызматкәрлерине: „Муны бир душман эдендир" диййәр. Хызматкәрлери: „Гидип, олары йыгмагымызы ислейәрсиңми?" дийип, ондан сораярлар.</verse>
				<verse number="29">Эмма ол шейле җогап берйәр: „Ёк, хашал оты йыгҗак болуп, гайтам, бугдайы көки билен сограймаң.</verse>
				<verse number="30">Гой, орага ченли икиси биле өссүн. Орак вагты мен оракчылара илки хашал оты йыгың-да, десселәп якар ялы эдиң, бугдайы хем мениң аммарыма үйшүриң диерин\».</verse>
				<verse number="31">Иса олара башга бир тымсалы-да айдып берди: «Гөгүң Патышалыгы бир адамың алып, өз меллегине экен горчица тохумы ялыдыр.</verse>
				<verse number="32">Ол тохумларың иң овнугыдыр, йөне өсенинден соң, бейлеки өсүмликлерден белент болуп, агач боляр. Шейлеликде, Гөгүң гушлары гелип, онуң шахаларында хөвүртгелейәрлер».</verse>
				<verse number="33">Иса олара башга бир тымсалы-да айтды: «Гөгүң Патышалыгы бир аялың алып, бүтин хамыр туршаянча, үч чанак уна гошан хамырмаясы ялыдыр».</verse>
				<verse number="34">Иса бу затларың барыны халайыга тымсаллар билен айдарды. Тымсалсыз олара хич зат айтмазды.</verse>
				<verse number="35">Бу пыгамбер аркалы айдылан шу сөзүң ерине етмеги үчинди: «Агзымы тымсаллар билен ачарын, дүнйә гурлалы гизлин галан затлары беян эдерин».</verse>
				<verse number="36">Онсоң Иса халайыгы ташлап өе гирди. Шәгиртлери Онуң янына гелип: «Экин мейданындакы хашал отлар хакдакы тымсалы бизе дүшүндир» дийдилер.</verse>
				<verse number="37">Ол шейле җогап берди: «Оңат тохумы экйән Ынсан Оглудыр.</verse>
				<verse number="38">Экин мейданы болса дүнйәдир. Оңат тохум Худайың Патышалыгының огуллары, хашал отлар болса иблисиң огулларыдыр.</verse>
				<verse number="39">Олары экен душман иблисдир, орак дөврүң соңудыр, оракчылар перишделердир.</verse>
				<verse number="40">Шейлелик билен, хашал отлар нәхили йыглып, отда якылян болса, бу дөврүң соңунда хем шейле болар.</verse>
				<verse number="41">Ынсан Оглы Өз перишделерини иберер, олар-да гүнә себәпкәр болян әхли затлары, нәхак иш эдйәнлери Онуң Патышалыгындан йыгнап,</verse>
				<verse number="42">күрәниң одуна ташларлар. Ол ерде агы ве диш гыҗама болар.</verse>
				<verse number="43">Онсоң догры адамлар Гөкдәки Аталарының Патышалыгында Гүн кимин парлар. Гулагы барлар эшитсин».</verse>
				<verse number="44">Гөгүң Патышалыгы бир экин мейданында гизленги хазына ялыдыр. Бир адам оны тапып, гайтадан гизлейәр ве бегенип барып, әхли задыны сатяр-да, яңкы экин мейданыны сатын аляр.</verse>
				<verse number="45">Ене, Гөгүң Патышалыгы овадан дүрдәне агтаран тәҗир ялыдыр.</verse>
				<verse number="46">Ол гымматбаха бир дүрдәнәни тапяр ве барып, әхли задыны сатяр-да, оны сатын аляр».</verse>
				<verse number="47">Ене Гөгүң Патышалыгы деңзе ташланып, хер хили балыгы йыгнан тор ялыдыр.</verse>
				<verse number="48">Тор доланда, оны кенара чекйәрлер-де, отурып, оңат балыклары гаплара салярлар, эрбетлерини хем ташлап гойберйәрлер.</verse>
				<verse number="49">Дөврүң соңунда хем шейле болар. Перишделер гелип, эрбетлери догры адамлардан айрып,</verse>
				<verse number="50">күрәниң одуна ташларлар. Ол ерде агы ве диш гыҗама болар».</verse>
				<verse number="51">Иса олара: «Бу затларың барына дүшүндиңизми?» дийди. Олар хем оңа: «Хава» дийдилер.</verse>
				<verse number="52">Иса олара: «Шейлелик билен, Гөгүң Патышалыгы хакда тәлим алан хер бир канунчы хазынасындан хем тәзе, хем көне затлар чыкарян өй эеси ялыдыр» дийди.</verse>
				<verse number="53">Иса бу тымсалы айдып боландан соң, ол ерден гитди.</verse>
				<verse number="54">Ол Өз юрдуна гелип, ыбадатханаларында халка шейле оңат сапак берди велин, олар гең галып дийишдилер: «Бу Адам бу акылдарлыгы, бу мугҗызалары ниреден алдыка?</verse>
				<verse number="55">Бу нечҗарың Оглы дәлми? Эҗесиниң ады Меръем дәлми? Доганлары Якуп, Юсуп, Симун ве Иуда дәлми?</verse>
				<verse number="56">Хемме аял доганлары бизиң янымызда дәлми? Онда бу Адам бүтин бу затлары ниреден алдыка?»</verse>
				<verse number="57">Оны өйке-кине билен рет этдилер. Эмма Иса олара: «Пыгамбер өз юрдундан, өйүнден башга ерде гадырсыз дәлдир» дийди.</verse>
				<verse number="58">Иса оларың имансыздыклары зерарлы, ол ерде көп мугҗыза этмеди.</verse>
			</chapter>
			<chapter number="14">
				<verse number="1">Шол вагт Исаның овазасы тетрарх Хиродесиң гулагына етди.</verse>
				<verse number="2">Ол өз нөкерлерине: «Бу чокундырыҗы Яхядыр. Ол өлүмден дирелендир. Бу мугҗызаларың ондан чыкмагының себәби шейледир» дийди.</verse>
				<verse number="3">Чүнки Хиродес Яхяны тутдурып, эл-аягыны багладып, зындана салдырыпды. Ол муны өз доганы Филипусың аялы Хиродияс себәпли эдипди.</verse>
				<verse number="4">Чүнки Яхя Хиродесе: «Сениң оны алмагың догры дәл» дийипди.</verse>
				<verse number="5">Хиродес Яхяны өлдүрмек ислейәрди, йөне халкдан горкярды, чүнки халк Яхяны пыгамбер хасаплаярды.</verse>
				<verse number="6">Эмма Хиродес өз доглан гүни мынасыбетли той тутанда, Хиродиясың гызы ортада танс эдип, Хиродесиң гөвнүни чаглады.</verse>
				<verse number="7">Шоңа гөрә, Хиродес гыза нәме дилесе, берерин дийип, ант ичип, сөз берди.</verse>
				<verse number="8">Гыз хем эҗесиниң өвретмеги билен: «Чокундырыҗы Яхяның башыны бир табакда гоюп, шу ерде маңа бер» дийди.</verse>
				<verse number="9">Патыша гамгын болды, йөне мыхманларың янында ант иченсоң, Яхяның башының оңа берилмегини буюрды.</verse>
				<verse number="10">Адам иберип, зынданда Яхяның башыны кесдирди.</verse>
				<verse number="11">Онуң башы бир табакда гетирилип, гыза берилди, ол хем эҗесине гетирди.</verse>
				<verse number="12">Яхяның шәгиртлери гелип, җеседи әкитдилер-де җайладылар. Онсоң барып, Иса хабар бердилер.</verse>
				<verse number="13">Иса муны эшиденде, ол ерден еке Өзи гайыга мүнүп бир чола ере чекилди. Халайык муны эшидип, шәхерлерден чыкып, пай-пыяда Онуң ызындан гитдилер.</verse>
				<verse number="14">Ол гайыкдан дүшенде, улы мәрекәни гөрүп, олара хайпы гелди, сыркавларыны сагалтды.</verse>
				<verse number="15">Агшам дүшенде шәгиртлер Онуң янына гелип: «Бу бир чола ер, вагт хем гиҗикди, мәрекәни гойбер, обалара гидип, өзлерине иймит сатын алсынлар» дийдилер.</verse>
				<verse number="16">Эмма Иса олара: «Олара гитмегиң гереги ёк, сиз иймәге зат бериң» дийди.</verse>
				<verse number="17">Шәгиртлер хем Иса: «Бизиң бу ерде бәш чөрек билен ики балыкдан башга задымыз ёк» дийдилер.</verse>
				<verse number="18">Ол хем: «Олары шу ере, Мениң яныма гетириң» дийди.</verse>
				<verse number="19">Шонда Иса мәрекә отуң үстүнде отурмагы буюрды. Бәш чөрек билен ики балыгы алып, Гөге бакып шүкүр этди-де, чөреклери бөлүшдирип, шәгиртлере берди, шәгиртлер хем олары мәрекә пайладылар.</verse>
				<verse number="20">Хеммелер ийип дойдулар. Артып галан дөвүмлери болса йыгнап, он ики себеди долдурдылар.</verse>
				<verse number="21">Иенлер аяллардыр чагалардан башга бәш мүңе голай адамды.</verse>
				<verse number="22">Мәрекәни уградып дурка, Иса шәгиртлерине гайыга мүнүп, Өзүнден өң бейлеки кенара гечмеги буюрды.</verse>
				<verse number="23">Мәрекәни уграданындан соң, Онуң еке Өзи дога этмек үчин дага чыкды. Ол агшам дүшенде хем шол ерде екеди.</verse>
				<verse number="24">Гайык болса шол вагт көлүң ортасындады, толкунларда эйләк-бейләк зыңылярды.</verse>
				<verse number="25">Гиҗәниң дөрдүнҗи нобатында Иса көлүң йүзүнден йөрәп, олара тарап гелди.</verse>
				<verse number="26">Эмма шәгиртлер Онуң деңзиң йүзүнден йөрәп гелйәнини гөренлеринде: «Бу бир гөзүмизе гөрүнйән затдыр!» дийшип алҗырадылар, горкудан яңа гыгырышдылар.</verse>
				<verse number="27">Эмма Иса деррев: «Батыр болуң, бу Мен, горкмаң» дийип, олара сөз гатды.</verse>
				<verse number="28">Петрус Оңа җогап берип: «Я Реб, бу Сен болсаң, маңа сувуң йүзи билен яныңа бармагы буюр» дийди.</verse>
				<verse number="29">Иса: «Гел» дийди. Петрус хем гайыкдан дүшүп, Исаның янына барҗак болуп, сувуң йүзи билен йөремәге башлады.</verse>
				<verse number="30">Эмма елиң гүйҗүни гөрүп горкды, яңы гарк болуп угранда: «Я Реб, мени халас эт» дийип гыгырды.</verse>
				<verse number="31">Иса деррев элини узадып оны тутды-да: «Эй, аз иманлы адам, нәме үчин шүбхелендиң?» дийди.</verse>
				<verse number="32">Олар гайыга мүненлеринде, ел ятды.</verse>
				<verse number="33">Гайыкдакылар: «Сен, догрудан-да, Худайың Оглусың» дийип, Оңа сежде этдилер.</verse>
				<verse number="34">Олар деңзиң аңырсына гечип, Җенесарет юрдуна бардылар.</verse>
				<verse number="35">Ол ериң адамлары Исаны танап, тутуш шол төвереклере адам иберип, сыркавларың барыны Онуң янына гетирдилер.</verse>
				<verse number="36">Олар диңе гейиминиң сыйнына элини дегирмәге ругсат сорап, Оңа ялбардылар. Эл дегренлериң хеммеси-де сагалды.</verse>
			</chapter>
			<chapter number="15">
				<verse number="1">Онсоң фарисейлер билен канунчылар Иерусалимден Исаның янына гелип, шейле дийдилер:</verse>
				<verse number="2">«Нәме үчин Сениң шәгиртлериң ата -бабаларың адатыны бозярлар? Чүнки олар нахар иенлеринде эллерини ювмаярлар».</verse>
				<verse number="3">Ол булара шейле җогап берди: «Сиз нәме үчин адатыңызың хатырасына Худайың табшырыгыны бозярсыңыз?</verse>
				<verse number="4">Чүнки Худай: „Атаңы, энеңи сыла\, „Атасына я энесине ёкуш сөз айдан хөкман өлдүрилсин" дийип табшырыпдыр.</verse>
				<verse number="5">Йөне сиз: „Ким атасына я энесине менден гөрҗек пейдаң Худая пешгешдир дийсе,</verse>
				<verse number="6">атасыны я энесини сыламалы дәл" диййәрсиңиз. Шейдип, адатыңызың хатырасына Худайың табшырыгыны бозярсыңыз.</verse>
				<verse number="7">Эй икийүзлүлер! Ишая пыгамбер:</verse>
				<verse number="8">Бу халк дилинде Мени сылаяр, йөне оларың йүреклери Менден узакда.</verse>
				<verse number="9">Бидерек ере Маңа сежде эдйәрлер, чүнки таглымат хөкмүнде өвредйәнлери ынсан буйруклары" дийип, сиз хакда оңат велилик эдипдир».</verse>
				<verse number="10">Иса мәрекәни янына чагырып, олара шейле дийди: «Диңләң, дүшүниң!</verse>
				<verse number="11">Агза гирен зат адамы мурдар эдйән дәлдир, агыздан чыкан зат адамы мурдар эдйәндир».</verse>
				<verse number="12">Онсоң шәгиртлер гелип: «Бу сөзи эшиденлеринде, фарисейлериң гахарының геленини билйәрсиңми?» дийип, Ондан сорадылар.</verse>
				<verse number="13">Ол шейле җогап берди: «Гөкдәки Атамың экмедик хер өсүмлиги көки билен согрулар.</verse>
				<verse number="14">Олара зат диймәң, олар көрлери идйән көрлердир. Көр көри итсе, оларың икиси хем гуя гачар».</verse>
				<verse number="15">Петрус Оңа: «Бизе бу тымсалы дүшүндир» дийди.</verse>
				<verse number="16">Иса хем шейле дийди: «Сиз хенизем дүшүнеңзокмы?</verse>
				<verse number="17">Агза гирен хер бир задың гарна барып, дашарык ташланяндыгына дүшүнмейәрсиңизми?</verse>
				<verse number="18">Йөне агыздан чыкан затлар йүрекден чыкып, адамы мурдар эдйәр.</verse>
				<verse number="19">Чүнки эрбет пикирлер, адам өлдүрме, азгынлык, зынахорлык, огрулык, ялан гүвәлик, сөгүнч йүрекден чыкяр.</verse>
				<verse number="20">Адамы шу затлар мурдар эдйәр, ювулмадык эл билен нахар иймек адамы мурдар этмейәр».</verse>
				<verse number="21">Иса ол ерден чыкып, Сур ве Сайда этрабына чекилди.</verse>
				<verse number="22">Ине, шол җелагайда болян бир кенганлы аял гелип: «Я Реб, эй Давут Оглы, маңа рехим эт, җын уранлыгы себәпли, гызым эҗир чекйәр» дийди.</verse>
				<verse number="23">Эмма Иса оңа хич бир җогап бермеди. Шәгиртлери янына гелип: «Оны уграт, чүнки ызымыздан гыгырып гелйәр» дийип ялбардылар.</verse>
				<verse number="24">Ол болса: «Мен диңе Ысрайыл өйүниң йитирим болан гоюнларына иберилдим» дийип җогап берди.</verse>
				<verse number="25">Эмма аял гелип, Онуң өңүнде ере йыкылып: «Я Реб, маңа көмек эт» дийди.</verse>
				<verse number="26">Иса: «Чагаларың чөрегини алып, итлере зыңмак догры дәлдир» дийип җогап берди.</verse>
				<verse number="27">Аял: «Хава, я Реб, Йөне итлер хем эелериниң сачагындан гачан чөрек овунтыкларыны иййәндир» дийди.</verse>
				<verse number="28">Шонда Иса оңа: «Эй аял, сениң иманың улы! Саңа ислейшиң ялы болсун» дийди. Ол аялың гызы шол сагадың өзүнде сагалды.</verse>
				<verse number="29">Иса ол ери терк эдип, Җелиле көлүниң голайына гелди, бир дагың үстүне чыкып, шол ерде отурды.</verse>
				<verse number="30">Онуң янына бир улы мәреке гелди, оларың янларында агсаклар, көрлер, лаллар, чолаклар ве ене-де бир топар сыркавлар барды. Олары гетирип, Исаның өңүнде дуруздылар. Ол булары сагалтды.</verse>
				<verse number="31">Халк лалларың геплейәндигини, чолакларың сагаландыгыны, көрлериң гөрйәндигини, агсакларың йөрейәндигини гөрүп хайран галды, Ысрайылың Худайыны шөхратландырды.</verse>
				<verse number="32">Иса шәгиртлерини янына чагырып, шейле дийди: «Мениң бу мәрекә хайпым гелйәр! Булар инди үч гүн бәри Мениң янымда, иймәге-де хич бир затлары ёк. Ёлда ысгындан гачаймасынлар дийип, олары ач гойбересим геленок».</verse>
				<verse number="33">Шәгиртлер Оңа: «Бейле улы мәрекәни дойрар ялы, бу чола ерде биз чөреги ниреден алалы?» дийдилер.</verse>
				<verse number="34">Иса олара: «Нәче чөрегиңиз бар?» дийди. Олар: «Еди, бирнәче хем майда балыгымыз бар» дийдилер.</verse>
				<verse number="35">Иса мәрекә ерде отурмагы буюрды.</verse>
				<verse number="36">Еди чөрек билен балыклары алып, шүкүр эденинден соң, олары бөлүшдирип, шәгиртлерине берди, шәгиртлери хем олары мәрекә пайладылар.</verse>
				<verse number="37">Хеммелер ийип дойдулар, артып галан дөвүмлери болса йыгнап, еди себеди долдурдылар.</verse>
				<verse number="38">Иенлер аяллардыр чагалардан башга дөрт мүң адамды.</verse>
				<verse number="39">Иса мәрекәни уграданындан соң, гайыга мүнүп, Магдала этрабына гитди.</verse>
			</chapter>
			<chapter number="16">
				<verse number="1">Фарисейлер билен саддукейлер гелип, Исаны сынамак үчин, Ондан өзлерине Гөкден бир аламат гөркезмегини хайыш этдилер.</verse>
				<verse number="2">Ол шейле җогап берди: «Агшам боланда сиз: „Хова говы болҗак, чүнки асманың йүзи гызыл" диййәрсиңиз.</verse>
				<verse number="3">Эртир хем: „Бу гүн гай турҗак, чүнки асманың йүзи гызыл хем тутук" диййәрсиңиз. Сиз асманың ягдайыны сайгарып билйәрсиңиз-де, дөврүң аламатларыны сайгарып билмейәрсиңизми?</verse>
				<verse number="4">Эрбет ве зынахор несил бир аламат талап эдйәр, йөне оңа Юнусыңкыдан башга аламат берилмез». Шейлеликде, Иса олары ташлап гитди.</verse>
				<verse number="5">Шәгиртлери ол тарапа геченлеринде, чөрек алмагы унудан экенлер.</verse>
				<verse number="6">Иса олара: «Сак болуң, фарисейлериң, саддукейлериң хамырмаясындан әгә болуң» дийди.</verse>
				<verse number="7">Олар болса өзара чекишип: «Чөрек алмандырыс» дийишйәрдилер.</verse>
				<verse number="8">Эмма Иса муны билип, шейле дийди: «Эй иманы азлар! Чөрек алмандырыс дийшип, нәмә өзара чекишйәрсиңиз?</verse>
				<verse number="9">Бәш мүң адам үчин бәш чөреге ве нәче себеди долдурып йыгнанлыгыңыза энтек хем дүшүнмейәрмисиңиз, ол ядыңыза дүшмейәрми?</verse>
				<verse number="10">Дөрт мүң адам үчин еди чөрек ве нәче себеди долдурып йыгнанлыгыңыз-да ядыңыза дүшмейәрми?</verse>
				<verse number="11">Мен сизе: „Фарисейлериң, саддукейлериң хамырмаясындан әгә болуң" диенимде, чөрекден гүррүң этмейәнлигиме нәме үчин дүшүнмейәрсиңиз?»</verse>
				<verse number="12">Шәгиртлер өзлерине хамырмая дәл-де, фарисейлер билен саддукейлериң таглыматындан әгә болуң диййәнине шонда дүшүндилер.</verse>
				<verse number="13">Иса Кайсария-Филипи этрабына геленде шәгиртлеринден: «Маңа — Ынсан Оглуна адамлар ким диййәрлер?» дийип сорады.</verse>
				<verse number="14">Олар: «Кәбирлери чокундырыҗы Яхя, кәбирлери Ыляс, башгалары-да Еремия я пыгамберлериң бири диййәрлер» дийдилер.</verse>
				<verse number="15">Иса олара: «Сиз Маңа ким диййәрсиңиз?» дийди.</verse>
				<verse number="16">Симун Петрус: «Сен дири Худайың Оглы Месихсиң» дийип җогап берди.</verse>
				<verse number="17">Иса Оңа шейле дийди: «Сен багтлысың, эй, Юнус оглы Симун, чүнки муны саңа аян эден ынсан дәл-де, Гөкдәки Атамдыр.</verse>
				<verse number="18">Мен саңа диййәрин, сен Петруссың, Мен йыгнагымы бу гаяның үстүнде гурарын, довзахың дервезелери оңа гаршы дуруп билмез.</verse>
				<verse number="19">Гөгүң Патышалыгының ачарларыны саңа берерин. Ер йүзүнде баглан хер задың Гөкде баглы болар. Ер йүзүнде ачан хер задың Гөкде ачык болар».</verse>
				<verse number="20">Онсоң шәгиртлерине Өзүниң Иса Месихдигини хич киме айтмазлыгы табшырды.</verse>
				<verse number="21">Иса шондан бейләк шәгиртлерине Өзүниң Иерусалиме гитмелидигини, яшулуларың, баш руханыларың ве канунчыларың элинден гөрги гөрмелидигини, өлдүрилип, үчүнҗи гүни дирелмелидигини дүшүндирмәге башлады.</verse>
				<verse number="22">Петрус Оны бир чете чекип: «Я Реб, Худай сакласын! Сениң башыңа асла бейле иш дүшмез!» дийип, Онуң айданларына гаршы чыкды.</verse>
				<verse number="23">Ол өврүлип, Петруса: «Чекил өңүмден, шейтан! Сен Маңа пәсгел берйәрсиң, чүнки сен Худай ишлерини дәл-де, ынсан ишлерини ойланярсың» дийди.</verse>
				<verse number="24">Онсоң Иса шәгиртлерине шейле йүзленди: «Ким Мениң ызыма эермек ислейән болса, өзүни инкәр этсин-де, хачыны алып, ызыма дүшсүн.</verse>
				<verse number="25">Чүнки ким җаныны халас этмек ислесе, оны йитирер, йөне ким өз җаныны Мениң угрумда йитирсе, оны халас эдер.</verse>
				<verse number="26">Себәби бир адам бүтин дүнйәни газанып, җаныны ёгалтса, оңа нәме пейдасы болар? Я-да адам җанына дерек нәме берип билер?</verse>
				<verse number="27">Ынсан Оглы Атасының шөхратында Өз перишделери билен геленде, хер киме эден ишлерине гөрә хакыны берер.</verse>
				<verse number="28">Сизе догрусыны айдярын, бу ерде дуранларың арасында Ынсан Оглуның Өз Патышалыгында гелйәнини гөрмезден өң, өлүми датмаҗак кәбир адамлар бар».</verse>
			</chapter>
			<chapter number="17">
				<verse number="1">Иса алты гүнден соң, диңе Петрусы, Якубы ве онуң доганы Яхяны янына алып, олары бир бейик дагың үстүне чыкарды.</verse>
				<verse number="2">Оларың гөзлериниң алнында Онуң гөрнүши үйтгеди, йүзи Гүн кимин парлады, эгин-эшиги ышык ялы агарды.</verse>
				<verse number="3">Бирденкә, олара Муса билен Ыляс гөрүнди. Олар Иса билен геплешип дурдулар.</verse>
				<verse number="4">Петрус Иса шейле дийди: «Я Реб! Бизе бу ерде болмак якымлы. Эгер Сен ислесең, мен үч чадыр гурайын: бири — Саңа, бири — Муса, бири — Ыляса».</verse>
				<verse number="5">Ол энтек гепләп дурка, нурлы бир булут олара көлеге салды. Булутдан шейле бир оваз гелди: «Бу Мениң сөйгүли Оглумдыр, Мен Ондан гаты разыдырын. Оны диңләң».</verse>
				<verse number="6">Шәгиртлер муны эшиденлеринде, гаты горкуп, йүзин йыкылдылар.</verse>
				<verse number="7">Эмма Иса гелип, олара элини дегрип: «Туруң, горкмаң» дийди.</verse>
				<verse number="8">Олар гөзлерини галдыранларында, диңе Исадан башга хич кими гөрмедилер.</verse>
				<verse number="9">Дагдан инип гелйәркәлер, Иса олара: «Ынсан Оглы өлүмден дирелйәнчә, гөрениңизи хич киме айтмаң» дийип табшырды.</verse>
				<verse number="10">Шәгиртлери Ондан: «Эйсе нәме үчин канунчылар өңүрти Ыляс гелмелидир диййәрлер?» дийип сорадылар.</verse>
				<verse number="11">Ол хем җогап берип дийди: «Догрудан-да, Ыляс гелип, хемме зады дүзетмелидир.</verse>
				<verse number="12">Эмма Мен сизе айдярын, Ыляс эййәм гелди, оны танамадылар, оңа халанларыны этдилер. Шонуң ялы, Ынсан Оглы-да оларың элинден гөрги гөрер».</verse>
				<verse number="13">Шонда шәгиртлер Онуң өзлерине Чокундырыҗы Яхя барада гүррүң берйәндигине дүшүндилер.</verse>
				<verse number="14">Мәрекәниң янына баранларында, бир адам гелип, Исаның өңүнде дыза чөкүп, шейле дийди:</verse>
				<verse number="15">Я Реб! Мениң оглума рехим эт, себәби ол тутгайлы, көп эзъет чекйәр, йыгы-йыгыдан өзүни ода, сува уряр.</verse>
				<verse number="16">Мен оны Сениң шәгиртлериңе гетирдим, йөне олар сагалдып билмедилер».</verse>
				<verse number="17">Иса шейле җогап берди: «Эй ёлдан чыкан, имансыз несил! Мен хачана ченли сиз билен биле болуп, сизе чыдайын? Огланы шу ере Маңа гетириң».</verse>
				<verse number="18">Иса җына кәеди, җын хем огландан чыкды. Оглан шол сагадың өзүнде сагалды.</verse>
				<verse number="19">Онсоң шәгиртлер Исаның янына гелип, өз-өзлерикә Оңа: «Биз нәме үчин оны чыкарып билмедик?» дийдилер.</verse>
				<verse number="20">Иса хем олара дийди: «Иманыңызың ёклугы үчин. Мен сизе догрусыны айдярын, бир горчица дәнеси ялы-да иманыңыз болуп, шу дага: „Бу ерден ол ере гөч" дийсеңиз, ол гөчер, сизе башартмаҗак зат болмаз.</verse>
				<verse number="21">Бу хили җынлары дога ве оразадан башга хич зат билен чыкарып болян дәлдир».</verse>
				<verse number="22">Җелиледе гезип йөркәлер Иса олара шейле дийди: «Ынсан Оглы ынсан элине берлер.</verse>
				<verse number="23">Оны өлдүрерлер, Ол үчүнҗи гүни дирелер». Шәгиртлер гаты гынандылар.</verse>
				<verse number="24">Капернаума геленлеринде ики драхма йыгнаянлар Петруса гелип: «Сизиң Мугаллымыңыз ики драхма бермейәрми?» дийдилер.</verse>
				<verse number="25">Петрус: «Хава, берйәр» дийди. Өе геленде, Иса ондан өңүрдип: «Симун, сен нәме диййәрсиң? Ер йүзүндәки патышалар гүмрүк я салгыды кимден алярлар? Өз огулларынданмы я кесекилерденми?» дийди.</verse>
				<verse number="26">Петрус Оңа: «Кесекилерден» диенде, Иса оңа шейле дийди: «Онда, огуллар эркиндир.</verse>
				<verse number="27">Йөне олары бүдретмезлик үчин көле гит-де, чеңңек ташла. Оңа илкинҗи илен балыгы алып, агзыны ачсаң, бир теңңә гөзүң дүшер. Оны ал-да, Мениң үчинем, өзүң үчинем олара бер».</verse>
			</chapter>
			<chapter number="18">
				<verse number="1">Шол вагт шәгиртлер Исаның янына гелип: «Гөгүң Патышалыгында иң улы ким?» дийдилер.</verse>
				<verse number="2">Иса-да бир чаганы чагырып, оны оларың ортасында дурузды-да, шейле дийди:</verse>
				<verse number="3">Сизе догрусыны айдярын, тоба эдип, чагалар ялы болмасаңыз, Гөгүң Патышалыгына асла гирип билмерсиңиз.</verse>
				<verse number="4">Ким өзүни шу чага ялы пес гөвүнли тутян болса, Гөгүң Патышалыгында иң улы шолдур.</verse>
				<verse number="5">Ким шунуң ялы бир чаганы Мениң адымдан кабул этсе, Мени кабул этдигидир.</verse>
				<verse number="6">Ким-де Маңа иман эден бу чагалардан бириниң гүнә этмегине себәп болса, бойнундан улы дегирмен дашы асылып, деңзиң дүйбүнде гарк болмак онуң үчин хас говы болар.</verse>
				<verse number="7">Ынсанларың гүнә этмегине себәп болан затлардан өтри, вай, бу дүнйәниң гүнүне! Бейле затларың гелмеги зерурдыр, йөне буларың гелмегине себәп болян адамың гүнүне вай!</verse>
				<verse number="8">Элиң я аягың сениң гүнә этмегиңе себәп болса, оны кес-де, өзүңден ташла. Саңа чолак я агсак болуп яшайша гирмек, ики элли я ики аяклы болуп, эбеди ода зыңылмакдан говудыр.</verse>
				<verse number="9">Гөзүң сениң гүнә этмегиңе себәп болса, оны оюп чыкар-да ташла. Саңа еке гөзли болуп яшайша гирмек, ики гөзли болуп довзах одуна зыңылмакдан говудыр.</verse>
				<verse number="10">Бу көрпелерден бирини әсгермезлик этмекден гача дуруң, чүнки сизе айдярын, буларың Гөкдәки перишделери Мениң Гөкде болан Атамың элмыдам йүзүни гөрйәрлер.</verse>
				<verse number="11">Ынсан Оглы йитирим боланлары халас этмәге гелендир».</verse>
				<verse number="12">Сиз нәме диййәрсиңиз? Бир адамың йүз гойны болуп, оларың бири азашса, ол тогсан докузыны дагларда галдырып, азашаның гөзлегине чыкмазмы?</verse>
				<verse number="13">Оны тапып биләйсе, сизе догрусыны айдярын, ол мунуң үчин азашмадык тогсан докузысына бегененден хем гаты бегенер.</verse>
				<verse number="14">Шейлеликде, бу көрпелерден бириниң хеләк болмагы Гөкдәки Атаңызың ислеги дәлдир».</verse>
				<verse number="15">Доганың саңа гаршы гүнә этсе, бар-да, икичәк гүрлешип, айбыны оңа айт. Сениң сөзүңе гулак асса, бу доганыңы газандыгыңдыр.</verse>
				<verse number="16">Сөзүңе гулак асмаса, хер сөз ики я үч шаядың агзындан тассыкланар ялы, бир я ики адамы яныңа ал.</verse>
				<verse number="17">Олара-да гулак асмак ислемесе, онда йыгнага айт. Оңа-да гулак асмак ислемесе, гой, ол сениң үчин бир бутпараз я-да салгытчы болсун.</verse>
				<verse number="18">Сизе догрусыны айдярын, ер йүзүнде даңан задыңыз Гөкде-де даңылгы болар. Ер йүзүнде чөзен задыңыз Гөкде-де чөзүлги болар.</verse>
				<verse number="19">Ене сизе айдярын, эгер сизден ики адам дилеҗек хер бир зады хакда өзара ылалашса, Гөкдәки Атам дилеглери битирер.</verse>
				<verse number="20">Чүнки ики я үч адам Мениң адымдан хайсы ерде үйшүшсе, Мен-де шол ерде, оларың арасында боларын».</verse>
				<verse number="21">Онсоң Петрус гелип, Иса шейле дийди: «Я Реб, доганым маңа гаршы нәче гезек гүнә этсе, мен оны багышлайын? Еди гезекми?»</verse>
				<verse number="22">Иса оңа шейле җогап берди: «Мен саңа еди гезек дәл, етмиш ёла еди гезек диййәрин.</verse>
				<verse number="23">Шонуң үчин Гөгүң Патышалыгы өз хызматкәрлери билен хаклашмак ислән бир патыша меңзейәр.</verse>
				<verse number="24">Ол хасаплашмага дуранда, оңа он мүң талант борчлы бирини янына гетирйәрлер.</verse>
				<verse number="25">Ол бергисини төләп билмәнинде, агасы онуң өзүниң, аялының, оглан-ушагының ве бүтин малларының сатылып, бергисиниң берилмегини буюряр.</verse>
				<verse number="26">Хызматкәр йүзин йыкылып, оңа ялбарып: „Эй агам, сабыр эт! Барыны төләйин" диййәр.</verse>
				<verse number="27">Агасының рехими инип, ол хызматкәри бошадяр, алгысыны гечйәр.</verse>
				<verse number="28">Яңкы хызматкәр дашарык чыканда, өзүне йүз динар борчлы болан бир ёлдашына саташяр. Оны тутуп: „Бергиңи бер" дийип, бокурдагындан тутяр.</verse>
				<verse number="29">Ёлдашы онуң аягына йыкылып: „Сабыр эт, бергими берейин" дийип оңа ялбаряр.</verse>
				<verse number="30">Ол этмейәр, гайтам, бергисини берйәнчә, оны зындана салдыряр.</verse>
				<verse number="31">Яңкы адамың ёлдашлары бу ваканы гөрүп, гаты гынанярлар, болан әхли зады барып, агаларына хабар берйәрлер.</verse>
				<verse number="32">Онсоң агасы оны чагырып диййәр: „Эй, эрбет хызматкәр! Маңа ялбараның үчин мен шол алгының барыны гечдим.</verse>
				<verse number="33">Мениң саңа рехим эдишим ялы, сен хем ёлдашыңа рехим этмели дәлмидиң?\</verse>
				<verse number="34">Агасы газапланып, бергисини берйәнчә, оны гынаянларың элине берйәр.</verse>
				<verse number="35">Сизиң хем хер бириңиз өз доганының языкларыны йүрекден багышламаса, Мениң Гөкдәки Атам хем сизи шейле эдер».</verse>
			</chapter>
			<chapter number="19">
				<verse number="1">Иса бу сөзлери тамамланындан соң, Җелиледен чыкып, Яхуданың чәклерине, Иордан дерясының аңырсына гитди.</verse>
				<verse number="2">Улы мәреке Онуң ызына дүшди, Иса хем шол ерде олары сагалтды.</verse>
				<verse number="3">Фарисейлер гелдилер ве Оны сынап: «Хер бир себәп билен аялы айырмак догрумыдыр?» дийип сорадылар.</verse>
				<verse number="4">[4-5] Ол хем шейле җогап берди: «Яраданың олары башда эркек ве аял эдип ярадандыгыны, „Шол себәпден хем эркек ата -энесини гоюп, аялы билен хөврүгер ве икиси бир тен болар" диенини сиз окамадыңызмы?</verse>
				<verse number="5"></verse>
				<verse number="6">Шоңа гөрә, инди олар ики дәл-де, бир тен хасапланарлар. Худайың гошаныны бендеси айырмасын».</verse>
				<verse number="7">Олар Иса шейле дийдилер: «Онда нәме үчин Муса аялы айранда, онуң талак хатыны бермеклиги табшырыпдыр?»</verse>
				<verse number="8">Иса олара шейле җогап берди: «Доңйүрек адамлар боланыңыз үчин, Муса сизе аялыңызы айырмага ыгтыяр берди, йөне овал-башда бейле дәлди.</verse>
				<verse number="9">Мен сизе айдярын, ким аялыны зынадан башга себәп билен айрып, башга аяла өйленсе, зына эдйәндир. Әринден айрылан аяла өйленен хем зына эдйәндир».</verse>
				<verse number="10">Шәгиртлер Оңа: «Эркек билен аял арасында ягдай шейле болса, онда өйленмезлик говудыр» дийишдилер.</verse>
				<verse number="11">Эмма Иса олара шейле дийди: «Хемме адамлар бу сөзи кабул эдип билмезлер, диңе өзлерине берленлер кабул эдип билерлер.</verse>
				<verse number="12">Чүнки догабитди агталар, адамлар тарапындан агта эдиленлер ве Гөгүң Патышалыгы угрунда өзлерини агта эденлер хем бардыр. Муны кабул эдип билен кабул этсин».</verse>
				<verse number="13">Онсоң оларың үстүне элини гоюп дога этсин дийип, Исаның янына чагалары гетирдилер. Шәгиртлер чагалары гетиренлере кәедилер.</verse>
				<verse number="14">Эмма Иса: «Дегмәң, чагалар Мениң яныма гелсин, олары бөкдемәң, чүнки Гөгүң Патышалыгы шулар ялыларыңкыдыр» дийди.</verse>
				<verse number="15">Иса оларың үстүне элини гоянындан соң, ол ерден гитди.</verse>
				<verse number="16">Ине, бири Онуң янына гелип: «Эй, ягшы Мугаллым, эбеди яшайшым болар ялы, мен нәме ягшы зат этмели?» дийди.</verse>
				<verse number="17">Иса шейле дийди: «Нәме үчин Маңа ягшы диййәрсиң? Ягшы болан тәк Бири — Худай. Йөне эбеди яшайша говушмак ислейән болсаң, табшырыклары берҗай эт».</verse>
				<verse number="18">Ол Исадан: «Хайсы табшырыклары?» дийип сорады. Иса шейле җогап берди: «Адам өлдүрме, зына этме, огрулык этме, ялан гүвәлик берме,</verse>
				<verse number="19">эне-атаңы сыла, гоңшыңы өзүң ялы сөй».</verse>
				<verse number="20">Яш йигит: «Мен буларың хеммесини берҗай этдим, ене нәме кемим бар?» дийип, Исадан сорады.</verse>
				<verse number="21">Иса оңа: «Кәмил болайын дийсең, гит, нәмәң бар болса, сат-да, гарыплара бер, Гөкде хазынаң болар, онсоң гел-де, Мениң ызыма дүш» дийди.</verse>
				<verse number="22">Яш йигит бу сөзи эшидип, тукат болуп гитди, чүнки онуң көп мал-мүлки барды.</verse>
				<verse number="23">Иса шәгиртлерине дийди: «Сизе догрусыны айдярын, барлы адам Гөгүң Патышалыгына четинлик билен гирер.</verse>
				<verse number="24">Сизе ене айдярын, бир дүйәниң иңңәниң гөзүнден гечмеги барлы адамың Худайың Патышалыгына гирмегинден аңсатдыр».</verse>
				<verse number="25">Муны эшиденлеринде шәгиртлери: «Онда ким халас болуп билер?» дийип, чакданаша геңиргенишдилер.</verse>
				<verse number="26">Иса олара середип: «Ынсанлар үчин бу мүмкин дәл, йөне Худай үчин әхли зат мүмкин» дийди.</verse>
				<verse number="27">Онсоң Петрус Оңа шейле дийди: «Ине, биз әхли задымызы ташлап, Сениң ызыңа дүшдүк, онда бизиң нәмәмиз болар?»</verse>
				<verse number="28">Иса-да олара шейле дийди: «Сизе догрусыны айдярын, әхли задың тәзеленҗек вагты, Ынсан Оглы Өз шөхратлы тагтында отуранда Мениң ызыма дүшен сиз хем он ики тагтда отурып, Ысрайылың он ики тайпасының үстүнден хөкүм чыкарарсыңыз.</verse>
				<verse number="29">Мениң хатырам үчин өйлерини, доганларыны, уяларыны, атасыны, энесини, аялыны, оглан-ушагыны я ерлерини ташлан хер кес йүз эссе эдип алар, эбеди яшайшың мирасчысы болар.</verse>
				<verse number="30">Йөне көп илкинҗилер иң соңкулар, иң соңкулар хем илкинҗилер болар».</verse>
			</chapter>
			<chapter number="20">
				<verse number="1">Гөгүң Патышалыгы үзүмлигинде ишләр ялы, эртир ир билен ишчи тутмага гиден ер эеси ялыдыр.</verse>
				<verse number="2">Ол ишчилер билен гүнде бир динара разылашып, олары өз үзүмлигине ёллаяр.</verse>
				<verse number="3">Гүндиз сагат докузларда дашарык чыканда, базарда башгаларың бош дураныны гөрйәр.</verse>
				<verse number="4">Олара-да: „Сиз хем үзүмлиге гидиң, хакыңыз нәме болса берерин" диййәр. Олар хем гидйәрлер.</verse>
				<verse number="5">Гүнортан ве гүндиз сагат үчлерде ене дашарык чыкяр-да, ене шейле эдйәр.</verse>
				<verse number="6">Гүндиз сагат бәшлерде дашарык чыканда, башга бош дуранлары гөрүп, олара: „Нәме үчин гүнузын бу ерде бош дурсуңыз?" диййәр.</verse>
				<verse number="7">Олар хем: „Чүнки хич ким бизи тутмады" диййәрлер. Олара: „Сиз-де үзүмлиге гидиң" диййәр.</verse>
				<verse number="8">Агшам дүшенде, үзүмлигиң эеси өз иш доландырянына шейле диййәр: „Ишчилери чагыр-да, иң соңкулардан башлап, илкинҗилере ченли хакларыны төле\.</verse>
				<verse number="9">Шейлеликде, гүндиз сагат бәшлерде геленлериң хер бири бир динар аляр.</verse>
				<verse number="10">Илкинҗилер геленде көп аларыс өйдйәрлер, йөне оларың-да хер бири бир динар аляр.</verse>
				<verse number="11">Муны алан вагтлары олар ер эесине хүңүрдешип,</verse>
				<verse number="12">„Бу иң соңкулар диңе бир сагат ишледилер, сен болсаң олары гүнүң йүкүни, ыссысыны чекен бизиң билен дең этдиң" диййәрлер.</verse>
				<verse number="13">Ер эеси оларың бирине җогап берип, шейле диййәр: „Эй дост! Мен саңа адалатсызлык эдемок; сен мениң билен бир динара разылашмадыңмы?</verse>
				<verse number="14">Өз хакыңы ал-да гит. Мен бу иң соңка-да саңа береними бермек ислейәрин.</verse>
				<verse number="15">Өз малым билен исләними этмәге ыгтыярым ёкмы? Я-да мениң сахылыгыма гөриплик эдйәрсиңми?\</verse>
				<verse number="16">Шейлеликде, иң соңкулар илкинҗи, илкинҗилер хем иң соңкулар болар, чүнки чагырыланлар көп, сайлананлар аздыр».</verse>
				<verse number="17">Иса Иерусалиме барярка, он ики шәгирди ёлда чете чекип, олара шейле дийди:</verse>
				<verse number="18">Ине, Иерусалиме барярыс. Ынсан Оглы баш руханылара, канунчылара табшырылар, олар хем Оны өлүме хөкүм эдерлер.</verse>
				<verse number="19">Оңа гүлсүнлер, гамчыласынлар, хача чүйлесинлер дийип, Оны башга миллетлере табшырарлар, йөне Ол үчүнҗи гүни дирелер».</verse>
				<verse number="20">Онсоң Зебедей огулларының эҗеси өз огуллары билен Исаның янына гелип, ере йыкылды-да, Ондан бир зат диледи.</verse>
				<verse number="21">Иса хем оңа: «Нәме ислейәрсиң?» дийди. Ол-да Иса: «Табшыр, Патышалыгыңда мениң бу ики оглумың бири Сениң сагыңда, бири хем солуңда отурсын» дийди.</verse>
				<verse number="22">Эмма Иса шейле җогап берди: «Сиз нәме дилейәниңизи билмейәрсиңиз. Сиз Мениң ичҗек кәсәмден ичип билерсиңизми? Мениң чокундырылҗак чокунышым билен чокундырылып билермисиңиз?» Олар-да Оңа: «Муны эдип билерис» дийдилер.</verse>
				<verse number="23">Иса олара шейле дийди: «Сиз Мениң ичҗек кәсәмден ичерсиңиз, Мениң чокундырылҗак чокунышым билен чокундырыларсыңыз. Йөне сизе Мениң сагымда я солумда отурмага ругсат бермек Мениң элимде дәл. Бу орунлары Атам кимлер үчин тайынлан болса, шолар үчиндир».</verse>
				<verse number="24">Бейлеки он шәгирт муны эшидип, яңкы ики догана гахарландылар.</verse>
				<verse number="25">Эмма Иса олары янына чагырып, шейле дийди: «Сиз билйәрсиңиз, миллетлериң башлыклары олара агалык эдйәр, улулары-да олара ыгтыяр билен баштутанлык эдйәр.</verse>
				<verse number="26">Сизиң араңызда бейле болмасын. Араңызда ким улы болмак ислейән болса, бейлекилериң хызматкәри болсун.</verse>
				<verse number="27">Араңызда ким илкинҗи болмак ислейән болса, хеммәңизиң гулы болсун.</verse>
				<verse number="28">Ынсан Оглы-да Өзүне хызмат эдилмеги үчин дәл, эйсем, хызмат этмек үчин, көплериң угрунда җаныны төлег хөкмүнде бермек үчин гелди».</verse>
				<verse number="29">Олар Эрихадан чыканларында, улы мәреке Исаның ызына дүшүп гитди.</verse>
				<verse number="30">Ёлуң кенарында отуран ики көр адам Исаның гечип баряныны эшиденлеринде: «Я Реб, эй Давут Оглы, бизе рехим эт!» дийип гыгырышдылар.</verse>
				<verse number="31">Мәреке сеслерини чыкармасынлар дийип, олара кәеди, йөне олар: «Я Реб, эй Давут Оглы, бизе рехим эт!» дийип, өңкүден хем гаты гыгырышдылар.</verse>
				<verse number="32">Иса аяк чекди-де, олары чагырып: «Сизиң үчин нәме этмегими ислейәрсиңиз?» дийди.</verse>
				<verse number="33">Олар-да Оңа: «Я Реб, гөзүмиз ачылсын» дийдилер.</verse>
				<verse number="34">Исаның хайпы гелип, оларың гөзлерине элини дегирди велин, деррев гөзлери ачылды, онсоң Онуң ызына дүшүп гитдилер.</verse>
			</chapter>
			<chapter number="21">
				<verse number="1">Олар Иерусалиме голайлап, Зейтун дагының этегиндәки Бейтфаҗа гелип етенлеринде, Иса ики шәгирде:</verse>
				<verse number="2">Өңүңиздәки оба барың, салым гечмәнкә, даңылгы дуран яны тайхарлы бир эшеги тапарсыңыз, олары чөзүң-де, Маңа гетириң.</verse>
				<verse number="3">Бири сизе бир зат дийсе: „Булар Реббе герек, ынха, ызына иберер" дийиң» дийип, ёллады.</verse>
				<verse number="4">Бу-да пыгамбер аркалы айдылан шу сөзүң ерине етмеги үчинди:</verse>
				<verse number="5">«Сион гызына дийиң: Ине, сениң патышаң бир эшеге мүнүп, эшегиң баласы тайхара мүнүп, пес гөвүнлилик билен саңа гелйәр».</verse>
				<verse number="6">Шәгиртлер хем гидип, Исаның табшырышы ялы этдилер.</verse>
				<verse number="7">Эшек билен тайхары гетирдилер-де, эгин-эшиклерини оларың үстүне атдылар, Иса-да тайхарың үстүне мүнди.</verse>
				<verse number="8">Мәрекәниң көпүси өз эгин-эшиклерини ёла язярды, кәси-де агачлардан шахалар кесип, ёла дүшейәрди.</verse>
				<verse number="9">Онуң өңүнден барян ве ызындан гелйән мәреке: «Давут Оглуна хосанна! Реббиң адындан гелйән гутлы болсун, иң ёкарларда хосанна!» дийип гыгырышярдылар.</verse>
				<verse number="10">Иса Иерусалиме гиренде, бүтин шәхер: «Бу ким?» дийип титрейәрди.</verse>
				<verse number="11">Мәреке хем: «Бу Җелиләниң Насыра шәхеринден болан Иса пыгамбер» диййәрди.</verse>
				<verse number="12">Иса Худайың ыбадатханасына гирип, ичердәки сатыҗылары, алыҗылары дашарык ковды. Пул чалышянларың текҗелерини, кепдери сатянларың отургычларыны дүңдерди.</verse>
				<verse number="13">Олара шейле дийди: «„Мениң өйүме дога өйи дийлер" дийип язылгыдыр, сиз муны гаракчыларың сүренине өвүрдиңиз».</verse>
				<verse number="14">Ыбадатханада көрлер, агсаклар Онуң янына гелдилер, Ол хем олары сагалтды.</verse>
				<verse number="15">Баш руханылар билен канунчылар Онуң эден тәсинликлерини, ыбадатханада: «Давут Оглуна хосанна!» дийип гыгырян чагалары гөренлеринде гахарландылар.</verse>
				<verse number="16">Оңа: «Буларың нәме диййәнини эшидйәрсиңми?» дийдилер. Иса-да олара шейле дийди: «Хава, сиз: „Яшаҗык балаларың, сүйт эмйәнлериң агзындан алкышлар алдың" диен сөзи асла окамадыңызмы?»</verse>
				<verse number="17">Иса оларың янындан гитди, шәхерден чыкып хем Бейтания гелди, гиҗәни шол ерде гечирди.</verse>
				<verse number="18">Эртеси шәхере доланып гелйәркә аҗыкды.</verse>
				<verse number="19">Ёлуң гырасында бир инҗир агаҗыны гөрүп, онуң янына гелди, йөне ондан япраклардан башга хич зат тапмады. Иса агаҗа: «Мундан бейләк сенден асла иймиш өнмесин!» дийди. Инҗир агаҗы болса шол пурсатың өзүнде гурады.</verse>
				<verse number="20">Шәгиртлер муны гөрүп: «Инҗир агаҗы шол пурсатың өзүнде нәхили гурады?» дийшип хайран галдылар.</verse>
				<verse number="21">Иса шейле җогап берди: «Сизе догрусыны айдярын, иманыңыз болуп, шүбхе этмесеңиз, сиз диңе бу инҗир агаҗына эдилени этмек билен чәкленмән, эйсем, шу дага: „Гөтерил-де, деңзе зыңыл" дийсеңиз-де, бу болар.</verse>
				<verse number="22">Иман эдип, дога билен хер нәме дилесеңиз, аларсыңыз».</verse>
				<verse number="23">Иса ыбадатхана гелип, сапак берип дурка, баш руханылар, халкың яшулулары Онуң янына гелип: «Сен хайсы ыгтыяр билен бу затлары эдйәрсиң? Саңа бу ыгтыяры ким берди?» дийдилер.</verse>
				<verse number="24">Иса олара җогап берип дийди: «Мен-де сизден бир зат сораҗак, Маңа җогап берсеңиз, Мен хем сизе бу затлары хайсы ыгтыяр билен эдйәними айдайын.</verse>
				<verse number="25">Яхяның чокундырмасы ниреденди? Гөкденми я ынсандан?» Олар-да өзара пикир алшып дийдилер: «Биз: „Гөкден" дийсек, Ол бизе: „Онда, нәме үчин оңа иман гетирмедиңиз?" диер.</verse>
				<verse number="26">„Ынсандан" диймәге-де халкдан горкярыс, чүнки хеммелер Яхяны бир пыгамбер сайяр».</verse>
				<verse number="27">Олар Иса шейле җогап бердилер: «Биз билмейәрис». Иса-да олара шейле дийди: «Мен-де сизе бу затлары хайсы ыгтыяр билен эдйәними айтмаярын».</verse>
				<verse number="28">Сиз нәме диййәрсиңиз? Бир адамың ики оглы бар экен. Ол биринҗисине барып: „Оглум, бу гүн гит-де, үзүмликде ишле" диййәр.</verse>
				<verse number="29">Ол хем җогап берип: „Гитҗек дәл" диййәр. Йөне соң өкүнип гидйәр.</verse>
				<verse number="30">Яңкы адам икинҗисине барып шол сөзи айдяр; ол: „Боляр, ага" диййәр, йөне гитмейәр.</verse>
				<verse number="31">Буларың икисинден какасының ислегини ерине етирен хайсысы?» Олар: «Биринҗиси» дийдилер. Иса олара дийди: «Сизе догрусыны айдярын, салгытчылардыр кемчинлер Худайың Патышалыгына сизден өң гирер.</verse>
				<verse number="32">Чүнки Яхя сизиң яныңыза догрулык ёлы билен гелди, сиз оңа ынанмадыңыз, йөне салгытчылар, кемчинлер оңа ынандылар. Сиз муны гөреңизден соң хем өкүнмедиңиз, оңа ынанмадыңыз».</verse>
				<verse number="33">Ене бир тымсала гулак асың: Өй эеси болан бир адам бар экен. Ол үзүм агачларыны отурдып, дашына хаят айлаяр ве бир үзүм сыкылян чукур газяр, бир диң салып, үзүмлиги багбанлара экерине берйәр-де, узак ёла гидйәр.</verse>
				<verse number="34">Хасыл вагты голайланда, мивесини алмак үчин хызматкәрлерини багбанлара иберйәр.</verse>
				<verse number="35">Багбанлар онуң хызматкәрлерини тутуп, бирини енчйәрлер, бирини өлдүрйәрлер, бейлекисини-де дашлаярлар.</verse>
				<verse number="36">Үзүмлигиң эеси өңкүден көп хызматкәр иберйәр. Багбанлар олара-да өңкүлере эденлерини эдйәрлер.</verse>
				<verse number="37">Соңунда үзүмлигиң эеси: „Оглумы сыларлар" дийип, өз оглуны иберйәр.</verse>
				<verse number="38">Багбанлар онуң оглуны гөренлеринде, бири-бирлерине: „Мирасдар шу, гелиң, муны өлдүрелиң, мирас бизе галар" дийишйәрлер.</verse>
				<verse number="39">Оны тутуп, үзүмликден дашарык ташлап өлдүрйәрлер.</verse>
				<verse number="40">Инди үзүмлигиң эеси геленде бу багбанлара нәме эдер?»</verse>
				<verse number="41">Олар Иса дийдилер: «Бу пис адамлары айылганч өлүме сезевар эдип, үзүмлиги мөвсүминде мивесини өзүне берҗек багбанлара экерине берер».</verse>
				<verse number="42">Иса олара шейле дийди: «Сиз Мукаддес Язгыларда: „Уссаларың рет эден дашы, бурчуң башы болды. Бу Реббиң эдениди, бизиң гөзүмизе бир тәсинлик" диен сөзи асла окамадыңызмы?</verse>
				<verse number="43">Мунуң үчин сизе диййәрин, Худайың Патышалыгы сизден алнып, Онуң мивелерини өндүрҗек миллете берлер.</verse>
				<verse number="44">Бу дашың үстүне йыкылан бөлек-бөлек болар, ол бириниң үстүне гачса, оны мынҗырадар».</verse>
				<verse number="45">Баш руханылардыр фарисейлер Онуң тымсалларыны эшиденлеринде, өзлери хакда гүррүң эдйәнини аңдылар.</verse>
				<verse number="46">Оны тутҗак болдулар, йөне халкдан горкдулар, чүнки халк Исаны пыгамбер сайярды.</verse>
			</chapter>
			<chapter number="22">
				<verse number="1">Иса олара ене-де тымсаллар билен гүррүң берип, шейле дийди:</verse>
				<verse number="2">Гөгүң Патышалыгы өз оглы үчин гелин тоюны тутан патыша ялыдыр.</verse>
				<verse number="3">Ол тоя чагырыланлара хабар этмек үчин хызматкәрлерини иберйәр, йөне чагырыланлар гелмек ислемейәрлер.</verse>
				<verse number="4">Патыша ене башга хызматкәрлери иберип, олара шейле диййәр: „Чагырыланлара айдың, ине, мен нахарымы тайярладым, өкүзлер, семиз маллар союлды, әхли зат тайяр, тоя гелсинлер\.</verse>
				<verse number="5">Эмма олар әхмиет бермейәрлер, бири өз экин мейданына, ене бири өз сөвдасының угруна чыкяр.</verse>
				<verse number="6">Бейлекилер-де онуң хызматкәрлерини тутуп, хорлаярлар, олары өлдүрйәрлер.</verse>
				<verse number="7">Шейлеликде, патыша газапланып, гошун ёллаяр-да, яңкы ганхорлары дерби-дагын эдйәр, шәхерлерини отлаяр.</verse>
				<verse number="8">Онсоң хызматкәрлерине диййәр: „Той тайяр, йөне чагырыланлар муңа мынасып дәл экен.</verse>
				<verse number="9">Ёл чатрыкларына барың-да, кими тапсаңыз, тоя чагырың\.</verse>
				<verse number="10">Бу хызматкәрлер хем ёллара чыкып, яман диймән, ягшы диймән, тапанларының барыны үйшүрйәрлер, тойхана мыхмандан доляр.</verse>
				<verse number="11">Патыша мыхманлара серетҗек болуп ичерик гиренде, той гейимини геймедик бир адама гөзи дүшйәр.</verse>
				<verse number="12">Оңа диййәр: „Эй дост, сен той гейимини геймән, бу ере нәхили гирдиң?" Йөне ол сесини чыкармаяр.</verse>
				<verse number="13">Онсоң патыша хызматкәрлере диййәр: „Эл-аягыны баглаң-да, оны дашарык, гараңкылыга ташлаң, ол ерде агы ве диш гыҗама болар\.</verse>
				<verse number="14">Чүнки чагырыланлар көп, сайлананлар аздыр».</verse>
				<verse number="15">Онсоң фарисейлер гидип, Оны гепде тутмак барада маслахат гечирдилер.</verse>
				<verse number="16">Хиродесчилер билен өз шәгиртлерини Исаның янына иберип дийдилер: «Мугаллым! Биз Сениң догручылдыгыңы, Худайың ёлуны хакыкат йүзүнден өвредйәндигиңи, хич киме яранҗак болмаяндыгыңы билйәрис, чүнки Сен адамларың дереҗесине бакмаярсың.</verse>
				<verse number="17">Инди бизе айт, Сен нәме диййәрсиң, кайсара салгыт төлемек догрумы я дәлми?»</verse>
				<verse number="18">Иса оларың яман ниетлерини билип дийди: «Мени нәме үчин сынаярсыңыз, эй икийүзлүлер?</verse>
				<verse number="19">Маңа салгыт пулуны гөркезиң». Олар хем Оңа бир динар гетирдилер.</verse>
				<verse number="20">Иса олара: «Шу сурат билен язгы кимиңки?» дийди.</verse>
				<verse number="21">Олар: «Кайсарыңкы» дийдилер. Шонда Иса олара: «Онда, кайсарыңкыны кайсара, Худайыңкыны Худая бериң» дийди.</verse>
				<verse number="22">Олар муны эшиденлеринде хайран галып, Онуң янындан гитдилер.</verse>
				<verse number="23">Өлүмден дирелме ёкдур диййән саддукейлер шол гүн Исаның янына гелип, Оңа сораг бердилер:</verse>
				<verse number="24">Мугаллым, Муса: „Эгер бир адамың зүряды болман өлсе, доганы онуң аялыны алып, доганына несил етишдирмелидир" дийипдир.</verse>
				<verse number="25">Бизиң арамызда еди доган барды. Биринҗиси өйленди-де өлди. Зүряды болмансоң, аялыны доганына галдырды.</verse>
				<verse number="26">Икинҗиси, үчүнҗиси, тә единҗисине ченли шейле болды.</verse>
				<verse number="27">Оларың хеммесинден соң хем аял өлди.</verse>
				<verse number="28">Инди, өлүлер диреленде, бу аял ол еди доганың хайсысының аялы болар? Чүнки хеммеси оны алыпды».</verse>
				<verse number="29">Иса олара шейле җогап берди: «Сиз Мукаддес Язгылары, Худайың гудратыны билмән ялңышярсыңыз.</verse>
				<verse number="30">Өлүлер диреленлеринде өйленмән, әре чыкман, Худайың Гөкдәки перишделери ялы боларлар.</verse>
				<verse number="31">Өлүмден дирелмә геленимизде болса, сиз Худайың өзүңизе:</verse>
				<verse number="32">„Мен Ыбрайымың Худайы, Ысхагың Худайы, Якубың Худайыдырын" диенини окамадыңызмы? Ол өлүлериң дәл, дирилериң Худайыдыр».</verse>
				<verse number="33">Мәреке муны эшидип, Онуң таглыматына хайран галды.</verse>
				<verse number="34">Фарисейлер Исаның саддукейлериң сесини чыкартманлыгыны эшиденлеринде, бир ере йыгнанышдылар.</verse>
				<verse number="35">Олардан бир канунчы Исаны сынамак үчин:</verse>
				<verse number="36">«Мугаллым, канунда иң улы табшырык нәме?» дийип сорады.</verse>
				<verse number="37">Иса оңа шейле дийди: «„Худайың Ребби бүтин йүрегиң, бүтин җаның, бүтин дүшүнҗәң билен сөй\.</verse>
				<verse number="38">Шу биринҗи ве иң улы табшырыкдыр.</verse>
				<verse number="39">Икинҗи хем шонуң ялы: „Гоңшыңы өзүң ялы сөй\.</verse>
				<verse number="40">Бүтин канун ве пыгамберлер язгылары шу ики табшырыга баглыдыр».</verse>
				<verse number="41">Фарисейлер йыгнанышып дуркалар, Иса олардан:</verse>
				<verse number="42">«Месих барада нәме пикир эдйәрсиңиз? Ол кимиң Оглы?» дийип сорады. Олар хем Иса: «Ол Давудың Оглы» дийдилер.</verse>
				<verse number="43">Иса олара шейле дийди: «Онда, нәме үчин Давут Рухдан ылхам алып, Оңа Реб дийип:</verse>
				<verse number="44">„Реб мениң Реббиме дийди: Душманларыңы аякларың астында гойянчам, Мениң сагымда отур" диййәр?</verse>
				<verse number="45">Эгер Давут Оңа Реб диййән болса, Ол нәхили Давудың оглы боляр?»</verse>
				<verse number="46">Хич ким Иса җогап берип екеҗе сөз хем айдып билмеди, шол гүнден бейләк хич ким Ондан бир зат сорамага йүрек этмеди.</verse>
			</chapter>
			<chapter number="23">
				<verse number="1">Онсоң Иса халка, Өз шәгиртлерине шейле гүррүң берди:</verse>
				<verse number="2">Канунчылар билен фарисейлер Мусаның орнунда отырлар.</verse>
				<verse number="3">Шонуң үчин оларың сизе айдянларының барыны ерине етириң, берҗай эдиң, йөне оларың эденлерини этмәң, чүнки айдып-да, өзлери эдйән дәлдирлер.</verse>
				<verse number="4">Олар агыр, гөтермеси кын йүклери баглап, адамларың гершине гойяндырлар, йөне өзлери бу йүклери гөтермек үчин бир бармакларыны хем гымылдатмак ислейән дәлдирлер.</verse>
				<verse number="5">Олар эдйән әхли затларыны гөз үчин эдйәндирлер. Дога гутуларыны гиңелдип, гейимлериниң пүрчүгини узалдяндырлар.</verse>
				<verse number="6">Зыяпатларда төри, синагогаларда баш күрсүлери,</verse>
				<verse number="7">базар еринде салам алмагы, адамларың өзлерине „мугаллым" диймегини сөййәндирлер.</verse>
				<verse number="8">Сиз өзүңизе „мугаллым, мугаллым" дийдирмәң, чүнки сизиң Мугаллымыңыз бирдир, сизиң барыңыз догансыңыз.</verse>
				<verse number="9">Ер йүзүнде хич киме „ Ата" диймәң, чүнки сизиң Атаңыз бирдир, Ол Гөкдедир.</verse>
				<verse number="10">Өзүңизе „Ёлбашчы" дийдирмәң, чүнки сизиң Ёлбашчыңыз бирдир, Ол Месихдир.</verse>
				<verse number="11">Улыңыз хеммәңизе хызматкәр болсун.</verse>
				<verse number="12">Чүнки өзүни бейгелден песелер, өзүни песелден бейгелер.</verse>
				<verse number="13">Вай гүнүңизе, эй, канунчылар ве фарисейлер, икийүзлүлер! Чүнки сиз Гөгүң Патышалыгыны адамлара баглаярсыңыз, не өзүңиз гирйәрсиңиз, не-де гирҗеклере ёл берйәрсиңиз.</verse>
				<verse number="14">Вай гүнүңизе, эй, канунчылар ве фарисейлер, икийүзлүлер! Чүнки сиз дул хатынларың өйлерини талап, гөз үчин узын-узын догалар окан болярсыңыз. Шонуң үчин сиз хас агыр җеза сезевар боларсыңыз.</verse>
				<verse number="15">Вай гүнүңизе, эй, канунчылар ве фарисейлер, икийүзлүлер! Чүнки бирҗе адамы өз диниңизе гиризҗек болуп, деңизлере, дүзлере айланярсыңыз. Гиризениңизде болса, оны өзүңизден ики эссе довзах оглы эдйәрсиңиз.</verse>
				<verse number="16">„Бириниң ыбадатханадан ант ичмеги мөхүм дәл, йөне ким ыбадатхананың гызылындан ант ичсе, өз антына даңылгы болар" диййән көр ёл гөркезиҗилер, вай гүнүңизе!</verse>
				<verse number="17">Эй, акмаклар ве көрлер! Хайсысы улы, гызылмы я гызылы мукаддес эдйән ыбадатхана?</verse>
				<verse number="18">Ене: „Бириниң гурбанлык эдилйән ерден ант ичмеги мөхүм дәл, йөне ким онуң үстүндәки гурбандан ант ичсе, өз антына даңылгы болар" диййәрсиңиз.</verse>
				<verse number="19">Эй, акмаклар ве көрлер! Хайсысы улы, гурбанмы я гурбаны мукаддес эдйән гурбанлык ери?</verse>
				<verse number="20">Гурбанлык эдилйән ерден ант ичйән ондан хем онуң үстүндәки затларың хеммесинден ант ичйәндир.</verse>
				<verse number="21">Ыбадатханадан ант ичйән ондан ве онуң ичинде мекан тутан Худайдан ант ичйәндир.</verse>
				<verse number="22">Гөкден ант ичйән Худайың тагтындан ве онуң үстүнде Отурандан ант ичйәндир.</verse>
				<verse number="23">Вай гүнүңизе, эй, канунчылар ве фарисейлер, икийүзлүлер! Чүнки сиз нарпыздан, анисден ве зиреден зекат берип, кануның ваҗыбрак ишлерини, адыллыгы, рехимдарлыгы, иманы ташладыңыз. Бу затлары этмели, бейлекилери-де ташламалы дәлдиңиз.</verse>
				<verse number="24">Эй чыбыны сүзүп айрып, дүйәни ювудян көр ёл гөркезиҗилер!</verse>
				<verse number="25">Вай гүнүңизе, эй, канунчылар ве фарисейлер, икийүзлүлер! Чүнки сиз кәседир гап-чанагың дашыны арассалаярсыңыз, оларың ичи болса огурлык хем небисҗеңликден долы.</verse>
				<verse number="26">Эй, көр фарисей! Кәседир гап-чанагың дашы-да арасса болар ялы, өңинчә ичини арассала.</verse>
				<verse number="27">Вай гүнүңизе, эй, канунчылар ве фарисейлер, икийүзлүлер! Чүнки сиз агардылып, дашындан овадан гөрүнйән, йөне ичи өлүлериң сүңклери ве хер түйсли мурдарлыкдан долы мазарларсыңыз.</verse>
				<verse number="28">Сиз хем дашыңыздан адамлара догры адам ялы гөрүнйәрсиңиз, йөне ичиңиз икийүзлүликден, эрбетликден долы.</verse>
				<verse number="29">Вай гүнүңизе, эй, канунчылар ве фарисейлер, икийүзлүлер! Чүнки сиз пыгамберлере мазарлар салып, догры адамларың ядыгәрликлерини безәп:</verse>
				<verse number="30">„Биз аталарымызың гүнлеринде болан болсак, пыгамберлериң ганыны дөкмекде олара шәрик болмаздык" диййәрсиңиз.</verse>
				<verse number="31">Шейлелик билен, пыгамберлери өлдүренлериң огулларыдыгыңыза өзүңиз гүвә гечйәрсиңиз.</verse>
				<verse number="32">Онда, аталарыңызың башлан ишлерини тамамлаң!</verse>
				<verse number="33">Эй йыланлар ве алахөвренлер несли! Довзах хөкүминден нәхили гачҗак?</verse>
				<verse number="34">Шоңа гөрә, ине, Мен сизе пыгамберлер, акылдарлар ве канунчылар ёллаярын. Сиз оларың кәбирини өлдүрерсиңиз, хача чүйләрсиңиз, кәбирини-де синагогаларыңызда енҗерсиңиз, шәхерден-шәхере коваларсыңыз.</verse>
				<verse number="35">Шейлеликде, догры адам болан Хабылың ганындан тә ыбадатхана билен гурбанлык эдилйән ер арасында өлдүрениңиз Берекяның оглы Зекеряның ганына ченли, хер догры адамың ер йүзүнде дөкүлен ганына сиз җогапкәрсиңиз.</verse>
				<verse number="36">Сизе догрусыны айдярын, бу затларың әхлисине шу несил җогапкәрдир.</verse>
				<verse number="37">Эй, Иерусалим! Пыгамберлери өлдүрйән, өзүне ёллананлары дашлаян Иерусалим! Бир товугың җүйҗелерини ганатларының ашагына йыгнайшы ялы, Мен хем энчеме гезек сениң чагаларыңы йыгнаҗак болдум, эмма сиз ислемедиңиз.</verse>
				<verse number="38">Ине, өйүңиз сизе хараба болуп галяр.</verse>
				<verse number="39">Чүнки сизе айдярын, сиз „ Реббиң адындан гелен гутлы болсун" диене деңеч Мени гайтадан гөрмерсиңиз».</verse>
			</chapter>
			<chapter number="24">
				<verse number="1">Иса ыбадатханадан чыкып барярка, шәгиртлери янына гелип, Оңа ыбадатхананың җайларыны гөркезҗек болдулар.</verse>
				<verse number="2">Эмма Иса олара шейле җогап берди: «Бүтин бу затлары гөрйәрмисиңиз? Сизе догрусыны айдярын, бу ерде даш үстүнде даш галмаз, хеммеси даргар».</verse>
				<verse number="3">Иса Зейтун дагында отырка, шәгиртлери екеликде Онуң янына гелип, шейле дийдилер: «Бизе айт, бу затлар хачан болар? Сениң гелмегиңиң ве ахырзаманың аламаты нәме болар?»</verse>
				<verse number="4">Иса олара шейле җогап берди: «Әгә болуң, сизи алдаймасынлар.</verse>
				<verse number="5">Чүнки көплер: „Мен Месих" дийип, Мениң адым билен гелерлер, көп адамлары алдарлар.</verse>
				<verse number="6">Уруш сеслерини, уруш туранлыгы барада хабарлар эшидерсиңиз. Әгә болуң, горкмаң, чүнки буларың бары болмалыдыр, йөне энтек дүнйәниң соңы дәлдир:</verse>
				<verse number="7">Чүнки миллет-миллете, патышалык-патышалыга гаршы чыкар. Айры-айры ерлерде ачлыклар болар, Ер титрәр.</verse>
				<verse number="8">Эмма булар бургуларың башлангыҗыдыр.</verse>
				<verse number="9">Онсоң сизи гайга басдырарлар, өлдүрерлер, Мениң адым үчин хемме миллетлер сизи йигренер.</verse>
				<verse number="10">Шонда көплер имандан дәнип, бири-бирлерине хайынлык эдер, бири-бирлерини йигренерлер.</verse>
				<verse number="11">Бирентек ялан пыгамберлер дөрәп, көплери аздырарлар.</verse>
				<verse number="12">Шер ишлериң артанлыгы зерарлы, көплериң сөйгүси совар.</verse>
				<verse number="13">Эмма соңа ченли чыдан халас болар.</verse>
				<verse number="14">Патышалык барадакы бу Хош Хабар хемме миллетлере гүвәлик хөкмүнде дүнйәниң әхли еринде вагыз эдилер, ахырзамана шонда гелер.</verse>
				<verse number="15">Шейлелик билен, Даниел пыгамбер тарапындан агзалан вейранчылык гетирйән йигренҗиниң мукаддес ерде дураныны гөрениңизде (окыҗы дүшүнсин),</verse>
				<verse number="16">Яхудадакылар даглара гачсын.</verse>
				<verse number="17">Өйүң үчегиндәки — өйүнден бир зат алмак үчин ашак инмесин.</verse>
				<verse number="18">Экин мейданындакы — донуны алмак үчин ызына өврүлмесин.</verse>
				<verse number="19">Ол гүнлерде гөврели, чага эмдирйән аялларың гүнүне вай!</verse>
				<verse number="20">Гача-гачлыгыңыз гыш я Сабат гүни болмасын дийип дога эдиң.</verse>
				<verse number="21">Чүнки шонда улы мушакгат болар, бейле мушакгат дүнйәниң башындан тә шу вагта ченли боланам дәлдир, болмазам.</verse>
				<verse number="22">Ол гүнлер гысгалдылмадык болсады, онда, хич ким халас болмазды, йөне сайлананларың хатырасына ол гүнлер гысгалдылар.</verse>
				<verse number="23">Шонда бири сизе: „Ине, Месих шу ерде" я-да „Ине, ол ерде" дийсе ынанмаң.</verse>
				<verse number="24">Чүнки ялан месихлер, ялан пыгамберлер дөрәп, мүмкин болдугыча, сайлананлары-да аздырҗак болуп, улы аламатлар, гудратлар гөркезерлер.</verse>
				<verse number="25">Ине, Мен сизе өңүнден айтдым.</verse>
				<verse number="26">Шейлеликде, сизе: „Ине, Месих чөлде" дийселер-де чыкмаң, „Ине, ички отагларда" дийселер-де ынанмаң.</verse>
				<verse number="27">Чүнки йылдырым нәхили гүндогардан туруп, гүнбатарда хем гөрүнйән болса, Ынсан Оглуның гелши хем шейле болар.</verse>
				<verse number="28">Маслык ниреде болса, гарагушлар шол ере үйшүшйәндир.</verse>
				<verse number="29">Ол гүнлериң мушакгатының ызысүре Гүн гаралар, Ай ышыгыны бермез, йылдызлар Гөкден гачып, Гөк гудратлары титрәр.</verse>
				<verse number="30">Онсоң Гөкде Ынсан Оглуның аламаты гөрнер, шонда ер йүзүниң бүтин тайпалары перят эдер, Ынсан Оглуның Гөкдәки булутларда гудрат хем улы шөхрат билен гелйәнини гөрер.</verse>
				<verse number="31">Ол Өз перишделерини белент сурнай сеси билен ёллар. Олар-да Онуң сайлананларыны дөрт тарапдан, Гөгүң бир уҗундан ол уҗуна ченли йыгнарлар.</verse>
				<verse number="32">Инҗир агаҗындан сапак алың: онуң шахалары юмшап, япрак чыкаран махалы томсуң голайдыгыны билйәрсиңиз.</verse>
				<verse number="33">Шонуң ялы-да, бу затлары гөрениңизде, Ынсан Оглуның голайдыгыны, гапының агзындадыгыны билиң.</verse>
				<verse number="34">Мен сизе догрусыны айдярын, бу затлар болянча, бу несил дүнйәден өтмез.</verse>
				<verse number="35">Гөк хем ер өтер, йөне Мениң сөзлерим асла өтмез.</verse>
				<verse number="36">Эмма ол гүни хем ол сагады хич ким, Гөкдәки перишделер-де билйән дәлдир, диңе Ата билйәндир.</verse>
				<verse number="37">Нухуң гүнлери нәхили болан болса, Ынсан Оглуның гелши-де шейле болар.</verse>
				<verse number="38">Чүнки адамлар Нухуң гәмә мүнен гүнүне ченли, тупандан өңки гүнлерде ийип, ичип, өйленип, әре чыкярдылар.</verse>
				<verse number="39">Тупан туруп, хеммесини әкидйәнчә, олар хич зады билмейәрдилер. Ынсан Оглуның гелши хем шейле болар.</verse>
				<verse number="40">Шонда экин мейданында ики адам болар, бири алнар, бири гойлар.</verse>
				<verse number="41">Дегирмен башында галла үвейән ики аял болар, бири алнар, бири гойлар.</verse>
				<verse number="42">Оя болуң, чүнки сиз Реббиңизиң хайсы гүн гелҗегини билмейәрсиңиз.</verse>
				<verse number="43">Эмма муны билиң: өй эеси огрының хайсы сагатда гелҗегини билседи, оя боларды, өйүни талатмазды.</verse>
				<verse number="44">Мунуң үчин, сиз хем тайяр болуң, чүнки Ынсан Оглы сизиң осламаян сагадыңызда гелер.</verse>
				<verse number="45">Хызматкәрлере вагтлы-вагтында нахар пайларыны берсин дийип, агасының оларың үстүнден гоян садык хем акыллы хызматкәри ким?</verse>
				<verse number="46">Агасы геленде, шейле эдип йөренини гөрҗек хызматкәри нәхили багтлыдыр!</verse>
				<verse number="47">Сизе догрусыны айдярын, агасы бүтин мал-мүлкүни шоңа ынанар.</verse>
				<verse number="48">Бу ярамаз хызматкәр өз ичинден: „Агам гич гелер" дийип,</verse>
				<verse number="49">ёлдашларыны урмага, серхошлар билен ийип-ичмәге башласа,</verse>
				<verse number="50">ол хызматкәриң агасы онуң осламаян гүнүнде, билмейән сагадында гелип,</verse>
				<verse number="51">оны ики бөлүп, пайыны икийүзлүлериңки билен дең эдер. Ол ерде агы ве диш гыҗама болар».</verse>
			</chapter>
			<chapter number="25">
				<verse number="1">Шонда Гөгүң Патышалыгы чыраларыны алып, гиеви гаршыламага чыкан он гыз ялы болар.</verse>
				<verse number="2">Оларың бәшиси акылсыз, бәшиси-де акыллы экен.</verse>
				<verse number="3">Акылсызлар чыраларыны алярлар, йөне янларына яг алмаярлар.</verse>
				<verse number="4">Акыллылар чыралары билен бирликде гапларда яг әкидйәрлер.</verse>
				<verse number="5">Гиев гиҗә галанда, хеммеси иркилип уклаярлар.</verse>
				<verse number="6">Ярыгиҗе: „Ине, гиев гелйәр, гаршыламага чыкың!" диен батлы сес эшидилйәр.</verse>
				<verse number="7">Шонда яңкы гызларың хеммеси туруп, чыраларыны тайярлаярлар.</verse>
				<verse number="8">Акылсызлар акыллылара: „Бизе ягыңыздан бираз бериң, чыраларымыз сөнүп баряр" диййәрлер.</verse>
				<verse number="9">Эмма акыллылар җогап берип: „Бизе-де, сизе-де етмезлик эдәймесин, говусы, сатыҗылара барың-да, өзүңиз үчин алайың" диййәрлер.</verse>
				<verse number="10">Олар яг сатын алмага гиденлеринде, гиев гелйәр, тайяр болуп дуранлар онуң билен тойхана гирйәрлер велин, гапы япыляр.</verse>
				<verse number="11">Бейлеки гызлар хем соң гелип: „Ага! Ага! Гапыны ач" диййәрлер.</verse>
				<verse number="12">Эмма ол җогап берип: „Сизе догрусыны айдярын, мен сизи танамок" диййәр.</verse>
				<verse number="13">Шейлелик билен, оя болуң, чүнки сиз Ынсан Оглуның не гелҗек гүнүни, не-де сагадыны билйәрсиңиз».</verse>
				<verse number="14">Гөгүң Патышалыгы узак ёла чыкмакчы болуп, хызматкәрлерини янына чагырып, мал-мүлкүни олара табшыран адам ялыдыр.</verse>
				<verse number="15">Бу адам хер хайсының башарныгына лайык: бирине — бәш, бирине — ики, бирине — бир талант берип, деррев ёла дүшйәр.</verse>
				<verse number="16">Бәш талант алан гидип, бу пул билен сөвда этмәге гиришйәр, ене бәш талант газаняр.</verse>
				<verse number="17">Ики талант алан-да шонуң ялы, ене ики талант газаняр.</verse>
				<verse number="18">Бир талант алан болса барып, топрагы газяр-да, агасының пулуны гизлейәр.</verse>
				<verse number="19">Көп вагтдан соң бу хызматкәрлериң агасы гелип, олардан хасабат сораяр.</verse>
				<verse number="20">Бәш талант алан гелип, ене бәш талант гетирип: „Эй ага! Сен маңа бәш талант берипдиң, ине, мен ене бәш талант газандым" диййәр.</verse>
				<verse number="21">Агасы оңа: „Берекелла, ягшы, садык хызматкәр! Сен аз затда садык болдуң, мен саңа көп затлары ынанарын, агаң шатлыгына шәрик бол" диййәр.</verse>
				<verse number="22">Ики талант алан хем гелип: „Эй ага! Сен маңа ики талант берипдиң, ине, мен ене ики талант газандым" диййәр.</verse>
				<verse number="23">Агасы оңа: „Берекелла, ягшы ве садык хызматкәр! Сен аз затда садык болдуң, мен сени көп затлара белләрин, агаң шатлыгына шәрик бол" диййәр.</verse>
				<verse number="24">Бир талант алан хем гелип: „Эй ага, мен сениң гаты адамдыгыңы билйәрдим. Сен экмедик ериңден орярсың, сепмедик ериңден йыгярсың.</verse>
				<verse number="25">Шонуң үчин горкдум, гидип, талантыңы топракда гизледим, ине, пулуңы ал!" диййәр.</verse>
				<verse number="26">Эмма агасы оңа шейле диййәр: „Эрбет хем ялта хызматкәр! Сен мениң экмедик еримден оряндыгымы, сепмедик еримден йыгяндыгымы билйәрмидиң?</verse>
				<verse number="27">Онда, пулумы пул ишледйәнлере бермелидиң, мен-де гелип, оны пейдасы билен алардым.</verse>
				<verse number="28">Инди бир таланты ондан алың-да, он талантла бериң.</verse>
				<verse number="29">Чүнки кимде бар болса, оңа берлер, ондакы бол болар, кимде ёк болса, онуң элиндәки хем алнар.</verse>
				<verse number="30">Пейдасыз хызматкәри дашарык гараңкылыга ташлаң. Ол ерде агы ве диш гыҗама болар\».</verse>
				<verse number="31">Ынсан Оглы өз шөхраты ичинде әхли перишделер билен гелип, шөхратлы тагтында отурар.</verse>
				<verse number="32">Әхли миллетлер Онуң өңүне йыгнанар, чопаның гоюнлары гечилерден сайлайшы ялы, Ол хем олары бири-биринден сайлар.</verse>
				<verse number="33">Гоюнлары сагында, гечилери хем солунда гояр.</verse>
				<verse number="34">Онсоң Патыша сагындакылара диер: „Эй, Атамың гутланлары! Гелиң, дүнйә гурлалы бери сизиң үчин тайярланан патышалыгы мирас алың.</verse>
				<verse number="35">Чүнки ачдым — иймәге зат бердиңиз, тешнедим — сув бердиңиз, ятдым — мыхман алдыңыз,</verse>
				<verse number="36">ялаңачдым — гейиндирдиңиз, сыркавдым — идетдиңиз, зындандадым — гөрмәге гелдиңиз\.</verse>
				<verse number="37">Шонда догры адамлар Оңа җогап берип диерлер: „Я Реб, биз Сени хачан ач гөрүп, нахарладык я хачан тешне гөрүп, сув бердик?</verse>
				<verse number="38">Хачан Сени ят гөрүп, мыхман алдык я ялаңач гөрүп гейиндирдик?</verse>
				<verse number="39">Хачан Сени сыркав я-да зынданда гөрүп, яныңа гелдик?\</verse>
				<verse number="40">Патыша җогап берип олара диер: „Сизе догрусыны айдярын, Мениң бу иң кичи доганларымдан бирине эдениңизи Маңа эденсиңиз\.</verse>
				<verse number="41">Онсоң солундакылара шейле диер: „Эй, лагнатлылар, Мениң янымдан айрылың, иблис билен онуң перишделерине тайярланан эбеди ода гидиң.</verse>
				<verse number="42">Чүнки ачдым — иймәге зат бермедиңиз, тешнедим — сув бермедиңиз,</verse>
				<verse number="43">ятдым — мыхман алмадыңыз, ялаңачдым — гейиндирмедиңиз, сыркавдым ве зындандадым — яныма гелмедиңиз\.</verse>
				<verse number="44">Шонда олар шейле җогап берерлер: „Я Реб, биз Сени хачан ач, тешне, ят, ялаңач, сыркав я зынданда гөрүп-де, Саңа хызмат этмедик?\</verse>
				<verse number="45">Шонда олара шейле җогап берер: „Сизе догрусыны айдярын, бу иң кичилерден бирине этмедигиңизи, Маңа эден дәлсиңиз\.</verse>
				<verse number="46">Булар эбеди җеза, догры адамлар болса эбеди яшайша гидерлер».</verse>
			</chapter>
			<chapter number="26">
				<verse number="1">Бу сөзлерден соң Иса шәгиртлерине шейле дийди:</verse>
				<verse number="2">«Ене ики гүнден Песах байрамыдыгыны билйәрсиңиз. Ынсан Оглы хача чүйленмәге табшырылар».</verse>
				<verse number="3">Шол вагт баш руханылар билен халкың яшулулары Каяфа атлы баш руханының ховлусына йыгнанып,</verse>
				<verse number="4">Исаны хиле билен тутуп өлдүрмек үчин маслахат гечирдилер.</verse>
				<verse number="5">Олар: «Байрам гүнлеринде дәл, халк галмагал турзаймасын» дийишдилер.</verse>
				<verse number="6">Иса Бейтанияда хейвере кеселли Симуның өйүндекә,</verse>
				<verse number="7">бир аял ичинде гаты гыммат атыр ыслы яг болан ак мермер гап билен Исаның янына гелип, Ол сачак башында отырка, ягы Онуң депесинден гуйды.</verse>
				<verse number="8">Шәгиртлер муны гөренлеринде гахарланып: «Бейле исрип этмек нәмә герек?</verse>
				<verse number="9">Бу ягы көп пула сатып, гарыплара берип-де боларды» дийишдилер.</verse>
				<verse number="10">Иса муны билип, олара шейле дийди: «Нәме үчин аялы ынҗадярсыңыз? Ол Маңа ягшылык этди.</verse>
				<verse number="11">Чүнки гарыплар хемише сизиң яныңызда, йөне Мен хемише сизиң яныңызда болмарын.</verse>
				<verse number="12">Ол бу ягы Мениң бедениме гуймак билен, Мени җайланмага тайяр этди.</verse>
				<verse number="13">Сизе догрусыны айдярын, шу Хош Хабар дүнйәниң ниресинде вагыз эдилсе, бу аялың эдени-де оны ятламак үчин айдылар».</verse>
				<verse number="14">Онсоң Онкилерден Иуда Искариот атлы бири баш руханыларың янына барып,</verse>
				<verse number="15">олара: «Эгер мен Оны сизе табшырсам, маңа нәме берерсиңиз?» дийди. Олар хем Иуда отуз бөлек күмүш чекип бердилер.</verse>
				<verse number="16">Ол шондан бейләк Исаны табшырмак үчин аматлы пурсат пейләп гезди.</verse>
				<verse number="17">Петир байрамының илкинҗи гүни шәгиртлер Исаның янына гелип: «Песах нахарыны иймегиң үчин, ниреде тайярлык гөрмегимизи ислейәрсиң?» дийдилер.</verse>
				<verse number="18">Ол шейле дийди: «Шәхере гидиң-де, пыланының янына барып: „Мугаллым: вагтым голай, Песахы шәгиртлерим билен билеликде сениң өйүңде гечирҗек" диййәр дийиң».</verse>
				<verse number="19">Шәгиртлер хем Исаның өзлерине буйрушы ялы эдип, Песахы тайярладылар.</verse>
				<verse number="20">Агшам дүшенде, Иса он ики шәгирди билен билеликде сачак башында отурды.</verse>
				<verse number="21">Олар нахарланып отыркалар, Иса: «Сизе догрусыны айдярын, сизден бири Маңа хайынлык эдер» дийди.</verse>
				<verse number="22">Олар гаты тукатланып, ызлы-ызына Оңа: «Я Реб, мен-ә дәлдирин?» диймәге башладылар.</verse>
				<verse number="23">Ол хем шейле җогап берди: «Элини Мениң билен биле табага батыран Маңа хайынлык эдер.</verse>
				<verse number="24">Ынсан Оглы Өзи хакда язылышы ялы баряр, йөне Ынсан Оглуна хайынлык эдениң гүнүне вай! Ол адам энеден догулмадык болса, онуң үчин хас оңат боларды».</verse>
				<verse number="25">Оңа хайынлык эден Иуда: «Мугаллым, мен-ә дәлдирин?» дийди. Иса хем оңа: «Сениң айдышың ялыдыр» дийди.</verse>
				<verse number="26">Олар нахарланып отыркалар, Иса чөрек алып, шүкүр этди-де, оны дөвүп шәгиртлере берди ве: «Алың, ийиң, бу Мениң тенимдир» дийди.</verse>
				<verse number="27">Онсоң кәсәни алды, шүкүр эденинден соң, олара берип, шейле дийди: «Шундан хеммәңиз ичиң.</verse>
				<verse number="28">Чүнки бу Мениң ганым, гүнәлериң багышланмагы үчин көп адамларың хатырасына дөкүлен тәзе әхтиң ганыдыр.</verse>
				<verse number="29">Сизе диййәрин, Атамың Патышалыгында сизиң билен биле тәзесини ичҗек гүнүме ченли үзүм ширесини гайтадан ичмерин».</verse>
				<verse number="30">Олар бир өвгүли айдым айдып боланларындан соң, Зейтун дагына чыкдылар.</verse>
				<verse number="31">Онсоң Иса олара шейле дийди: «Бу гиҗе сизиң хеммәңиз Менден йүз дөндерерсиңиз, чүнки: „Чопаны урарын, сүрүдәки гоюнлар дагар" дийип язылгыдыр.</verse>
				<verse number="32">Эмма Мен өлүмден диреленимден соң, сизден өң Җелилә барарын».</verse>
				<verse number="33">Петрус Оңа җогап берип: «Хеммелер Сенден йүз дөндерсе-де, мен асла дөндермерин» дийди.</verse>
				<verse number="34">Иса оңа: «Саңа догрусыны айдярын, шу гиҗе хораз гыгырмазындан өң, сен Мени үч гезек инкәр эдерсиң» дийди.</verse>
				<verse number="35">Петрус Оңа: «Мен Сениң билен өлмели болсам-да, Сени асла инкәр этмерин» дийди. Шәгиртлериң хеммеси-де шейле дийдилер.</verse>
				<verse number="36">Онсоң Иса шәгиртлери билен Гетсемани диен ере гитди. Ол олара: «Мен хол ере барып, дога эдип болянчам, шу ерде отурың» дийди.</verse>
				<verse number="37">Петрус билен Зебедейиң ики оглуны янына алды-да, тукатланып, гайгыланмага башлады.</verse>
				<verse number="38">Онсоң олара: «Мениң җаным өлер ялы тукат, бу ерде галып, Мениң билен биле оя болуң» дийди.</verse>
				<verse number="39">Бираз өңе гидип, йүзин ятды-да: «Эй Атам! Мүмкин болса, бу кәсәни Менден гечир; йөне Мениң ислейшим ялы дәл, Сениң ислейшиң ялы болсун» дийип дога этди.</verse>
				<verse number="40">Иса шәгиртлериң янына гелсе, олар уклап ятан экен. Ол Петруса шейле дийди: «Мениң билен биле бир сагат-да оя болуп билмедиңизми?</verse>
				<verse number="41">Сынага дүшмез ялы оя болуң, дога эдиң. Рух ислегли, йөне тен эҗиздир».</verse>
				<verse number="42">Иса икинҗи гезек гидип: «Эй Атам, Мен ичмесем, бу кәсәниң гечмеги мүмкин дәл болса, онда, Сениң ислегиң болсун» дийип дога этди.</verse>
				<verse number="43">Ене геленде, шәгиртлери уклап ятан экен, чүнки оларың гөзлери юмлуп гелйәрди.</verse>
				<verse number="44">Иса олары галдырып, ене гитди, ене шол өңки сөзлер билен үчүнҗи гезек дога этди.</verse>
				<verse number="45">Онсоң шәгиртлериң янына гелип, олара дийди: «Сиз энтек-де уклап ятырмысыңыз? Дынҗыңызы алярмысыңыз? Ине, сагат голайлады, Ынсан Оглы гүнәкәрлериң элине берилйәр.</verse>
				<verse number="46">Туруң, гиделиң, ине, Маңа хайынлык эден голайлады».</verse>
				<verse number="47">Ол энтек гепләп дурка, ине, Онкилериң бири болан Иуда, онуң билен билеликде баш руханылар ве халкың яшулулары тарапындан гылычлы, таяклы бир улы мәреке гелди.</verse>
				<verse number="48">Оңа хайынлык эден Иуда олара: «Мен кими өпсем, Шолдур, Шоны тутуң» дийип, аламат берипди.</verse>
				<verse number="49">Ол деррев Исаның янына барып: «Салам, Мугаллым!» дийип, Оны өпди.</verse>
				<verse number="50">Иса хем оңа: «Нәме үчин гелдиң, достум!» дийди. Онсоң олар Иса голай гелип, эл уруп, Оны тутдулар.</verse>
				<verse number="51">Ине, Исаның янындакылардан бири элини узадып, гылыҗыны сырды-да, баш руханының хызматкәрини уруп, гулагыны кесди.</verse>
				<verse number="52">Шонда Иса оңа шейле дийди: «Гылыҗыңы гынына сал, чүнки гылыч чекенлериң хеммеси гылыч биленем өлдүрилер.</verse>
				<verse number="53">Я Мен он ики легиондан көп перишдәни деррев иберсин дийип, Атама йүз тутуп билмез өйдйәрсиңми?</verse>
				<verse number="54">Онда, бу шейле болмалыдыр диен Мукаддес Язгылар нәхили ерине етер?»</verse>
				<verse number="55">Шол сагат Иса мәрекә йүзленип, шейле дийди: «Бир талаңчының гаршысына чыкян ялы, Мени тутмак үчин гылыч хем таяк билен гелдиңизми? Хер гүн ыбадатханада отурып, сапак беренимде, Мени тутмандыңыз.</verse>
				<verse number="56">Йөне буларың хеммеси пыгамберлериң язгыларының ерине етмеги үчин болды». Шонда шәгиртлериң хеммеси Оны ташлап гачдылар.</verse>
				<verse number="57">Исаны тутанлар Оны баш руханы Каяфаның янына гетирдилер, канунчылар билен яшулулар-да шол ере йыгнаныпдылар.</verse>
				<verse number="58">Петрус болса баш руханының ховлусына ченли гара гөрнүмден Исаның ызына дүшүп гитди. Ичерик гирди-де, ишиң соңуны гөрҗек болуп, хызматкәрлер билен биле отурды.</verse>
				<verse number="59">Баш руханылар ве бүтин меҗлис Иса өлүм җезасыны берҗек болуп, Оңа гаршы ялан шаятлар агтардылар.</verse>
				<verse number="60">Көп яланчы шаятлар гелди, йөне онда-да тапып билмедилер. Ахырсоңы ики яланчы шаят гелип,</verse>
				<verse number="61">шейле дийди: «Бу Адам: „Мен Худайың ыбадатханасыны йыкып, оны үч гүнүң ичинде салып билерин" дийди».</verse>
				<verse number="62">Баш руханы ёкарык галып: «Сен асла җогап берҗек дәлми? Бу адамларың Сениң гаршыңа берйән гүвәлиги нәме?» дийди.</verse>
				<verse number="63">Эмма Иса дымды. Баш руханы Оңа: «Саңа дири Худайдан касам эдйәрин, бизе айт, Худайың Оглы Месих Сенми?» дийди.</verse>
				<verse number="64">Иса оңа: «Сениң айдышың ялыдыр, йөне сизе диййәрин, мундан соң Ынсан Оглуның гудратлы Худайың сагында отураныны, Гөгүң булутлары билен гелйәнини гөрерсиңиз» дийди.</verse>
				<verse number="65">Шонда баш руханы өз эгин-эшигини йыртып: «Ол Худая дил етирди, бизе башга шаят нәмә герек? Ине, Онуң Худая дил етиренини өзүңиз эшитдиңиз.</verse>
				<verse number="66">Нәме диййәрсиңиз?» дийди. Олар хем җогап берип: «Ол өлүме мынасып» дийдилер.</verse>
				<verse number="67">Онсоң Исаның йүзүне түйкүрдилер, Оны юмрукладылар, кәбирлери Оңа:</verse>
				<verse number="68">«Эй, Месих, бизе велилик эт, Сени уран ким?» дийип, Оны шапбатладылар.</verse>
				<verse number="69">Петрус болса дашарда ховлуда отырды. Бир кениз онуң янына гелип: «Сен-де җелилели Иса билен биледиң» дийди.</verse>
				<verse number="70">Эмма ол хеммәниң янында инкәр эдип: «Мен сениң нәме диййәниңи билмейәрин» дийди.</verse>
				<verse number="71">Дервезә тарап барярка, башга бир кениз оны гөрүп, ол ерде дуранлара: «Бу адам хем Насыралы Иса билен биледи» дийди.</verse>
				<verse number="72">Петрус ене-де инкәр эдип: «Мен ол Адамы танамаярын» дийип ант ичди.</verse>
				<verse number="73">Аз салымдан соң, ол ерде дуранлар гелип, Петруса: «Догрудан хем, сен-де олардан, чүнки геплейшиң муны билдирип дур» дийдилер.</verse>
				<verse number="74">Шонда Петрус: «Мен ол Адамы танамаярын» дийип, ант ичип, авы яламага дурды. Эдил шол вагт хораз гыгырды.</verse>
				<verse number="75">Петрус Исаның: «Хораз гыгырмазындан өң, сен Мени үч гезек инкәр эдерсиң» диен сөзүни ятлады-да, дашарык чыкып, мөңңүрип аглады.</verse>
			</chapter>
			<chapter number="27">
				<verse number="1">Эртир ирден әхли баш руханылардыр халкың яшулулары Иса өлүм җезасыны бермек үчин маслахат гечирдилер.</verse>
				<verse number="2">Оны баглап, элтип, хәким Понтиус Пилатуса табшырдылар.</verse>
				<verse number="3">Онсоң Оңа хайынлык эден Иуда Исаның хөкүм эдиленини гөрүп өкүнди, отуз бөлек күмши ызына — баш руханылара, яшулулара гетирип,</verse>
				<verse number="4">«Мен языксыз гана хайынлык эдип гүнә этдим» дийди. Олар-да: «Бу бизе нәме, өзүң билйәрсиң» дийдилер.</verse>
				<verse number="5">Иуда күмүшлери ыбадатхана зыңды-да, чыкып гитди, барып хем, өзүни дардан асды.</verse>
				<verse number="6">Баш руханылар болса күмүшлери алып: «Хун боланы үчин, булары ыбадатхананың хазынасында гоймак болмаз» дийдилер.</verse>
				<verse number="7">Шейлеликде, маслахат гечирип, ятлара гонамчылык этмек үчин, ол пул билен күйзегәриң ерини сатын алдылар.</verse>
				<verse number="8">Шонуң үчин ол ере шу гүне ченли «Ган ери» дийилйәр.</verse>
				<verse number="9">Шонда Еремия пыгамбер аркалы айдылан бу сөз ерине етди:</verse>
				<verse number="10">«Ысрайыл огулларының ол Баха Кесилене кесен бахасыны, ягны отуз бөлек күмши алып, Худайың маңа буйрушы ялы, күйзегәриң ери үчин бердилер».</verse>
				<verse number="11">Иса хәкимиң өңүнде дурды. Хәким Ондан: «Сен ехудыларың патышасымы?» дийип сорады. Иса хем: «Сениң айдышың ялыдыр» дийди.</verse>
				<verse number="12">Йөне баш руханылар, яшулулар Оны айыпланларында, хич бир җогап бермеди.</verse>
				<verse number="13">Онсоң Пилатус Оңа: «Саңа гаршы, гөр, нәче гүвәлик берилйәр, эшитмейәрсиңми?» дийди.</verse>
				<verse number="14">Иса онуң екеҗе сөзүне хем җогап бермеди. Хәким муңа гаты гең галды.</verse>
				<verse number="15">Песах байрамында халкың дилән бир туссагыны бошатмагы хәким адат эдинипди.</verse>
				<verse number="16">Шол вагтлар Бараббас атлы бир белли туссаг барды.</verse>
				<verse number="17">Шейлеликде, халк йыгнанышанда Пилатус олара: «Сизиң үчин кими бошатмагымы ислейәрсиңиз? Бараббасымы я-да Месих дийилйән Исаны?» дийди.</verse>
				<verse number="18">Чүнки ол Исаны гөрипчиликден табшырандыкларыны билйәрди.</verse>
				<verse number="19">Пилатус хөкүм күрсүсинде отырка, аялы оңа: «Ол догры Адам билен сениң ишиң болмасын, чүнки мен шу гүн дүйшүмде Ол зерарлы көп эзъетлер чекдим» дийип, хабар ёллапды.</verse>
				<verse number="20">Баш руханылар, яшулулар Бараббасың бошадылмагыны ве Исаның өлдүрилмегини ислесинлер дийип, халкы ырдылар.</verse>
				<verse number="21">Хәким олара йүзленип: «Сиз бу икисинден хайсының бошадылмагыны ислейәрсиңиз?» дийди. Олар хем: «Бараббасы» дийдилер.</verse>
				<verse number="22">Пилатус олара: «Онда, мен Месих дийилйән Исаны нәме эдейин?» дийди. Оларың хеммеси: «Ол хача чүйленсин!» дийдилер.</verse>
				<verse number="23">Хәким: «Ол нәме яман иш этди?» дийди. Эмма олар: «Ол хача чүйленсин!» дийип, хас бетер гыгырышдылар.</verse>
				<verse number="24">Пилатус геп пейда бермән, гайтам, галмагалың барха артяндыгыны гөрүп, сув алды-да, мәрекәниң өңүнде элини ювуп: «Бу догры Адамың ганының дөкүлмегинде мен языксыз, галаныны өзүңиз билйәрсиңиз» дийди.</verse>
				<verse number="25">Хемме халайык хем җогап берип: «Онуң ганына биз, бизиң чагаларымыз җогапкәр!» дийдилер.</verse>
				<verse number="26">Шонда Пилатус Бараббасы бошатды, Исаны болса гамчыладып, хача чүйлемәге берди.</verse>
				<verse number="27">Онсоң хәкимиң эсгерлери Исаны хөкүмет көшгүне әкитдилер-де, бүтин гошун бөлүмини Онуң дашына үйшүрдилер.</verse>
				<verse number="28">Эгин-эшигини чыкарып, эгнине гырмызы дон гейдирдилер.</verse>
				<verse number="29">Тикенден тәч өрүп, башына гейдирдилер-де, саг элине бир гамыш бердилер. Өңүнде дыза чөкүп: «Салам, эй ехудылар патышасы» дийип, Оны масгараладылар.</verse>
				<verse number="30">Онуң үстүне түйкүрдилер, гамшы алып, башына урдулар.</verse>
				<verse number="31">Оны масгараланларындан соң, гырмызы доны эгнинден чыкардылар-да, Өз эгин-эшигини гейдирип, хача чүйлемәге алып гитдилер.</verse>
				<verse number="32">Дашарык чыканларында, Симун атлы киренели бир адама саташдылар. Олар бу адамы Исаның хачыны гөтермәге меҗбур этдилер.</verse>
				<verse number="33">Голгата, ягны «Келлечанак» диен ере геленлеринде,</verse>
				<verse number="34">Оңа ичирҗек болуп, өт гатылан шерап бердилер, йөне Иса даданындан соң, оны ичмек ислемеди.</verse>
				<verse number="35">Оны хача чүйләнлеринден соң, биҗе атышып эгин-эшигини өзара пайлашдылар.</verse>
				<verse number="36">Онсоң ол ерде отурып, Оңа гаравуллык этдилер.</verse>
				<verse number="37">Депесинде болса: «БУ ЕХУДЫЛАРЫҢ ПАТЫШАСЫ ИСАДЫР» диен этмиш язгысыны гойдулар.</verse>
				<verse number="38">Онуң билен биле ики гаракчы хача чүйленди. Оларың бири Исаның саг тарапында, бири-де чеп тарапындады.</verse>
				<verse number="39">Гечип барянлар башларыны яйкап, Иса сөгүп:</verse>
				<verse number="40">«Ыбадатхананы йыкып-да, үч гүнде салҗак Сен Өзүңи халас эт! Худайың Оглы болсаң, хачдан ашак ин!» дийишйәрдилер.</verse>
				<verse number="41">Шунуң ялы, баш руханылар-да канунчылар ве яшулулар билен Оны масгаралап, шейле дийишйәрдилер:</verse>
				<verse number="42">Өзгелери халас этди, йөне Өзүни халас эдип билмейәр. Ол Ысрайылың Патышасы болса, гой, хәзир хачдан ашак инсин, биз-де Оңа иман эдели.</verse>
				<verse number="43">Худая сыгынярды. Худай Оны халаян болса, гой, хәзир Оны халас этсин, чүнки Ол: „Мен Худайың Оглудырын" диййәрди».</verse>
				<verse number="44">Онуң билен биле хача чүйленен гаракчылар-да Оңа эдил шонуң ялы сөгйәрдилер.</verse>
				<verse number="45">Гүнортандан башлап, өйлән сагат үче ченли бүтин юрда гараңкы дүшди.</verse>
				<verse number="46">Өйлән сагат үчлерде Иса гаты сес билен гыгырып: «Эли, Эли, лама сабактани», ягны: «Худайым, Худайым, нәме үчин Мени терк этдиң?» дийди.</verse>
				<verse number="47">Ол ерде дуранларың кәбири муны эшиденлеринде: «Бу Адам Ылясы чагыряр» дийишдилер.</verse>
				<verse number="48">Оларың бири деррев ылгап, бир губканы алды-да, оны сиркеден долдурып, ичирҗек болуп Иса узатды.</verse>
				<verse number="49">Бейлекилер-де: «Дуруң, гөрелиң, Ыляс Оны халас этмәге гелйәрми?» дийишдилер.</verse>
				<verse number="50">Иса ене гаты сес билен гыгырып җан берди.</verse>
				<verse number="51">Ине, ыбадатхананың тутусы ёкардан ашаклыгына йыртылып, икә бөлүнди, ер титрәп, дашлар ярылды.</verse>
				<verse number="52">Мазарлар ачылып, ука гиден энчеме мукаддеслериң җеседи дирелди.</verse>
				<verse number="53">Олар мазарлардан чыкып, Исаның дирелмегинден соң, мукаддес шәхере барып, көплере гөрүндилер.</verse>
				<verse number="54">Йүзбашы ве онуң билен биле Иса гаравуллык эдип дуранлар болса ер титремегини, болан бейлеки затлары гөренлеринде: «Догрудан-да, бу Худайың Оглы экен» дийшип, гаты горкдулар.</verse>
				<verse number="55">Иса хызмат эдип, Җелиледен Онуң ызына дүшүп гелен бир топар аяллар-да ол ердедилер ве узакдан середишип дурдулар.</verse>
				<verse number="56">Магдалалы Меръем, Якупдыр Юсубың эҗеси Меръем ве Зебедей огулларының эҗеси оларың арасындады.</verse>
				<verse number="57">Агшам боланда, Юсуп атлы ариматиялы бир бай адам гелди, онуң өзи-де Исаның шәгиртлеринденди.</verse>
				<verse number="58">Ол Пилатусың янына барып, Исаның җеседини диледи. Шонда Пилатус җеседиң оңа берилмегини буюрды.</verse>
				<verse number="59">Юсуп-да мейиди алып, Оны тәмиз кепене долап,</verse>
				<verse number="60">гаяның ичинде газан тәзе мазарында җайлады, мазарың агзына болса бир улы дашы тогалады-да, гитди.</verse>
				<verse number="61">Магдалалы Меръем билен бейлеки Меръем хем шол ерде мазарың гаршысында отырдылар.</verse>
				<verse number="62">Эртеси, ягны Тайярлык гүнүнден соңракы гүн баш руханылар ве фарисейлер Пилатусың янына йыгнанышып,</verse>
				<verse number="63">шейле дийдилер: «Җенап, ол алдавчының энтек дирикә: „Мен үч гүнден соң дирелерин" диени бизиң ядымызда.</verse>
				<verse number="64">Шонуң үчин, мазарың үчүнҗи гүне ченли сакланмагыны буюр, шәгиртлери гиҗе гелип, җеседи огурлап, халка болса: „Ол дирелди" дийәймесинлер. Бу соңкы ялан өңкүден эрбет болар».</verse>
				<verse number="65">Пилатус олара: «Сизиң гаравулларыңыз бар, гидиң-де, мазары билшиңиз ялы сакладың» дийди.</verse>
				<verse number="66">Олар хем барып, дашы мөхүрледилер-де, гаравул гоюп, мазары саклатдылар.</verse>
			</chapter>
			<chapter number="28">
				<verse number="1">Сабат гүни геченден соң, хепдәниң илкинҗи гүни даң билен магдалалы Меръем ве бейлеки Меръем мазары гөрмәге гитдилер.</verse>
				<verse number="2">Ине, бирден ер гүйчли титреди, чүнки Реббиң бир перишдеси Гөкден инди ве гелип, дашы бир чете тогалады-да, онуң үстүнде отурды.</verse>
				<verse number="3">Онуң гөрнүши йылдырым кимин, эгинбашы гар ялы акды.</verse>
				<verse number="4">Гаравуллар горкуларындан яңа сандырашып, өли кимин ере йыкылдылар.</verse>
				<verse number="5">Перишде аяллара шейле дийди: «Горкмаң, чүнки мен сизиң хача чүйленен Исаны гөзлейәндигиңизи билйәрин.</verse>
				<verse number="6">Ол бу ерде дәл, айдышы ялы, дирелди. Гелиң, Реббиң ятан ерини гөрүң.</verse>
				<verse number="7">Тиз гидип шәгиртлерине: „Иса дирелипдир, ине, сизден өң Җелилә баряр. Оны ол ерде гөрерсиңиз" дийиң. Ине, мен сизе айтдым».</verse>
				<verse number="8">Аяллар горкы хем шатлык билен тиз мазарың янындан айрылып, хабары Исаның шәгиртлерине билдирмек үчин ылгашдылар.</verse>
				<verse number="9">Онуң шәгиртлерине хабар берҗек болуп баряркалар, Иса олара саташып: «Салам!» дийди. Олар хем якына гелип, Онуң аягына япышдылар, Оңа сежде этдилер.</verse>
				<verse number="10">Онсоң Иса олара: «Горкмаң, барың, доганларыма айдың, Җелилә гитсинлер. Мени шол ерде гөрерлер» дийди.</verse>
				<verse number="11">Олар баряркалар, гаравулларың бирнәчеси шәхере барып, болан әхли затлары баш руханылара хабар бердилер.</verse>
				<verse number="12">Олар-да яшулулар билен йыгнанышып маслахат гечиренлеринден соң, эсгерлере көп пул берип,</verse>
				<verse number="13">шейле дийдилер: «Халка: „Шәгиртлери гиҗе гелип, биз ятыркак, Онуң җеседини огурлапдырлар" дийиң.</verse>
				<verse number="14">Бу сөз хәкимиң гулагына барып етсе, биз оны ынандырып, сизи үнҗүден дындарарыс».</verse>
				<verse number="15">Гаравуллар пулы алып, өзлерине буйрулышы ялы этдилер. Бу гүррүң ехудыларың арасында шу гүне ченли довам эдип гелйәр.</verse>
				<verse number="16">Шунлук билен, он бир шәгирт Җелилә — Исаның айдан дагына гитди.</verse>
				<verse number="17">Исаны гөрүп, Оңа сежде этдилер, йөне оларың кәбири шүбхеленди.</verse>
				<verse number="18">Иса хем янларына гелип, олара шейле дийди: «Әхли ыгтыяр ерде-Гөкде Маңа берилди.</verse>
				<verse number="19">Шонуң үчин, гидиң-де, бүтин миллетлери шәгирт эдиң, олары Ата, Огул ве Мукаддес Рухуң ады билен чокундырың.</verse>
				<verse number="20">Сизе табшыран әхли затларымы берҗай этмеги олара өвредиң. Мен дүнйәниң соңуна ченли сизиң билен боларын. Омын».</verse>
			</chapter>
		</book>
		<book number="41">
			<chapter number="1">
				<verse number="1">Бу Худайың Оглы Иса Месих хакдакы Хош Хабарың башлангыҗыдыр.</verse>
				<verse number="2">Пыгамберлериң китабында шейле язылгы: «Ине, Мен Өз хабарчымы Сениң өңүңден иберйәрин. Ол Сениң ёлуңы тайярлар».</verse>
				<verse number="3">«Чөлде гыгыряның сеси: Реббиң ёлуны тайярлаң, Онуң ёдаларыны догрулаң диййәр».</verse>
				<verse number="4">Шейлеликде, Яхя пейда болды. Ол чөлде чокундырярды, гүнәлериң өтүлмеги үчин тоба эдип чокундырылмагы вагыз эдйәрди.</verse>
				<verse number="5">Бүтин Яхуда юрды, иерусалимлилериң бары онуң янына чозушярдылар. Олар гүнәлерини боюн алярды, Яхя хем олары Иордан дерясында чокундырярды.</verse>
				<verse number="6">Яхяның дүе йүңүнден гейими, билинде гайышдан гушагы барды ве чекиртге билен ябаны бал иерди.</verse>
				<verse number="7">Ол вагыз эдип: «Менден соң менден хас гүйчли Бири гелер. Мен эгилип, Онуң чарыгының багыны чөзмәге-де мынасып дәлдирин.</verse>
				<verse number="8">Мен сизи сув билен чокундырдым, эмма Ол сизи Мукаддес Рух билен чокундырар» диййәрди.</verse>
				<verse number="9">Шол гүнлерде Иса Җелиләниң Насыра шәхеринден гелди, Яхя Оны Иордан дерясында чокундырды.</verse>
				<verse number="10">Иса сувдан чыкып гелйәркә, Гөгүң ярылып ачыланыны, Рухуң кепдери кимин Өз үстүне инип гелйәнини гөрди.</verse>
				<verse number="11">Гөкден: «Сен Мениң сөйгүли Оглумсың, Мен Сенден көп разыдырын» диен оваз гелди.</verse>
				<verse number="12">Рух Исаны деррев чөле ёллады.</verse>
				<verse number="13">Ол кырк гүнләп чөлде болды; шейтан Оны сынады. Иса вагшы хайванларың арасында болды, перишделер Оңа хызмат этдилер.</verse>
				<verse number="14">Яхя тутуландан соң, Иса Худайың Патышалыгы барадакы хош хабары вагыз эдип, Җелилә гелди.</verse>
				<verse number="15">Ол: «Вагт долды, Худайың Патышалыгы голайлады. Тоба эдиң, Хош Хабара ынаның!» диййәрди.</verse>
				<verse number="16">Иса Җелиле көлүниң кенарындан гечип барярка, Симун билен онуң доганы Андреясың көле торларыны зыңып дуранларыны гөрди. Булар балыкчыдылар.</verse>
				<verse number="17">Иса олара: «Мениң ызыма дүшүң, Мен сизи ынсан тутян балыкчылар эдейин» дийди.</verse>
				<verse number="18">Олар-да деррев торларыны ташлап, Онуң ызына дүшдүлер.</verse>
				<verse number="19">Бираз йөрәнлеринден соң, Иса Зебедейиң огуллары Якуп билен онуң доганы Яхяны гөрди. Олар гайыгың ичинде торларыны беҗерип отырдылар.</verse>
				<verse number="20">Иса деррев олары чагырды. Олар-да какалары Зебедейи өз гүнлүкчилери билен гайыкда галдырып, Исаның ызына дүшдүлер.</verse>
				<verse number="21">Капернаума гелдилер. Сабат гүни Иса синагога барып, сапак бермәге дурды.</verse>
				<verse number="22">Онуң таглыматына хайран галдылар. Чүнки Иса олара канунчылар кимин дәл-де, эрк-ыгтыярлы бири ялы болуп сапак берйәрди.</verse>
				<verse number="23">Шол вагт оларың синагогасында арваха саташан бир адам барды. Ол:</verse>
				<verse number="24">«Бизиң билен Сениң нәме ишиң бар, эй, Насыралы Иса? Бизи хеләк этмәге гелдиңми? Мен Сениң кимдигиңи билйәрин, Сен Худайың Мукаддесисиң» дийип гыгырды.</verse>
				<verse number="25">Иса арваха кәйәп: «Сем бол-да, ондан чык!» дийди.</verse>
				<verse number="26">Арвах хем ол адамы сандыратды-да, багырып, ондан чыкды.</verse>
				<verse number="27">Хеммелер геңиргенишип, бири-бирлерине: «Бу нәме болдугы? Бу тәзе таглымат нәме? Ол ал-арвахлара-да ыгтыяр билен буйрук берйәр, олар-да айданына гулак асярлар!» дийишдилер.</verse>
				<verse number="28">Шейлеликде, Иса хакдакы гүррүңлер тиз Җелиләниң бүтин этрабына яйрады.</verse>
				<verse number="29">Синагогадан чыкан батларына, Якуп ве Яхя билен билеликде Симун ве Андреясың өйүне гитдилер.</verse>
				<verse number="30">Симуның гайыненеси гыззырма тутуп ятырды. Муны деррев Иса айтдылар.</verse>
				<verse number="31">Ол-да сыркавың янына барды, оны элинден тутуп галдырды. Аялың гыззырмасы айрылып, олара хызмат этмәге дурды.</verse>
				<verse number="32">Гүн яшып, агшам дүшенде, әхли сыркавлары, арвах-җын уран адамлары Онуң янына гетирдилер.</verse>
				<verse number="33">Бүтин шәхер халкы гапының агзына йыгнанышыпды.</verse>
				<verse number="34">Иса дүрли сыркавчылыклара ёлуган энчеме адамы сагалтды, энчеме җыны ковуп чыкарды. Ол җынлары геплетмейәрди, чүнки олар Онуң кимдигини билйәрдилер.</verse>
				<verse number="35">Эртир ирден, шапак энтек гызарманка, Иса туруп, дашарык чыкды, бир чола ере барып, дога этмәге дурды.</verse>
				<verse number="36">Симун билен янындакылар Оны гөзлемәге гитдилер.</verse>
				<verse number="37">Оны тапанларында: «Хер кес Сени гөзләп йөр» дийдилер.</verse>
				<verse number="38">Иса олара: «Башга ере, голайдакы шәхерлере гиделиң, Мен ол ерлерде-де вагыз этҗек, чүнки шонуң үчин гелдим» дийди.</verse>
				<verse number="39">Шейлеликде, синагогаларында вагыз эдип, җынлары ковуп, бүтин Җелиләни гезди.</verse>
				<verse number="40">Исаның янына хейвере кеселли бир адам гелди, дыза чөкүп: «Эгер ислесең, мени тәмиз эдип билерсиң» дийип, Оңа ялбарды.</verse>
				<verse number="41">Исаның йүреги авады, элини узатды-да: «Ислейәрин, тәмиз бол!» дийип, оңа элини дегирди.</verse>
				<verse number="42">Хейвере кесели ондан деррев айрылып, ол адам тәмиз болды.</verse>
				<verse number="43">Иса оңа берк табшырык берип, оны деррев уградып:</verse>
				<verse number="44">«Серет, хич киме айтма, йөне бар, өзүңи рухана гөркез-де, хеммелере гүвәлик болар ялы, тәмизлигиң үчин Мусаның табшыран гурбанларыны багыш эт» дийди.</verse>
				<verse number="45">Эмма ол адам чыкды, көп гүррүң берип, болан затлары яйратмага башлады. Шонуң үчин, Иса, артыкмач, хич бир шәхере ач-ачан гирип билмән, дашарда, чола ерлерде болярды. Халк хем хер тарапдан Онуң янына чозярды.</verse>
			</chapter>
			<chapter number="2">
				<verse number="1">Бир нәче гүн соң ене Капернаума геленде, Исаның өйдедиги эшидилди.</verse>
				<verse number="2">Үйшүшен адамлар шейле бир көпди велин, гапының агзында-да ер ёкды. Иса олара Худайың сөзүни айдып дурды.</verse>
				<verse number="3">Шонда Онуң янына дөрт адам тарапындан гөтерилип гетирилен бир ысмазы алып гелдилер.</verse>
				<verse number="4">Мәреке зерарлы Исаның янына якынлашып билмән, Онуң дуран җайының үчегини ачып, ысмазы дүшеги билен дешикден ашак дүшүрдилер.</verse>
				<verse number="5">Иса оларың иманыны гөрүп, ысмаза: «Оглум, сениң гүнәлериң өтүлди» дийди.</verse>
				<verse number="6">Ол ерде отуран канунчыларың кәбири болса:</verse>
				<verse number="7">«Бу Адам нәме үчин бейле геплейәр? Ол Худая дил етирйәр! Гүнәлери ялңыз Худайдан башга ким өтүп билҗек?» дийип, ичлерини геплетдилер.</verse>
				<verse number="8">Иса деррев бейле ойланяндыкларыны рухунда сызып, олара шейле дийди: «Нәме ичиңизи бейле гепледйәрсиңиз?</verse>
				<verse number="9">Ысмаза хайсыны айтмак аңсат: „Гүнәлериң өтүлди" диймекми я-да „Тур, дүшегиңи ал-да йөре" диймек?</verse>
				<verse number="10">Эмма сиз Ынсан Оглуның ер йүзүнде гүнәлери өтмәге ыгтыярының барлыгыны билер ялы...» дийди-де, ысмаз болан адама:</verse>
				<verse number="11">«Саңа диййәрин: тур, дүшегиңи ал-да, өйүңе гит» дийди.</verse>
				<verse number="12">Ол хем ёкарык турды-да, деррев дүшегини алып, хеммелериң гөзүниң алнында чыкып гитди. Бары хайран галышып, Худайы шөхратландырып: «Биз бейле зады асла гөрмәндик» дийишдилер.</verse>
				<verse number="13">Иса чыкып, ене көлүң якасына гитди. Бүтин халайык Онуң янына гелди, Ол хем олара сапак берди.</verse>
				<verse number="14">Ол гечип барярка, гүмрүкханада отуран Алфайың оглы Левини гөрүп оңа: «Мениң ызыма дүш!» дийди. Ол хем туруп, Онуң ызына дүшди.</verse>
				<verse number="15">Ол Левиниң өйүнде сачак башында отырка, Иса ве Онуң шәгиртлери билен бирликде бирентек салгытчылар ве гүнәкәрлер-де отырдылар. Чүнки Онуң ызына дүшүп гиденлериң саны көпди.</verse>
				<verse number="16">Фарисейлер ве канунчылар Исаның гүнәкәрдир салгытчылар билен биле нахар ийип отураныны гөренлеринде, шәгиртлеринден: «Ол нәме үчин салгытчылар ве гүнәкәрлер билен биле ийип-ичйәр?» дийип сорадылар.</verse>
				<verse number="17">Иса муны эшиденинде олара: «Тебип саглара дәл-де, сыркавлара герекдир. Мен догры адамлары дәл, гүнәкәрлери тоба чагырмага гелдим» дийди.</verse>
				<verse number="18">Яхяның шәгиртлериниң ве фарисейлериң агызлары оразака, кәбир адамлар гелип, Оңа: «Нәме үчин Яхяның шәгиртлери, фарисейлериң шәгиртлери ораза тутярлар-да, Сениң шәгиртлериң ораза тутмаярлар?» дийдилер.</verse>
				<verse number="19">Иса олара шу гайтаргыны берди: «Гиев янларында барка, тойдакылар ораза тутуп билерми? Гиев янларындака, ораза тутуп билмезлер.</verse>
				<verse number="20">Эмма гиевиң олардан алынҗак гүнлери гелер, шонда, шол гүн олар ораза тутарлар.</verse>
				<verse number="21">Хич ким көне эшиге тәзе матадан яма салмаз. Ёгса, тәзе яма көне эшикден гопуп, йыртык хас хем эрбет болар.</verse>
				<verse number="22">Хич ким-де тәзе шерабы көне мешиклере гуймаз. Ёгса, шерап мешиклери ярып дөкүлер, мешиклер-де заяланар. Тәзе шерап тәзе мешиклере гуюляндыр».</verse>
				<verse number="23">Бир Сабат гүни Иса бугдайлыгың арасындан гечип барярды. Онуң шәгиртлери ёлда баряркалар, бугдай башларыны ёлмага башладылар.</verse>
				<verse number="24">Фарисейлер Иса: «Серет, нәме үчин Сабат гүни этмесиз зады эдйәрлер?» дийдилер.</verse>
				<verse number="25">Иса олара шейле гайтаргы берди: «Сиз өзи ве янындакылар ач хем мәтәч галанларында, Давудың нәме эденини асла окамадыңызмы?</verse>
				<verse number="26">Ол баш руханы Абиятарың заманында Худайың өйүне барды, Худая хөдүрленен, руханылардан башга хич кимиң иймели дәл чөреклерини алып ийди, янындакылара хем берди».</verse>
				<verse number="27">Ене олара: «Адам Сабат гүни үчин дәл, эйсем, Сабат гүни адам үчин дөредилди.</verse>
				<verse number="28">Шонуң үчин, Ынсан Оглы Сабат гүнүниң-де Реббидир» дийди.</verse>
			</chapter>
			<chapter number="3">
				<verse number="1">Иса ене синагога барды. Ол ерде эли гурап инчелен бир адам барды.</verse>
				<verse number="2">Кәбирлери Исаны айыплаҗак болуп, «Сабат гүни шыпа эдермикә?» дийип аңтаярдылар.</verse>
				<verse number="3">Иса эли гурап инчелен адама: «Орта чык!» дийди.</verse>
				<verse number="4">Онсоң олардан сорады: «Сабат гүни хайсысы догры, ягшылык этмекми я яманлык этмек? Җан халас этмекми я өлдүрмек?» Олардан сес чыкмады.</verse>
				<verse number="5">Иса төверегиндәкилере гахар билен бакып, оларың доңйүрекдигине гынанып, яңкы адама: «Элиңи узат!» дийди. Ол хем элини узатды, эли сагалды.</verse>
				<verse number="6">Фарисейлер дашарык чыкып, Оны нәхили хеләк этмек барада Хиродесиң тарапдарлары билен маслахат гечирдилер.</verse>
				<verse number="7">Иса шәгиртлери билен биле көлүң якасына гитди. Җелиледен бир улы мәреке хем Онуң ызына дүшүп барярды.</verse>
				<verse number="8">Онуң эден әхли ишлерини эшидип, Яхудадан, Иерусалимден, Идумеядан, Иордан дерясының аңырсындан, Сур ве Сайда төвереклеринден-де улы мәреке янына чозушды.</verse>
				<verse number="9">Иса мәрекәниң ичинде гысылмазлык үчин, Өз шәгиртлерине бир гайыгы тайярлап гоймагы буюрды.</verse>
				<verse number="10">Бир топарларыны сагалданы үчин хемме сыркавлар Оңа эллерини дегирҗек болуп, янына итеклешип гелйәрдилер.</verse>
				<verse number="11">Ал-арвахлар Оны гөренлеринде, Өңүнде ере йыкылып: «Сен Худайың Оглусың!» дийип гыгырярдылар.</verse>
				<verse number="12">Эмма Ол Өзүниң кимдигини мәлим этмезлиги олара берк табшырды.</verse>
				<verse number="13">Онсоң Иса дага чыкып, Өз ислән адамларыны янына чагырды, олар-да Онуң янына бардылар.</verse>
				<verse number="14">[14-16] Ол Өзи билен биле болар ялы он ики адамы белледи. Онуң вагыз этмәге иберен, сыркавлары сагалдып, җынлары ковмага ыгтыяр берен бу он ики адамы шулардыр:</verse>
				<verse number="15"></verse>
				<verse number="16"></verse>
				<verse number="17">[17-19] Петрус лакамыны берени Симун, Бени-Регош, ягны «Гөк гүррүлдисиниң Огуллары» лакамыны берени Зебедейиң оглы Якуп билен онуң доганы Яхя, Андреас, Филипус, Бартоломеус, Матта, Томас, Алфеусың оглы Якуп, Таддеус, ватанчы Симун ве Иса хайынлык эден Иуда Искариот.</verse>
				<verse number="18"></verse>
				<verse number="19"></verse>
				<verse number="20">Онсоң бир өе бардылар. Ене шейле улы мәреке йыгнанды велин, Иса билен шәгиртлериниң нахар иймәге-де эли етмеди.</verse>
				<verse number="21">Исаның якынлары муны эшидип, Оны алып гайтмага бардылар. Чүнки Оңа үйтгәпдир диййәрдилер.</verse>
				<verse number="22">Иерусалимден гелен канунчылар болса: «Оны Беелзебул эеләпдир, Ол җынлары җынларың ханы аркалы ковуп чыкаряр» дийишйәрдилер.</verse>
				<verse number="23">Шонуң үчин Иса халкы янына чагырып, олара тымсал билен шейле дийди: «Шейтан шейтаны нәхили ковуп чыкарсын?</verse>
				<verse number="24">Бир патышалыгың ичинде бөлүнишик болса, ол патышалык берк дуруп билмез.</verse>
				<verse number="25">Бир өйүң ичинде бөлүнишик болса, ол өй берк дуруп билмез.</verse>
				<verse number="26">Шейтан өз-өзүне гаршы чыкып бөлүнсе, берк дуруп билмез, онуң соңуның гелдигидир.</verse>
				<verse number="27">Хич ким бир гүйчли адамың өйүне гирип, малыны талап билмез; өңүрти оны багламалы болар, онсоң өйүни талар.</verse>
				<verse number="28">Сизе догрусыны айдярын, ынсанларың хемме гүнәлери, хер бир зада дил етирмелери багышланар.</verse>
				<verse number="29">Эмма Мукаддес Руха дил етирене асла багышланма ёкдур. Ол эбеди хөкүме сезевар болар».</verse>
				<verse number="30">Иса муны: «Ол арвахлы» диенлери үчин айтды.</verse>
				<verse number="31">Онсоң Онуң эҗеси билен доганлары гелди. Дашарда дуруп, янына адам иберип, Оны чагырдылар.</verse>
				<verse number="32">Мәреке Исаның дашыны алып отырды. Оңа: «Эҗең билен доганларың, уяларың дашарда Сени сораярлар» дийдилер.</verse>
				<verse number="33">Иса олара җогап берип: «Мениң эҗем, доганларым ким?» дийди.</verse>
				<verse number="34">Онсоң дашыны алып отуранлара середип, шейле дийди: «Ине, Мениң эҗем, Мениң доганларым!</verse>
				<verse number="35">Худайың ислегини ким берҗай этсе, шол Мениң доганым, уям ве эҗемдир».</verse>
			</chapter>
			<chapter number="4">
				<verse number="1">Иса ене-де көлүң якасында халка сапак бермәге башлады. Дашына үйшүшен мәреке шейле улуды велин, Ол көлдәки бир гайыга мүнүп отурды. Бүтин мәреке болса көлүң якасында, гуры ерде дурды.</verse>
				<verse number="2">Олара тымсаллар билен көп затлар өвретди.</verse>
				<verse number="3">Олара өвредип отырка, шейле дийди: «Гулак асың! Ине, бир дайхан экин экмәге гидйәр.</verse>
				<verse number="4">Экип йөркә, тохумларың бирнәчеси ёлуң кенарына дүшйәр. Гушлар хем гелип, оны иййәрлер.</verse>
				<verse number="5">Бирнәчеси топрагы аз, дашлык ере дүшүп, тиз гөгерип чыкяр, чүнки топрак чуң дәл экен.</verse>
				<verse number="6">Йөне олар Гүн галанда, көклериниң ёклугы зерарлы, янып, гурап гидйәр.</verse>
				<verse number="7">Бирнәче тохумлар тикенлериң арасына дүшйәр. Тикенлер өсүп, олары басяр. Шейлеликде, олар хасыл бермейәр.</verse>
				<verse number="8">Бирнәчеси болса говы ере дүшйәр. Өсүп, көпелип, кәбири отуз, кәбири алтмыш, кәбири хем йүз эссе хасыл берйәр».</verse>
				<verse number="9">Иса онсоң олара: «Гулагы барлар эшитсин!» дийди.</verse>
				<verse number="10">Ол еке галанда, Онкилер билен дашындакылар Ондан бу тымсалларың манысыны сорадылар.</verse>
				<verse number="11">Иса олара шейле дийди: «Худайың Патышалыгының сыры сизе берилди, йөне дашардакылара хемме зат тымсаллар билен айдыляр.</verse>
				<verse number="12">Бу болса гөзлейәнлер гөзлери билен середип гөрмесинлер, эшидйәнлер гулаклары билен эшидип дүшүнмесинлер дийлип эдилйәр. Бейле болмаса, Худая тарап өврүлип багышланарлар».</verse>
				<verse number="13">Иса олара шейле дийди: «Сиз бу тымсала дүшүнмейәрсиңизми? Онда бүтин тымсаллара нәхили дүшүнҗек?</verse>
				<verse number="14">Дайханың экйәни Худайың сөзүдир.</verse>
				<verse number="15">Сөзүң экилен еринде, ёлуң кенарындакылар сөзи эшиден, йөне йүреклерине экилен бу сөзи тиз шейтана алдыран адамлардыр.</verse>
				<verse number="16">Шонуң ялы-да, дашлык ере экиленлер сөзи эшидип, оны деррев шатлык билен гаршылан адамлардыр.</verse>
				<verse number="17">Эмма оларда көк ёкдур, чыдамсыздырлар. Бу сөз үчин мушакгат я-да ызарлама боланда, деррев йүз дөндерерлер.</verse>
				<verse number="18">Тикенлер арасына дүшен бейлекилер болса, сөзи эшиден адамлардыр.</verse>
				<verse number="19">Эмма дүнйәниң гайгылары, байлыгың алдавчылыгы, башга хөвеслер ара гирип, сөзи богяр, ол хасылсыз боляр.</verse>
				<verse number="20">Говы топрага экилен болса, сөзи эшидип, кабул эден, кәбири отуз, кәбири алтмыш, кәбири хем йүз эссе хасыл беренлердир».</verse>
				<verse number="21">Иса олара шейле дийди: «Чыра галла өлчегиниң я чарпаяның ашагында гоймак үчин гетирилйәрми? Чыраданың үстүнде гоймак үчин дәлми?</verse>
				<verse number="22">Гизлин болуп-да, белли болмаҗак зат ёкдур, яшырын болуп-да, үсти ачылмаҗак зат ёкдур.</verse>
				<verse number="23">Гулагы барлар эшитсин!»</verse>
				<verse number="24">Иса олара ене шейле дийди: «Эшидйәнлериңизе үнс бериң. Хайсы өлчег билен өлчесеңиз, сизе-де шол өлчег билен өлчелер. Сиз — үнс берйәнлер хатда көпрәк хем аларсыңыз.</verse>
				<verse number="25">Чүнки кимде бар болса, оңа берлер, кимде ёк болса, элиндәки хем ондан алнар».</verse>
				<verse number="26">Онсоң Иса шейле дийди: «Худайың Патышалыгы ере тохум сепйән адам ялыдыр.</verse>
				<verse number="27">Гиҗе-гүндиз ятар, турар; тохум битер, өсер. Ол мунуң нәхили боляныны билмез.</verse>
				<verse number="28">Топрак өз-өзүнден хасыл берер. Өңүрти балдагы, соңра башы, соңра-да башдакы долы дәнелери берер.</verse>
				<verse number="29">Хасыл бишенде, яңкы адам деррев орагы ише салар. Чүнки орак вагты гелендир».</verse>
				<verse number="30">Олара ене-де шейле дийди: «Худайың Патышалыгыны нәмә меңзедели я оны хайсы тымсал билен дүшүндирели?</verse>
				<verse number="31">[31-32] Худайың Патышалыгы горчица тохумы ялыдыр. Ер йүзүнде топрага экилйән әхли тохумларың иң майдасы болан бу тохум экиленден соң өсүп, әхли өсүмликлерден белент боляр. Шейле улы шахалар чыкаряр велин, гөгүң гушлары көлегесинде хөвүртгеләп билйәрлер».</verse>
				<verse number="32"></verse>
				<verse number="33">Иса сөзи олара эшидип билҗек мөчберлеринде шунуң ялы көп тымсаллар билен айдарды.</verse>
				<verse number="34">Олара тымсалсыз хич зат айтмаярды, йөне еке галанларында, Өз шәгиртлерине әхли зады дүшүндирерди.</verse>
				<verse number="35">Шол гүн, агшам боланда шәгиртлерине: «Бейлеки кенара гечелиң» дийди.</verse>
				<verse number="36">Мәрекәни уградып, Оны шол отурышына гайык билен алып гитдилер. Янында бейлеки гайыклар-да барды.</verse>
				<verse number="37">Бир гүйчли ел туруп, толкунлар гайыга шейле урды велин, гайык эййәм сувдан долуп уграды.</verse>
				<verse number="38">Ол болса гайыгың арткы тарапында бир яссыгы яссанып, уклап ятырды. Шәгиртлер Оны оярып: «Мугаллым, хеләкленип барярыс! Сениң первайыңа-да дәлми?» дийдилер.</verse>
				<verse number="39">Иса туруп, еле кәйәп, көле: «Сем бол, дек отур!» дийди. Шейлеликде, ел ятып, ими-салалык болды.</verse>
				<verse number="40">Иса шәгиртлере: «Нәме үчин горкярсыңыз? Нәме үчин иманыңыз ёк?» дийди.</verse>
				<verse number="41">Олар гаты горкушып, бири-бирлерине: «Бу ким? Ел-де, көл-де Онуң сөзүне гулак асяр!» дийишдилер.</verse>
			</chapter>
			<chapter number="5">
				<verse number="1">Олар көлүң бейлеки кенарына, гадаралыларың юрдуна гелдилер.</verse>
				<verse number="2">Иса гайыкдан дүшен бадына, Оңа мазарлардан чыкан бир арвахлы адам габат гелди.</verse>
				<verse number="3">Бу адам мазарларың ичинде яшарды. Оны, артыкмач, хич ким зынҗыр билен-де баглап билмезди.</verse>
				<verse number="4">Телим гезек күнделенип зынҗырланыпды, йөне ол зынҗырлары гырып, күнделери бөлек-бөлек эдерди. Хич ким оны ёла гетирип билмезди.</verse>
				<verse number="5">Хемише — гиҗе-гүндиз мазарлар арасында, дагларда гыгырып, өзүни дашлар билен яралар йөрерди.</verse>
				<verse number="6">Ол Исаны узакдан гөрүп, ылгап гелди-де, Оңа сежде этди.</verse>
				<verse number="7">Батлы сес билен гыгырып: «Эй Иса! Хеммеден бейик болан Худайың Оглы, мениң билен нәме ишиң бар? Худайың хакы үчин Саңа ялбарярын, мени гынама!» дийди.</verse>
				<verse number="8">Чүнки Иса оңа: «Эй арвах, бу адамдан чык» дийипди.</verse>
				<verse number="9">Онсоң ондан: «Адың нәме?» дийип сорады. Ол хем: «Адым Легион, чүнки биз көпдүрис» дийип җогап берди.</verse>
				<verse number="10">Өзлерини ол юртдан ковуп гойбермезлиги үчин Иса көп ялбарды.</verse>
				<verse number="11">Шол ерде дагың этегинде бир улы доңуз сүрүси отлап йөрди.</verse>
				<verse number="12">Арвахлар: «Бизи бу доңузларың арасына гойбер, оларың ичине гирели» дийип, Иса ялбардылар.</verse>
				<verse number="13">Иса олара ругсат берди. Ал-арвахлар чыкып, доңузлара гирдилер. Ики мүңе голай доңуздан ыбарат бу сүри учутдан ашак көлүң ичине пайырдашып гарк болды.</verse>
				<verse number="14">Чопанлар болса гачып, шәхердир обалара бу ваканы хабар бердилер. Халайык хем нәме боланыны гөрмәге гелди.</verse>
				<verse number="15">Олар Исаның янына геленлеринде, бир легион җын тарапындан эеленен адамың эгин-эшикли отураныны, акылының хем ериндедигини гөрүп горкдулар.</verse>
				<verse number="16">Ваканы гөренлер җынларың эелән адамына хем доңузлара нәме боланыны олара айтдылар.</verse>
				<verse number="17">Онсоң халк өз үлкелеринден гитмеги үчин Иса ялбармага башлады.</verse>
				<verse number="18">Ол гайыга мүненде, җынлардан халас болан адам Онуң билен биле гитмек үчин Иса ялбарды.</verse>
				<verse number="19">Ол муңа ругсат бермән, ол адама: «Өйүңе, өзүңкилериң арасына гит, Реббиң саңа эденлериниң барыны, саңа нәхили рехим эденини олара айт» дийди.</verse>
				<verse number="20">Ол хем гидип, Исаның өзүне эденлериниң барыны Декаполисде җар этмәге башлады. Хемме адамлар муңа хайран галды.</verse>
				<verse number="21">Иса гайык билен ене бейлеки кенара геченде, дашына улы мәреке үйшди. Иса көлүң кенарындады.</verse>
				<verse number="22">Синагога башлыкларындан Яйрус атлы бир адам гелди. Исаны гөрүп, Онуң аягына йыкылды.</verse>
				<verse number="23">Оңа көп ялбарып: «Мениң гызҗагазым өлүм яссыгында ятыр. Гел-де, эллериңи онуң үстүнде гой, сагалсын, яшасын!» дийди.</verse>
				<verse number="24">Иса бу адам билен гитди. Улы мәреке-де ызына дүшүп, Оны хер яндан гысып-говруп барярды.</verse>
				<verse number="25">Шол ерде он ики йылдан бәри ган акмасы болан бир аял барды.</verse>
				<verse number="26">Ол энчеме тебибиң элинден көп эзъетлер чекип, бар-ёгуны харч эдипди, йөне хич бир пейда гөрмән, гайтам, халы хас эрбетлешипди.</verse>
				<verse number="27">Бу аял Иса хакда айдылян затлары эшидип, мәрекәниң ичи билен Онуң еңсесинден гелип, гейимине элини дегирди.</verse>
				<verse number="28">Чүнки ол өз ичинден: «Диңе гейимине элими дегирсем-де, сагаларын» диййәрди.</verse>
				<verse number="29">Шол бада-да ган акмасы кесилип, дердинден ачыландыгыны эндамында дуйды.</verse>
				<verse number="30">Иса Өзүнден бир гүйҗүң чыкандыгыны деррев аңып, мәрекәниң ичинде өврүлип: «Мениң гейимиме ким эл дегирди!» дийди.</verse>
				<verse number="31">Шәгиртлери Оңа: «Сен Өзүңи гысып-говруп гелйән мәрекәни гөрйәрсиң, ене-де: „Маңа ким эл дегирди?" диййәрсиң» дийдилер.</verse>
				<verse number="32">Эмма Иса муны эдени гөрҗек болуп, даш-төверегине середйәрди.</verse>
				<verse number="33">Яңкы аял өзүне нәме боландыгыны биленинден соң горкуп, титрәп гелди. Исаның өңүнде ере йыкылып, Оңа хемме задың догрусыны айтды.</verse>
				<verse number="34">Иса оңа: «Гызым, иманың саңа шыпа берди. Саг-аман гит-де, дердиңден ачыл» дийди.</verse>
				<verse number="35">Ол бу сөзлери айдып дурка, синагога башлыгының өйүнден бирнәче адам гелип: «Гызың айрылды. Нәме үчин Мугаллыма артыкмач зәхмет берйәрсиң?» дийдилер.</verse>
				<verse number="36">Иса муны эшиден бадына, синагога башлыгына: «Горкма, диңе иман эт!» дийди.</verse>
				<verse number="37">Иса Петрус, Якуп ве Якубың доганы Яхядан башга хич киме Өзи билен гитмәге ругсат этмеди.</verse>
				<verse number="38">Синагога башлыгының өйүне геленлеринде, Иса галмагалы, аглашып, дады-перят эдип отуранлары гөрди.</verse>
				<verse number="39">Ичерик гирип, олара: «Нәме үчин галмагал эдип, аглашып отырсыңыз? Чага өленок, ол диңе уклап ятыр» дийди.</verse>
				<verse number="40">Олар Оңа гүлүшдилер. Эмма Иса хеммесини дашарда гоюп, чаганың ата -энеси билен Өз янындакылары янына алып, чаганың ятан ерине барды.</verse>
				<verse number="41">Чаганың элинден тутуп, оңа: «Талита куми!» дийди. Бу болса «Гызҗагаз, саңа гал диййәрин» диймекдир.</verse>
				<verse number="42">Гыз деррев галып, йөрәп башлады. Ол он ики яшындады. Ол ердәкилериң әхлиси гаты гең галдылар.</verse>
				<verse number="43">Иса олара муны хич киме билдирмезлиги берк табшырып, гыза нахар берилмелидигини айтды.</verse>
			</chapter>
			<chapter number="6">
				<verse number="1">Иса ол ери терк эдип, Өз өнүп-өсен меканына гитди. Шәгиртлери хем Онуң ызына дүшүп гитдилер.</verse>
				<verse number="2">Сабат гүни геленде, синагога барып, сапак бермәге дурды. Онуң айдянларыны эшиден көп адамлар геңиргенишип: «Бу Адам бу затлары ниреден алды? Муңа берлен бу акылдарлык нәме? Бейле мугҗызалары нәхили эдйәркә? дийдилер.</verse>
				<verse number="3">Бу агач уссасы дәлми? Бу Меръемиң оглы, Якуп, Иосес, Иуда ве Симуның доганы дәлми? Мунуң аял доганлары бизиң янымызда дәлми?» Шейлеликде, өйке-кине билен Оны рет этдилер.</verse>
				<verse number="4">Иса олара: «Пыгамбер өз юрдундан, гарындашларының арасындан, өз өйүнден башга хич ерде гадырсыз дәлдир» дийди.</verse>
				<verse number="5">Ол бирнәче сыркавы үстлерине эллерини гоюп сагалтмакдан башга ол ерде хич бир мугҗыза эдип билмеди.</verse>
				<verse number="6">Оларың имансыздыгына гең галды. Шондан соң Иса төверекдәки обалара айланып сапак берерди.</verse>
				<verse number="7">Ол Онкилери янына чагырып, олары ики-икиден ёлламага башлады, олара ал-арвахлары ковмага ыгтыяр берди.</verse>
				<verse number="8">Ёл үчин янларына бир таякдан башга хич бир зат алмазлыгы табшырды. Не чөрек, не торба, не-де гушакларында пул болмалыды.</verse>
				<verse number="9">Олар диңе чарык геймелидилер, ики көйнек геймели дәлдилер.</verse>
				<verse number="10">Иса олара шейле дийди: «Хайсы ерде бир өе барсаңыз, ол ерден гидйәнчәңиз шол өйде болуң.</verse>
				<verse number="11">Хайсы ер сизи кабул этмесе, сизи диңлемесе, ол ерден чыкып баряркаңыз, олара гаршы гүвәлик болар ялы, аякларыңызың тозуны какың».</verse>
				<verse number="12">Шунлук билен, олар ёла дүшүп, адамларың тоба этмек герекдигини вагыз этмәге башладылар.</verse>
				<verse number="13">Олар көп җынлары ковуп чыкардылар, көп сыркавлары яг чалып сагалтдылар.</verse>
				<verse number="14">Хиродес патыша-да болуп-гечйән затлары эшитди. Чүнки Исаның ат-овазасы ил арасына яйрапды. Хиродес хем: «Чокундырыҗы Яхя өлүмден дирелендир. Бу мугҗызаларың ондан чыкмагының себәби будур» диййәрди.</verse>
				<verse number="15">Бейлекилер болса: «Бу — Ыляс», кәбирлери-де: «Бу шол өңки пыгамберлериң бири ялы пыгамбердир» дийишйәрдилер.</verse>
				<verse number="16">Хиродес булары эшидип: «Мениң башыны кесен Яхям дирелипдир!» дийди.</verse>
				<verse number="17">[17-18] Чүнки Хиродесиң өзи адам иберип Яхяны тутдурып, эл-аягыны багладып, оны зындана салдырыпды. Ол муны өз доганы Филипусың аялы Хиродияның хатырасына эдипди. Чүнки Хиродес бу аяла өйлененде, Яхя оңа: «Сениң өз доганыңың аялыны алмагың догры дәл» дийипди.</verse>
				<verse number="18"></verse>
				<verse number="19">Шейлеликде, Хиродия Яхя гаршы йүрегинде кине саклап, оны өлдүрмек ислейәрди, йөне бу элинден гелмейәрди.</verse>
				<verse number="20">Чүнки Хиродес Яхяның догры хем мукаддес адамдыгыны билип, ондан хедер эдерди, оны горарды. Оны диңледигиче, ховсала дүшерди, муңа гарамаздан, гуванч билен Оны диңләрди.</verse>
				<verse number="21">Йөне велин Хиродес өз доглан гүни мынасыбетли көшк эмелдарларыны, мүңбашылары ве Җелиләниң улы адамларыны чагырып, той тутанда, аматлы пурсат хем гелип етди.</verse>
				<verse number="22">Хиродияның гызы ичерик гирип, танс эдип, Хиродесиң ве онуң мыхманларының гөвнүни чаглады. Патыша гыза: «Нәме дилесең диле, саңа берейин» дийди.</verse>
				<verse number="23">Оңа: «Менден нәме дилесең, патышалыгымың ярысы-да болса, саңа берерин» дийип ант ичди.</verse>
				<verse number="24">Гыз хем дашарык чыкып эҗесине: «Нәме диләйин?» дийди. Ол хем: «Чокундырыҗы Яхяның башыны» дийип җогап берди.</verse>
				<verse number="25">Гыз деррев патышаның янына ылгап гелди-де: «Хәзириң өзүнде Чокундырыҗы Яхяның башыны бир табакда гоюп, маңа бермегиңи ислейәрин» дийди.</verse>
				<verse number="26">Патыша гаты гамгын болды, йөне мыхманларың янында ант иченсоң, гызың дилегини ызына гайтармак ислемеди.</verse>
				<verse number="27">Деррев бир җеллады ёллап, Яхяның башыны гетирмеги буюрды. Җеллат-да барып, зынданда Яхяның башыны кесди.</verse>
				<verse number="28">Кесилен башы бир табакда гетирип, гыза берди. Гыз-да оны эҗесине берди.</verse>
				<verse number="29">Яхяның шәгиртлери муны эшидип гелдилер-де, онуң җеседини әкидип, бир мазарда җайладылар.</verse>
				<verse number="30">Ресуллар Исаның янына йыгнанып, өз эден ишлериниң, өвреден затларының барыны Оңа хабар бердилер.</verse>
				<verse number="31">Иса олара: «Сизиң еке өзүңиз бир чола ере гелиң-де, бираз дем-дынч алың» дийди. Чүнки гелип-гидйәнлериң көпдүгинден яңа, нахар эдинмәге-де эллери етмейәрди.</verse>
				<verse number="32">Олар-да еке өзлери гайыга мүнүп, бир чола ере гитдилер.</verse>
				<verse number="33">Гидип барянларыны гөренлеринде, көп адамлар олары танап, бүтин шәхерлерден пай-пыяда ылгашып, оларың өзлеринден өң ол ере бардылар ве Исаның өңүнден чыкдылар.</verse>
				<verse number="34">Иса гайыкдан дүшенде, улы мәрекәни гөрүп, олара хайпы гелди. Чүнки олар чопансыз гоюнлар ялыды. Шонуң үчин, олара көп затлары өвретмәге башлады.</verse>
				<verse number="35">Вагт гиҗигенден соң, шәгиртлери Онуң янына гелип, шейле дийдилер: «Бу бир чола ер, вагт хем гиҗикди.</verse>
				<verse number="36">Мәрекәни гойбер, төверекдәки экин мейданларына, обалара гидип, өзлерине иере зат сатын алсынлар».</verse>
				<verse number="37">Эмма Иса: «Олара сиз иере зат бериң» дийди. Оңа: «Биз гидип, ики йүз динара чөрек сатын алып-да, олара ийдирелими?» дийдилер.</verse>
				<verse number="38">Иса: «Нәче чөрегиңиз бар? Гидиң-де, гөрүң» дийди. Гөренлеринден соң: «Бәш чөрек билен ики балыгымыз бар» дийдилер.</verse>
				<verse number="39">Шонда олара халайыгы топар-топар эдип, гөк отуң үстүнде отуртмагы буюрды.</verse>
				<verse number="40">Шунлук билен, олар йүз-йүзден, элли-эллиден топар-топар болуп отурдылар.</verse>
				<verse number="41">Иса бәш чөрек билен ики балыгы алып, Гөге бакып шүкүр этди-де, мәрекәниң өңүнде гояр ялы, бөлүшдирип шәгиртлерине берди. Ики балыгы-да оларың хеммесине пайлады.</verse>
				<verse number="42">Хеммелер ийип дойдулар.</verse>
				<verse number="43">Шәгиртлер артып галан чөрегиң дөвүмлерини, балыкларың овнукларыны йыгнап, он ики себеди долдурдылар.</verse>
				<verse number="44">Чөреклери иенлер бәш мүң адамды.</verse>
				<verse number="45">Иса мәрекәни ургадып дурка, шәгиртлерине деррев гайыга мүнүп, Өзүнден өң бейлеки кенардакы Бетсайда гечмеги буюрды.</verse>
				<verse number="46">Мәреке билен хошлашанындан соң, Ол дога этмәге дага чыкды.</verse>
				<verse number="47">Агшам дүшенде, гайык көлүң ортасында, Ол болса, еке Өзи ердеди.</verse>
				<verse number="48">Иса оларың кынлык билен күрекләп баряндыкларыны гөрди. Чүнки ел оларың гаршысынданды. Гиҗәниң дөрдүнҗи нобаты учурларында көлүң йүзүнден йөрәп, олара тарап гелди ве янларындан гечип гитҗек болды.</verse>
				<verse number="49">Эмма олар Онуң көлүң йүзүнден йөрәп гелйәнини гөренлеринде, гөзлерине гөрүнйәндир өйдүп гыгырышдылар.</verse>
				<verse number="50">Чүнки хеммелер Оны гөрүп горкдулар. Эмма Иса деррев олара сөз гатып: «Батыр болуң! Бу — Мен, горкмаң!» дийди.</verse>
				<verse number="51">Онсоң оларың янына гайыга мүнди, ел хем ятды. Олар хас бетер геңиргенишип, хайран галдылар.</verse>
				<verse number="52">Чүнки чөрекли мугҗыза дүшүнмәндилер, себәби йүреклери гаташыпды.</verse>
				<verse number="53">Көлүң аңырсына геченсоң, Җенесарет юрдуна барып, ол ерде лабыр ташладылар.</verse>
				<verse number="54">Гайыкдан инен батларына халк Исаны танап,</verse>
				<verse number="55">Ылгашып шол җелегайлара учдантутма айландылар. Исаның ниредедигини эшиденлер сыркавлары дүшеклери билен биле шол ере гетирмәге башладылар.</verse>
				<verse number="56">Оба болсун, шәхер я дүз болсун, Ол нирә барса, сыркавлары базар еринде ятырып, диңе гейиминиң сыйнларына эллерини дегирмәге ругсат этсин дийип, Оңа ялбарярдылар. Эл дегренлериң хеммеси-де сагалды.</verse>
			</chapter>
			<chapter number="7">
				<verse number="1">Иерусалимден гелен фарисейлер билен бирнәче канунчылар Онуң дашына үйшүшдилер.</verse>
				<verse number="2">Олар Онуң шәгиртлеринден кәбирлериниң хапа эли билен, ягны дини адат боюнча элини ювман, нахар иййәнини гөрдүлер.</verse>
				<verse number="3">Фарисейлер ве бүтин ехудылар ата -бабаларының адатларыны саклап, эллерини ягшы ювман нахар иймейәрлер.</verse>
				<verse number="4">Базардан геленлеринде ювунман, нахар иймейәрлер. Башга-да кәсе, гап-чанак, мис гаплары ювма ялы адатлары саклаярлар.</verse>
				<verse number="5">Фарисейлер билен канунчылар Оңа сораг берип: «Нәме үчин Сениң шәгиртлериң ата-бабаларың адатына гөрә гезмән, хапа эллери билен нахар иййәрлер?» дийдилер.</verse>
				<verse number="6">Иса олара шейле дийди: «„Бу халк дилинде Мени сылаяр, эмма йүреклери Менден узакдыр.</verse>
				<verse number="7">Бидерек ере Маңа сежде эдйәрлер, чүнки таглымат хөкмүнде өвредйәнлери ынсан буйруклары" дийип язылышы ялы, Ишая пыгамбер сиз икийүзлүлер хакда оңат велилик эдипдир.</verse>
				<verse number="8">Сиз Худайың табшырыкларыны терк эдйәрсиңиз, күйзедир кәсәни ювмак ялы көп затлары эдип, адамларың адатларыны берҗай эдйәрсиңиз».</verse>
				<verse number="9">Ене олара шейле дийди: «Өз адатларыңызы берҗай этмек үчин, Худайың буйрукларындан йүз дөндерйәрсиңиз!</verse>
				<verse number="10">Муса: „Атаңы, энеңи сыла\, „Атасына я энесине ёкуш сөз айдан хөкман өлдүрилсин" дийип айдыпдыр.</verse>
				<verse number="11">Эмма сиз: Эгер бир адам атасына я энесине: „Менден гөрҗек пейдаң гурбандыр, Худая пешгешдир" дийсе,</verse>
				<verse number="12">сиз оңа артыкмач ата я энесине хич хили көмек этмәге ругсат этмейәрсиңиз.</verse>
				<verse number="13">Шейдип, несилден-несле галдырян адатларыңыз аркалы Худайың сөзүни бозярсыңыз. Шунуң ялы затлары көп эдйәрсиңиз».</verse>
				<verse number="14">Ол мәрекәни ене янына чагырып, олара шейле дийди: «Хеммәңиз Мени диңләң, дүшүниң:</verse>
				<verse number="15">адамың ичине дашардан гирип-де, оны мурдар эдип билҗек хич бир зат ёкдур, йөне адамы мурдар эдйән адамдан чыкян затлардыр.</verse>
				<verse number="16">Кимиң эшитмәге гулагы бар болса, эшитсин!»</verse>
				<verse number="17">Ол мәрекәниң янындан айрылып, өе гиренде, шәгиртлери Ондан бу тымсалың манысыны сорадылар.</verse>
				<verse number="18">Иса-да олара шейле җогап берди: «Эйсем сиз хем дүшүнеңзокмы? Адамың ичине дашардан гирен хич бир задың оны мурдар эдип билмеҗегине дүшүнмейәрсиңизми?</verse>
				<verse number="19">Булар адамың йүрегине дәл-де, гарнына гирйәр, ол ерден-де дашарык чыкяр». Шейлелик билен, Иса әхли иймитлериң тәмиздигини айдыпдыр.</verse>
				<verse number="20">Ол ене шейле дийди: «Адамы мурдар эдйән онуң өз ичинден чыкян затдыр.</verse>
				<verse number="21">[21-22] Чүнки ичден, адамың йүрегинден эрбет пикирлер, зынахорлук, огрулык, адам өлдүрме, азгынлык, ачгөзлүлик, яманлык, хиле, ахлаксызлык, бахыллык, сөгүнч, текепбирлик ве акылсызлык чыкяр.</verse>
				<verse number="22"></verse>
				<verse number="23">Бу эрбет затларың әхлиси ичден чыкып, адамы мурдар эдйәр».</verse>
				<verse number="24">Иса ол ерден айрылып, Сур ве Сайда этрабына гитди. Бу ерде бир өе барды. Ол муны хич кимиң билмегини ислемейәрди, йөне муны гизлин саклап билмеди.</verse>
				<verse number="25">Кичиҗик гызына арвах ёлуган бир аял Иса хакдакы хабарлары эшиден бадына гелип, Онуң аягына йыкылды.</verse>
				<verse number="26">Бу аял грек, сирия-финикиялыды. Ол гызындакы җыны ковуп чыкармагы үчин, Иса ялбарды.</verse>
				<verse number="27">Иса оңа: «Гой, өңүрти чагалар дойсун. Чагаларың чөрегини алып-да, итлере зыңмак догры дәлдир» дийди.</verse>
				<verse number="28">Аял хем: «Хава, я Реб! Йөне итлер хем сачагың ашагында чагаларың чөреклеринден гачан овунтыклары иййәндир» дийди.</verse>
				<verse number="29">Иса оңа: «Бу сөзүң үчин бар, гидибер, җын сениң гызыңдан чыкды» дийди.</verse>
				<verse number="30">Аял өйүне баранда, җын чыкып, гызы дүшегинде ятан экен.</verse>
				<verse number="31">Онсоң Иса Сур ве Сайда этрабындан гайдып, Декаполис себитлериниң үсти билен Җелиле көлүне гелди.</verse>
				<verse number="32">Онуң янына хем кер, хем пелтек адамы гетирип, онуң үстүнде элини гоймагы үчин Иса ялбардылар.</verse>
				<verse number="33">Иса ол адамы мәрекәниң ичинден бир чете чекип, бармакларыны онуң гулакларына сокды, түйкүрип, онуң дилине элини дегирди.</verse>
				<verse number="34">Онсоң Гөге бакып, ах чекди-де: «Эффата!», ягны: «Ачыл» дийди.</verse>
				<verse number="35">Яңкы адамың гулаклары деррев ачылып, дили догры геплемәге башлады.</verse>
				<verse number="36">Иса олара муны хич киме айтмазлыгы табшырды. Эмма ол нәче табшыран болса, олар хабары шонча көп яйратдылар.</verse>
				<verse number="37">Олар чакданаша геңиргенишип: «Ол хемме зады ягшы эдйәр. Керлериң гулагыны ачяр, дилсизлери гепледйәр» дийишйәрдилер.</verse>
			</chapter>
			<chapter number="8">
				<verse number="1">Шол гүнлерде ене бир улы мәреке йыгнаныпды. Иймәге хич бир затлары болмансоң, Иса шәгиртлерини янына чагырып, олара шейле дийди:</verse>
				<verse number="2">Бу мәрекә хайпым гелйәр! Булар үч гүн бәри Мениң янымда, иймәге хем хич бир затлары ёк.</verse>
				<verse number="3">Булары өйлерине ач гойберсем, ёлда ысгындан гачарлар, чүнки кәбири узак ерден гелипдир».</verse>
				<verse number="4">Шәгиртлери: «Бу чола ерде бу адамлары дойрар ялы чөреги ниреден тапып болар?» дийип, Ондан сорадылар.</verse>
				<verse number="5">Иса: «Нәче чөрегиңиз бар?» дийип, оларың өзлеринден сорады. Олар: «Еди» дийип җогап бердилер.</verse>
				<verse number="6">Ол мәрекә ерде отурмагы буюрды. Еди чөреги алып, шүкүр эденинден соң, бөлүшдирди-де, пайласынлар дийип, шәгиртлерине берди. Олар хем мәрекә пайладылар.</verse>
				<verse number="7">Оларың бираз балыклары хем барды. Иса шүкүр эденинден соң, булары-да пайламагы буюрды.</verse>
				<verse number="8">Олар ийип дойдулар, артып галан дөвүмлери хем йыгнап, еди себеди долдурдылар.</verse>
				<verse number="9">Иенлер дөрт мүңе голай адамды. Онсоң Иса олары угратды.</verse>
				<verse number="10">Өзи болса деррев шәгиртлери билен гайыга мүнүп, Далманута этрабына гитди.</verse>
				<verse number="11">Фарисейлер гелип, Онуң билен җеделлешмәге башладылар. Оны сынаҗак болуп, Гөкден бир аламат гөркезмегини талап этдилер.</verse>
				<verse number="12">Ол хем рухундан ах чекип: «Нәме үчин бу несил аламат талап эдйәр? Сизе догрусыны айдярын, бу несле хич бир аламат гөркезилҗек дәлдир» дийди.</verse>
				<verse number="13">Иса олары ол ерде ташлады-да, гайыга мүнүп, бейлеки кенара гечди.</verse>
				<verse number="14">Шәгиртлери чөрек алмагы унудан экенлер. Гайыкда янларында диңе екеҗе чөрек барды.</verse>
				<verse number="15">«Сак болуң! Фарисейлериң хамырмаясындан, Хиродесиң хамырмаясындан әгә болуң» дийип, Иса олара дуйдурыш берди.</verse>
				<verse number="16">Олар болса өзара чекишип: «Чөрегимиз ёк» дийишйәрдилер.</verse>
				<verse number="17">Иса муны билип, олара шейле дийди: «Нәме үчин чөрегимиз ёк дийшип чекишйәрсиңиз? Энтек-де, акыл етирмейәрсиңизми, дүшүнмейәрсиңизми? Йүреклериңиз энтек-де гатымы?</verse>
				<verse number="18">Гөзли болуп, гөрмейәрсиңизми? Гулаклы болуп, эшитмейәрсиңизми? Болуп геченлер ядыңыза дүшмейәрми?</verse>
				<verse number="19">Мен бәш чөреги бәш мүң адама бөленимде, галан дөвүмлерден нәче себет долдурыпдыңыз?» Олар: «Он ики» дийдилер.</verse>
				<verse number="20">«Еди чөреги дөрт мүң адама бөленимде, галан дөвүмлерден нәче себет долдурыпдыңыз?» Олар: «Еди» дийдилер.</verse>
				<verse number="21">Иса: «Энтек хем дүшүнмейәрсиңизми?» дийди.</verse>
				<verse number="22">Онсоң Бетсайда гелдилер. Ол ерде бир көр адамы Онуң янына гетирип, оңа элини дегирсин дийип ялбардылар.</verse>
				<verse number="23">Иса көр адамың элинден тутуп, оны обаның дашына чыкарды. Онуң гөзлерине түйкүрип, эллерини үстүнде гоюп: «Бир зат гөрйәрсиңми?» дийип сорады.</verse>
				<verse number="24">Ол хем ёкарык середип: «Адамлары гөрйәрин, олар йөрәп барян агачлар ялы болуп гөрүнйәр» дийди.</verse>
				<verse number="25">Онсоң Иса ене-де эллерини онуң гөзлерине гойды. Көр чиңерилип серетди, шыпа тапып, бар зады айыл-сайыл гөрди.</verse>
				<verse number="26">Иса: «Оба барма, муны обада хич киме айтма» дийип, оны өйүне иберди.</verse>
				<verse number="27">Иса шәгиртлери билен Кайсария-Филипи этрабындакы обалара гитди. Ёлда шәгиртлеринден: «Адамлар Маңа ким диййәрлер?» дийип сорады.</verse>
				<verse number="28">Олар-да: «Чокундырыҗы Яхя, кәбири Ыляс, кәбири-де пыгамберлериң бири диййәрлер» дийип җогап бердилер.</verse>
				<verse number="29">Иса олардан: «Сиз Маңа ким диййәрсиңиз?» дийип сорады. Петрус: «Сен Месих» дийип җогап берди.</verse>
				<verse number="30">Онсоң Иса олара Өзи хакда хич киме хич зат айтмазлыгы табшырды.</verse>
				<verse number="31">Ынсан Оглуның көп гөрги гөрмелидиги, яшулулар, баш руханылар ве канунчылар тарапындан рет эдилмелидиги, өлдүрилмелидиги, үч гүнден соң дирелмелидиги хакда олара сапак бермәге башлады.</verse>
				<verse number="32">Ол бу сөзлери ачык айтды. Петрус болса Оны бир чете чекип, Онуң айданларына гаршы чыкмага башлады.</verse>
				<verse number="33">Эмма Иса өврүлип, шәгиртлерине середип: «Чекил өңүмден, шейтан! Сен Худай ишлерини дәл, ынсан ишлерини ойланярсың» дийип, Петруса кәеди.</verse>
				<verse number="34">Иса мәреке билен Өз шәгиртлерини янына чагырып, олара шейле дийди: «Ким Мениң ызыма эермек ислейән болса, өзүни инкәр этсин-де, хачыны алып ызыма дүшсүн.</verse>
				<verse number="35">Чүнки ким җаныны халас этмек ислесе, оны йитирер, йөне ким җаныны Мениң ве Хош Хабарың угрунда йитирсе, оны халас эдер.</verse>
				<verse number="36">Себәби бир адам бүтин дүнйәни газанып-да, өз җаныны ёгалтса, оңа нәме пейдасы бар?</verse>
				<verse number="37">Адам өз җанына дерек нәме берип билер?</verse>
				<verse number="38">Бу зынахор, гүнәкәр неслиң ичинде ким Менден ве Мениң сөзлеримден утанса, Ынсан Оглы -да мукаддес перишделери билен билеликде Атасының шөхраты билен гелен махалы ондан утанар».</verse>
			</chapter>
			<chapter number="9">
				<verse number="1">Ол олара шейле дийди: «Сизе догрусыны айдярын, бу ерде дуранларың арасында Худайың Патышалыгының гудрат билен геленини гөрмезден өң өлүми датмаҗак кәбир адамлар бар».</verse>
				<verse number="2">Иса алты гүнден соң Петрусы, Якубы ве Яхяны янына алып, айратын олары бир бейик дагың үстүне чыкарды. Шол ерде оларың гөзлериниң алнында Онуң гөрнүши үйтгеди.</verse>
				<verse number="3">Эгин-эшиги ялдырап, шейле бир агарды велин, ер йүзүнде хич бир ювуҗының оны бейле агардып билҗек гүманы ёкды.</verse>
				<verse number="4">Олара Ыляс билен Муса гөрүнди. Олар Иса билен геплешип дурдулар.</verse>
				<verse number="5">Петрус Иса: «Мугаллым! Бизе бу ерде болмак говы, үч чадыр гуралы: бири Саңа, бири Муса, бири Ыляса» дийди.</verse>
				<verse number="6">Ол нәме дийҗегини билмейәрди, чүнки гаты горкупдылар.</verse>
				<verse number="7">Бир булут гелип, олара көлеге салды. Булутдан: «Бу Мениң сөйгүли оглум! Оны диңләң» диен оваз гелди.</verse>
				<verse number="8">Бирден, төвереклерине середенлеринде, янларында Исадан башга хич киме гөзлери дүшмеди.</verse>
				<verse number="9">Дагдан инип гелйәркәлер, Иса олара Ынсан Оглы өлүмден дирелйәнчә гөрен затларыны хич киме айтмазлыгы буюрды.</verse>
				<verse number="10">Олар бу сөзи йүреклеринде саклап, Онуң нәме диймек ислейәнини бири-бирлеринден сорашярдылар.</verse>
				<verse number="11">Олар Исадан: «Нәме үчин канунчылар өңүрти Ыляс гелмелидир диййәрлер?» дийип сорадылар.</verse>
				<verse number="12">Ол хем олара шейле дийди: «Догрудан-да, Ыляс өңүрти гелип, хемме зады дүзедер, йөне нәме үчин Ынсан Оглуның көп гөрги гөрүп-де, рет эдилмеги язылыпдыр?</verse>
				<verse number="13">Мен сизе айдярын: Ыляс гелди, ол хакда язылышы ялы, оңа халанларыны этдилер».</verse>
				<verse number="14">Бейлеки шәгиртлериң янларына геленлеринде, оларың дашыны алып дуран мәрекәни, олар билен җеделлешип дуран канунчылары гөрдүлер.</verse>
				<verse number="15">Исаны гөренде, мәреке гаты геңиргенди, хеммелер деррев ылгашып гелип, Оңа салам бердилер.</verse>
				<verse number="16">Иса олардан: «Булар билен нәме хакда җеделлешйәрсиңиз?» дийип сорады.</verse>
				<verse number="17">Мәрекәниң ичинден бири Оңа шейле җогап берди: «Мугаллым, Саңа оглумы гетирдим, оңа бир дилсиз рух ёлугыпдыр.</verse>
				<verse number="18">Оны тутан еринде ере уряр. Оглан агзыны көпүрҗикледип, дишлерини гыҗырдадып, гатап галяр. Сениң шәгиртлериңден рухы чыкармакларыны хайыш этдим, йөне олар башармадылар».</verse>
				<verse number="19">Иса олара: «Эй, имансыз несил, Мен хачана ченли сиз билен биле болайын? Хачана ченли сизе чыдайын? Огланы Мениң яныма гетириң» дийди.</verse>
				<verse number="20">Олар оны Исаның янына гетирдилер. Рух Исаны гөрен бадына, огланы гаты силтерледи. Оглан ере йыкылып, агзыны көпүрҗикледип, тогаланмага башлады.</verse>
				<verse number="21">Иса огланың какасындан: «Мунуң бейле боланына нәче вагт болды?» дийип сорады. Какасы: «Чагалыгындан бәри шейле.</verse>
				<verse number="22">Рух оны хеләклеҗек болуп, телим гезек ода, сува атды. Элиңден бир зат гелсе, бизе хайпың гелсин, көмек эт!» дийди.</verse>
				<verse number="23">Иса оңа: «Иманың бар болса, иман эдйән үчин хемме зат мүмкиндир!» дийди.</verse>
				<verse number="24">Шол бада огланың какасы аглап гыгырды: «Иман эдйәрин, имансыз болмазлыгым үчин маңа көмек эт!»</verse>
				<verse number="25">Иса мәрекәниң ылгашып гелйәнини гөрүп: «Эй, гүң хем лал рух! Саңа буюрярын, огландан чык, оңа гайдып гирме!» дийип, арваха кәеди.</verse>
				<verse number="26">Арвах-да гыгырып, огланы хас бетер силтерләп, дашына чыкды. Оглан өлене меңзейәрди, шонуң үчин мәрекәниң көпүси: «Ол өлди» дийишйәрди.</verse>
				<verse number="27">Эмма Иса онуң элинден тутуп галдырды, ол хем өр турды.</verse>
				<verse number="28">Иса өе гиренден соң, шәгиртлери өз-өзлерикә Ондан: «Биз нәме үчин рухы чыкарып билмедик?» дийип сорадылар.</verse>
				<verse number="29">Иса олара: «Бу хили рухлары догадан, оразадан башга хич бир зат билен чыкарып болян дәлдир» дийди.</verse>
				<verse number="30">Ол ерден чыкып, Җелиләниң үстүнден гечдилер. Иса муны хич кимиң билмегини ислемейәрди.</verse>
				<verse number="31">Ол шәгиртлерине сапак берйәркә шейле дийипди: «Ынсан Оглы ынсан элине берлер, Оны өлдүрерлер, йөне өлдүренлеринден үч гүн соң Ол дирелер».</verse>
				<verse number="32">Эмма олар бу сөзе дүшүнмедилер, сорамага-да чекиндилер.</verse>
				<verse number="33">Олар Капернаума бардылар. Өе гиренден соң, Иса олардан: «Ёлда нәме хакда җеделлешйәрдиңиз?» дийип сорады.</verse>
				<verse number="34">Эмма оларың хич биринден сес чыкмады. Чүнки ёлда бири-бирлери билен кимиң улудыгы хакда җеделлешйәрдилер.</verse>
				<verse number="35">Иса отурып, Онкилери янына чагырды. Олара: «Бири илкинҗи болмак ислейән болса, хеммәниң соңкусы, хеммәниң хызматкәри болмалыдыр» дийди.</verse>
				<verse number="36">Онсоң бир чаганы алып, оларың ортасында дурузды-да, оны гуҗаклап, олара шейле дийди:</verse>
				<verse number="37">«Ким шунуң ялы чагаларың бирини Мениң адымдан кабул этсе, Мени кабул этдигидир. Ким-де Мени кабул этсе, Мени дәл, Мени Ёлланы кабул эдер».</verse>
				<verse number="38">Яхя Оңа шейле дийди: «Мугаллым! Биз Сениң адың билен җынлары чыкарян, йөне бизиң ызымыза эермейән бир адамы гөрүп, оны бөкдедик, чүнки ол бизиң ызымыза эеренок».</verse>
				<verse number="39">Иса оңа шейле дийди: «Оны бөкдемәң! Чүнки Мениң адым билен мугҗыза эдип-де, деррев ызысүре Мени яманлап билҗек адам ёкдур.</verse>
				<verse number="40">Ким бизе гаршы болмаса, бизиң тарапдарымыздыр.</verse>
				<verse number="41">Сизе догрусыны айдярын, Месихе баглыдыгыңыз үчин, ким Мениң адым билен сизе бир кәсе сув берсе, ол асла сылагсыз галмаз».</verse>
				<verse number="42">Ким Маңа иман эден бу чагалардан бириниң гүнә этмегине себәп болса, бойнундан улы дегирмен дашы асылып, деңзе зыңылмак онуң үчин хас говы болар.</verse>
				<verse number="43">Элиң сениң гүнә этмегиңе себәп болса, оны кес. Саңа чолак болуп яшайша говушмак, ики элли болуп сөнмез ода, довзаха гитмекден говудыр.</verse>
				<verse number="44">Ол ерде оларың гурды өлйән дәлдир, оды сөнйән дәлдир.</verse>
				<verse number="45">Эгер аягың сениң гүнә этмегиңе себәп болса, оны кес. Саңа агсак болуп яшайша говушмак, ики аяклы болуп довзаха, сөнмез ода зыңылмакдан говудыр.</verse>
				<verse number="46">Ол ерде оларың гурды өлйән дәлдир, оды сөнйән дәлдир.</verse>
				<verse number="47">Гөзүң сениң гүнә этмегиңе себәп болса, оны оюп чыкар. Саңа еке гөзли болуп Худайың Патышалыгына гирмек, ики гөзли болуп довзаха зыңылмакдан говудыр.</verse>
				<verse number="48">Ол ерде оларың гурды өлйән дәлдир, оды сөнйән дәлдир.</verse>
				<verse number="49">Чүнки хеммелер от билен дузланар, хемме гурбанлар дуз билен дузланар.</verse>
				<verse number="50">Дуз говы затдыр, йөне дуз шорлугыны йитирсе, онда оңа нәме билен тагам берлер? Ичиңизде дуз болуп, араңызда парахатлык болсун».</verse>
			</chapter>
			<chapter number="10">
				<verse number="1">Иса ол ерден гидип, Яхуда чәклерине, Иордан дерясының аңырсына барды. Онуң дашына ене-де бир топар мәреке йыгнанышып, Ол ене-де адаты боюнча олара сапак бермәге дурды.</verse>
				<verse number="2">Бирнәче фарисей гелип, Оны сынамак үчин: «Бир адамың аялыны айырмагы догрумыдыр?» дийип сорады.</verse>
				<verse number="3">«Муса сизе нәхили табшырык берипдир?» дийип, Иса оларың өзлеринден сорады.</verse>
				<verse number="4">Олар-да: «Муса талак хатыны язып, айырмага ыгтыяр берипдир» дийдилер.</verse>
				<verse number="5">Иса олара шейле дийди: «Муса бу табшырыгы сизиң доңйүрекдиңиз зерарлы язды.</verse>
				<verse number="6">Эмма ярадылышың башында Худай олары „эркек ве аял эдип яратды\.</verse>
				<verse number="7">Шонуң үчин эркек адам ата -энесини терк эдип, аялына гошулар.</verse>
				<verse number="8">Онсоң икиси бир тен болар\. Шунлук билен, олар инди ики дәл, бир тендир.</verse>
				<verse number="9">Шейлеликде, Худайың гошаныны адам айырмасын».</verse>
				<verse number="10">Шәгиртлери Оңа өйде бу барада ене сораг бердилер.</verse>
				<verse number="11">Иса олара: «Ким аялыны айрып, башга аяла өйленсе, оңа гаршы зына эдйәндир.</verse>
				<verse number="12">Аял-да әринден айрылып, башга эркеге барса, зына эдйәндир» дийип җогап берди.</verse>
				<verse number="13">Олара элини дегирсин дийип, чагалары Исаның янына гетирдилер. Шәгиртлери болса олары гетиренлере кәедилер.</verse>
				<verse number="14">Иса муны гөренде, гахарланып, олара шейле дийди: «Дегмәң, чагалар Мениң яныма гелсин, олары бөкдемәң, чүнки Худайың Патышалыгы шулар ялыларыңкыдыр.</verse>
				<verse number="15">Сизе догрусыны айдярын, ким Худайың Патышалыгыны бир чага ялы кабул этмесе, ол ере асла гирип билмез».</verse>
				<verse number="16">Ол чагалары гуҗаклап, элини үстлеринде гоюп, олара ак пата берди.</verse>
				<verse number="17">Иса ёла дүшүп барярка, бир адам ылгап гелди-де, өңүнде дыза чөкүп: «Эй, ягшы Мугаллым! Мен эбеди яшайшы мирас алар ялы нәме этмели?» дийип, Ондан сорады.</verse>
				<verse number="18">Иса оңа шейле җогап берди: «Нәме үчин Маңа ягшы диййәрсиң? Бир Худайдан башга хич ким ягшы дәлдир.</verse>
				<verse number="19">Сен табшырыклары билйәнсиң: „Адам өлдүрме, зына этме, огрулык этме, ялан гүвәлик берме, хич кими талама, атаңы, энеңи сыла\».</verse>
				<verse number="20">Яңкы адам Оңа: «Мен яшлыгымдан бәри буларың барыны берҗай эдип гелйәрин» дийди.</verse>
				<verse number="21">Иса оңа сөйги билен середип: «Сениң бир задың кем, бар, нәмәң бар болса сат-да, гарыплара бер, Гөкде хазынаң болар. Онсоң гел-де, Мениң ызыма дүш» дийди.</verse>
				<verse number="22">Бу сөзлере яңкы адамың мазасы гачып, ол ерден тукат болуп гитди. Чүнки онуң көп мал-мүлки барды.</verse>
				<verse number="23">Иса төверегине середип, шәгиртлерине: «Барлылара Худайың Патышалыгына гирмек нәхили четин!» дийди.</verse>
				<verse number="24">Шәгиртлер Онуң сөзлерине геңиргенишдилер. Иса ене олара шейле дийди: «Огланлар, байлыга бил баглаянлара Худайың Патышалыгына гирмек нәхили четин!</verse>
				<verse number="25">Бир дүйәниң иңңәниң гөзүнден гечмеги барлы адамың Худайың Патышалыгына гирмегинден аңсатдыр».</verse>
				<verse number="26">Шәгиртлер чакданаша геңиргенишип, бири-бирлерине: «Онда, ким халас болуп билер?» дийишдилер.</verse>
				<verse number="27">Иса олара середип: «Ынсанларың муңа мүмкинчилиги ёк, йөне Худай үчин бейле дәл — Худай үчин әхли зат мүмкин» дийди.</verse>
				<verse number="28">Петрус Оңа: «Ине, биз әхли задымызы ташлап, Сениң ызыңа дүшдүк» дийип башлады.</verse>
				<verse number="29">Иса шейле дийди: «Сизе догрусыны айдярын, Мениң хатырам үчин, Хош Хабарың хатырасы үчин өйүни, доганларыны, уяларыны, энесини, атасыны, оглан-ушагыны я ерлерини ташлап-да,</verse>
				<verse number="30">шинди, бу заманда чекҗек азаплары билен бирликде, йүз эссе эдип өйлер, доганлар, уялар, энелер, аталар, оглан-ушаклар, ерлер ве гелҗек дөвүрде эбеди яшайыш алмаҗак ёкдур.</verse>
				<verse number="31">Йөне көп илкинҗилер иң соңкулар, иң соңкулар хем илкинҗилер болар».</verse>
				<verse number="32">Олар ёла дүшүп, Иерусалиме бакан барярдылар. Иса өңлеринден йөрәп барярды. Шәгиртлер геңиргенишйәрди, ызына дүшүп барянлар хем горкы ичиндедилер. Ол ене-де Онкилери бир чете чекди-де, Өзүне нәме болҗагы хакда гүррүң бермәге башлап,</verse>
				<verse number="33">Шейле дийди: «Ине, Иерусалиме барярыс. Ынсан Оглы баш руханылара, канунчылара табшырылар. Оны өлүме хөкүм эдип, миллетлере табшырарлар.</verse>
				<verse number="34">Оңа гүлерлер, үстүне түйкүрерлер, Оны гамчылап, өлдүрерлер ве үчүнҗи гүнде Ол дирелер».</verse>
				<verse number="35">Зебедейиң огуллары Якуп билен Яхя Исаның янына барып, Оңа: «Мугаллым! Биз Сенден нәме дилесек, шоны ерине етирмегиңи ислейәрис» дийдилер.</verse>
				<verse number="36">«Сизиң үчин нәме этмегими ислейәрсиңиз?» дийип, Иса олардан сорады.</verse>
				<verse number="37">Олар хем: «Өз шөхратыңда биримизиң сагыңда, биримизиң чепиңде отурмагымыза ругсат эт» дийдилер.</verse>
				<verse number="38">Эмма Иса олара: «Сиз нәме дилейәниңизи билмейәрсиңиз. Сиз Мениң ичҗек кәсәмден ичип билерсиңизми? Я Мениң чокунышым билен чокунып билерсиңизми?» дийди.</verse>
				<verse number="39">Олар-да Оңа: «Муны эдип билерис» дийдилер. Иса олара шейле дийди: «Сиз Мениң ичҗек кәсәмден ичерсиңиз. Мениң чокунышым билен чокунарсыңыз.</verse>
				<verse number="40">Йөне сизе сагымда я чепимде отурмага ругсат бермек Мениң элимде дәл. Бу кимлер үчин тайынланан болса, шолар үчиндир».</verse>
				<verse number="41">Бейлеки он шәгирт муны эшидип, Якуп билен Яхя гахарланмага башладылар.</verse>
				<verse number="42">Иса олары янына чагырып, шейле дийди: «Өзүңиз билйәрсиңиз, миллетлериң арасында башлык сайылянлар олара агалык эдйәр, улулары-да олара ыгтыяр билен баштутанлык эдйәр.</verse>
				<verse number="43">Сизиң араңызда бейле болмасын. Араңызда ким улы болмак ислейән болса, бейлекилериң хызматкәри болсун.</verse>
				<verse number="44">Араңызда ким илкинҗи болмак ислейән болса, хеммәңизиң гулы болсун.</verse>
				<verse number="45">Чүнки Ынсан Оглы-да Өзүне хызмат эдилмеги үчин дәл, эйсем, хызмат этмек үчин, көплериң угрунда җаныны төлег хөкмүнде бермек үчин гелди».</verse>
				<verse number="46">Онсоң Эриха гелдилер. Иса шәгиртлери ве улы мәреке билен Эрихадан чыкып барярка, Тимай оглы Бартимай атлы бир көр ёлуң кенарында дилегчилик эдип отырды.</verse>
				<verse number="47">Ол бу гелйәниң насыралы Исадыгыны эшидип: «Эй, Давут Оглы Иса! Маңа рехим эт!» дийип, гыгырмага дурды.</verse>
				<verse number="48">Көп адамлар сесини чыкармасын дийип, оңа кәедилер, эмма ол өңкүден хем гаты сес билен: «Эй, Давут Оглы! Маңа рехим эт!» дийип гыгырды.</verse>
				<verse number="49">Иса аяк чекип: «Оны чагырың» дийди. Көри чагырып оңа: «Батыр бол, тур, сени чагыряр» дийдилер.</verse>
				<verse number="50">Ол хем донуны ташлап турды-да, Исаның янына гелди.</verse>
				<verse number="51">Иса ондан: «Сениң үчин нәме этмегими ислейәрсиң?» дийип сорады. Көр адам: «Уссат, гөзүм гөрсүн» дийди.</verse>
				<verse number="52">Иса хем оңа: «Бар, иманың саңа шыпа берди» дийди. Онуң гөзлери деррев гөрүп, ёл билен Исаның ызына дүшүп гидиберди.</verse>
			</chapter>
			<chapter number="11">
				<verse number="1">Иерусалиме голайлап, Зейтун дагының этегиндәки Бейтфаҗы билен Бейтания гелип етенлеринде, Иса өз шәгиртлеринден икисини ёллап,</verse>
				<verse number="2">олара шейле дийди: «Өңүңиздәки оба барың. Обаның ичине гирен бадыңыза даңылгы дуран бир тайхар тапарсыңыз, үстүне шу вагта ченли хич ким мүнен дәлдир. Оны чөзүң-де, алып гелиң.</verse>
				<verse number="3">Эгер бири сизе: „Нәме үчин бейле эдйәрсиңиз?" дийсе, „Бу тайхар Реббе герек, ынха ызына иберер" дийип айдың».</verse>
				<verse number="4">Олар гитдилер. Көчеде бир гапының янында даңылгы дуран бир тайхары тапып, оны чөздүлер.</verse>
				<verse number="5">Ол ерде дуранларың кәбири олара: «Нәме үчин тайхары чөзйәрсиңиз?» дийдилер.</verse>
				<verse number="6">Олар-да Исаның айданыны айтдылар. Онсоң яңкы адамлар олары гойбердилер.</verse>
				<verse number="7">Тайхары Исаның янына гетирип, өз эгин-эшиклерини онуң үстүне атдылар. Иса-да тайхарың үстүне мүнди.</verse>
				<verse number="8">Көп адамлар эгин-эшиклерини, кәбирлери-де баглардакы агачлардан кесен шахаларыны ёла дүшедилер.</verse>
				<verse number="9">Өңден барянлар, ыздан гелйәнлер: «Хосанна! Реббиң адындан гелйән гутлы болсун!</verse>
				<verse number="10">Атамыз Давудың голайлап гелйән патышалыгы гутлы болсун! Иң ёкарларда хосанна!» дийип гыгырышярдылар.</verse>
				<verse number="11">Иса Иерусалиме барып, ыбадатхана гирди. Даш-төверегиндәки әхли затлара гөз айлашдырандан соң, вагт хем гиҗигени үчин, Онкилер билен билеликде Бейтания гитди.</verse>
				<verse number="12">Эртеси гүн Бейтаниядан чыканларында, Иса аҗыкды.</verse>
				<verse number="13">Узагракда япраклы бир инҗир агаҗына гөзи дүшенде, ондан бир зат тапмазмыкам дийип, агаҗа тарап гитди. Онуң янына геленде, япраклардан башга хич зат тапмады. Чүнки инҗириң вагты дәлди.</verse>
				<verse number="14">Иса агаҗа: «Мундан бейләк хич ким сенден асла иймиш иймесин!» дийди. Шәгиртлери хем муны эшитдилер.</verse>
				<verse number="15">Иерусалиме гелдилер. Иса ыбадатхана гирип, ичердәки сатыҗылары, алыҗылары ковмага дурды. Пул чалышянларың текҗелерини, кепдери сатянларың отургычларыны дүңдерди.</verse>
				<verse number="16">Хич кимиң ыбадатхананың ичинден гош гатнатмагына ругсат этмеди.</verse>
				<verse number="17">Олара сапак берип, шейле дийди: «„Мениң өйүме бүтин миллетлериң дога өйи дийлер" дийип язылгы дәлми? Эмма сиз муны гаракчыларың сүренине дөндердиңиз».</verse>
				<verse number="18">Баш руханылар ве канунчылар муны эшидип, Оны хеләк этмегиң күйүне дүшдүлер. Олар Исадан горкярдылар, чүнки бүтин халк Онуң таглыматына тәсин галярды.</verse>
				<verse number="19">Агшам дүшенде, Иса шәхерден чыкып гитди.</verse>
				<verse number="20">Эртир ир билен гечип баряркалар, инҗир агаҗының көки билен гурандыгыны гөрдүлер.</verse>
				<verse number="21">Петрус болуп гечени ятлап: «Мугаллым! Ине, Сениң гарган инҗир агаҗың гурапдыр» дийди.</verse>
				<verse number="22">Иса олара шейле җогап берди: «Худая иманыңыз болсун.</verse>
				<verse number="23">Сизе догрусыны айдярын, ким йүрегинде шүбхә ёл бермән, диййәниниң болҗакдыгына иман эдип, шу дага: „Гөтерил-де, деңзе зыңыл" дийсе-де, онуң диени болар.</verse>
				<verse number="24">Мунуң үчин сизе диййәрин: дога билен дилән әхли задыңызы алҗагыңыза иман эдиң, ол сизе берлер.</verse>
				<verse number="25">Гөкдәки Атаңыз сизиң языкларыңызы багышлар ялы, биринден өйке-кинәңиз бар болса, дога этмәге дуран махалыңыз сиз-де оны багышлаң.</verse>
				<verse number="26">Сиз багышламасаңыз, Гөкдәки Атаңыз хем сизиң языкларыңызы багышламаз».</verse>
				<verse number="27">Олар ене Иерусалиме гелдилер. Иса ыбадатханада гезмеләп йөркә, баш руханылар, канунчылар ве яшулулар янына гелип,</verse>
				<verse number="28">Оңа: «Сен хайсы ыгтыяр билен бу затлары эдйәрсиң? Я булары этмәге Саңа бу ыгтыяры ким берди?» дийдилер.</verse>
				<verse number="29">Иса-да олара шейле дийди: «Мен сизден бир зат сораҗак. Маңа җогап бериң, Мен-де сизе бу затлары хайсы ыгтыяр билен эдйәними айдайын:</verse>
				<verse number="30">Яхяның чокундырмасы Гөкденмиди я ынсандан?»</verse>
				<verse number="31">Олар-да өзара пикир алшып, шейле дийдилер: «Биз: „Гөкден" дийсек, Ол бизе: „Онда нәме үчин оңа иман гетирмедиңиз?" диер.</verse>
				<verse number="32">Эмма ынсандан дийсек...» Олар халкдан горкярдылар. Чүнки хеммелер Яхяны чын пыгамбер сайярды.</verse>
				<verse number="33">Олар Иса җогап берип: «Биз билмейәрис» дийдилер. Иса-да олара: «Менем сизе бу затлары хайсы ыгтыяр билен эдйәними айтмарын» дийди.</verse>
			</chapter>
			<chapter number="12">
				<verse number="1">Иса олара тымсаллар билен гүррүң бермәге дурды: «Бир адам үзүм агачларыны отурдып, дашына хаят айлаяр. Үзүми сыкмак үчин бир чукур газяр, бир-де диң салып, үзүмлиги багбанлара экерине берйәр-де, узак ёла гидйәр.</verse>
				<verse number="2">Мөвсүми геленде, үзүмлигиң мивесинден алып гел дийип, бир хызматкәрини багбанлара иберйәр.</verse>
				<verse number="3">Эмма олар оны тутуп енҗип, бош ковуп гойберйәрлер.</verse>
				<verse number="4">Үзүмлигиң эеси ене башга бир хызматкәрини иберйәр. Олар онуң келлесини ярып, биабрай эдйәрлер.</verse>
				<verse number="5">Ене бирини иберйәр, муны өлдүрйәрлер. Ене көп хызматкәрини иберйәр. Буларың-да кәбирини енҗип, кәбирини хем өлдүрйәрлер.</verse>
				<verse number="6">Үзүмлигиң эесиниң ене бир адамы бар экен, ол-да өзүниң сөййән екеҗе оглы экен. „Оглумы сыларлар" дийип, иң соңы багбанлара оглуны иберйәр.</verse>
				<verse number="7">Эмма багбанлар бири-бирлерине: „Мирасдар шу, гелиң, шуны өлдүрелиң, мирас бизе галар" дийишйәрлер.</verse>
				<verse number="8">Оны тутуп өлдүрйәрлер-де, үзүмликден дашарык ташлаярлар.</verse>
				<verse number="9">Инди үзүмлигиң эеси нәме эдер? Ол гелип, бу багбанлары хеләк эдер-де, үзүмлиги башгаларына берер.</verse>
				<verse number="10">Сиз бу Язгыны окамадыңызмы? „Уссаларың рет эден дашы, бурчуң башы болды.</verse>
				<verse number="11">Бу Реббиң эдениди, бизиң гөзүмизе бир тәсинлик\».</verse>
				<verse number="12">Оны тутҗак болдулар, чүнки бу тымсалы өзлерине какдырып айданыны аңдылар. Йөне халкдан горкуп, Оны ташлап гитдилер.</verse>
				<verse number="13">Исаны гепде тутҗак болуп, фарисейлериң, хиродесчилериң бирнәчесини Онуң янына ибердилер.</verse>
				<verse number="14">Олар хем гелип, Оңа шейле дийдилер: «Мугаллым! Биз Сениң догручылдыгыңы, хич киме яранҗак болмаяндыгыңы билйәрис, чүнки Сен адамларың дереҗесине бакман, Худайың ёлуны хакыкат йүзүнден өвредйәрсиң. Кайсара салгыт төлемек догрумы я дәлми? Төләлими я төлемәлими?»</verse>
				<verse number="15">Иса оларың икийүзлүлигини билип, шейле дийди: «Мени нәме үчин сынаярсыңыз? Маңа бир динар гетириң, гөрейин».</verse>
				<verse number="16">Олар хем гетирдилер. Иса олара: «Бу сурат билен язгы кимиңки?» дийди. Олар-да Оңа: «Кайсарыңкы» дийдилер.</verse>
				<verse number="17">Иса олара: «Кайсарыңкыны кайсара, Худайыңкыны Худая бериң» дийди. Олар Оңа аңка-таңка болдулар.</verse>
				<verse number="18">Исаның янына өлүмден дирелме ёкдур диййән саддукейлер гелип, Оңа шейле сораг бердилер:</verse>
				<verse number="19">Мугаллым! Муса бизе, бир адамың доганы зүрятсыз өлүп, ызында аялы галса, доганы онуң аялыны алып, доганына несил етишдирмелидир дийип языпдыр.</verse>
				<verse number="20">Еди доган барды. Биринҗиси бир аял алды, йөне ызында несил галдырман өлди.</verse>
				<verse number="21">Икинҗиси шол аялы алды, ол хем ызында несил галдырман өлди. Оларың үчүнҗиси хем шейле болды.</verse>
				<verse number="22">Едиси-де несил галдырмады. Олардан соң аял хем өлди.</verse>
				<verse number="23">Өлүлериң дирелен махалы, олар диреленлеринде, ол хайсысының аялы болар? Чүнки едиси хем оны аял эдинипдилер».</verse>
				<verse number="24">Иса олара шейле җогап берди: «Сиз Мукаддес Язгылары ве Худайың гудратыны билмән ялңышмаярсыңызмы?</verse>
				<verse number="25">Чүнки өлүмден дирелен махаллары олар өйленмән, әре чыкман, Гөкдәки перишделер ялы боларлар.</verse>
				<verse number="26">Өлүлериң дирелишине геленимизде болса, Мусаның китабының янан чалы барадакы бабында сиз Худайың оңа: „Мен Ыбрайымың, Ысхагың, Якубың Худайыдырын" дийип язаныны окамадыңызмы?</verse>
				<verse number="27">Ол өлүлериң дәл, дирилериң Худайыдыр; сиз гаты ялңышярсыңыз».</verse>
				<verse number="28">Голая гелип, оларың чекишмелерини эшиден канунчылардан бири Исаның олара говы җогап беренини гөрүп, Ондан: «Хайсы табшырык әхли табшырыкларың биринҗисидир?» дийип сорады.</verse>
				<verse number="29">Иса шейле җогап берди: «Биринҗи табшырык шу: „Диңле, эй Ысрайыл! Худайымыз Реб ялңыз Ребдир.</verse>
				<verse number="30">Өз Худайың Ребби бүтин йүрегиң, бүтин җаның, бүтин дүшүнҗәң, бүтин гүйҗүң билен сөй!\</verse>
				<verse number="31">Икинҗиси шу: „Гоңшыңы өзүң ялы сөй!" Булардан улы табшырык болмаз».</verse>
				<verse number="32">Канунчы Оңа шейле дийди: «Эй, ягшы Мугаллым! Сен „Ол бирдир, Ондан башгасы ёкдур" дийип, догры айтдың.</verse>
				<verse number="33">Оны бүтин йүрек билен, бүтин дүшүнҗе билен, бүтин гүйч билен сөймеклик, гоңшыңы өзүң ялы сөймеклик якылян совгатларың, кесилйән гурбанларың хеммесинден артыкдыр».</verse>
				<verse number="34">Иса онуң пайхаслы җогап беренини гөрүп: «Сен Худайың Патышалыгындан узак дәлсиң» дийди. Шондан соң Ондан бир зат сорамага хич ким йүрек этмеди.</verse>
				<verse number="35">Иса ыбадатханада сапак берип отырка, шейле дийди: «Канунчылар нәхили Месих Давудың Оглудыр диййәрлер?</verse>
				<verse number="36">Давудың өзи Мукаддес Рухдан ылхам алып, шейле дийипдир: „Реб Мениң Реббиме дийди: Душманларыңы аякларың астында басганчак эдип гойянчам, Мениң сагымда отур\.</verse>
				<verse number="37">Давудың өзи Оңа Реб диййәр. Ол нәхили онуң оглы боляр?» Улы мәреке Оны хезил эдип диңлейәрди.</verse>
				<verse number="38">Иса өвредип диййәрди: «Канунчылардан әгә болуң! Олар узын гейимлер гейнип гезмеги, базар еринде салам алмагы,</verse>
				<verse number="39">синагогаларда баш күрсүлери, зыяпатларда төри халаяндыр.</verse>
				<verse number="40">Олар дул хатынларың өйлерини талап, гөз үчин узын-узын догалар окан боляндырлар. Булар хас агыр җеза сезевар боларлар».</verse>
				<verse number="41">Иса хазынаның гаршысында хазына пул атян халкы сынлап отырды. Көп бай адамлар кән пул атдылар.</verse>
				<verse number="42">Бир гарып дул хатын гелип, хазына ики лепта, ягны бир кодрант атды.</verse>
				<verse number="43">Иса шәгиртлерини янына чагырып, олара шейле дийди: «Сизе догрусыны айдярын, шу гарып дул хатын хазына пул атянларың хеммесинден кән атды.</verse>
				<verse number="44">Чүнки оларың хеммеси өзлеринден артаны атдылар, йөне бу хатын гарыплыгына гарамаздан, бүтин элде барыны, бүтин чөрек пулуны атды».</verse>
			</chapter>
			<chapter number="13">
				<verse number="1">Иса ыбадатханадан чыканда, шәгиртлериниң бири Оңа: «Мугаллым! Гөр, не аҗап дашлар, не аҗап җайлар!» дийди.</verse>
				<verse number="2">Иса оңа: «Бу улы җайлары гөрйәңми? Бу ерде даш үстүнде даш галмаз, хеммеси даргар» дийди.</verse>
				<verse number="3">Ол Зейтун дагында ыбадатхананың гаршысында отырка, Петрус, Якуп, Яхя ве Андреас дагы екеликде Ондан:</verse>
				<verse number="4">«Бизе айт, бу затлар хачан болар? Буларың әхлисиниң ерине етҗек махалы нәме аламат пейда болар?» дийип сорадылар.</verse>
				<verse number="5">Иса-да олара гүррүң бермәге дурды: «Хабардар болуң, сизи алдаймасынлар!</verse>
				<verse number="6">Көплер Мениң адым билен гелип: „Мен — Ол" диер. Олар көп адамы алдарлар.</verse>
				<verse number="7">Уруш сеслерини, уруш туранлыгы барада хабар эшидеңизде горкмаң. Булар болмалыдыр, йөне энтек дүнйәниң соңы дәлдир.</verse>
				<verse number="8">Чүнки миллет-миллете, патышалык-патышалыга гаршы чыкар. Айры-айры ерлерде ер титремелер, ачлыклар ве белалар йүзе чыкар. Бу вакалар бургуларың башлангыҗыдыр.</verse>
				<verse number="9">Эмма сиз өзүңизе хабардар болуң! Себәби сизи меҗлислере табшырарлар, синагогаларда енҗерлер. Олара гүвәлик үчин Мен себәпли сизи хөкүмдарларың, патышаларың алнында дурзарлар.</verse>
				<verse number="10">Өңүрти Хош Хабар бүтин миллетлере вагыз эдилмелидир.</verse>
				<verse number="11">Сизи суда табшырҗак болуп алып баряркалар, нәме дийҗегиңизи өңүнден гайгы этмәң, шол сагатда сизе нәме берилсе, шоны дийиң. Чүнки геплейән сиз дәл-де, Мукаддес Рухдур.</verse>
				<verse number="12">Доган — доганы, ата — чагасыны өлүме табшырар. Чагалар хем ата-энелерине гаршы болуп, олары өлдүрдерлер.</verse>
				<verse number="13">Мениң адым үчин хеммелер сизи йигренер, йөне соңуна ченли чыдан халас болар.</verse>
				<verse number="14">Вейранчылык гетирйән, Даниел пыгамбериң айдан йигренҗисиниң болмалы дәл еринде дураныны гөрениңизде, (окыҗы дүшүнсин) Яхудадакылар даглара гачсын.</verse>
				<verse number="15">Өйүң үчегиндәки ашак инип, бир зат алмак үчин, ичерик гирмесин.</verse>
				<verse number="16">Экин мейданындакы донуны алмак үчин, ызына өврүлмесин.</verse>
				<verse number="17">Ол гүнлерде гөврели, чага эмдирйән аялларың гүнүне вай!</verse>
				<verse number="18">Сиз бу вака гышда болмасын дийип дога эдиң.</verse>
				<verse number="19">Чүнки ол гүнлерде шейле бир мушакгат болар велин, бейле мушакгат Худайың бар эден ярадылышының башындан тә шу вагта ченли не боландыр, не-де болар.</verse>
				<verse number="20">Реб ол гүнлери гысгалтмадык болсады, онда хич ким халас болмазды. Эмма Ол сайлан сайлантгыларының хатырасына ол гүнлери гысгалтды.</verse>
				<verse number="21">Шонда бири сизе: „Ине, Месих шу ерде" я „Ине, ол ерде" дийсе, ынанмаң.</verse>
				<verse number="22">Чүнки ялан месихлер, ялан пыгамберлер дөрәп, мүмкин болдугыча сайлананлары -да аздырҗак болуп, аламатлар, мугҗызалар гөркезер.</verse>
				<verse number="23">Әгә болуң. Мен хемме зады сизе өңүнден айтдым».</verse>
				<verse number="24">Шол гүнлерде ол мушакгатдан соң, Гүн гаралар, Ай ышыгыны бермез.</verse>
				<verse number="25">Йылдызлар Гөкден гачар, Гөкдәки гүйчлер титрешер.</verse>
				<verse number="26">Шонда Ынсан Оглуның булутлар ичинде улы гудрат хем шөхрат билен гелйәнини гөрерлер.</verse>
				<verse number="27">Шонда Ол перишделерини ёллап, Өз сайланларыны дөрт тарапдан Ериң уҗундан тә Гөгүң уҗуна ченли йыгнар».</verse>
				<verse number="28">Инҗир агаҗындан сапак алың: онуң шахалары юмшап, япрак чыкаран махалы томсуң голайдыгыны билйәрсиңиз.</verse>
				<verse number="29">Шонуң ялы-да, бу затларың боляныны гөрениңизде, Ынсан Оглуның голайдыгыны, гапының агзындадыгыны билиң.</verse>
				<verse number="30">Сизе догрусыны айдярын, бүтин бу затлар болянча, бу несил дүнйәден өтмез.</verse>
				<verse number="31">Гөк хем ер өтер, йөне Мениң сөзлерим өтмез».</verse>
				<verse number="32">Эмма ол гүни хем ол сагады хич ким билйән дәлдир, не Гөкдәки перишделер, не-де Огул, диңе Ата билйәндир.</verse>
				<verse number="33">Әгә, оя болуң, дога эдиң! Чүнки сиз ол вагтың хачандыгыны билмейәрсиңиз.</verse>
				<verse number="34">Бу узак ёла чыкан адам киминдир. Ол өйүнден айрылып барярка, хызматкәрлерине ыгтыяр, хер хайсына-да өз ишини берип, гапының гаравулына-да оя болмагы табшыряндыр.</verse>
				<verse number="35">Шейлеликде, оя болуң, чүнки сиз өй эесиниң агшаммы, яры гиҗеми, хораз гыгырандамы, эртир ирденми — хачан гелҗегини билмейәрсиңиз.</verse>
				<verse number="36">Ол бирден гелип-де, укуда үстүңизи басаймасын.</verse>
				<verse number="37">Сизе айдянларымы хеммелере айдярын: оя болуң!»</verse>
			</chapter>
			<chapter number="14">
				<verse number="1">Песаха — Петир байрамына ики гүн галыпды. Баш руханылар, канунчылар Исаны хиле билен тутуп өлдүрмегиң ёлуны агтарярдылар.</verse>
				<verse number="2">Йөне велин бири-бирлерине: «Байрам гүнлеринде дәл, халк галмагал турзаймасын» дийишйәрдилер.</verse>
				<verse number="3">Иса Бейтанияда хейвере кеселли Симуның өйүнде сачак башында отырка, бир аял ичи гымматбаха сап-арасса нард яглы ак мермер гап билен гелип, габы дөвди-де, ягы Онуң депесинден гуйды.</verse>
				<verse number="4">Кәбирлери гахарланып, бири-бирлерине: «Нәме үчин бу яг бейле исрип эдилди?</verse>
				<verse number="5">Бу ягы үч йүз динардан ёкара сатып, гарыплара-да пайлап боларды» дийшип, аяла игендилер.</verse>
				<verse number="6">Эмма Иса шейле дийди: «Оңа дегмәң, нәме үчин оны ынҗыдярсыңыз? Ол Маңа ягшылык этди.</verse>
				<verse number="7">Чүнки гарыплар хемише сизиң яныңызда, олара халан махалыңыз ягшылык эдип билйәрсиңиз, йөне Мен хемише яныңызда болмарын.</verse>
				<verse number="8">Ол элде барыны этди, җайланмагыма тайярлык хөкмүнде беденими өңүнден яглады.</verse>
				<verse number="9">Сизе догрусыны айдярын, Хош Хабар бүтин дүнйәниң ниресинде вагыз эдилсе, бу аялың эдени-де оны ятламак үчин айдылар».</verse>
				<verse number="10">Онсоң Онкилериң бири болан Иуда Искариот Иса дөнүклик этмек үчин, баш руханыларың янына барды.</verse>
				<verse number="11">Олар хем муны эшидип бегенишдилер, оңа пул бермәге сөз бердилер. Ол-да Исаны олара табшырмак үчин аматлы пурсат пейләп гезди.</verse>
				<verse number="12">Песах гурбанының кесилйән вагты болан Петир байрамының илкинҗи гүни шәгиртлери Иса: «Песах гурбанлыгыны иймегиң үчин, нирә барып тайярлык гөрмегимизи ислейәрсиң?» дийдилер.</verse>
				<verse number="13">Иса шәгиртлериниң икисини ёллап, олара шейле дийди: «Шәхере барың, күйзе билен сув алып барян бир адама саташарсыңыз, шонуң ызына дүшүп гидиң.</verse>
				<verse number="14">Ол барып нирә гирсе, шол өйүң эесине: „Мугаллым: 'Шәгиртлерим билен Песах байрамыны гечирер ялы, Мениң мыхман отагым ниреде?' дийип сораяр" дийиң.</verse>
				<verse number="15">Ол хем ёкаркы мертебеде дүшек дүшелги, тайяр гиң бир отагы гөркезер, шол ерде бизе тайярлык гөрүң».</verse>
				<verse number="16">Шәгиртлер ёла дүшүп, шәхере гелдилер, әхли зады Исаның өзлерине айдышы ялы, тапып, Песахы тайярладылар.</verse>
				<verse number="17">Агшам дүшенде, Иса Онкилер билен билеликде гелди.</verse>
				<verse number="18">Сачак башында нахар ийип отыркалар, Иса: «Сизе догрусыны айдярын: сизиң бириңиз — Мениң билен нахар ийип отуран бири Маңа хайынлык эдер» дийди.</verse>
				<verse number="19">Олар хем тукатланып, ызлы-ызына Оңа: «Менми?» диймәге башладылар.</verse>
				<verse number="20">Иса олара шейле дийди: «Онкилерден бири — Мениң билен табага чөрек батырып отураның бири.</verse>
				<verse number="21">Чүнки Ынсан Оглы Өзи хакда язылышы ялы баряр, йөне Ынсан Оглуна хайынлык эдениң гүнүне вай! Ол адам энеден догулмадык болса, онуң үчин хас оңат боларды».</verse>
				<verse number="22">Нахар ийип отыркалар, Иса чөрек алып, шүкүр этди-де, оны дөвүп шәгиртлере берди ве: «Алың, бу Мениң беденимдир» дийди.</verse>
				<verse number="23">Онсоң бир кәсе алып, шүкүр эденинден соң, олара берди, хеммеси ондан ичдилер.</verse>
				<verse number="24">Соңра Иса олара шейле дийди: «Бу Мениң ганым, Тәзе әхтиң көп адамлар үчин дөкүлен ганыдыр.</verse>
				<verse number="25">Сизе догрусыны айдярын, Худайың Патышалыгында тәзесини ичҗек гүнүме деңеч, үзүм ширесини гайтадан ичмерин».</verse>
				<verse number="26">Олар бир өвгүли айдым айдып боланларындан соң, Зейтун дагына чыкдылар.</verse>
				<verse number="27">Иса олара шейле дийди: «Сизиң хеммәңиз Менден йүз дөндерерсиңиз, чүнки: „Чопаны урарын, гоюнлар дагар" дийип язылгыдыр.</verse>
				<verse number="28">Эмма Мен өлүмден диреленимден соң, сизден өң Җелилә барарын».</verse>
				<verse number="29">Петрус Оңа: «Хеммелер Сенден йүз дөндерсе-де, мен дөндермерин» дийди.</verse>
				<verse number="30">Иса-да оңа: «Саңа догрусыны айдярын: шу гүн, шу гиҗе хораз ики гезек гыгырмазындан өң, сен Мени үч гезек инкәр эдерсиң» дийди.</verse>
				<verse number="31">Эмма Петрус җаныгып: «Мен Сениң билен өлмели болсам-да, Сени асла инкәр этмерин» дийди. Хеммеси-де шейле дийдилер.</verse>
				<verse number="32">Олар Гетсемани диен бир ере гелдилер. Иса шәгиртлерине: «Мен дога эдип болянчам, сиз шу ерде отурың» дийди.</verse>
				<verse number="33">Петрусы, Якубы ве Яхяны Өзи билен әкитди, улы галагоплуга дүшүп, гайгыланмага башлады.</verse>
				<verse number="34">Олара: «Мениң җаным өлер ялы тукат, сиз шу ерде галың-да, оя болуң» дийди.</verse>
				<verse number="35">Иса бираз өңе гидип, ере йыкылып: «Мүмкин болса, шу сагат Менден гечсин» дийип дога этди.</verse>
				<verse number="36">Ол: «Абба, Ата, Сениң үчин хемме зат мүмкин. Бу кәсәни Менден гечир, йөне Мениң ислегим дәл, Сениң ислегиң болсун» дийди.</verse>
				<verse number="37">Гайдып гелсе, шәгиртлери уклап ятан экен. Петруса шейле дийди: «Уклап ятырсыңмы? Бир сагат-да оя болуп билмедиңми?</verse>
				<verse number="38">Сынага дүшмез ялы, оя болуң, дога эдиң. Рух ислегли, йөне беден эҗиздир».</verse>
				<verse number="39">Иса ене гидип, шол өңки сөзлери айдып дога этди.</verse>
				<verse number="40">Ене геленде, шәгиртлери уклап ятан экен, чүнки оларың гөзлери гаты юмлуп гелйәрди. Оңа нәме дийҗеклерини билмедилер.</verse>
				<verse number="41">Үчүнҗи гезек гелип, олара шейле дийди: «Сиз энтек-де уклап ятырсыңызмы? Дынҗыңызы алярсыңызмы? Бу етерлик, сагат гелди, Ынсан Оглы гүнәкәрлериң элине берилйәр.</verse>
				<verse number="42">Туруң, гиделиң, ине, Маңа хайынлык эден голайлады».</verse>
				<verse number="43">Эдил шол пурсатда, Иса энтек гепләп дурка, Онкилериң бири болан Иуда ве онуң билен билеликде баш руханылардан, канунчылар ве яшулулар тарапындан гылычлы, таяклы бир мәреке гелди.</verse>
				<verse number="44">Оңа хайынлык эден Иуда олара: «Мен кими өпсем, Шолдур. Оны тутуң-да, сересап алып гидиң» дийип геплешипди.</verse>
				<verse number="45">Ол гелип, деррев Исаның янына барды-да: «Мугаллым» дийип, Оны өпди.</verse>
				<verse number="46">Олар хем эл уруп, Оны тутдулар.</verse>
				<verse number="47">Янында дуранларың бири гылыҗыны сырды, баш руханының хызматкәрини уруп, онуң гулагыны кесди.</verse>
				<verse number="48">Иса олара шейле дийди: «Бир талаңчының гаршысына чыкян ялы, Мени тутмак үчин гылыч хем таяк билен гелдиңизми?</verse>
				<verse number="49">Хер гүн ыбадатханада, сиз билен биле болуп сапак беренимде, Мени тутмандыңыз. Йөне, гой, Мукаддес Язгылар берҗай болсун».</verse>
				<verse number="50">Шәгиртлериниң бары Оны ташлап, гачып гитдилер.</verse>
				<verse number="51">Ялаңач беденини диңе бир кендир мата билен бүрән бир яш йигит Онуң ызына дүшди, оны хем тутдулар.</verse>
				<verse number="52">Эмма ол кендир матаны ташлап, ялаңач халда олардан гачып гитди.</verse>
				<verse number="53">Исаны баш руханының янына гетирдилер. Хемме баш руханылар, яшулулар ве канунчылар йыгнаныпдылар.</verse>
				<verse number="54">Петрус баш руханының ховлусына ченли гара гөрнүмден Исаның ызына дүшүп гитди, барып хем хызматкәрлер билен биле ода чоюнып отурды.</verse>
				<verse number="55">Баш руханылар ве бүтин меҗлис Иса өлүм җезасыны бермек үчин, Оңа гаршы гүвәлер агтардылар, йөне тапып билмедилер.</verse>
				<verse number="56">Көплер Оңа гаршы ялан гүвәлик берселер-де, оларың гүвәликлери бир чыкмады.</verse>
				<verse number="57">Кәбирлери туруп, Оңа гаршы ялан гүвәлик берип, шейле дийдилер:</verse>
				<verse number="58">«Биз Онуң: „Мен эл билен салнан шу ыбадатхананы йыкып, үч гүнүң ичинде, эл билен салынмадык башга бир ыбадатхана саларын" диенини эшитдик».</verse>
				<verse number="59">Барыбир, оларың гүвәликлери бир чыкмады.</verse>
				<verse number="60">Баш руханы меҗлисиң ортасында ёкарык галып, Иса сораг берип, шейле дийди: «Сен асла җогап берҗек дәлми? Бу адамларың Саңа гаршы берйән гүвәлиги нәме?»</verse>
				<verse number="61">Ол дымды, хич бир җогап бермеди. Баш руханы ене Ондан: «Мүбәрек Худайың Оглы Месих Сенми?» дийип сорады.</verse>
				<verse number="62">Иса: «Мендирин, сиз Ынсан Оглуның гудратлы Худайың сагында отураныны, Гөгүң булутлары билен гелйәнини гөрерсиңиз!» дийди.</verse>
				<verse number="63">Баш руханы шонда өз эгин-эшигини йыртып: «Бизе башга гүвә нәмә герек?</verse>
				<verse number="64">Онуң Худая дил етиренини өзүңиз эшитдиңиз. Нәме диййәрсиңиз?» дийди. Оларың хеммеси хөкүм эдип, Оны өлүме лайык билдилер.</verse>
				<verse number="65">Кәбирлери хем Онуң үстүне түйкүрип башладылар, йүзүни өртүп, Оны юмруклап: «Велилик эт!» дийишйәрдилер. Хызматкәрлер-де Оңа шапбат урярдылар.</verse>
				<verse number="66">Петрус ховлуда ашакда дурка, баш руханының кенизлеринден бири гелди.</verse>
				<verse number="67">Чоюнып отуран Петрусы гөренде, оңа середип: «Сен-де шо-о-л Насырадан дөрән Иса билен биледиң» дийди.</verse>
				<verse number="68">Эмма ол муны инкәр эдип: «Мен сениң нәме диййәниңи не билйәрин, не-де оңа дүшүнйәрин» дийип, дашарык, ховлының өң тарапына гитди. Шол вагт хем хораз гыгырды.</verse>
				<verse number="69">Оны гөрен кениз ол ерде дуранлара ене-де: «Бу шолардан» дийип башлады.</verse>
				<verse number="70">Эмма ол муны ене-де инкәр этди. Аз салымдан соң, ол ерде дуранлар Петруса ене-де: «Догрудан-да, сен хем шолардан, чүнки сен җелилели, геплейшиңден билдирип дур» дийдилер.</verse>
				<verse number="71">Эмма ол: «Мен сизиң айдян бу Адамыңызы танамаярын» дийип, ант ичип, авы яламага дурды.</verse>
				<verse number="72">Эдил шол вагт хораз икинҗи гезек гыгырды. Петрус Исаның өзүне: «Хораз ики гезек гыгырмазындан өң, сен Мени үч гезек инкәр эдерсиң» диен сөзүни ятлады-да, мөңңүрип аглады.</verse>
			</chapter>
			<chapter number="15">
				<verse number="1">Эртир ирден баш руханылар, яшулулар, канунчылар ве бүтин меҗлис маслахат гечирип, Исаны даңып, Пилатуса элтип табшырдылар.</verse>
				<verse number="2">Пилатус Ондан: «Сен ехудыларың патышасымы?» дийип сорады. Ол җогап берди: «Сениң айдышың ялыдыр» дийип җогап берди.</verse>
				<verse number="3">Баш руханылар Оны көп затларда айыпладылар.</verse>
				<verse number="4">Пилатус ене-де Оңа: «Сен хич хили җогап берҗек дәлми? Гөр, нәче затларда Сени айыплаярлар» дийди.</verse>
				<verse number="5">Эмма Иса башга хич хили җогап бермеди. Пилатус гең галды.</verse>
				<verse number="6">Пилатус хер Песах байрамында халкың дилән туссагыны бошадарды.</verse>
				<verse number="7">Питнеде адам өлдүрен гозгалаңчылар билен биле туссага салнан Бараббас атлы бири барды.</verse>
				<verse number="8">Халк Пилатусдан хемишеки эдйән задыны өзлери үчин ерине етирмегини гыгырышып хайыш этди.</verse>
				<verse number="9">Пилатус болса олара: «Ехудыларың патышасыны бошатмагымы ислейәрсиңизми?» дийди.</verse>
				<verse number="10">Чүнки ол баш руханыларың Оны гөрипликден табшырандыкларыны билйәрди.</verse>
				<verse number="11">Эмма Мунуң ерине Бараббасы бошатмагыны талап эдиң дийип, баш руханылар халкы дүртгүледилер.</verse>
				<verse number="12">Пилатус ене олара: «Онда, мен сизиң ехудыларың патышасы диййән Адамыңызы нәме эдейин?» дийди.</verse>
				<verse number="13">Олар болса: «Оны хача чүйле!» дийип, ене гыгырышдылар.</verse>
				<verse number="14">Пилатус олара: «Ол нәме яман иш этди?» дийди. Эмма Олар: «Оны хача чүйле!» дийип, хас бетер гыгырышдылар.</verse>
				<verse number="15">Шонда Пилатус халкы канагатландырма карарына гелип, Бараббасы бошатды, Исаны болса гамчыладып, хача чүйлемәге берди.</verse>
				<verse number="16">Эсгерлер Оны Преториум диен хөкүмет көшгүне элтип, бүтин гошун бөлүмлерини чагырдылар.</verse>
				<verse number="17">Онуң эгнине гырмызы дон, башына хем тикенден тәч гейдирдилер.</verse>
				<verse number="18">«Салам, эй, ехудыларың патышасы» дийип, Оңа салам берен болдулар.</verse>
				<verse number="19">Башына таяк билен урдулар, үстүне түйкүрдилер, өңүнде дыза чөкүп, Оңа сежде эден болдулар.</verse>
				<verse number="20">Оны масгараланларындан соң, гырмызы доны эгнинден чыкардылар-да, Өз эгин-эшигини гейдирип, хача чүйлемәге әкитдилер.</verse>
				<verse number="21">Исгендер билен Руфусың какасы киренели Симун мейдандан гелшине, шол ерден гечип барярды. Оны Исаның хачыны гөтермәге меҗбур этдилер.</verse>
				<verse number="22">Исаны Голгата, ягны «Келлечанак» диен ере элтдилер.</verse>
				<verse number="23">Оңа мүр гатылан шерап бердилер, йөне Ол алмады.</verse>
				<verse number="24">Оны хача чүйледилер, ким нәме аларка дийип биҗе атышып, Онуң эгин-эшигини өзара пайлашдылар.</verse>
				<verse number="25">Оны хача чүйләнлеринде гүнортан болмага үч сагат вагт галыпды.</verse>
				<verse number="26">Депесиндәки этмиш язгысында болса: «ЕХУДЫЛАРЫҢ ПАТЫШАСЫ» дийип язылгыды.</verse>
				<verse number="27">Иса билен биле ики гаракчыны хача чүйледилер, оларың бири Онуң саг тарапында, бири-де чеп тарапындады.</verse>
				<verse number="28">Шейлелик билен, «ол шер иш эдйәнлерден сайылды» диен Язгы берҗай болды.</verse>
				<verse number="29">Гечип барянлар башларыны яйкап, Оңа сөгүп: «Пәхей-де велин, ыбадатхананы йыкып-да, үч гүнде салҗак Сен,</verse>
				<verse number="30">хачдан ашак ин-де, Өзүңи халас эт!» дийишйәрдилер.</verse>
				<verse number="31">Шонуң ялы, баш руханылар билен канунчылар-да Исаны масгаралап, бири-бирлерине: «Өзгелери халас этди, йөне Өзүни халас эдип билмейәр.</verse>
				<verse number="32">Биз гөрүп иман эдер ялы, Ысрайылың Патышасы Месих хәзир хачдан ашак инсин» дийишйәрдилер. Онуң билен биле хача чүйлененлер-де Оңа сөгйәрдилер.</verse>
				<verse number="33">Гүнортан бүтин юрда гараңкы дүшүп, үч сагатлап довам этди.</verse>
				<verse number="34">Өйлән сагат үчде Иса гаты сес билен гыгырып: «Элохи, Элохи! Лама сабактани?» ягны: «Худайым, Худайым! Нәме үчин Мени терк этдиң?» дийди.</verse>
				<verse number="35">Ол ерде дуранларың кәбири муны эшиденлеринде: «Ине, Ылясы чагыряр» дийишдилер.</verse>
				<verse number="36">Бири ылгап, бир губканы сиркеден долдурып, гамшың башына дакды-да, ичирҗек болуп, Иса узадып: «Дуруң гөрелиң, Ыляс Оны ашак индермәге гелермикә?» дийди.</verse>
				<verse number="37">Эмма Иса гаты гыгырып җан берди.</verse>
				<verse number="38">Ыбадатхананың тутусы ёкардан ашаклыгына йыртылып, икә бөлүнди.</verse>
				<verse number="39">Исаның гаршысында дуран йүзбашы Онуң шейле гыгырып җан беренини гөренде: «Бу Адам, догрудан хем, Худайың Оглы экен» дийди.</verse>
				<verse number="40">Ол ерде узакдан середишип дуран аяллар хем барды. Хем магдалалы Меръем хем-де кичи Якупдыр Иосесиң эҗеси Меръем ве Саломе оларың арасындады.</verse>
				<verse number="41">Булар Иса Җелиледекә ызына дүшүп, Оңа хызмат эдйәрдилер. Ол ерде Онуң билен биле Иерусалиме гелен башга көп аяллар хем барды.</verse>
				<verse number="42">Агшам дүшенде, Тайярлык гүни, ягны Сабатдан бир гүн өң боланы үчин,</verse>
				<verse number="43">Меҗлисиң сыланян агзасы, Худайың Патышалыгына гарашып йөрен ариматиялы Юсуп Пилатусың янына бармага батырлык эдип, ондан Исаның җеседини диледи.</verse>
				<verse number="44">Пилатус Онуң эййәм өленине гең галды, йүзбашыны чагырып: «Өленине көп вагт болдумы?» дийип сорады.</verse>
				<verse number="45">Муны йүзбашыдан биленсоң, җеседи Юсуба берди.</verse>
				<verse number="46">Ол хем кепен мата сатын алды, җеседи ашак индерип, кепене долады-да, гаяда оюлан бир мазарда җайлап, мазарың агзына хем бир даш тогалады.</verse>
				<verse number="47">Магдалалы Меръем билен Иосесиң эҗеси Меръем Онуң ниреде җайлананыны гөрдүлер.</verse>
			</chapter>
			<chapter number="16">
				<verse number="1">Сабат гүни геченден соң, магдалалы Меръем, Якубың эҗеси Меръем ве Саломе дагылар гидип, Исаның мейидини ягламак үчин, якымлы ыслы яглар сатын алдылар.</verse>
				<verse number="2">Хепдәниң илкинҗи гүни даң билен, Гүн доганда, мазарың башына гелдилер.</verse>
				<verse number="3">Олар бири-бирлерине: «Дашы мазарың агзындан бизе ким айрып береркә?» дийишйәрдилер.</verse>
				<verse number="4">Габакларыны галдыранларында, дашың бир чете тогаланандыгыны гөрдүлер. Даш гаты улуды.</verse>
				<verse number="5">Мазара гиренлеринде болса, саг тарапда ак дон гейнип отуран бир яш йигиди гөрүп геңиргенишдилер.</verse>
				<verse number="6">Ол олара шейле дийди: «Геңиргенишмәң! Сиз хача чүйленен насыралы Исаны гөзлейәрсиңиз. Ол дирелди. Ол бу ерде дәл. Ине, Онуң җайланан ери.</verse>
				<verse number="7">Йөне барың-да, Онуң шәгиртлерине, Петруса: „Ол сизден өң Җелилә баряр, Өзүниң сизе айдышы ялы, Оны шол ерде гөрерсиңиз" дийиң».</verse>
				<verse number="8">Олар мазардан чыкып гачдылар. Олара сандырама хем алҗыраңңылык аралашыпды, хич киме-де хич зат айтмадылар, чүнки горкярдылар.</verse>
				<verse number="9">Иса хепдәниң илкинҗи гүни ир билен дирелип, илки магдалалы Меръеме гөрүнди. Иса онуң ичинден еди җыны ковуп чыкарыпды.</verse>
				<verse number="10">Ол хем муны Иса билен биле боланлара хабар берди. Олар яс тутуп, аглашып отырдылар.</verse>
				<verse number="11">Исаның диридигини, Меръеме гөрнендигини эшиденлеринде, Олар ынанмадылар.</verse>
				<verse number="12">Шондан соң Иса оларың икиси оба барярка, башга кешпде гөрүнди.</verse>
				<verse number="13">Олар-да ызларына өврүлип, бейлекилере хабар бердилер, йөне булара-да ынанмадылар.</verse>
				<verse number="14">Соңра Иса сачак башында отуран Онбирлериң өзлерине гөрнүп, имансыздыклары, йүреклериниң гатыдыгы үчин олары язгарды. Чүнки олар Онуң дирелендигини гөренлере ынанмандылар.</verse>
				<verse number="15">Олара шейле дийди: «Бүтин дүнйә айланың-да, Хош Хабары хемме адамлара вагыз эдиң.</verse>
				<verse number="16">Ким иман эдип чокундырылса, халас болар, йөне иман этмедиге хөкүм эдилер.</verse>
				<verse number="17">Шу аламатлар иман эдйәнлериң хемрасы болар: Мениң адым билен җынлары ковуп чыкарарлар, тәзе диллерде гепләрлер.</verse>
				<verse number="18">Йыланлары тутарлар, өлдүрйән зәхер ичселер-де, олара зыян етмез. Сыркавларың үстүне эллерини гоярлар, олар хем сагалар».</verse>
				<verse number="19">Реб олара гүррүң беренинден соң, Гөге алынды ве Худайың сагында отурды.</verse>
				<verse number="20">Олар-да чыкып, хемме ерде вагыз эдйәрдилер, Реб хем олар билен ишләп, олара хемралык эдйән аламатлар аркалы Өз сөзүни тассыклаярды. Омын.</verse>
			</chapter>
		</book>
		<book number="42">
			<chapter number="1">
				<verse number="1">Гадырлы Теофилус, арамызда йүзе чыкан вакаларың тарыхыны көп адамлар башдан өз гөзлери билен гөренлериң ве Сөзүң хызматчысы боланларың бизе айдышы ялы эдип язмага гиришдилер.</verse>
				<verse number="2">Муңа гөрә мен-де тә башындан хеммесини үнс билен барлашдырып,</verse>
				<verse number="3">сениң өзүңе өвредиленлериң догрудыгыны билмегиң үчин,</verse>
				<verse number="4">әхлисини болшы ялы, бирин-бирин саңа язмаклыгы маслахат билдим.</verse>
				<verse number="5">Яхуда патышасы Хиродесиң заманында Абия бөлүминден Зекеря атлы бир руханы барды. Онуң аялы хем Харуның неслинден болуп, ады Элизабетди.</verse>
				<verse number="6">Буларың икиси-де Худайың өңүнде догры болуп, Реббиң бүтин буйрук хем табшырыкларыны кемсиз берҗай эдердилер.</verse>
				<verse number="7">Оларың перзенди ёкды, чүнки Элизабет өнелгесизди. Оларың икиси-де эййәм гаррылык яшына етипдилер.</verse>
				<verse number="8">Бир гүн Зекеря өз бөлүминиң нобатында Худайың хузурында руханылык хызматыны берҗай эдип йөркә,</verse>
				<verse number="9">руханылык адаты боюнча, бухур якмак үчин Реббиң ыбадатханасына гирмек онуң биҗесине дүшди.</verse>
				<verse number="10">Әхли җемагат бухур якылян сагатда дашарда дога эдип дурды.</verse>
				<verse number="11">Реббиң бухурданың сагында дуран бир перишдеси Зекеря гөрүнди.</verse>
				<verse number="12">Зекеря оны гөренде, горкуп алҗырады.</verse>
				<verse number="13">Эмма перишде оңа шейле дийди: «Эй Зекеря, горкма, чүнки догаң кабул болды. Аялың Элизабет саңа бир огул дограр, онуң адына Яхя дакарсың.</verse>
				<verse number="14">Сен шатланарсың, бегенерсиң, онуң догулмагына көп адамлар шатланар.</verse>
				<verse number="15">Чүнки ол Реббиң назарында улы болар, шерап, ичги ичмез. Ол хениз энесиниң гөвресиндекә, Мукаддес Рух билен долар.</verse>
				<verse number="16">Ысрайыл огулларының көпүсини өз Худайлары Реббе тарап өврер.</verse>
				<verse number="17">Ол аталарың йүреклерини огуллара, гүнәлилери догрулара тарап өвүрмек ве Реббе тайяр халк тайынламак үчин, Реббиң хузурында Ылясың рухы ве гудраты билен гезер».</verse>
				<verse number="18">Зекеря перишдә: «Мен муны нәхили билейин? Чүнки мен бир гарры адам, аялым-да гаррылык яшына етен» дийди.</verse>
				<verse number="19">Перишде оңа шейле җогап берди: «Мен Худайың хузурында дурян Җебрайыл. Мен сениң билен геплешмек, саңа бу хош хабары говшурмак үчин иберилдим.</verse>
				<verse number="20">Ине, дилиң тутулып, бу затлар болянча, гепләп билмерсиң. Чүнки сен мениң белленен вагтда ерине етҗек сөзлериме ынанмадың».</verse>
				<verse number="21">Шол вагт халк Зекеря гарашярды, онуң ыбадатханада эглененине геңиргенйәрдилер.</verse>
				<verse number="22">Зекеря дашары чыканда, олар билен геплешип билмеди. Халк онуң ыбадатханада гөрнүш гөренини билди. Чүнки Зекеря олара үм билен ышарат эдип, лал галды.</verse>
				<verse number="23">Ол хызмат гүнлери доланда, өйүне гайтды.</verse>
				<verse number="24">[24-25] Шу гүнлерден соң, онуң аялы Элизабет гөврели болды. Ол бәш айлап гөзден-илден чекилип: «Адамлар арасындакы утанҗымы айырҗак болуп, Реб шу гүнлер маңа назарыны салды, мени шейле этди» диййәрди.</verse>
				<verse number="25"></verse>
				<verse number="26">Элизабетиң гөврелилигиниң алтынҗы айында Җебрайыл перишде Худай тарапындан Җелиләниң Насыра атлы шәхерине,</verse>
				<verse number="27">Давудың неслинден Юсуп атлы адамың адаглысы болан бир чыкмадык гызың янына иберилди. Бу гызың ады Меръемди.</verse>
				<verse number="28">Перишде онуң янына гелип: «Салам, эй, мерхемете сезевар болан! Реб сениң билендир, сен аяллар арасында мүбәрексиң!» дийди.</verse>
				<verse number="29">Меръем бу сөзлере гаты алҗырап, «Бу нәхили салам?» дийип ичини геплетди.</verse>
				<verse number="30">Перишде оңа шейле дийди: «Горкма, Меръем, сен Худайдан мерхемет тапдың.</verse>
				<verse number="31">Ине, сен гөврели болуп, бир огул дограрсың. Онуң адына Иса дакарсың.</verse>
				<verse number="32">Ол улы болар, Оңа хеммелерден бейик Худайың Оглы дийлер. Реб Худай Оңа атасы Давудың тагтыны берер.</verse>
				<verse number="33">Ол Якубың өйүне эбеди патышалык эдер, патышалыгының соңы болмаз».</verse>
				<verse number="34">Меръем перишдә: «Бу нәхили болар? Мен хениз дурмуша чыкамок» дийди.</verse>
				<verse number="35">Перишде оңа шейле җогап берди: «Мукаддес Рух сениң үстүңе инер, хеммелерден Бейигиң гудраты сениң үстүңе көлеге салар. Шонуң үчин хем догулҗага Мукаддесе Худайың Оглы дийлер.</verse>
				<verse number="36">Ине, сениң гарындашың Элизабетиң хем гаррылыгында гөвресинде огланы бар. Өнелгесиз дийилйәниң эййәм алтынҗы айы.</verse>
				<verse number="37">Чүнки Худайың янында болмаҗак зат ёкдур».</verse>
				<verse number="38">Меръем: «Ине, мен Реббиң гырнагы. Маңа сениң айдышың ялы болсун» дийди. Перишде онуң янындан гитди.</verse>
				<verse number="39">Меръем шол гүнлерде туруп, гыссанмач даглыга, Яхуда үлкесиниң бир шәхерине гитди.</verse>
				<verse number="40">Ол Зекеряның өйүне барып, Элизабете салам берди.</verse>
				<verse number="41">Элизабет Меръемиң саламыны эшиденде, гөвресиндәки чага гымылдап, Элизабет Мукаддес Рух билен долды.</verse>
				<verse number="42">Ол батлы гыгырып, шейле дийди: «Сен аяллар ичинде багтлысың, сениң гөврәңиң мивеси-де багтлыдыр!</verse>
				<verse number="43">Бу нәхили болды-да, Реббимиң энеси мениң яныма гелди.</verse>
				<verse number="44">Ине, саламың гулагыма гелип етен бадына, гөврәмдәки чага бегенчден гымылдады.</verse>
				<verse number="45">Иман гетирен аял багтлыдыр! Чүнки Реб тарапындан оңа айдыланлар ерине етер».</verse>
				<verse number="46">Меръем шейле дийди: «Җаным Ребби өвги билен бейгелдйәр,</verse>
				<verse number="47">Халасгәрим Худая рухум шатланяр.</verse>
				<verse number="48">Чүнки Ол Өз гырнагының эҗизлигини гөрди. Мундан бейләк бүтин несиллер маңа багтлы диер.</verse>
				<verse number="49">Чүнки Гудратыгүйчли маңа улы ишлер этди. Онуң ады мукаддесдир.</verse>
				<verse number="50">Онуң рехими несилден-несле Өзүнден горкянларың үстүндедир.</verse>
				<verse number="51">Ол голы билен гүйчли ишлер этди, өз йүрек пикирлери билен магтанянлары даргатды.</verse>
				<verse number="52">Гүйчлүлери тагтларындан дүшүрип, эҗизлери галдырды.</verse>
				<verse number="53">Ачлары ныгматлар билен дойруп, байлары бош гайтарды.</verse>
				<verse number="54">[54-55] Аталарымыза берен сөзи боюнча, Ыбрайым билен онуң неслине мыдамалык рехим этмеги унутман, гулы Ысрайыла ярдам этди».</verse>
				<verse number="55"></verse>
				<verse number="56">Меръем Элизабетиң өйүнде үч ая голай болуп, соң өйүне гайтды.</verse>
				<verse number="57">Элизабетиң гүни-сагады долуп, бир огул догурды.</verse>
				<verse number="58">Гоңшулары хем-де доган-гарындашлары Реббиң оңа улы рехимдарлык эденини эшидип, онуң билен биле шатландылар.</verse>
				<verse number="59">Секизинҗи гүни огланы сүннетлемәге геленлеринде, онуң адына какасының ады ялы Зекеря дакҗак болдулар.</verse>
				<verse number="60">Йөне эҗеси гаршы болуп: «Ёк, онуң ады Яхя болмалыдыр» дийди.</verse>
				<verse number="61">Оңа: «Сениң гарындашларыңың арасында Яхя атлы адам ёк» дийдилер.</verse>
				<verse number="62">Олар огланың какасына үм билен дүшүндирип, онуң нәме ат дакмакчыдыгыны сорадылар.</verse>
				<verse number="63">Ол хем бир кичирәк тагта исләп, «Ады Яхядыр» дийип язды. Хеммелер хайран галдылар.</verse>
				<verse number="64">Шол бада Зекеряның дили ачылып, Худая өвги айдып, геплемәге башлады.</verse>
				<verse number="65">Бүтин гоңшулар горкдулар. Яхуда даглыгының әхли еринде бүтин бу вакаларың гүррүңи эдилди.</verse>
				<verse number="66">Муны эшиденлериң бары бу затлары йүреклеринде саклап: «Бу чага нәме боларка?» дийишйәрдилер. Чүнки Реббиң эли онуң биленди.</verse>
				<verse number="67">Огланың какасы Зекеря Мукаддес Рух билен долуп, велилик эдип дийди:</verse>
				<verse number="68">Ысрайылың Худайы Реб мүбәрек болсун! Ол Өз халкыны идемәге гелди, оңа гутулыш газандырды.</verse>
				<verse number="69">[69-71] Ол гадымдан Өз мукаддес пыгамберлериниң агзы билен айдышы ялы, бизе бендеси Давудың неслинден бир гүйчли Халасгәр чыкарып, душманларымыздан, бизи йигренйәнлериң әхлисиниң элинден гутулар ялы этди.</verse>
				<verse number="70"></verse>
				<verse number="71"></verse>
				<verse number="72">Ол муны аталарымыза рехим этҗек, Өз мукаддес әхтини,</verse>
				<verse number="73">бизиң атамыз Ыбрайыма эден касамыны ятлаҗак болуп этди.</verse>
				<verse number="74">Ол бизи душманларымызың элинден халас эдип,</verse>
				<verse number="75">таквалык хем догрулык билен, өңүнде өмүрбойы Өзүне ыбадат этмәге бизе мүмкинчилик берҗекдигини айдыпды.</verse>
				<verse number="76">Эй чага, сен хем хеммелерден бейик Худайың пыгамбери диен ады аларсың!</verse>
				<verse number="77">Чүнки сен Онуң ёлларыны тайярламак, Онуң халкына гүнәлериниң өтүлмеги билен гутулҗакдыкларыны билдирмек үчин, Реббиң өңүнден йөрәрсиң.</verse>
				<verse number="78">Себәби Худайымыз йүрегиниң рехимлилигине гөрә, гараңкыда, өлүм көлегесинде отуранлара ышык бермек үчин,</verse>
				<verse number="79">аякларымызы парахатлык ёлуна гөнүкдирмек үчин, доган Гүн кимин ёкарлардан бизи идемәге гелер».</verse>
				<verse number="80">Оглан болса улалып, рухы гүйчленйәрди. Ол Ысрайыла гөрүнмели гүнлерине ченли чөллерде болды.</verse>
			</chapter>
			<chapter number="2">
				<verse number="1">Шол гүнлерде кайсар Август бүтин дүнйәде илат язувыны гечирмели диен буйругы чыкарды.</verse>
				<verse number="2">Бу Кириниусың Сирия хәкимлик эдйән вагтында гечирилен илкинҗи язувды.</verse>
				<verse number="3">Хеммелер язылмак үчин өз шәхерлерине гитдилер.</verse>
				<verse number="4">Юсуп-да Давудың өйүнден ве неслинден болансоң, ол ерде адыны яздырмак үчин, Җелиледәки Насыра шәхеринден ёла дүшүп, Давудың Яхудадакы Бейтуллахам диен шәхерине гитди.</verse>
				<verse number="5">Гөврели адаглысы Меръем хем янындады.</verse>
				<verse number="6">Олар Бейтуллахамдакалар, Меръемиң догурмалы гүни-сагады гелди.</verse>
				<verse number="7">Ол илкинҗи оглуны догруп, гундага долады-да, Оны бир ахырда ятырды. Чүнки олара мыхманханада ер ёкды.</verse>
				<verse number="8">Шол төвереклерде чопанлар барды. Олар гиҗелерине дүзде галып, сүрүлерини бакардылар.</verse>
				<verse number="9">Ине, Реббиң перишдеси олара гөрүнди, Реббиң ялкымы даш-төвереги ягтылтды. Чопанлар гаты горкдулар.</verse>
				<verse number="10">Перишде олара шейле дийди: «Горкмаң, ине, мен сизе бүтин халкы бегендирҗек шатлыгы бушлаярын:</verse>
				<verse number="11">Шу гүн Давудың шәхеринде сизе Халасгәр догулды. Ол Реб Месихдир.</verse>
				<verse number="12">Сизе аламат шейле: сиз ахырда ятан, гундага долангы бир чаганы тапарсыңыз».</verse>
				<verse number="13">Бирденкә перишде билен бирликде Гөкдәки гошундан бир улы мәхелле гөрүнди. Олар Худайы өвүп диййәрдилер:</verse>
				<verse number="14">«Иң ёкарларда Худая шөхрат, ер йүзүнде парахатлык, ынсанлар арасында хошниетлилик болсун!»</verse>
				<verse number="15">Перишделер чопанларың янындан айрылып, Гөге чыканларында, чопанлар бири-бирлерине: «Бейтуллахама гидип, бу болан ваканы, Реббиң бизе билдирен задыны гөрелиң» дийишдилер.</verse>
				<verse number="16">Шейлеликде, ылгап барып, Меръеми, Юсубы ве ахырда ятан чаганы тапдылар.</verse>
				<verse number="17">Муны гөренлеринде, бу чага хакда өзлерине айдылан сөзи олара гүррүң бердилер.</verse>
				<verse number="18">Муны эшиденлериң бары чопанларың айданларына хайран галдылар.</verse>
				<verse number="19">Меръем болса бу затлар хакда ягшы ойланып, буларың барыны йүрегинде саклаярды.</verse>
				<verse number="20">Чопанлар хемме гөрүп-эшиденлериниң өзлерине айдылышы ялы боланлыгы үчин, Худайы шөхратландырып, өвүп, ызларына өврүлдилер.</verse>
				<verse number="21">Секизинҗи гүн долуп, чаганы сүннетлеме вагты етенде, энесиниң гөвресине дүшмезден өң, перишдәниң айдышы ялы, Онуң адына Иса дакдылар.</verse>
				<verse number="22">Мусаның канунында беян эдилен чиле дөври тамам боланда, Реббе багышламак үчин, Исаны Иерусалиме гетирдилер. Чүнки Реббиң канунында: «Илкинҗи доглан хер бир эркек чага Реббе багышланмалыдыр» дийип язылыпдыр.</verse>
				<verse number="23">Ене Реббиң канунында айдылышына гөрә, олар</verse>
				<verse number="24">бир җүбүт гумры я-да ики кепдери чагасыны гурбан этмек үчин гитдилер.</verse>
				<verse number="25">Иерусалимде Симун атлы бир адам барды. Ол догры хем диндар болуп, Ысрайылың теселли тапҗак вагтына гарашярды ве Мукаддес Рух онуң үстүндеди.</verse>
				<verse number="26">Оңа Реббиң Месихини гөрмезден өң өлүм гарасыны гөрмеҗекдиги Мукаддес Рух тарапындан айдылыпды.</verse>
				<verse number="27">Ол Рухуң ёл гөркезмеси билен ыбадатхана гелди. Исаның эне-атасы канунда язылан адаты берҗай этмек үчин, чаганы ичерик гетиренлеринде,</verse>
				<verse number="28">Симун Оны гуҗагына алып, Худая алкыш окап, шейле дийди:</verse>
				<verse number="29">Я Реб, берен сөзүңе гөрә, инди хызматкәриңи саг-аман гойбер.</verse>
				<verse number="30">Чүнки Сениң бүтин халкларың гөзүниң алнында тайярлап гоян,</verse>
				<verse number="31">миллетлери ягтылтҗак ышыгыңы,</verse>
				<verse number="32">халкың Ысрайылың шөхраты болан гутарышыңы гөзүм гөрди».</verse>
				<verse number="33">Юсуп билен чаганың энеси Ол хакда айдылян сөзлере хайран галдылар.</verse>
				<verse number="34">Симун олара ак пата берип, эҗеси Меръеме шейле дийди: «Ине, бу чага Ысрайылда көплериң йыкылмагы ве галмагы үчин, чекишмелер турузҗак аламат болмак үчин белленендир.</verse>
				<verse number="35">Энчеме йүреклериң пикирлери әшгәр болар ялы, сениң хем җаныңа бир гылыч сокулар».</verse>
				<verse number="36">Ашер тайпасындан болан Фануилиң велилик эдйән гызы Анна-да шол ердеди. Онуң яшы гаррылыга етипди. Гызлыгындан соңра әри билен еди йыл яшап,</verse>
				<verse number="37">инди болса яшы сегсен дөрде етен бу дул хатын ыбадатханадан чыкман, гиҗе-гүндиз ораза тутуп, дога эдип, ыбадат билен мешгулды.</verse>
				<verse number="38">Ол хем эдил шол вагт гелип, Реббе өвги айдып, Иерусалимиң гутулмагына гарашянларың барына бу чага хакда гүррүң берди.</verse>
				<verse number="39">Юсуп билен Меръем Реббиң кануны боюнча әхли зады берҗай эденлеринден соң, Җелиледәки шәхерлери Насыра доландылар.</verse>
				<verse number="40">Чага улалярды, гүйчленип акылдарлыкда өсйәрди. Худайың мерхемети Онуң үстүндеди.</verse>
				<verse number="41">Исаның эне-атасы хер йыл Песах байрамында Иерусалиме гидердилер.</verse>
				<verse number="42">Ол он ики яшындака, байрам адаты боюнча Иерусалиме гитдилер.</verse>
				<verse number="43">Олар байрам гүнлерини өтүрип, ызларына долананларында, етгинҗек Иса Иерусалимде галды. Юсуп билен чаганың эҗеси муны билмейәрдилер.</verse>
				<verse number="44">Олар Оны ёлагчыларың арасындадыр өйдүп, бир гүнлүк ёлы йөредилер. Онсоң, Оны доган-гарындашларың, дост-ярларың арасындан гөзләп башладылар.</verse>
				<verse number="45">Тапмансоңлар, Оны гөзләп, ызларына Иерусалиме доландылар.</verse>
				<verse number="46">Үч гүнден соң, Оны ыбадатханадан тапдылар. Ол мугаллымларың арасында отурып, олара гулак асып, сораглар берйәрди.</verse>
				<verse number="47">Исаны диңлейәнлериң бары Онуң пайхасына, берйән җогапларына хайран галярдылар.</verse>
				<verse number="48">Эне-атасы Оны гөренлеринде гең галдылар, эҗеси Оңа: «Оглум! Нәме бейтдиң? Ине, какаң икимиз Сени гаты гайгы эдип гөзледик» дийди.</verse>
				<verse number="49">Иса олара: «Мени нәмә гөзледиңиз? Сиз Мениң Атамың өйүнде болмалыдыгымы билмейәрмидиңиз?» дийди.</verse>
				<verse number="50">Эмма олар Онуң айдан бу сөзүне дүшүнмедилер.</verse>
				<verse number="51">Онсоң Иса эне-атасы билен биле Насыра гайтды, оларың табынлыгында галды. Онуң эҗеси бүтин бу затлары йүрегинде саклаярды.</verse>
				<verse number="52">Иса акылдарлыкда, бойда өсүп, Худайың хем адамларың мәхрини газанярды.</verse>
			</chapter>
			<chapter number="3">
				<verse number="1">Кайсар Тибериусың хәкимлигиниң он бәшинҗи йылында, Понтиус Пилатус Яхуданың хәкимикә, Хиродес Җелиле тетрархы, онуң доганы Филипус Итуреа ве Трахонитис велаятының тетрархы, Лисанияс Абилиниң тетрархыды.</verse>
				<verse number="2">Ханна билен Каяфа хем баш руханыды. Шонда чөлде Зекеряның оглы Яхя Худайың сөзи гелди.</verse>
				<verse number="3">Ол Иорданың төверегиндәки бүтин юртлара айланып, гүнәлериң өтүлмеги үчин тоба эдип чокундырылмагы вагыз эдйәрди.</verse>
				<verse number="4">Шонуң ялы-да, Ишая пыгамбериң китабында язылгыдыр: «Чөлде гыгыряның сеси: Реббиң ёлуны тайярлаң, Онуң ёдаларыны догрулаң.</verse>
				<verse number="5">Хер дере долдурылар, хер даг, депе песелдилер, эгри ёллар догралдылар, чаркандаклы ёллар текизленер.</verse>
				<verse number="6">Бүтин адамзат Худайың гутарышыны гөрер».</verse>
				<verse number="7">Яхя чокундырылҗак болуп янына гелйән халайыга шейле диййәрди: «Эй, алахөвренлер несли! Гелҗек газапдан гачмагы сизе ким салгы берди?</verse>
				<verse number="8">Инди, тоба мынасып мивелер өндүриң. Ичиңизден: „Бизиң атамыз Ыбрайымдыр" дийип башламаң. Чүнки мен сизе айдярын: Худай Ыбрайыма шу дашлардан-да перзент яратмагы башаряндыр.</verse>
				<verse number="9">Палта эййәм агачларың дүйбүнде ятыр: оңат миве бермейән агач кесилип, ода ташланар».</verse>
				<verse number="10">Халайык ондан: «Онда, биз нәме этмели?» дийип сорады.</verse>
				<verse number="11">Ол: «Ики көйнекли бирини көйнексизе берсин. Азыклы хем шонуң ялы этсин» дийди.</verse>
				<verse number="12">Салгытчылар-да чокундырылмак үчин онуң янына гелип: «Мугаллым, биз нәме этмели!» дийдилер.</verse>
				<verse number="13">Яхя олара: «Өзүңизе беллененден артык алмаң» дийди.</verse>
				<verse number="14">Эсгерлер-де: «Онда, биз нәме этмели?» дийип, ондан сорадылар. Олара: «Хич кими таламаң, хич киме төхмет атмаң, өз хакыңыза кайыл болуң» дийди.</verse>
				<verse number="15">Халк гарашып дурка, хеммеси Яхя хакда өз ичлеринден: «Бу Месихмикә?» дийип ойланярдылар.</verse>
				<verse number="16">Яхя хеммесине шейле дийди: «Мен сизи сув билен чокундырярын, йөне менден гүйчли Бири гелер. Мен Онуң чарыгының багыны чөзмәге-де мынасып дәлдирин. Ол сизи Мукаддес Рух хем от билен чокундырар.</verse>
				<verse number="17">Онуң күреги элиндедир. Ол харман ерини сүпүрип, бугдайы аммарына үйшүрип, саманы сөнмез отда якар».</verse>
				<verse number="18">Ол башга-да көп өвүт-үндев эдип, халка Хош Хабары вагыз эдйәрди.</verse>
				<verse number="19">Эмма Хиродес тетрарх доганының аялы Хиродия үчин ве өз эден әхли эрбет ишлери үчин, Яхяның кәйинҗине сезевар боланы зерарлы,</verse>
				<verse number="20">бу әхли эрбетликлериң үстүне Яхяны зындана салмаклыгы хем гошды.</verse>
				<verse number="21">Бүтин халк чокундырылып йөркә, Иса-да чокундырылды. Ол дога эдип отырка, Гөк ачылып,</verse>
				<verse number="22">Мукаддес Рух җан-тен болуп, кепдери кимин Онуң үстүне инди. Гөкден: «Сен Мениң сөйгүли Оглумсың. Мен сенден көп разыдырын» диен оваз гелди.</verse>
				<verse number="23">Иса Өз хызматына башлан вагты отуз яшларындады, чак эдилишине гөрә, Юсуп оглы, Эли оглы,</verse>
				<verse number="24">Маттат оглы, Леви оглы, Мелки оглы, Яннай оглы, Юсуп оглы,</verse>
				<verse number="25">Маттатя оглы, Амос оглы, Нахум оглы, Эсли оглы, Наггай оглы,</verse>
				<verse number="26">Маат оглы, Маттатя оглы, Семейн оглы, Ёсех оглы, Ёда оглы,</verse>
				<verse number="27">Ёанан оглы, Риса оглы, Зерубабел оглы, Шеалтиел оглы, Нери оглы,</verse>
				<verse number="28">Мелки оглы, Адди оглы, Косам оглы, Элмадам оглы, Эр оглы,</verse>
				<verse number="29">Ешу оглы, Элизер оглы, Ёрим оглы, Маттат оглы, Леви оглы,</verse>
				<verse number="30">Симун оглы, Иуда оглы, Юсуп оглы, Ёнам оглы, Эляким оглы,</verse>
				<verse number="31">Мелеа оглы, Менна оглы, Маттата оглы, Натан оглы, Давут оглы,</verse>
				<verse number="32">Ессе оглы, Обед оглы, Боаз оглы, Салмон оглы, Нахшон оглы,</verse>
				<verse number="33">Аминадап оглы, Рам оглы, Хесрон оглы, Перес оглы, Иуда оглы,</verse>
				<verse number="34">Якуп оглы, Ысхак оглы, Ыбрайым оглы, Тераз оглы, Нахор оглы,</verse>
				<verse number="35">Серух оглы, Реу оглы, Пелег оглы, Эбер оглы, Шела оглы,</verse>
				<verse number="36">Каинан оглы, Арфакшад оглы, Сам оглы, Нух оглы, Ламек оглы,</verse>
				<verse number="37">Метушелах оглы, Ханок оглы, Яред оглы, Махалалеел оглы, Каинан оглы,</verse>
				<verse number="38">Энош оглы, Шит оглы, Адам оглы, Худай оглуды.</verse>
			</chapter>
			<chapter number="4">
				<verse number="1">Иса Мукаддес Рух билен долуп, Иордандан ызына өврүлди. Рух оны чөле әкитди.</verse>
				<verse number="2">Иблис Исаны кырк гүнләп сынады. Ол бу гүнлериң довамында хич бир зат иймән, олар өтенде болса аҗыкды.</verse>
				<verse number="3">Иблис Оңа: «Сен Худайың Оглы болсаң, шу даша чөрек бол дийип буюр» дийди.</verse>
				<verse number="4">Иса оңа шейле җогап берди: «„Адам диңе чөрек билен дәл, эйсем, Худайың хер сөзи билен хем яшаяндыр" дийип язылгыдыр» дийди.</verse>
				<verse number="5">Иблис Оны бир белент ере чыкарып, бир салымың ичинде дүнйәниң бүтин патышалыкларыны гөркезип,</verse>
				<verse number="6">шейле дийди: «Мен Саңа шуларың хеммесиниң ыгтыярыны хем шөхратыны берейин, чүнки булар маңа табшырылды. Мен олары исләниме берип билйәрин.</verse>
				<verse number="7">Сен маңа сежде этсең, буларың бары Сениңки болар».</verse>
				<verse number="8">Иса оңа шейле җогап берди: «Мениң янымдан гүм бол, шейтан! Өз Худайың Реббе сежде эт, диңе Оңа гуллук эт дийип язылгыдыр».</verse>
				<verse number="9">Иблис Оны Иерусалиме элтди, ыбадатхананың күңресинде отурдып, Оңа шейле дийди: «Сен Худайың Оглы болсаң, Өзүңи шу ерден ашак зың.</verse>
				<verse number="10">Себәби: „Ол Сен хакда Өз перишделерине Сени горасынлар дийип буйрук берер\.</verse>
				<verse number="11">„Олар аягың даша дегәймесин дийип, Сени эллеринде гөтерерлер" дийип язылгыдыр».</verse>
				<verse number="12">Иса оңа: «„Өз Худайың Ребби сынама" дийлендир» дийди.</verse>
				<verse number="13">Иблис бүтин сынаглары гутарандан соң, бирнәче вагтлап Онуң янындан айрылып гитди.</verse>
				<verse number="14">Иса Рухуң гүйҗи билен Җелилә өврүлди. Ол хакдакы гүррүңлер бүтин шол төвереклере яйрады.</verse>
				<verse number="15">Ол хеммелер тарапындан хорматланып, оларың синагогаларында сапак берйәрди.</verse>
				<verse number="16">Иса Өз өнүп-өсен ери болан Насыра гелди. Эндиги боюнча Сабат гүни синагога барды ве Мукаддес Язгылардан окамак үчин, ёкары турды.</verse>
				<verse number="17">Оңа Ишая пыгамбериң китабы берилди. Ол хем китабы ачып, шу сөзлериң язылан ерини тапды:</verse>
				<verse number="18">«Реббиң Рухы үстүмдедир. Чүнки гарыплара Хош Хабары билдирмегим үчин Мени месх этди; Мени туссаглара азатлыгы, көрлере гөзлериниң ачылмагыны ыглан этмәге, зулум астындакылары азатлыга чыкармага,</verse>
				<verse number="19">Реббиң мерхемет йылыны ыглан этмәге иберди».</verse>
				<verse number="20">Онсоң китабы япып, ызына — хызматкәре берди-де отурды. Синагогадакыларың хеммесиниң гөзи Оңа дикилди.</verse>
				<verse number="21">Ол болса олара гүррүң бермәге дурды: «Сизиң эшиден бу язгыңыз шу гүн берҗай болды».</verse>
				<verse number="22">Хеммелер Оны тарыплап, Онуң агзындан чыкян мәхирли сөзлере тәсин галып: «Бу Юсубың Оглы дәлми?» дийишйәрдилер.</verse>
				<verse number="23">Иса олара шейле дийди: «Сиз, хөкман, Маңа „Тебип, өзүңе эм эт!" диен накылы айдарсыңыз, „Капернаумда боланыны эшиден затларымызы шу ерде, Өз юрдуңда-да эт" диерсиңиз».</verse>
				<verse number="24">Ол ене шейле дийди: «Сизе догрусыны айдярын: хич бир пыгамбер өз юрдунда кабул эдилйән дәлдир.</verse>
				<verse number="25">Сизе догрусыны айдярын: Ылясың заманында Ысрайылда биртопар дул хатын барды. Гөк үч йыл алты айлап багланып, бүтин юрда ачлык дүшенде,</verse>
				<verse number="26">Ыляс оларың хич бириниң янына иберилмән, диңе Сайдадакы Сарепта шәхеринде болан бир дул хатының янына иберилди.</verse>
				<verse number="27">Элиша пыгамбериң заманында-да Ысрайылда биртопар хейвере кеселли адам барды. Йөне сириялы Наамандан башга оларың хич бири тәмиз болмады».</verse>
				<verse number="28">Бу сөзлери эшиденлеринде, синагогадакыларың хеммеси гахар-газаба мүндүлер.</verse>
				<verse number="29">Туруп, Оны шәхерден ковдулар, шәхерлериниң ерлешен дагының башына элтип, шол ерден ашак зыңҗак болдулар.</verse>
				<verse number="30">Эмма Иса оларың арасындан гечип, ёла рована болды.</verse>
				<verse number="31">Иса Җелиләниң бир шәхери болан Капернаума гелди. Сабат гүнлеринде халка сапак берерди.</verse>
				<verse number="32">Халк Онуң таглыматына хайран галды. Чүнки Онуң сөзи эрк-ыгтыярлыды.</verse>
				<verse number="33">Синагогада арвах-җынлы бир адам барды. Ол батлы сес билен гыгырып, шейле дийди:</verse>
				<verse number="34">«Гой, бизиң билен нәме ишиң бар, эй, Насыралы Иса? Бизи хеләк этмәге гелдиңми? Мен Сениң кимдигиңи билйәрин, Сен Худайың Мукаддесисиң».</verse>
				<verse number="35">Иса оңа кәйәп: «Сесиңи чыкарма-да, чык!» дийди. Җын хем ол адамы синагоганың ортасында ере йыкды-да, хич бир зыян етирмән, ондан чыкды.</verse>
				<verse number="36">Хеммелер хайран галышып, бири-бирлерине: «Бу нәхили сөз? Ол ыгтыяр хем гудрат билен ал-арвахлара буйрук берйәр. Олар хем чыкярлар» дийишдилер.</verse>
				<verse number="37">Ол хакдакы гүррүң шол төвереклериң хемме ерине яйрады.</verse>
				<verse number="38">Иса синагогадан чыкып, Симуның өйүне барды. Симуның гайыненесини агыр гыззырма тутуп ятырды. Ол хакда Иса хайыш этдилер.</verse>
				<verse number="39">Иса онуң башуҗунда дуруп, гыззырма кәеди. Гыззырма ондан айрылып, ол деррев өр турды-да, олара хызмат этмәге дурды.</verse>
				<verse number="40">Гүн яшанда, дүрли сыркавчылыклары бар адамлары Онуң янына гетирдилер. Иса хем эллерини хер бириниң үстүне гоюп, олары сагалтды.</verse>
				<verse number="41">Көпүсинден җынлар: «Сен Худайың Оглы Месихсиң!» дийип, гыгырышып чыкярды. Иса хем кәйәп, олары геплетмейәрди. Чүнки Онуң Месихдигини билйәрдилер.</verse>
				<verse number="42">Даң атанда, Иса чыкып бир ере гитди. Йөне халайык Оны гөзләп, янына гелди, ол ерден гитмез ялы, олар Исаны алып галҗак болдулар.</verse>
				<verse number="43">Иса олара шейле дийди: «Худайың Патышалыгының Хош Хабарыны Мен бейлеки шәхерлере-де билдирмели. Чүнки Мен мунуң үчин вагыз этдим».</verse>
				<verse number="44">Шейдип, Ол Җелиләниң синагогаларында вагыз эдйәрди.</verse>
			</chapter>
			<chapter number="5">
				<verse number="1">Бир гүн халайык Худайың Сөзүни диңлеҗек болуп, Исаның дашыны алып дурка, Ол Җенесарет көлүниң кенарында дурды.</verse>
				<verse number="2">Шонда Исаның гөзи көлүң якасында дуран ики гайыга дүшди. Балыкчылар гайыклардан дүшүп, торларыны ювуп дурдулар.</verse>
				<verse number="3">Иса гайыкларың бирине мүнүп, гайыгың эеси Симундан кенардан бираз узаклашмагы хайыш этди. Онсоң гайыкда отуран еринден халка сапак бермәге дурды.</verse>
				<verse number="4">Сөзүни гутаранда Симуна: «Чуң ере гидиң-де, ав үчин торларыңызы сува зыңың» дийди.</verse>
				<verse number="5">Симун Оңа шейле дийди: «Уссат! Бүтин гиҗе зәхмет чекип, хич бир зат тутуп билмедик, йөне Сениң сөзүң хатырасына торлары зыңайын».</verse>
				<verse number="6">Муны эденлеринде, шейле көп балык тутдулар велин, торлары йыртылып уграды.</verse>
				<verse number="7">Бейлеки гайыкдакы ёлдашларына гелип көмеклешмеклери үчин эллерини булап ышарат этдилер. Олар хем гелип, ики гайыгы-да балыкдан долдурдылар. Гайыклар тас сува батыпды.</verse>
				<verse number="8">Симун Петрус муны гөренде: «Я Реб, мениң янымдан айрыл, чүнки мен бир гүнәкәр адам!» дийип, Исаның дызына йыкылды.</verse>
				<verse number="9">Себәби тутан балыкларының көпдүгине ол ве янындакыларың хеммеси —</verse>
				<verse number="10">Симуның ёлдашлары болан Зебедейиң огуллары, Якуп билен Яхя хем хайран галдылар. Иса Симуна: «Горкма, сен мундан бейләк ынсанлары тутарсың» дийди.</verse>
				<verse number="11">Шейлеликде, олар гайыкларыны кенара чыкарып, бар зады ташлап, Онуң ызына дүшдүлер.</verse>
				<verse number="12">Иса шәхерлериң бириндекә, тутуш эндамы хейвере кеселли бир адам гелди. Ол Исаны гөренде, йүзүни ере берип, Оңа: «Я Реб, ислесең, мени тәмиз эдип билерсиң» дийип ялбарды.</verse>
				<verse number="13">Иса хем элини узадып: «Ислейәрин, тәмиз бол!» дийди-де, оңа элини дегирди. Хейвере кесели деррев ол адамдан айрылды.</verse>
				<verse number="14">Иса оңа: «Муны хич киме айтма» дийип табшырды-да: «Йөне бар-да, өзүңи рухана гөркез, хеммелере гүвәлик болар ялы, тәмизлигиң үчин Мусаның табшырыгы боюнча гурбан багыш эт» дийди.</verse>
				<verse number="15">Иса хакдакы гүррүңлер барха яйраярды. Исаны диңлеҗек, сыркавлыкларындан ачылҗак болуп, Онуң янына улы мәрекелер йыгнанярды.</verse>
				<verse number="16">Эмма Ол чөллере чыкып дога эдйәрди.</verse>
				<verse number="17">Бир гүн Иса сапак берип отырды. Җелиләниң әхли обаларындан, Яхудадыр Иерусалимден гелен фарисейлер билен канунчылар -да шол ерде отырдылар. Реббиң гудраты Онуң сыркавлара шыпа бершинде өзүни гөркезйәрди.</verse>
				<verse number="18">Шол вагт бирнәче адам бир ысмазы дүшеги билен гөтерип гетирдилер. Оны ичерик салып, Исаның өңүнде ятырҗак болдулар.</verse>
				<verse number="19">Эмма мәреке зерарлы ичерик салмак үчин ёл тапман, өйүң үстүне чыкып, үчегиң арасындан оны дүшеги билен орта — Исаның өңүне дүшүрдилер.</verse>
				<verse number="20">Ол хем оларың иманыны гөрүп: «Эй адам, сениң гүнәлериң өтүлди» дийди.</verse>
				<verse number="21">Канунчылар билен фарисейлер: «Худая дил етирйән бу адам ким? Гүнәлери Худайдан башга ким өтүп билҗек?» дийип, ичлерини геплетмәге башладылар.</verse>
				<verse number="22">Эмма Иса оларың нәмә ойланяныны билип, олара шейле дийди: «Нәме ичиңизи гепледйәрсиңиз?</verse>
				<verse number="23">Хайсы аңсат, „Гүнәлериң өтүлди" диймекми я-да „Тур, йөре" диймек?</verse>
				<verse number="24">Эмма сиз Ынсан Оглуның ер йүзүнде гүнәлери өтмәге ыгтыярының бардыгыны билер ялы...» дийди-де, ысмаз болан адама: «Саңа диййәрин, тур, дүшегиңи ал-да, өйүңе гит» дийди.</verse>
				<verse number="25">Ол хем деррев оларың гөзлериниң алнында өр туруп, дүшегини алды-да, Худайы шөхратландырып, өйүне гитди.</verse>
				<verse number="26">Хеммелер хайран галышып, Худайы шөхратландырдылар, горкы билен долуп: «Бу гүн гең затлар гөрдүк» дийишдилер.</verse>
				<verse number="27">Иса дашарык чыканда, гүмрүкханада отуран Леви атлы салгытчыны гөрди. Ол оңа: «Мениң ызыма дүш!» дийди.</verse>
				<verse number="28">Ол хем бар зады ташлап, турды-да, Онуң ызына дүшди.</verse>
				<verse number="29">Леви өз өйүнде Иса үчин бир улы зыяпат берди. Сачагың башында олар билен отуран биртопар салгытчы ве башга көп адам барды.</verse>
				<verse number="30">Фарисейлер билен оларың канунчылары Онуң шәгиртлерине: «Нәме үчин салгытчылардыр гүнәкәрлер билен биле ийип-ичйәрсиңиз?» дийип хүңүрдешдилер.</verse>
				<verse number="31">Иса олара: «Тебип саглара дәл-де, сыркавлара герекдир.</verse>
				<verse number="32">Мен догры адамлары дәл-де, гүнәкәрлери тоба чагырмага гелдим» дийип җогап берди.</verse>
				<verse number="33">Олар хем Оңа шейле дийдилер: «Нәме үчин Яхяның шәгиртлери йыгы-йыгыдан ораза тутуп, дога эдйәрлер, фарисейлериңки хем шейле, йөне Сениң шәгиртлериң ийип-ичип йөрлер?»</verse>
				<verse number="34">Иса шейле җогап берди: «Гиев янларындака, сиз тойдакылара ораза тутдурып билерсиңизми?</verse>
				<verse number="35">Эмма гиевиң оларың янындан алынҗак гүнлери гелер, олар шонда, шол гүнлерде ораза тутарлар».</verse>
				<verse number="36">Иса олара бир тымсал айтды: «Хич ким тәзе эшикден бир бөлек йыртып алып, көне эшиге ямалык этмез. Ёгса, ол тәзәни йыртар хем-де тәзеден алнан ямалык көне эшиге гелишмез.</verse>
				<verse number="37">Хич ким-де тәзе шерабы көне мешиклере гуймаз. Ёгса, тәзе шерап мешиклери ярып, дашары дөкүлер, мешиклер заяланар.</verse>
				<verse number="38">Тәзе шерап тәзе мешиклере гуюлмалыдыр. Шейлеликде, икиси-де аман галар.</verse>
				<verse number="39">Хич ким-де көне шерабы иченсоң тәзәни күйсемез, чүнки „Көнеси оңат" диер».</verse>
			</chapter>
			<chapter number="6">
				<verse number="1">Песахың икинҗи гүнүнден соңкы илкинҗи сабат гүни Иса бугдайлыгың арасындан гечип барярка, шәгиртлери бугдай башларыны ёлуп, аяларында овуп иййәрдилер.</verse>
				<verse number="2">Фарисейлериң кәбирлери олара: «Нәме үчин Сабат гүни этмесиз зады эдйәрсиңиз?» дийдилер.</verse>
				<verse number="3">Иса олара шейле дийди: «Сиз өзи ве янындакылар ач галанларында, Давудың нәме эденини окамадыңызмы?</verse>
				<verse number="4">Ол Худайың өйүне барды-да, Худая хөдүрленен, руханылардан башга хич кимиң иймели дәл чөреклерини алып ийди ве янындакылара хем берди».</verse>
				<verse number="5">Олара: «Ынсан Оглы сабат гүнүниң хем Реббидир» дийди.</verse>
				<verse number="6">Ене бир сабат гүни Иса синагога барып, сапак бермәге дурды. Ол ерде саг эли гурап, инчелен бир адам барды.</verse>
				<verse number="7">Канунчылар билен фарисейлер Оны айыплаҗак болуп, «Сабат гүни шыпа эдермикә?» дийип, Оны аңтадылар.</verse>
				<verse number="8">Иса оларың пикирлерини билип, эли гурап, инчелен адама: «Ёкары гал-да, ортада дур» дийди. Ол хем ёкары галып дурды.</verse>
				<verse number="9">Онсоң Иса олара шейле дийди: «Сизден сораярын: Сабат гүни нәме этмек догры, ягшылык этмекми я яманлык этмек? Җан халас этмекми я өлдүрмек?»</verse>
				<verse number="10">Онсоң төверегиндәкилериң хеммесине серетди-де, яңкы адама: «Элиңи узат!» дийди. Ол хем шейле этди ве эли бейлекиси ялы сагалды.</verse>
				<verse number="11">Олар болса гахар-газаба мүнүп, Иса нәме этмелидиги барада өз араларында гүррүңе башладылар.</verse>
				<verse number="12">Шол гүнлериң биринде Иса дога этмәге дага чыкып, узын гиҗәни Худая дога этмек билен гечирди.</verse>
				<verse number="13">Гүндиз боланда шәгиртлерини янына чагырды. Олардан он икисини сайлап, ресуллар адыны дакды. Сайланлары шулардыр:</verse>
				<verse number="14">Петрус адыны берени Симун ве онуң доганы Андреас, Якуп ве Яхя, Филипус ве Бартоломеус,</verse>
				<verse number="15">Матта ве Томас, Алфеусың оглы Якуп ве Ватанчы дийилйән Симун.</verse>
				<verse number="16">Якубың оглы Иуда ве соңра Оңа хайынлык эден Иуда Искариот.</verse>
				<verse number="17">Иса олар билен ашак инип, бир текиз ерде дурды. Ол ерде шәгиртлеринден ыбарат бир улы мәреке ве бүтин Яхудадан, Иерусалимден, Сайданың ве Суруң кенар якаларындан Оны диңлемәге, сыркавлыгындан ачылмага гелен улы халк көпчүлиги барды.</verse>
				<verse number="18">Ал-арвахлардан ыза чекйәнлер-де шыпа тапярдылар.</verse>
				<verse number="19">Бүтин мәреке Оңа эл дегирҗек болуп дырҗашярды. Чүнки Ондан гүйч чыкып, хеммесине шыпа берйәрди.</verse>
				<verse number="20">Иса шәгиртлерине гарап, шейле дийди: «Эй гарыплар, сиз багтлысыңыз, чүнки Худайың Патышалыгы сизиңкидир.</verse>
				<verse number="21">Хәзирки ачлар, сиз багтлысыңыз, чүнки доярсыңыз. Хәзирки аглаянлар, сиз багтлысыңыз, чүнки гүлерсиңиз.</verse>
				<verse number="22">Ынсан Оглы себәпли адамлар сизи йигренип, араларындан кован вагтлары, сизе сөгүп, адыңызы ямана чыкаран вагтлары сиз багтлысыңыз!</verse>
				<verse number="23">Шол гүн шатланың, бегенчден бөкүң, чүнки Гөкде алҗак сылагыңыз улудыр. Оларың аталары-да пыгамберлере шейле эдендирлер.</verse>
				<verse number="24">Эмма вай сизе, эй байлар! Чүнки сиз өз теселлиңизи алансыңыз.</verse>
				<verse number="25">Вай сизе, эй, хәзирки доклар! Чүнки сиз ач галарсыңыз. Вай сизе, эй, хәзирки гүлйәнлер! Чүнки сиз яс тутуп агларсыңыз.</verse>
				<verse number="26">Әхли адамлар сизи тарыплан махалы вай халыңыза! Чүнки оларың аталары ялан пыгамберлере-де шейле эдендирлер».</verse>
				<verse number="27">Эмма, эй, Мени диңлейәнлер, сизе диййәрин, душманларыңызы сөйүң, өзүңизи йигренйәнлере ягшылык эдиң.</verse>
				<verse number="28">Өзүңизе гаргаянлар барада ягшы дилегде болуң, өзүңизи ынҗыдянлара дога эдиң.</verse>
				<verse number="29">Бир яңагыңа урана ол яңагыңы-да тут. Донуңы аландан көйнегиңи хем гайгырма.</verse>
				<verse number="30">Саңа дилег салана бер, өзүңден бир зат аландан ызына дилеме.</verse>
				<verse number="31">Адамларың өзүңизе нәме этмегини ислейән болсаңыз, сиз-де олара шейле эдиң.</verse>
				<verse number="32">Сиз өзүңизи сөййәнлери сөййән болсаңыз, мунуң билен нәме абрай газанярсыңыз? Чүнки гүнәкәрләр-де өзлерини сөййәнлери сөййәрлер.</verse>
				<verse number="33">Сиз өзүңизе ягшылык эдйәнлере ягшылык эдйән болсаңыз, мунуң билен нәме абрай газанярсыңыз? Чүнки гүнәкәрлер-де муны эдйәрлер.</verse>
				<verse number="34">Ызына алмак тамасы билен карз берйән болсаңыз, мунуң билен нәме абрай газанярсыңыз? Чүнки гүнәкәрлер-де долы ызына алмак ниети билен гүнәкәрлере карз берйәрлер.</verse>
				<verse number="35">Душманларыңызы сөйүң, ягшылык эдиң, ызына алмагы умыт этмән карз бериң. Шейлеликде, байрагыңыз улы болуп, Хеммелерден Бейик Боланың огуллары боларсыңыз. Чүнки Ол гадыр билмезлере-де, яманлара-да мәхрибандыр.</verse>
				<verse number="36">Атаңызың рехимдар болшы ялы, сиз-де рехимдар болуң».</verse>
				<verse number="37">Башгаларың үстүнден хөкүм чыкармаң, сизиң-де үстүңизден хөкүм чыкарылмаз. Иш кесмәң, сизе-де иш кесилмез. Багышлаң, сиз-де багышланарсыңыз.</verse>
				<verse number="38">Бериң, сизе-де берлер. Гуҗагыңыза басылып силкеленип, пүрепүр, оңат өлчег билен берлер. Чүнки хайсы өлчег билен өлчесеңиз, сизе-де шол өлчег билен өлчелер».</verse>
				<verse number="39">Иса олара бир тымсал хем айтды: «Көр көри идип билерми? Икиси хем гуя гачаймазмы.</verse>
				<verse number="40">Шәгирт өз мугаллымындан ёкары дәлдир, йөне кәмиллешенсоң, хер кес өз мугаллымы ялы болар.</verse>
				<verse number="41">Нәме үчин сен доганыңың гөзүндәки чөпи гөрйәрсиң-де, өз гөзүңдәки агаҗы сайгармаярсың?</verse>
				<verse number="42">Я-да өз гөзүңдәки агаҗы гөрмән, доганыңа нәдип: „Доган! Гел, сениң гөзүңдәки чөпи чыкарайын" дийҗек? Эй икийүзли! Илки өз гөзүңден агаҗы чыкар. Шонда доганыңың гөзүндәки чөпи чыкармак үчин оңат сайгарарсың».</verse>
				<verse number="43">Оңат агаҗың эрбет миве бермейши ялы, эрбет агач-да оңат миве бермез.</verse>
				<verse number="44">Агач өз мивесинден таналяндыр. Себәби не тикенден инҗир алыняндыр, не-де чалыдан үзүм йыгыляндыр.</verse>
				<verse number="45">Оңат адам йүрегиниң оңат хазынасындан оңат зат чыкаряндыр. Эрбет адам-да йүрегиниң эрбет хазынасындан эрбет зат чыкаряндыр. Чүнки онуң агзы йүрегинден җошаныны сөзлейәндир.</verse>
				<verse number="46">Нәме үчин Маңа „Я Реб! Я Реб!" дийип-де, айданларымы этмейәрсиңиз?</verse>
				<verse number="47">Мениң яныма гелйән, Мениң сөзлерими эшидип, олары берҗай эдйән адамың ким ялыдыгыны Мен сизе айдайын.</verse>
				<verse number="48">Ол бир өй салан адам ялыдыр. Бу адам ери чуң газып, бинаны бир гаяның үстүнде тутды. Сил геленде болса деря ол өе уруп, оны гымылдадып билмеди. Чүнки онуң бинасы гаяның үстүнде тутулыпды.</verse>
				<verse number="49">Йөне Мениң сөзлерими эшидип-де, берҗай этмедик топрагың үстүнде бинятсыз өй салан адам ялыдыр. Деря ол өе уран бадына, өй йыкылып, онуң даргайшы горкунч болды».</verse>
			</chapter>
			<chapter number="7">
				<verse number="1">Иса бу сөзлери халка эшитдирип боландан соң, Капернаума барды.</verse>
				<verse number="2">Бир йүзбашының эзиз гөрйән хызматкәри сыркавлап, өлүм яссыгында ятырды.</verse>
				<verse number="3">Йүзбашы Иса барадакы гүррүңлери эшиденде, барып, хызматкәрини сагалтмагы Ондан хайыш этсинлер дийип, ехудыларың бирнәче яшулусыны Онуң янына иберди.</verse>
				<verse number="4">Олар хем Исаның янына геленлеринде, Оңа чыны билен ялбарып, шейле дийдилер: «Ол муны этмегиңе мынасыпдыр.</verse>
				<verse number="5">Чүнки ол бизиң миллетимизи сөййәр, синагоганы -да бизе шол салып берди».</verse>
				<verse number="6">Иса олар билен биле гитди. Ол онуң өйүне голайланда, йүзбашы достларыны иберип, Оңа шейле дийди: «Я Реб, зәхмет чекме. Сениң өйүме гелмегиңе мен мынасып дәл.</verse>
				<verse number="7">Шонуң үчин хем мен өзүми Сениң яныңа гелмәге мынасып гөрмедим, йөне бир сөз айт, мениң хызматкәрим сагалар.</verse>
				<verse number="8">Чүнки мен бир гол астындакы адам, мениң гол астымда хем эсгерлер бар, бирине: „Гит" диййәрин, гидйәр, ене бирине: „Гел" диййәрин, гелйәр, хызматкәриме: „Шуны эт" диййәрин, эдйәр».</verse>
				<verse number="9">Иса муны эшиденде, оңа хайран галды, ызына дүшүп гелйән халайыга йүзленип, шейле дийди: «Сизе диййәрин: Мен хатда Ысрайылда-да бейле иманы гөремок».</verse>
				<verse number="10">Ибериленлер өе гайдып геленлеринде, сыркав хызматкәр сагалан экен.</verse>
				<verse number="11">Эртеси Иса Наин диен шәхере гитди. Шәгиртлериниң көпүси ве улы мәреке хем Онуң билен биле гитди.</verse>
				<verse number="12">Иса шәхериң дервезесине голайланда, ине, бир өлини уградып барярдылар. Ол дул галан эҗесиниң ялңыз оглуды. Шәхер халкының биртопары хем аялың янындадылар.</verse>
				<verse number="13">Реб энәни гөренде, оңа хайпы гелип: «Аглама!» дийди.</verse>
				<verse number="14">Барып табыда элини дегирди, гөлегчилер хем дурдулар. Ол дийди: «Эй, яш йигит! Саңа диййәрин, тур!»</verse>
				<verse number="15">Өли еринден галып отурды-да, геплемәге башлады. Иса оны энесине говшурды.</verse>
				<verse number="16">Хеммелере горкы аралашды. Олар: «Арамызда бир улы пыгамбер пейда болупдыр, Худай Өз халкыны идемәге гелипдир» дийип, Худайы шөхратландырдылар.</verse>
				<verse number="17">Иса хакдакы бу гүррүң бүтин Яхуда, думлы-душа яйрады.</verse>
				<verse number="18">Яхяның шәгиртлери буларың әхлисини оңа хабар бердилер.</verse>
				<verse number="19">Яхя-да өз шәгиртлеринден икисини янына чагырып, Ребден: «Сен шол гелҗек Месихми я биз башга бирине гарашмалымы!» дийип сорамага Онуң янына иберди.</verse>
				<verse number="20">Олар Онуң янына гелип, шейле дийдилер: «Чокундырыҗы Яхя бизи Сениң яныңа: „Сен шол гелҗек Месихми я биз башга бирине гарашмалымы?" дийип сорамага иберди».</verse>
				<verse number="21">Эдил шол вагт Иса биртопар адамлары сыркавлыклардан, дертлерден ве эрбет рухлардан сагалтды. Көп көрлериң гөзүни ачды.</verse>
				<verse number="22">Шейлеликде, Ол олара шейле дийди: «Гидиң-де, гөрүп-эшиденлериңизи Яхя хабар бериң: көрлер гөрйәр, агсаклар йөрейәр, хейвере кеселлилер тәмизленйәр, керлер эшидйәр, өлүлер дирелйәр, гарыплара Хош Хабар вагыз эдилйәр.</verse>
				<verse number="23">Мен себәпли бүдремедик багтлыдыр!»</verse>
				<verse number="24">Яхяның иберен адамлары гиденден соң, Иса халайыга Яхя хакда гүррүң бермәге дурды: «Чөле нәме гөрмәге гитдиңиз? Елиң ыраян гамшынымы?</verse>
				<verse number="25">Эйсем, нәме гөрмәге гитдиңиз? Непис эшиклер гейнен бир адамымы? Непис эшиклер гейнип, зовкы-сапада яшаянлар патышаларың көшклериндедир.</verse>
				<verse number="26">Эйсем, нәме гөрмәге гитдиңиз? Бир пыгамберими? Хава, сизе айдярын: ол пыгамберден хем артыкдыр.</verse>
				<verse number="27">„Ине, Мен Өз хабарчымы Сениң өңүңден иберйәрин. Ол өңден гидип, Сениң ёлуңы тайярлар" дийип язылан шудур.</verse>
				<verse number="28">Сизе диййәрин: аялдан догланларың арасында Чокундырыҗы Яхядан улы пыгамбер ёк, йөне Худайың Патышалыгында иң кичи хем ондан улудыр».</verse>
				<verse number="29">Оны диңлән бүтин халайык хем салгытчылар Худайың ёлуны оңладылар. Себәби Яхя тарапындан чокундырылдылар.</verse>
				<verse number="30">Йөне фарисейлер билен канунчылар онуң тарапындан чокундырылман, Худайың өзлери хакдакы ниетинден боюн гачырдылар.</verse>
				<verse number="31">Шонда Иса олара шейле дийди: «Бу неслиң адамларыны Мен киме меңзедейин? Олар киме меңзейәр!</verse>
				<verse number="32">Олар базар еринде отурып, өз ёлдашларына: „Сизе түйдүк чалдык, танс этмедиңиз, агы этдик, агламадыңыз" дийип гыгырян чагалара меңзейәрлер.</verse>
				<verse number="33">Чүнки Чокундырыҗы Яхя гелди, ол не чөрек иййәр, не-де шерап ичйәр, сиз болса оңа „җынлы" диййәрсиңиз.</verse>
				<verse number="34">Ынсан Оглы гелди, иййәр хем ичйәр, сиз: „Ине, хоран, аракхор, салгытчы, гүнәкәрлериң досты" диййәрсиңиз.</verse>
				<verse number="35">Йөне акылдарлык өзүниң әхли чагалары тарапындан тассыкланды».</verse>
				<verse number="36">Фарисейлерден бири Исадан өзи билен биле нахар иймегини хайыш этди. Ол хем яңкы фарисейиң өйүне барып, сачак башында отурды.</verse>
				<verse number="37">Ол шәхерде бир гүнәкәр аял барды. Ол Исаның фарисейиң өйүнде сачак башында отурандыгыны эшиденде, бир ак мермер гапда атыр ыслы яг гетирди.</verse>
				<verse number="38">Ол аял ызда, Исаның аягына якын дуруп, аглап, гөзяшлары билен Онуң аягыны ювмага дурды. Онсоң өз сачы билен сүпүрип, аякларындан өпүп, ыслы яг билен яглады.</verse>
				<verse number="39">Исаны өйүне чагыран фарисей муны гөренде: «Бу Адам пыгамбер болса, онда Өзүне элини дегирйән аялың кимдигини, нәхилидигини билерди. Бу аял бир гүнәкәр ахырын» дийип, ичини геплетди.</verse>
				<verse number="40">Иса оңа: «Симун! Саңа бир айтҗак задым бар» дийди. Ол хем: «Айдыбер, Мугаллым» дийди.</verse>
				<verse number="41">Иса шейле дийди: «Ики адам бир карз бериҗә бергилиди. Бириниң бәш йүз динар, бириниң хем элли динар бергиси барды.</verse>
				<verse number="42">Оларың бермәге затлары болмансоң, карз бериҗи икисиниң хем бергисини гечди. Инди Маңа айт, оларың хайсысы оны көп сөер?»</verse>
				<verse number="43">Симун: «Мениң пикиримче, көпрәк карзы гечилен болса герек» дийди. Иса: «Догры пикир этдиң» дийди.</verse>
				<verse number="44">Онсоң аяла тарап өврүлип, Симуна шейле дийди: «Бу аялы гөрйәңми? Мен сениң өйүңе гелдим, сен Маңа аягым үчин сув-да бермедиң. Эмма ол Мениң аягымы гөзяшлары билен ювуп, сачы билен сүпүрди.</verse>
				<verse number="45">Сен мени өпмедиң, эмма бу аял гелелим бәри, ызыны үзмән аякларымдан өпүп отыр.</verse>
				<verse number="46">Сен Мениң башымы зейтун ягы билен-де ягламадың, эмма бу аял аякларымы ыслы яг билен яглады.</verse>
				<verse number="47">Шонуң үчин саңа айдярын: онуң көп болан гүнәлери гечилди. Онуң көп сөййәндигиниң себәби, ине, шунда. Эмма кимиң аз гүнәси гечилсе, ол аз сөер».</verse>
				<verse number="48">Аяла болса: «Сениң гүнәлериң гечилди» дийди.</verse>
				<verse number="49">Онуң билен биле сачак башында отуранлар: «Гүнәлери-де гечйән бу кимкә?» дийшип, ичлерини геплетмәге башладылар.</verse>
				<verse number="50">Иса болса аяла: «Иманың сени халас этди. Саг-аман гит» дийди.</verse>
			</chapter>
			<chapter number="8">
				<verse number="1">Шундан соң, Иса шәхерме-шәхер, обама-оба айланып, вагыз эдип, Худайың Патышалыгының хош хабарыны билдирйәрди.</verse>
				<verse number="2">Он ики шәгирт ве эрбет рухлардан хем сыркавлыклардан гутулан кәбир аяллар, ичинден еди җын чыкан Магдалалы дийилйән Меръем,</verse>
				<verse number="3">Хиродесиң өйүни доландырян Хузаның аялы Юханна, Сузанна ве башга-да биртопар аяллар Онуң янындады. Олар өз эмләклери билен Оңа гуллук эдйәрдилер.</verse>
				<verse number="4">Көп халайык үйшүп, хер шәхерден Исаның янына йыгнананларында, Ол тымсал билен гүррүң берди:</verse>
				<verse number="5">Бир дайхан экин экмәге гидйәр. Экип йөркә, тохумларың бирнәчеси ёлуң якасына дүшйәр, олар депеленйәр ве гушлар гелип, олары чокалаярлар.</verse>
				<verse number="6">Бирнәчеси хем дашлыга дүшүп, гөгерен бадына гураяр, чүнки ызгар ёк экен.</verse>
				<verse number="7">Бирнәчеси тикенлериң арасына дүшйәр, тикенлер олар билен өсүп, олары басяр.</verse>
				<verse number="8">Бирнәчеси-де говы ере дүшенсоң, гөгерип, йүз эссе хасыл берйәр». Булары айдансоң: «Гулагы барлар эшитсин!» дийип гыгырды.</verse>
				<verse number="9">Шәгиртлери Ондан: «Бу тымсалың манысы нәме?» дийип сорадылар.</verse>
				<verse number="10">Ол шейле дийди: «Худайың Патышалыгының сырларына дүшүнмек укыбы сизе берилди, йөне башгаларына гөзләп гөрмесинлер, эшидип дүшүнмесинлер дийип, тымсаллар билен айдыляр.</verse>
				<verse number="11">Тымсалың манысы шейле: Тохум Худайың сөзүдир.</verse>
				<verse number="12">Ёлуң якасына дүшен дәнелер сөзи эшидйән адамлары аңладяр. Йөне соң гутулмазлыклары үчин шейтан оларың калбындан сөзи согруп алар.</verse>
				<verse number="13">Дашлык ере дүшенлер болса сөзи эшиденлеринде шатлык билен кабул эдйән адамлары аңладяр. Йөне олар көклериниң ёклугы үчин, аз вагтлайын иман эдип, сынаг вагты имандан дәнйәрлер.</verse>
				<verse number="14">Тикенлер арасына дүшенлер болса сөзи эшидйәнлери аңладяр, йөне бу яшайшың гайгылары, байлыклары, кейпи-сапасы олары барха богяр, олар хасыл бермейәрлер.</verse>
				<verse number="15">Говы топрага дүшенлер болса, Сөзи эшидип, оны ягшы хем ак йүрекде саклап, сабыр билен миве берйәнлери аңладяр.</verse>
				<verse number="16">Хич ким чыраны якып, онуң үстүни бир гап билен өртйән дәлдир я-да оны чарпаяның ашагында гойян дәлдир. Гайтам, ичерик гиренлер ышыгы гөрер ялы, оны чыраданың үстүнде гойяндыр.</verse>
				<verse number="17">Чүнки белли болмаҗак гизлин зат ёкдур, билнип үсти ачылмаҗак яшырын зат ёкдур.</verse>
				<verse number="18">Шонуң үчин, эшидишиңизе үнс бериң, чүнки кимде бар болса, оңа берлер, йөне кимде ёк болса, өзүнде бардыр дийип гүман эдйәни хем ондан алнар».</verse>
				<verse number="19">Исаның эҗеси билен доганлары Оны гөрмәге гелди, йөне мәреке зерарлы, олар Онуң янына барып билмедилер.</verse>
				<verse number="20">Оңа: «Эҗең билен доганларың дашарда дурлар, Сени гөрмек ислейәрлер» дийип хабар берилди.</verse>
				<verse number="21">Эмма Иса: «Мениң эҗем, доганларым — Худайың Сөзүни диңләп, оны берҗай эдйәнлердир» дийди.</verse>
				<verse number="22">Бир гүн Иса шәгиртлери билен бир гайыга мүнүп, олара: «Көлүң аңырсына гечелиң» дийди. Шейлеликде, уградылар.</verse>
				<verse number="23">Баряркалар, Ол ука гитди. Көлде бирден гүйчли ел туруп, гайыга сув долуп башлады, олар ховплы ягдая дүшдүлер.</verse>
				<verse number="24">Шәгиртлер барып, Оны оярып: «Уссат, Уссат, хеләкленип барярыс!» дийдилер. Иса туруп, еле хем чайканян сува кәеди, олар-да ятды, шейле ими-салалык болды.</verse>
				<verse number="25">Ол шәгиртлерине: «Сизиң иманыңыз ханы?» дийди. Олар болса геңиргенишип, горкушып, бири-бирлерине: «Бу ким? Бу еле хем сува буйрук берйәр, олар-да гулак асяр» дийишдилер.</verse>
				<verse number="26">Олар Җелиләниң гаршысында ерлешен гадаралыларың юрдуна гелдилер.</verse>
				<verse number="27">Иса кенарда гайыкдан дүшенде, Оңа шол шәхерден болан ве кән вагт бәри җыны бар бир адам габат гелди. Бу эгинбаш геймән, өйде яшаман, мазарларың ичинде яшарды.</verse>
				<verse number="28">Ол Исаны гөренде гыгырып, Онуң өңүнде ере йүзин йыкылып, батлы сес билен шейле дийди: «Эй Иса! хеммелерден бейик Худайың Оглы, мениң билен нәме ишиң бар? Саңа ялбарярын, мени гынама».</verse>
				<verse number="29">Чүнки Иса арваха ол адамдан чыкмагы буйрупды, себәби арвах оны йыгы-йыгыдан тутярды. Мунуң үчин ол адамы зынҗырлап, күнделәп саклардылар. Эмма ол баглары гырарды, җын оны чөллере чекерди.</verse>
				<verse number="30">Иса ондан: «Адың нәме?» дийип сорады. Ол хем: «Легион» дийип җогап берди. Чүнки оңа көп җын гирипди.</verse>
				<verse number="31">Җынлар өзлерине довзах чукурына гитмеги буюрмасын дийип, Иса ялбардылар.</verse>
				<verse number="32">Шол ерде дагың үстүнде бир улы доңуз сүрүси отлап йөрди. Җынлар доңузларың ичине гирмәге ругсат бермеги үчин, Оңа ялбардылар. Ол хем ругсат берди.</verse>
				<verse number="33">Олар яңкы адамдан чыкып, доңузлара гирдилер. Сүри болса учутдан көлүң ичине пайырдашып гарк болды.</verse>
				<verse number="34">Чопанлар болан зады гөренлеринде гачып, шәхердир обалара муны хабар бердилер.</verse>
				<verse number="35">Халайык-да болан зады гөрмек үчин чыкып, Исаның янына гелди. Олар ичинден җынларың чыкан адамының гейнип, Исаның аякларының дүйбүнде отураныны, акылының хем ериндедигини гөрүп горкдулар.</verse>
				<verse number="36">Бу ваканы гөренлер болса җын уран адамың нәхили сагаланыны олара гүррүң бердилер.</verse>
				<verse number="37">Онсоң гадаралылар юрдуның бүтин илаты Исадан янларындан гитмегини хайыш этдилер, себәби олара улы горкы аралашыпды. Иса-да гайыга мүнүп, ызына гайтды.</verse>
				<verse number="38">Эмма ичинден җынлар чыкан адам Онуң янында болмак үчин, Иса ялбарды.</verse>
				<verse number="39">Иса-да: «Бар, өйүңе гайт, Худайың саңа эденлерини гүррүң бер» дийип, оны угратды. Ол хем гидип, Исаның өзүне эденлерини бүтин шәхере җар этди.</verse>
				<verse number="40">Иса ызына өврүлип геленде, халк Оны гаршылады, чүнки хеммелер Оңа гарашярды.</verse>
				<verse number="41">Ине, синагоганың башлыгы болан Яйрус атлы бир адам гелип, Исаның аягына йыкылып, Ондан өйүне бармагы хайыш этди.</verse>
				<verse number="42">Чүнки онуң он ики яшларындакы екеҗе гызы өлүм яссыгында ятырды. Иса ол ере барярка, халайык хер яндан Оны гысярды.</verse>
				<verse number="43">Ол ерде он ики йылдан бәри ган акмасы тутуп, бар-ёгуны тебиплере харч этсе-де, хич бирисинден шыпа тапмадык бир аял барды.</verse>
				<verse number="44">Ол Исаның еңсесинден барып, Онуң гейиминиң сыйына элини дегирди велин, шол бада онуң ган акмасы кесилди.</verse>
				<verse number="45">Иса: «Маңа ким эл дегирди!» дийди. Хеммелер инкәр эденде, Петрус билен янындакылар: «Уссат! Халк дашыңы алып, Сени гысып-говруп баряр, Сен болсаң: „Маңа ким эл дегирди?" диййәрсиң» дийдилер.</verse>
				<verse number="46">Эмма Иса: «Маңа бири элини дегирди, чүнки Мен Өзүмден бир гүйҗүң чыканыны аңдым» дийди.</verse>
				<verse number="47">Аял гизлин галып билмәнини гөрүп, титрәп, Онуң өңүнде ере йыкылды. Бүтин халкың өңүнде нәме үчин Оңа элини дегренини, шол бада хем шыпа тапаныны айтды.</verse>
				<verse number="48">Иса оңа: «Гызым! Иманың саңа шыпа берди. Саг-аман гит» дийди.</verse>
				<verse number="49">Иса бу сөзлери айдып дурка, синагога башлыгының өйүнден бири гелип: «Гызың айрылды, Мугаллымы азара гойма» дийди.</verse>
				<verse number="50">Эмма Иса муны эшиденде, оңа: «Горкма, диңе иман эт, ол гутулар» дийди.</verse>
				<verse number="51">Өе гелип етенлеринде болса, Петрус, Яхя, Якуп ве гызың эне-атасындан башга хич киме Өзи билен ичерик гирмәге ругсат этмеди.</verse>
				<verse number="52">Хеммелер аглашып, яс тутуп отырдылар. Иса: «Агламаң, ол өленок, ол уклап ятыр» дийди.</verse>
				<verse number="53">Гызың өлүдигини билйәндиклери үчин, Оңа гүлүшдилер.</verse>
				<verse number="54">Эмма Иса хеммелери дашарык ковуп, гызың элинден тутды-да, гыгырып: «Гызым, гал!» дийди.</verse>
				<verse number="55">Онуң рухы ызына гелип, гыз шолбада ёкары галды. Иса оңа нахар берилмегини буюрды.</verse>
				<verse number="56">Гызың эне-атасы гең галды. Иса болса нәме боланыны хич киме айтмазлыгы табшырды.</verse>
			</chapter>
			<chapter number="9">
				<verse number="1">Иса он ики шәгирдини бир ере чагырып, олара бүтин җынлары ковмага, сыркавлыклара эм этмәге, гүйч хем ыгтыяр берип,</verse>
				<verse number="2">олары Худайың Патышалыгыны вагыз этмәге, сыркавлара шыпа бермәге ёллады.</verse>
				<verse number="3">Олара шейле дийди: «Ёл үчин хич зат алмаң: не таяк, не торба, не чөрек, не пул, не-де ики көйнек.</verse>
				<verse number="4">Хайсы өе барсаңыз, шол ерде галып, шол ерден хем ёла чыкың.</verse>
				<verse number="5">Сизи ниреде кабул этмеселер, шол шәхерден чыкып баряркаңыз, олара гүвәлик болар ялы, аягыңызың тозуны какың».</verse>
				<verse number="6">Олар-да ёла дүшүп, обама-оба айландылар, Хош Хабары ыглан эдип, хемме ерде шыпа бердилер.</verse>
				<verse number="7">Тетрарх Хиродес болан вакаларың барыны эшидип, гаты алҗырады. Чүнки кәбирлери: «Яхя өлүмден дирелипдир»,</verse>
				<verse number="8">кәбирлери: «Ыляс пейда болупдыр», башгалары хем: «Гадым пыгамберлериң бири дирелипдир» дийишйәрдилер.</verse>
				<verse number="9">Хиродес болса: «Мен Яхяның башыны кесдим, йөне бу хабарларыны эшидйән Адамым кимкә?» дийип, Оны гөрҗек болярды.</verse>
				<verse number="10">Ресуллар ызларына өврүлип геленлеринде, өз эден ишлерини Иса хабар бердилер. Ол хем олары янына алып, Бетсайда диен шәхериң голайында бир чола ере чекилди.</verse>
				<verse number="11">Халайык муны билип, Онуң ызындан барды. Ол хем олары оңат гаршылап, Худайың Патышалыгы хакда гүррүң берип, шыпа мәтәчлери сагалтды.</verse>
				<verse number="12">Гүн яшып барярка, Онкилер Исаның янына гелип, шейле дийдилер: «Халкы гойбер, төверекдәки обалара, мейданлара гидип, ятара ер ве азык тапсынлар. Чүнки биз бир чола ерде».</verse>
				<verse number="13">Эмма Ол: «Олара сиз иере зат бериң» дийди. Олар хем: «Гидип, бүтин бу халайыга иймит сатын алмасак, бизиң бәш чөрек билен ики балыкдан башга задымыз ёк» дийдилер.</verse>
				<verse number="14">Себәби олар бәш мүңе голай адамды. Эмма Иса шәгиртлерине: «Олары элли-эллиден топар-топар бөлүң-де отурдың» дийип табшырды.</verse>
				<verse number="15">Олар хем шейле эдип, хеммелери отуртдылар.</verse>
				<verse number="16">Иса болса бәш чөрек билен ики балыгы алып, Гөге бакып, олар үчин шүкүр этди-де, халка пайлар ялы, бөлүшдирип, шәгиртлерине берди.</verse>
				<verse number="17">Хеммелер ийип дойды, артып галан чөрегиң дөвүмлерини болса йыгнап, он ики себеди долдурдылар.</verse>
				<verse number="18">Бир гүн Иса екеликде дога эдйәрди, шәгиртлери хем Онуң янындады. Иса олардан: «Халк Маңа ким диййәр?» дийип сорады.</verse>
				<verse number="19">Олар шейле җогап бердилер: «Чокундырыҗы Яхя диййәрлер. Кәбирлери-де Ыляс, кәбирлери хем гадым пыгамберлериң бири дирелипдир диййәр».</verse>
				<verse number="20">Олара: «Сиз Маңа ким диййәрсиңиз?» дийди. Петрус: «Сен Худайың Месихисиң» дийди.</verse>
				<verse number="21">Иса болса муны хич киме айтмаң дийип, олара берк табшырды.</verse>
				<verse number="22">Ол ене шейле дийди: «Ынсан Оглы көп гөрги гөрмели, яшулулар, баш руханылар ве канунчылар тарапындан рет эдилмели, өлдүрилмели ве өленден үч гүнден соң дирелмелидир».</verse>
				<verse number="23">Хеммелере шейле дийди: «Ким Мениң ызыма эермек ислейән болса, өзүни инкәр этсин-де, хер гүн хачыны алып, ызыма дүшсүн.</verse>
				<verse number="24">Чүнки ким җаныны халас этмек ислесе, оны йитирер, йөне ким җаныны Мениң угрумда йитирсе, оны халас эдер.</verse>
				<verse number="25">Себәби бир адам бүтин дүнйәни газанып-да, өзүни ёгалтса я өзүне зыян етирсе, оңа нәме пейдасы бар?</verse>
				<verse number="26">Ким Менден ве Мениң сөзлеримден утанса, Ынсан Оглы-да Өзүниң, Атасының ве мукаддес перишделериң шөхраты билен гелен махалы ондан утанар.</verse>
				<verse number="27">Эмма сизе догрусыны айдярын: бу ерде дуранларың арасында Худайың Патышалыгыны гөрмезден өң өлүми датмаҗак кәбир адамлар бар».</verse>
				<verse number="28">Бу сөзлери айданындан секиз гүне голай вагт геченсоң, Иса Петрусы, Яхяны ве Якубы янына алып, дога этмәге дага чыкды.</verse>
				<verse number="29">Дога эдип отырка, Онуң йүз кешби үйтгәп, эгинбашы ялдырап агарды.</verse>
				<verse number="30">Ине, ики адам Онуң билен гүррүң эдип дурдулар. Бу Муса билен Ылясды.</verse>
				<verse number="31">Олар шөхрат билен пейда болуп, Онуң Иерусалимде амала ашҗак айрылышы хакда гүррүң эдйәрдилер.</verse>
				<verse number="32">Петрус билен онуң янындакылары укы басмарлаярды, йөне укудан ачыланларында, Исаның шөхратыны хем Онуң янында дуран ики адамы гөрдүлер.</verse>
				<verse number="33">Муса билен Ыляс Исаның янындан айрылып баряркалар, Петрус нәме диййәнини билмән Оңа: «Уссат, Бизе бу ерде болмак говы, үч чадыр гуралы: бири — Саңа, бири — Муса, бири — Ыляса» дийди.</verse>
				<verse number="34">Петрус булары айдып дурка, бир булут гелип, олара көлеге салды. Олар булуда гиренлеринде горкдулар.</verse>
				<verse number="35">Булутдан: «Мениң сөйгүли Оглум Бу! Оны диңләң» диен оваз гелди.</verse>
				<verse number="36">Бу оваз гелен вагты, Иса еке галды. Шәгиртлер болса дымып, гөрен затлары барада шол гүнлерде хич киме гүррүң бермедилер.</verse>
				<verse number="37">Шол гүнүң эртеси дагдан иненлеринде, бир улы мәреке Исаны гаршылады.</verse>
				<verse number="38">Мәрекәниң ичинден бир адам гыгырып, шейле дийди: «Мугаллым! Саңа ялбарярын, мениң оглума бир серет, чүнки ол мениң ялңыз чагам.</verse>
				<verse number="39">Ине, оны бир рух тутяр-да, чага бирден чыгыряр. Рух силтерләп, онуң агзындан ак көпүк гетирип, пагыш-пара эденден соң, ондан зордан айрыляр.</verse>
				<verse number="40">Оны чыкармаклары үчин, Сениң шәгиртлериңе ялбардым, йөне олар башармадылар».</verse>
				<verse number="41">Иса оңа: «Эй, ёлдан чыкан имансыз несил! Мен хачана ченли сиз билен биле болуп, сизе чыдайын? Оглуңы бәрик гетир» дийди.</verse>
				<verse number="42">Чага Исаның янына гелйәркә, җын оны ере уруп, көп силтерледи. Эмма Иса арваха кәйәп, чаганы сагалдып, атасына говшурды.</verse>
				<verse number="43">Хеммелер Худайың бейикдигине гең галдылар. Хеммелер Исаның бүтин ишлерине гең галышып дуркалар, Ол Өз шәгиртлерине:</verse>
				<verse number="44">«Бу сөзлер гулагыңызда галсын: Ынсан Оглы ынсан элине берлер» дийди.</verse>
				<verse number="45">Эмма олар бу сөзе дүшүнмедилер. Сөз олар акыл етирмез ялы яшырынды, олар хем бу барада Исадан сорамага чекиндилер.</verse>
				<verse number="46">Шәгиртлериң арасында оларың хайсының улудыгы барада җедел йүзе чыкды.</verse>
				<verse number="47">Иса оларың йүрегиндәки пикири аңып, бир чаганы алды-да, янында дурузды.</verse>
				<verse number="48">Онсоң олара шейле дийди: «Ким бу чаганы Мениң адымдан кабул этсе, Мени кабул этдигидир. Ким-де Мени кабул этсе, Мени Ёлланы кабул этдигидир. Сизиң араңызда ким хеммеден кичи болса, ол улы болар».</verse>
				<verse number="49">Яхя шейле дийди: «Мугаллым! Биз Сениң адың билен җынлары чыкарян бир адамы гөрүп, оны бөкдедик, чүнки ол бизиң билен бирликде Сениң ызыңа эеренок».</verse>
				<verse number="50">Иса оңа: «Оны бөкдемәң! Чүнки ким сизе гаршы болмаса, сизиң тарапдарыңыздыр» дийди.</verse>
				<verse number="51">Гөге алынмалы махалы голайланда, Иса Иерусалиме тарап айгытлы ёла дүшди.</verse>
				<verse number="52">Ол Өзүнден өң бирнәче чапары ёллады. Олар хем Оңа тайярлык гөрмек үчин барып, самариялыларың бир обасына гирдилер.</verse>
				<verse number="53">Эмма Оны ол ерде кабул этмедилер, чүнки угры Иерусалиме тарапды.</verse>
				<verse number="54">Шәгиртлери Якуп билен Яхя муны гөрүп: «Я Реб! Олары хеләк этсин дийип, Ылясың эдиши ялы, Гөкден от ягдырмагымызы ислейәрсиңми?» дийдилер.</verse>
				<verse number="55">Иса өврүлип, олара кәеди: «Сиз хайсы рухдандыгыңызы билмейәрсиңиз.</verse>
				<verse number="56">Ынсан оглы адамлары хеләк этмәге дәл-де, халас этмәге гелди». Онсоң башга оба гитдилер.</verse>
				<verse number="57">Ёл билен баряркалар, бир адам Оңа: «Я Реб! Сен нирә гитсең, мен-де ызыңа дүшерин» дийди.</verse>
				<verse number="58">Иса оңа: «Тилкилериң сүрени, гушларың хөвүртгеси бардыр, йөне Ынсан Оглуның башыны гояра-да ери ёкдур» дийди.</verse>
				<verse number="59">Башга бирине: «Мениң ызыма дүш» дийди. Эмма ол: «Я Реб! Ругсат эт, өңүрти гидип, какамы җайлайын» дийди.</verse>
				<verse number="60">Эмма Иса оңа: «Гой, өлүлер өз өлүлерини җайласынлар, йөне сен гит-де, Худайың Патышалыгыны вагыз эт» дийди.</verse>
				<verse number="61">Ене бириси: «Я Реб! Сениң ызыңа дүшейин, йөне ругсат бер, өңүрти өз машгалам билен хошлашайын» дийди.</verse>
				<verse number="62">Иса оңа: «Элине азалы алансоң, ызына середйән адам Худайың Патышалыгына ярашмаз» дийди.</verse>
			</chapter>
			<chapter number="10">
				<verse number="1">Шундан соң Реб башга етмиш адамы белләп, олары Өз гитҗек болуп йөрен әхли шәхерлерине, ерлерине ики-икиден өңүнден ёллады.</verse>
				<verse number="2">Олара шейле дийди: «Хасыл бол, йөне ишгәр аз. Хасылыны йыгмага ишгәр иберер ялы, хасыл эеси Реббе ялбарың.</verse>
				<verse number="3">Гидиң! Ине, Мен сизи мөҗеклер арасына гузулар ялы ёллаярын.</verse>
				<verse number="4">Яныңыза не халта, не торба, не-де чарык алың. Ёлда хич киме салам бермәң.</verse>
				<verse number="5">Хайсы өе барсаңыз, өңүрти: „Бу өе парахатлык!" дийиң.</verse>
				<verse number="6">Ол өйде парахатлыгы сөййән адам бар болса, саламыңыз онуң үстүне гонар, ёк-да болса, ене өзүңизе өврүлер.</verse>
				<verse number="7">Ол өйде галып, оларың беренлерини ийип-ичиң, чүнки ишгәр өз муздуна мынасыпдыр. Өйден-өе гитмәң.</verse>
				<verse number="8">Бир шәхере барып, кабул эдилениңизде, өңүңизде нәме гоюлса, шоны ийиң.</verse>
				<verse number="9">Ол ердәки сыркавлара шыпа бериң-де: „ Худайың Патышалыгы сизе голайлады" дийиң.</verse>
				<verse number="10">Эмма бир шәхере барып, кабул эдилмәниңизде, онуң көчелерине чыкың-да, шейле дийиң:</verse>
				<verse number="11">„Шәхериңизде аягымыза япышан тозаны-да сизе гаршы какярыс. Йөне Худайың Патышалыгының өзүңизе голайлашаныны билиң\.</verse>
				<verse number="12">Мен сизе шол гүнде Содомың ягдайының ол шәхериң ягдайындан хас еңил болҗагыны айдярын.</verse>
				<verse number="13">Вай саңа, эй Хоразин! Вай саңа, эй Бетсайда! Сизде йүзе чыкан мугҗызалар Сурда ве Сайдада йүзе чыкан болсады, онда олар эййәм җул хем күлүң ичинде отурып тоба эдердилер.</verse>
				<verse number="14">Эмма магшар гүни Суруң ве Сайданың ягдайы сизиң ягдайыңыздан хас еңил болар.</verse>
				<verse number="15">Сен, эй Капернаум, арша гөтерилерсиңми? Ёк, довзаха ченли ашак ташланарсың.</verse>
				<verse number="16">Сизи диңлән Мени диңләр, сизи рет эден Мени рет эдер. Мени рет эден болса, Мени Ёлланы рет эдер».</verse>
				<verse number="17">Ол етмиш шәгирт шатлык билен өврүлип: «Я Реб! Сениң адыңы агзанымызда, җынлар хем бизе боюн болярлар» дийдилер.</verse>
				<verse number="18">Иса олара шейле дийди: «Мен шейтаның Гөкден йылдырым ялы болуп ашак иненини гөрдүм.</verse>
				<verse number="19">Ине, сизе йыланлары, ичянлары ве душманың бүтин гүйҗүни депелемәге ыгтыяр бердим, хич зат сизе зыян етирмез.</verse>
				<verse number="20">Йөне рухларың сизе боюн болмагына дәл-де, атларыңызың Гөкде язылмагына бегениң».</verse>
				<verse number="21">Шол сагатда Иса Мукаддес Рух аркалы шатланып, шейле дийди: «Эй, Ериң-гөгүң Ребби Атам, Сениң бу затлары акылдарлардан, дүшүнҗелилерден яшырып, кичиҗик чагалара аян эдениңе шүкүр эдйәрин! Хава, Ата! Чүнки Сениң халайшың шейледи».</verse>
				<verse number="22">Онсоң шәгиртлерине шейле йүзленди: «Хемме зады Маңа Атам табшырды, Оглуң кимдигини Атадан башга хич ким билмез. Атаның хем кимдигини Огулдан ве Оглуң әшгәр этмек ислейән адамларындан башга хич ким билмез».</verse>
				<verse number="23">Йөрите шәгиртлере йүзленип, шейле дийди: «Сизиң гөрйән затларыңызы гөрйән гөзлер не багтлы!</verse>
				<verse number="24">Сизе айдярын: көп пыгамберлер, патышалар сизиң гөрйәнлериңизи гөрмек иследилер, йөне гөрмедилер, сизиң эшидйәнлериңизи эшитмек иследилер, йөне эшитмедилер».</verse>
				<verse number="25">Ине, бир канунчы туруп, Исаны сынамак үчин: «Мугаллым! Эбеди яшайшы мирас алмак үчин, мениң нәме этмегим герек?» дийип. Ондан сорады.</verse>
				<verse number="26">Иса оңа сораг билен йүзленди: «Канунда нәме язылыпдыр? Сен нәхили окаярсың?»</verse>
				<verse number="27">Ол: «Худайың Ребби бүтин калбың, бүтин җаның, бүтин гүйҗүң ве бүтин дүшүнҗәң билен сөй, гоңшыңы өзүң ялы сөй» дийди.</verse>
				<verse number="28">Иса оңа: «Догры җогап бердиң, шуны эт, яшарсың» дийди.</verse>
				<verse number="29">Эмма ол өзүни аклаҗак болуп: «Мениң гоңшым ким?» дийип, Исадан сорады.</verse>
				<verse number="30">Иса оңа шейле җогап берди: «Бир адам Иерусалимден Эриха барярка, гаракчыларың элине дүшйәр. Олар онуң эшиклерини эгнинден сыпырып алярлар-да, оны енҗип, чалаҗан ташлап гидйәрлер.</verse>
				<verse number="31">Төтәнликде бир руханы шол ёлдан барярка, ол адамы гөренде, ёлуң ол тарапы билен гечип гидйәр.</verse>
				<verse number="32">Онсоң бир левили -де шол ере гелип, оны гөренде, ёлуң ол тарапы билен гечип гидйәр.</verse>
				<verse number="33">Йөне шол ёлдан гечип барян бир самариялы онуң үстүнден гелйәр, оны гөрүп йүреги аваяр.</verse>
				<verse number="34">Онуң янына барып, зейтун ягы билен шерап гуюп, яраларыны сараяр. Онсоң ол адамы өз эшегине мүндүрип, бир мыхманхана гетирип, оңа гарашык эдйәр.</verse>
				<verse number="35">Шол гүнүң эртеси чыкарып мыхманханача ики динар берип: „Муңа гарашык эт, артыкмач хараҗадыңы өврүлип гелйәркәм берерин" диййәр.</verse>
				<verse number="36">Сениң пикириңче, бу үч адамың хайсысы гаракчыларың элине дүшен адамың гоңшусы боляр?»</verse>
				<verse number="37">Канунчы: «Оңа рехим эден адам» дийип җогап берди. Иса хем оңа: «Бар, сен-де шонуң ялы эт» дийди.</verse>
				<verse number="38">Иса билен шәгиртлери ёлларына довам эдип баряркалар, Ол бир оба гирди. Ол обада Марта атлы бир аял Оны өйүне мыхман алды.</verse>
				<verse number="39">Бу аялың Меръем атлы бир гыз доганы барды. Ол Исаның аягына якын отурып, Онуң сөзлерине гулак асярды.</verse>
				<verse number="40">Марта хызмат билен башагай болуп йөршүне, Исаның янына гелип, шейле дийди: «Я Реб! Гыз доганымың мениң еке өзүме хызмат этдирип йөрмеги сениң первайыңа дәлми? Оңа айт, маңа көмеклешсин».</verse>
				<verse number="41">Иса оңа шейле дийди: «Марта, Марта! Сен көп затлара аладаланып, биынҗалык болярсың.</verse>
				<verse number="42">Йөне диңе бир зат герек. Меръем өзүнден алынмаҗак оңат пайы сайлады».</verse>
			</chapter>
			<chapter number="11">
				<verse number="1">Гүнлериң биринде Иса бир ерде дога эдйәрди. Догасыны гутаранда, шәгиртлериниң бири Оңа: «Я Реб! Яхяның өз шәгиртлерине өвредиши ялы, Сен хем бизе дога этмеги өврет» дийди.</verse>
				<verse number="2">Олара шейле дийди: «Дога эдениңизде шейле дийиң: Эй, Гөкдәки Атамыз! Адың мукаддес болсун. Патышалыгың гелсин, Гөкде болшы ялы, Ерде-де Сениң ислегиң амала ашсын.</verse>
				<verse number="3">Гүнделик чөрегимизи бизе гүнде бер.</verse>
				<verse number="4">Гүнәлеримизи геч. Чүнки биз хем өзүмизе гаршы гүнә эденлериң барының гүнәсини гечйәрис. Бизи сынага салма, бизи иблисден халас эт».</verse>
				<verse number="5">Онсоң Иса олара шейле дийди: «Айдалы, сизиң бириңизиң бир достуңыз бар. Ол ярыгиҗе оңа барып, шейле диййәр: „Дост! Маңа үч чөрек карз бер.</verse>
				<verse number="6">Чүнки бир достум ёлдан мениңкә гелди. Онуң өңүнде гояра задым ёк\.</verse>
				<verse number="7">Ол хем ичерден шейле диййәр: „Маңа зәхмет берме, гапы эййәм япылды, чагаларым мениң билен биле дүшекде ятыр, мен туруп, саңа зат берип билҗек дәл\.</verse>
				<verse number="8">Сизе диййәрин, яңкы достлук хатырасына туруп, оңа чөрек бермесе-де, онуң хөчҗетлиги үчин нәче ислесе берер.</verse>
				<verse number="9">Сизе диййәрин, диләң, сизе берлер. Агтарың, тапарсыңыз. Гапыны какың, сизе ачылар.</verse>
				<verse number="10">Чүнки хер дилән алар, агтаран тапар, гапы какана гапы ачылар.</verse>
				<verse number="11">Сизден хайсы ата оглы чөрек диләнде, оңа даш берер? Я-да балык диләнде, балык ерине оңа йылан берер?</verse>
				<verse number="12">Я-да юмуртга диләнде, оңа ичян берер?</verse>
				<verse number="13">Шейлеликде, эрбет болан сиз өз огланларыңыза оңат сылаглар бермеги билйән болсаңыз, Гөкдәки Атаңыз Өзүнден диләнлере хас-да көп Мукаддес Рухы берер!»</verse>
				<verse number="14">Бир гезек Иса бир лал җыны ковярды. Җын чыкан бадына, лал адам геплемәге башлады, халайык муңа геңиргенди.</verse>
				<verse number="15">Йөне оларың кәбири: «Ол җынларың ханы Беелзебул аркалы җынлары ковяр» дийдилер.</verse>
				<verse number="16">Бейлекилер хем Гөкден бир аламат гөркезмегини талап эдип, Оны сынамакчы болдулар.</verse>
				<verse number="17">Эмма Иса оларың пикирлерини билип, шейле дийди: «Ичинде бөлүнишик болан патышалык даргар, өз ичинден бөлнен өй йыкылар.</verse>
				<verse number="18">Шейтан өз ичинден бөлүнсе, онуң патышалыгы нәхили дурар? Муны сизиң „Җынлары Беелзебул аркалы ковяр" диййәниңиз үчин айдярын.</verse>
				<verse number="19">Мен җынлары Беелзебул аркалы ковян болсам, онда сизиң адамларыңыз олары ким аркалы ковяр? Мунуң үчин, олар сизе казылык эдерлер.</verse>
				<verse number="20">Мен җынлары Худайың бармагы аркалы ковян болсам, онда Худайың Патышалыгы сизе гелендир.</verse>
				<verse number="21">Долы ярагланан бир гүйчли адам өз өйүни гораян болса, онуң мал-мүлки ховпсузлыкдадыр.</verse>
				<verse number="22">Эмма өзүнден гүйчли адам хүҗүм эдип, оны еңсе, онда онуң буйсанян хемме ярагларыны алып, олҗасыны пайлар.</verse>
				<verse number="23">Мениң билен биле болмадык Маңа гаршыдыр, Мениң билен биле йыгмадык дагадар.</verse>
				<verse number="24">Ал-арвах адамдан чыканда, гурак ерлере айланып, дынчлык гөзлейәр, йөне оны тапманда: „Чыкан өйүме өврүлейин" диййәр.</verse>
				<verse number="25">Доланып геленде, өйүң сүпүрилги, ербе-ердигини гөрйәр.</verse>
				<verse number="26">Онсоң гидип, өзүнден хем эрбет еди рухы янына аляр-да, шол ере барып, месген тутяр. Шейлеликде, ол адамың соңкы ягдайы озалкысындан хем эрбет боляр».</verse>
				<verse number="27">Иса бу затлары айдып дурка, халайыгың арасындан бир аял сесини гаталдып: «Сени догран, Сени эмдирен эне не багтлы!» дийди.</verse>
				<verse number="28">Ол болса шейле җогап берди: «Хава, Худайың сөзүни эшидип, оны ерине етирйәнлер хас хем багтлыдыр!»</verse>
				<verse number="29">Халайык йыгнаныберенде, Иса шейле дийди: «Бу несил эрбет несил, ол аламат талап эдйәр, йөне оңа Юнус пыгамбериңкиден башга аламат берилмез.</verse>
				<verse number="30">Юнус Ниневия халкына нәхили аламат болан болса, шонуң ялы-да, Ынсан Оглы бу несле аламат болар.</verse>
				<verse number="31">Гүнортаның аял патышасы хөкүм гүнүнде бу неслиң адамлары билен билеликде галып, олары хөкүм эдер. Чүнки ол Сүлейманың пәхимини диңлемек үчин, Ериң ол уҗундан гелди, ине, бу ерде Сүлеймандан-да улы Бири бар.</verse>
				<verse number="32">Ниневия халкы хөкүм гүнүнде бу несил билен билеликде галып, оны хөкүм эдер, чүнки олар Юнусың вагзы билен тоба этдилер, ине, бу ерде Юнусдан-да улы Бири бар».</verse>
				<verse number="33">Хич ким чыраны якып, гизлин ерде я-да галла өлчегиниң ашагында гойян дәлдир, терсине, ичери гиренлер ышыгы гөрер ялы, оны чыраданың үстүнде гойяндыр.</verse>
				<verse number="34">Сениң бедениң чырасы гөзүңдир. Гөзүң саг болса, бүтин бедениң хем ягты болар, гөзүң шикесли болса, бүтин бедениң хем гараңкы болар.</verse>
				<verse number="35">Шейлеликде, әгә бол, сендәки ышык гараңкы болаймасын.</verse>
				<verse number="36">Сениң бүтин бедениң ягты болуп, хич бир гараңкы ери ёк болса, чыра сени өз шөхлеси билен ягтылдян ялы, бедениң бүтинлей ягты болар».</verse>
				<verse number="37">Иса бу затлары айдып дурка, бир фарисей Оны өйүне нахара чагырды. Ол барып, сачак башында отурды.</verse>
				<verse number="38">Фарисей Онуң нахардан өң ювунманлыгыны гөренде геңиргенди.</verse>
				<verse number="39">Эмма Реб оңа шейле дийди: «Ине, сиз фарисейлер кәседир гап-чанагың дашыны арассалаярсыңыз, йөне ичиңиз огрулык хем яманлыкдан долы.</verse>
				<verse number="40">Акмаклар! Дашарыны ярадан ичерини-де яратмадымы?</verse>
				<verse number="41">Бар задыңыздан садака бериң, ине, хеммеси сизиң үчин арасса болар.</verse>
				<verse number="42">Вай гүнүңизе, эй фарисейлер! Чүнки сиз нарпыздан, садап отундан, хер хили гөк өнүмден зекат берйәрсиңиз, йөне адыллык ве Худайың сөйгүсини әсгермезлик эдйәрсиңиз. Сиз булары этмели, бейлекилери-де әсгермезлик этмели дәлдиңиз.</verse>
				<verse number="43">Вай гүнүңизе, эй фарисейлер! Чүнки сиз синагогаларда баш күрсүлери, базар ерлеринде салам алмагы сөййәрсиңиз.</verse>
				<verse number="44">Вай гүнүңизе! Чүнки сиз белгисиз габырлар ялысыңыз. Бу габырларың үстүнде гезйән адамлар оларың барлыгыны билйән дәлдир».</verse>
				<verse number="45">Канунчыларың бири Оңа: «Эй Мугаллым! Сен бу затлары айтмак билен, бизиң хем гөвнүмизе дегйәрсиң» дийди.</verse>
				<verse number="46">Иса хем шейле дийди: «Вай сизиң хем гүнүңизе, эй канунчылар! Чүнки сиз гөтермеги кын йүклери адамлара йүклейәрсиңиз, өзүңиз болса ол йүклере бир бармагыңызы хем дегирмейәрсиңиз.</verse>
				<verse number="47">Вай гүнүңизе! Чүнки сиз пыгамберлериң губурларыны салярсыңыз, олары өлдүренлер болса сизиң аталарыңыз.</verse>
				<verse number="48">Шейдип хем, аталарыңызың эден ишлерине гүвәлик берип, олар билен ылалашярсыңыз. Олар пыгамберлери өлдүрдилер, сиз хем оларың губурларыны салярсыңыз.</verse>
				<verse number="49">Шу себәпден хем Худайың хикмети айдыпдыр: „Мен олара пыгамберлер, ресуллар иберерин, оларың кәбирини өлдүрерлер, кәбирини хем ызарларлар\.</verse>
				<verse number="50">Шонуң үчин, дүнйә гурлалы дөкүлен бүтин пыгамберлериң ганы шу несилден соралар.</verse>
				<verse number="51">Хава, Мен сизе айдярын: Хабылың ганындан башлап, тә гурбанлык эдилйән ер билен ыбадатхана арасында өлдүрилен Зекеряның ганына ченли дөкүлен ганлар шу несилден соралар.</verse>
				<verse number="52">Вай гүнүңизе, эй канунчылар! Чүнки сиз билимиң ачарыны алып гитдиңиз, не өзүңиз гирдиңиз, не-де гирҗеклере ёл бердиңиз».</verse>
				<verse number="53">Иса ол ерден гиденсоң, канунчылар билен фарисейлер Оны гаты гыссап, бирентек затлара җогап бермегини иследилер.</verse>
				<verse number="54">Шейлеликде, Онуң агзындан бир зат гапҗак болуп, дузак гурдулар.</verse>
			</chapter>
			<chapter number="12">
				<verse number="1">Бу аралыкда халкдан мүңлерче адам үйшүшип, бири-бирлерине гысылышып дуркалар, Иса өңүрти Өз шәгиртлерине гүррүң бермәге башлады: «Өзүңизи фарисейлериң хамырмаясындан, ягны икийүзлүликден гораң.</verse>
				<verse number="2">Үсти ачылмаҗак япык зат, билинмеҗек гизлин зат ёкдур.</verse>
				<verse number="3">Гараңкылыкда нәме айтсаңыз, ягтылыкда эшидилер, ички отагларда чакан чавушыңыз тамларың үстүнден ыглан эдилер.</verse>
				<verse number="4">Эмма Мен, эй достларым, сизе айдярын, тени өлдүрип-де, башга зат этмеги башармаянлардан горкмаң.</verse>
				<verse number="5">Кимден горкмалыдыгыңызы Мен сизе айдайын: өлдүренден соң довзаха зыңмага гудраты гүйчли Худайдан горкуң. Хава, сизе айдярын, Ондан горкуң.</verse>
				<verse number="6">Бәш серче ики көпүге сатылмаярмы? Муңа гарамаздан, Худай оларың хич бирини унутмаяр.</verse>
				<verse number="7">Сизиң башыңызың сачлары хем бүтинлей саналгыдыр. Горкмаң, сиз көп серчелерден гымматлысыңыз.</verse>
				<verse number="8">Сизе диййәрин, ким Мени адамларың өңүнде ыкрар этсе, Ынсан Оглы хем оны Худайың перишделериниң өңүнде ыкрар эдер.</verse>
				<verse number="9">Ким Мени адамларың өңүнде инкәр этсе, ол Худайың перишделериниң өңүнде инкәр эдилер.</verse>
				<verse number="10">Ким Ынсан Оглуна гаршы бир сөз айтса, багышланар, йөне ким Мукаддес Руха дил етирсе, багышланмаз.</verse>
				<verse number="11">Сизи синагогалара, башлыкларың, хөкүмдарларың өңүне гетиренлеринде, нәхили, нәме җогап берҗегиңизи, нәме дийҗегиңизи гайгы этмәң.</verse>
				<verse number="12">Чүнки Мукаддес Рух нәме диймелидигиңизи шол сагадың өзүнде сизе өвредер».</verse>
				<verse number="13">Халайыгың арасындан бири Оңа: «Мугаллым! Доганыма айт, гой, ол мирасы мениң билен бөлүшсин» дийди.</verse>
				<verse number="14">Иса оңа: «Эй адам, ким Мени сизиң казыңыз я мирас бөлүҗиңиз эдип белледи?» дийди.</verse>
				<verse number="15">Онсоң олара: «Хабардар болуң! Өзүңизи хер хили бетнебисликден гораң, чүнки бириниң яшайшы онуң мал-мүлкүниң боллугына баглы дәлдир» дийди.</verse>
				<verse number="16">Олара бир тымсал айтды: «Бир бай адамың ери бол хасыл берйәр.</verse>
				<verse number="17">Ол адам: „Нәме этсемкәм? Хасылымы гоймага җайым ёк" дийип ичини гепледйәр.</verse>
				<verse number="18">Онсоң шейле диййәр: „Шейле эдерин: аммарларымы сөкүп, улурак аммарлар саларын-да, бүтин галламы, бар задымы шол ере йыгнап,</verse>
				<verse number="19">өзүме: Эй җаным, көп йыл үчин йыгналан биртопар задым бар, дынҗыңы ал, ий, ич, кейп чек" диерин.</verse>
				<verse number="20">Эмма Худай оңа: „Эй акмак! Эдил шу гиҗәниң өзүнде җаның сенден алнар. Онсоң тайярлан затларың киме галар?" диййәр.</verse>
				<verse number="21">Худайың назарында бай болман, өзи үчин дөвлет йыгнаян адамың ягдайы шейледир».</verse>
				<verse number="22">Онсоң Иса шәгиртлерине шейле несихат берди: «Шонуң үчин сизе диййәрин: нәме иеркәм дийип җаныңызы, нәме гееркәм дийип тениңизи гайгы этмәң.</verse>
				<verse number="23">Җан — иймитден, тен эгин-эшикден ёкарыдыр.</verse>
				<verse number="24">Гаргалара середиң, олар не экйәр, не-де оряр. Оларың не аммарлары, не-де азык сакланян җайлары бар. Муңа гарамаздан, Худай олары иймитлендирйәр. Сиз гушлардан нәче гымматлысыңыз!</verse>
				<verse number="25">Сизиң хайсы бириңиз алада эдип, өз боюңызы тирсек бойы артдырып билйәрсиңиз?</verse>
				<verse number="26">Бу кичиҗик зады эдип билмейән болсаңыз, онда нәмә галан затларың гайгысыны эдйәрсиңиз?</verse>
				<verse number="27">Лилияларың өсүшине середиң, олар не зәхмет чекйәр, не-де йүп эгирйәр. Эмма сизе диййәрин: Сүлейман өзүниң бүтин шан-шөхратында хем буларың бири ялы-да гейинмәнди.</verse>
				<verse number="28">Бу гүн мейданда болуп, эртир оҗага ташланян оты Худай шейле гейиндирйән болса, сизи нәхили артык гейиндирер, эй, иманы азлар!</verse>
				<verse number="29">Сиз-де нәме ийҗегиңизи, нәме ичҗегиңизи агтармаң, гайгы этмәң.</verse>
				<verse number="30">Чүнки дүнйәниң миллетлери буларың хеммесини агтарярлар, Атаңыз хем буларың сизе герекдигини билйәр.</verse>
				<verse number="31">Худайың патышалыгыны агтарың, бу затларың хем бары сизе онуң үстүне гошулып берлер.</verse>
				<verse number="32">Горкма, эй кичиҗик сүри! Чүнки Атаңыз Патышалыгы сизе бермәге разы болды.</verse>
				<verse number="33">Нәмәңиз бар болса сатың, садака бериң. Өзүңизе Гөкде көнелмейән киселер, түкенмейән хазына тайярлаң. Ол ере огры голайлашян дәлдир, гүе дегйән дәлдир.</verse>
				<verse number="34">Хазынаңыз ниреде болса, йүрегиңиз хем шол ерде болар».</verse>
				<verse number="35">Биллериңиз гушалгы, чыраларыңыз якылгы болсун.</verse>
				<verse number="36">Агалары тойдан гелип, гапыны каканда, тиз оңа ачмак үчин гарашян адамлар ялы болуң.</verse>
				<verse number="37">Агасы геленде, оядыгыны гөрҗек хызматкәрлери нәхили багтлы! Сизе догрусыны айдярын, ол билини гушап, олары сачак башында отурдып, гелер-де, олара хызмат эдер.</verse>
				<verse number="38">Икинҗи нобатда я-да үчүнҗи нобатда гелип-де, оларың оядыгыны гөрсе, ол хызматкәрлер багтлыдыр.</verse>
				<verse number="39">Эмма муны билиң: өй эеси огрының хайсы сагатда гелҗегини билседи, оя галарды ве өйүни ярдырмазды.</verse>
				<verse number="40">Сиз хем тайяр болуң. Чүнки Ынсан Оглы осламаян сагадыңызда гелер».</verse>
				<verse number="41">Шонда Петрус: «Я Реб! Бу тымсалы диңе бизе айдярсыңмы я-да хеммелере?» дийди.</verse>
				<verse number="42">Реб шейле дийди: «Онда, вагтлы-вагтында хызматкәрлере нахар пайларыны бермек үчин, агасының оларың үстүнден гоян садык хем акыллы иш доландырыҗысы ким?</verse>
				<verse number="43">Агасы геленде, онуң шейле эдип йөренини гөрҗек хызматкәри не багтлы!</verse>
				<verse number="44">Сизе догрусыны айдярын: агасы бүтин мал-мүлкүни шоңа ынанар.</verse>
				<verse number="45">Бу хызматкәр өз ичинден: „Агам гич гелер" дийип, хызматкәрлери, кенизлери урмага, ийип-ичип серхош болмага башласа,</verse>
				<verse number="46">Ол хызматкәриң агасы онуң осламаян гүнүнде, билмейән сагадында гелип, оны ики бөлер-де, пайыны имансызларыңкы билен дең эдер.</verse>
				<verse number="47">Агасының ислегини билип, тайынланмадык, онуң ислегини ерине етирмедик хызматкәр көп енҗилер.</verse>
				<verse number="48">Йөне билмән, таяга мынасып иш эден аз енҗилер. Киме көп берлен болса, ондан хас көп талап эдилер, киме көп зат ынанылан болса, ондан көп хем исленер.</verse>
				<verse number="49">Мен дүнйә от ягдырмага гелдим, артыкмач туташып янмагыны нәхили арзув эдйәрин!</verse>
				<verse number="50">Мениң ерине етирмели бир чокунмам бар, бу болянча нәхили дарыгярын!</verse>
				<verse number="51">Мен ер йүзүне парахатлык гетирмәге гелендир өйдйәрсиңизми? Ёк, сизе айдярын: терсине, бөлүнишик гетирмәге гелдим.</verse>
				<verse number="52">Мундан бейләк бир өйде яшаян бәш адам бөлүнишип, үчүси икисине гаршы, икиси хем үчүсине гаршы болар.</verse>
				<verse number="53">Ата огла гаршы, огул ата гаршы, эне гыза гаршы, гыз хем энә гаршы, гайынене гелне гаршы, гелин хем гайыненә гаршы болар».</verse>
				<verse number="54">Иса халайыга хем шейле дийди: «Сиз бир булудың гүнбатардан галаныны гөрен бадыңыза: „Ягыш гелйәр" диййәрсиңиз, шейле хем боляр.</verse>
				<verse number="55">Ел илерден өвсенде: „Ыссы болҗак" диййәрсиңиз, шейле хем боляр.</verse>
				<verse number="56">Эй икийүзлүлер! Ериң, Гөгүң йүзүни танап билйән сиз, нәхили боляр-да, хәзирки вагты танап билмейәрсиңиз?</verse>
				<verse number="57">Нәме үчин өз яныңыздан догрыны сайгарып билмейәрсиңиз?</verse>
				<verse number="58">Давагәриң билен хәкиме баряркаң, ёлда онуң билен ярашҗак бол, ол сени казының өңүне сүрмесин, казы хем сени нобатчының элине бермесин, нобатчы хем сени зындана салмасын.</verse>
				<verse number="59">Саңа айдярын, соңкуҗа көпүгиңи берйәнчәң, ол ерден чыкмарсың».</verse>
			</chapter>
			<chapter number="13">
				<verse number="1">Шол вагт бирнәче адам гелип, Пилатусың гурбанларыны өз ганларына гаран җелилелилери хакда Оңа гүррүң бердилер.</verse>
				<verse number="2">Иса шейле җогап берди: «Бу гөргүлери гөрендиклери үчин, сиз ол җелилелилери бейлеки бүтин җелилелилерден гүнәкәрдир өйдйәрсиңизми?</verse>
				<verse number="3">Мен сизе диййәрин: ёк! Йөне тоба этмесеңиз, сизиң хеммәңиз шейле хеләк боларсыңыз.</verse>
				<verse number="4">Я-да үстлерине Силоам минарасы йыкылып өлен ол он секиз адамы Иерусалимде яшаян әхли адамлардан языклыдыр өйдйәрсиңизми?</verse>
				<verse number="5">Мен сизе диййәрин: ёк! Йөне тоба этмесеңиз, сизиң хеммәңиз шолар ялы хеләк боларсыңыз».</verse>
				<verse number="6">Онсоң Иса олара шу тымсалы айтды: «Бир адамың багында битип отуран бир инҗир агаҗы бар экен. Ол гелип, ондан миве агтаряр, йөне тапмаяр.</verse>
				<verse number="7">Багбана: „Ине, үч йылдыр, мен гелип, бу агачдан миве агтарярын, эмма тапмаярын. Оны кес, нәмә ери бидерек тутуп отыр?" диййәр.</verse>
				<verse number="8">Эмма багбан оңа шейле диййәр: „Ага, оңа бу йыл хем дегме, мен онуң төверегини газып, дөкүнләйин.</verse>
				<verse number="9">Миве берсә оңат, бермесе-де, гелҗек йыл кесәерсиң\».</verse>
				<verse number="10">Иса Сабат гүни синагогаларың биринде сапак берип отырды.</verse>
				<verse number="11">Ол ерде он секиз йыл бәри ичинде эҗизлик рухы болан бир аял барды. Ол ики эпленип, асла гөнелип билмейәрди.</verse>
				<verse number="12">Иса оны гөренде, янына чагырып, оңа: «Начар! Сен өз эҗизлигиңден халас эдилдиң» дийди.</verse>
				<verse number="13">Онсоң элини онуң үстүнде гойды велин, аял деррев гөнелди-де, Худайы шөхратландырмага башлады.</verse>
				<verse number="14">Синагоганың башлыгы Исаның Сабат гүни шыпа беренине гахары гелди, халайыга йүзленип: «Иш этмек үчин алты гүн бардыр, шыпа тапмага Сабат гүни дәл-де, шол гүнлерде гелиң» дийди.</verse>
				<verse number="15">Реб хем оңа шейле дийди: «Икийүзлүлер! Сизиң хайсы бириңиз Сабат гүни өкүз я эшегини ахырың башындан чөзүп, сува якмага әкитмейәр?</verse>
				<verse number="16">Бу болса Ыбрайымың он секиз йыллап шейтан тарапындан багланан гызы. Ол Сабат гүни бу даңыдан халас эдилмели дәлми?»</verse>
				<verse number="17">Иса бу сөзлери айданда, Оңа гаршы чыкянларың хеммеси утандылар, Онуң эдйән дабаралы ишлерине бүтин халайык бегенди.</verse>
				<verse number="18">Онсоң Иса шейле дийди: «Худайың Патышалыгы нәмә меңзейәр? Мен оны нәмә меңзедейин?</verse>
				<verse number="19">Ол бир адамың алып, өз багында экен горчица тохумы ялыдыр. Ол өсүп, бир улы агач болды, гөгүң гушлары шахаларында хөвүртгеледилер».</verse>
				<verse number="20">Ене-де шейле дийди: «Худайың Патышалыгыны нәмә меңзедейин?</verse>
				<verse number="21">Ол бир аялың алып, бүтин хамыр туршаянча үч чанак уна гошан хамырмаясы ялыдыр».</verse>
				<verse number="22">Иса Иерусалиме тарап баршына, шәхерлериң, обаларың ичинден гечип, сапак берйәрди.</verse>
				<verse number="23">Бир адам Оңа: «Я Реб! Халас болҗаклар азмы?» дийди. Иса олара шейле дийди:</verse>
				<verse number="24">Дар гапыдан гирмәге чалшың, чүнки сизе диййәрин: бирентеклер гирҗек болар, йөне башармаз.</verse>
				<verse number="25">Өй эеси туруп, гапыны япанда, сиз дашарда галып: „Я Реб, гапыны бизе ач" дийип, гапыны какмага дурарсыңыз. Эмма Ол сизе: „Мен сизи танамаярын, ниреден гелендигиңизи билмейәрин" дийип җогап берер.</verse>
				<verse number="26">Шонда сиз шейле диерсиңиз: „Биз Сениң өңүңде ийип-ичдик, Сен бизиң көчелеримизде сапак бердиң\.</verse>
				<verse number="27">Эмма Ол: „Мен сизи танамаярын, ниредендигиңизи билмейәрин дийип айдярын ахырын. Барыңыз янымдан айрылың, эй, нәхак иш эденлер" диер.</verse>
				<verse number="28">Ыбрайымы, Ысхагы, Якубы ве әхли пыгамберлери Худайың Патышалыгында, өзүңизиң болса дашарык ковуланыңызы гөрениңизде, ол ерде аглама ве диш гыҗама болар.</verse>
				<verse number="29">Гүндогардан, гүнбатардан, демиргазыкдан, гүнортадан адамлар гелип, Худайың Патышалыгында сачак башында отурарлар.</verse>
				<verse number="30">Ине, илкинҗилер болҗак ахыркылар бар ве ахыркылар болҗак илкинҗилер бар».</verse>
				<verse number="31">Шол вагт кәбир фарисейлер гелип, Оңа: «Бу ерден айрыл, гит, Хиродес Сени өлдүрмек ислейәр» дийдилер.</verse>
				<verse number="32">Иса олара шейле дийди: «Гидиң-де, ол тилкә айдың, ине, Мен бу гүн ве эртир җынлары ковуп, шыпа берерин, үчүнҗи гүни ишими битирерин.</verse>
				<verse number="33">Йөне Мен бу гүн, эртир ве биригүн ёл йөремели. Чүнки бир пыгамбериң Иерусалимден дашарда өлмеги болуп билҗек зат дәлдир.</verse>
				<verse number="34">Эй Иерусалим! Пыгамберлери өлдүрйән, өзүне ибериленлери дашлаян Иерусалим! Бир товугың җүйҗелерини ганатларының ашагына йыгнайшы ялы, Мен хем нәче гезек сениң чагаларыңы үйшүрҗек болдум, эмма сиз ислемедиңиз!</verse>
				<verse number="35">Ине, өйүңиз сизе хараба болуп галяр. Мен сизе айдярын: сиз: „ Реббиң адындан гелен гутлы болсун" диене деңеч Мени гөрмерсиңиз».</verse>
			</chapter>
			<chapter number="14">
				<verse number="1">Бир Сабат гүни Иса фарисейлериң башлыкларындан бириниң өйүне нахара гелди. Олар хем Оны гөз астына алярдылар.</verse>
				<verse number="2">Ине, сув йыгнанма кеселли бир адам Онуң гаршысына гелди.</verse>
				<verse number="3">Иса канунчылара, фарисейлере йүзленип: «Сабат гүни шыпа бермек догрумы я догры дәлми?» дийди.</verse>
				<verse number="4">Олар сеслерини чыкармадылар. Иса хем яңкы адамы янына чекип, оны сагалдып гойберди.</verse>
				<verse number="5">Онсоң олардан: «Сабат гүни сизден бириниң эшеги я-да өкүзи гуя гачса, оны деррев чыкармазмы?» дийип сорады.</verse>
				<verse number="6">Олар бу сораглара җогап берип билмедилер.</verse>
				<verse number="7">Иса чагырыланларың төри сайлаяндыкларыны гөрүп, олара бир тымсал айтды:</verse>
				<verse number="8">Бири сени тоя чагыранда, барып, төре гечме, ол сенден хас гадырлы бирини хем чагыран болаймасын.</verse>
				<verse number="9">Сени чагыран гелип, саңа: „Ериңи муңа бер" дийәймесин. Онсоң сен утанып, иң пес ерде отурмалы боларсың.</verse>
				<verse number="10">Чагырыланыңда, сени чагыран яныңа гелип: „Эй дост! Төре геч" диер ялы, барып, иң пес ерде отур. Онсоң сачак башында өзүң билен отуранларың янында хорматың болар.</verse>
				<verse number="11">Чүнки ким өзүни бейгелтсе, песелер, өзүни песелтсе, бейгелер».</verse>
				<verse number="12">Онсоң Иса Өзүни чагырана шейле дийди: «Өйләнлик я-да агшамлык нахарыны береңде достларыңы, доганларыңы я гарындашларыңы, я-да бай гоңшуларыңы чагырма. Чагырсаң, олар хем сени чагырып, өвезини долар.</verse>
				<verse number="13">Зыяпат береңде гарыплары, майыплары, агсаклары, көрлери чагыр.</verse>
				<verse number="14">Олар саңа өвезини долуп билмедиклери үчин, сен багтлы боларсың, чүнки догруларың дирелен вагты, саңа онуң өвези берлер».</verse>
				<verse number="15">Иса билен биле сачак башында отуранларың бири муны эшиденде Оңа: «Худайың патышалыгында чөрек ийҗек не багтлы!» дийди.</verse>
				<verse number="16">Ол хем оңа шейле дийди: «Бир адам улы зыяпат берип, биртопар адамы чагыряр.</verse>
				<verse number="17">Нахар вагты боланда чагырыланлара: „Гелиң, әхли зат тайяр" дийип, хызматкәрини иберйәр.</verse>
				<verse number="18">Эмма оларың бары, диллешен ялы, өтүнч сорамага башлаярлар. Илкинҗиси оңа: „Мен бир бөлек ер сатын алдым, гидип шоны гөрмели. Хайыш эдйәрин, мени багышла" диййәр.</verse>
				<verse number="19">Бейлекиси: „Мен бәш җүбүт өкүз сатын алдым, шолары барламага барярын. Хайыш эдйәрин, мени багышла" диййәр.</verse>
				<verse number="20">Ене бири: „Мен яңы өйлендим, шонуң үчин гелип билмейәрин" диййәр.</verse>
				<verse number="21">Хызматкәр гелип, булары агасына хабар берйәр. Онсоң өй эеси гахарланып, хызматкәрине: „Тиз шәхериң көчелерине, ёлларына гит-де, гарыплары, майыплары, көрлери, агсаклары, шу ере гетир" диййәр.</verse>
				<verse number="22">Хызматкәр: „Ага! Сениң айданың ерине етирилди, йөне энтек хем ер бар" диййәр.</verse>
				<verse number="23">Онсоң ага хызматкәрине: „Ёллара, хаятлара бар-да, адамлары гүйч билен гетир, өйүм долсун" диййәр.</verse>
				<verse number="24">Сизе айдярын, чагырылан адамларың екеҗеси хем Мениң зыяпат нахарымдан датмаз».</verse>
				<verse number="25">Улы мәреке Иса билен биле барярды. Иса ызына өврүлип, олара шейле дийди:</verse>
				<verse number="26">Ким Мениң яныма гелип, атасыны, энесини, аялыны, оглан-ушагыны, доганыны, уясыны хатда өз җаныны хем йигренмесе, Мениң шәгирдим болуп билмез.</verse>
				<verse number="27">Ким өз хачыны гөтерип, Мениң ызыма дүшмесе, Мениң шәгирдим болуп билмез.</verse>
				<verse number="28">Сизден бири бир минара салҗак боляр диели. Ол: „Муны тамамламага пулум етермикә?" дийип, илки отурып, харҗыны хасапламазмы?</verse>
				<verse number="29">Чүнки бинаны тутуп, соң иши тамамлап билмесе, муны гөренлериң хеммеси оңа гүлүп:</verse>
				<verse number="30">„Бу адам салмага башлады велин, йөне тамамлап билмеди" диер.</verse>
				<verse number="31">Я-да бир патыша башга бир патыша билен уруш этмәге баряр диели. Он мүң эсгер билен үстүме гелйән йигрими мүңе гаршылык гөркезмеги башарарынмы дийип, илки отурып маслахатлашмазмы?</verse>
				<verse number="32">Башармаҗак болса, ол душман энтек узакдака, илчи иберип, ярашык шертлерини сорар.</verse>
				<verse number="33">Шейлеликде, сизиң хер бириңиз бар задыңыздан эл чекмесеңиз, Мениң шәгирдим болуп билмерсиңиз.</verse>
				<verse number="34">Дуз говы затдыр, йөне ол өз тагамыны йитирсе, онда оңа нәме билен тагам берлер?</verse>
				<verse number="35">Ол не ере, не-де дөкүне ярар, оны дашарык зыңарлар. Гулагы барлар эшитсин!»</verse>
			</chapter>
			<chapter number="15">
				<verse number="1">Бүтин салгытчылардыр гүнәкәрлер Исаның айдянларыны диңлеҗек болуп, Онуң дашына үйшүшйәрдилер.</verse>
				<verse number="2">Фарисейлер билен канунчылар болса: «Бу адам гүнәкәрлери кабул эдйәр, олар билен биле нахар иййәр» дийип хүңүрдешйәрдилер.</verse>
				<verse number="3">Онсоң Иса олара шу тымсалы айтды:</verse>
				<verse number="4">Сизден бириниң йүз гойны бар ве оларың бирини йитирйәр диели. Ол тогсан докузысыны дүзде гоюп, тапянча, йитениң ызындан гитмезми?</verse>
				<verse number="5">Тапанда болса оны бегенч билен гершине алып,</verse>
				<verse number="6">өйүне гелер. Онсоң достларыны, гоңшуларыны чагырып: „Мениң билен биле шатланың. Мен йитен гойнумы тапдым" диер.</verse>
				<verse number="7">Сизе айдярын: шунуң ялы, тоба эден еке гүнәкәр үчин, Гөкде болҗак шатлык тоба мәтәч дәл тогсан докуз догры адам үчин болан шатлыкдан улы болар».</verse>
				<verse number="8">Я-да бир аялың он саны күмүш пулы бар ве оларың бирини йитирйәр диели. Ол чыраны якып, өйи сүпүрип, тапянча, дыкгат билен оны гөзлемезми?</verse>
				<verse number="9">Тапанда болса өз җораларыны, гоңшуларыны чагырып: „Мениң билен биле шатланың. Мен йитирен пулумы тапдым" диер.</verse>
				<verse number="10">Шонуң ялы, Мен хем сизе айдярын: тоба эден еке гүнәкәр үчин Худайың перишделериниң арасында шатлык болар».</verse>
				<verse number="11">Иса ене-де шейле дийди: «Бир адамың ики оглы бар экен.</verse>
				<verse number="12">Кичи оглы какасына: „Кака, мал-мүлкден маңа етенини бер" диййәр. Какасы хем байлыгыны огулларының арасында бөлйәр.</verse>
				<verse number="13">Бирнәче гүнден соң кичи оглы бар-ёгуны топлап, бир даш юрда гидйәр, ол ерде айшы-эшретде яшап, мал-мүлкүни совуряр.</verse>
				<verse number="14">Барыны совандан соң, яңкы юрда гаты ачлык дүшүп, ол мәтәчлик чекмәге башлаяр.</verse>
				<verse number="15">Шейлеликде, барып, шол юртлуларың бирине гүнлүкчи боляр. Ол хем оны өз өрүлерине доңуз бакмага ёллаяр.</verse>
				<verse number="16">Огланың доңузларың иййән көсүклери билен гарныны дойрасы гелйәр, йөне оңа хич ким бермейәр.</verse>
				<verse number="17">Ол ахырсоңы айңалып, өз-өзүне шейле диййәр: „Какамың гүнлүкчилеринден бирентегиниң артыкмач чөреклери бар, мен болсам бу ерде ачлыкдан өлҗек болуп йөрүн!</verse>
				<verse number="18">Какамың янына барып оңа: кака, Мен Худая хем саңа гаршы гүнә этдим.</verse>
				<verse number="19">Мен инди сениң оглуң дийилмәге мынасып дәл, мени өз гүнлүкчилериңден бири ялы эт" диейин.</verse>
				<verse number="20">Туруп, какасының янына гидйәр. Энтек дашдака, какасы оны гөрүп, оңа йүреги аваяр, ылгап барып оглуның бойнундан гуҗаклап, оны огшаяр.</verse>
				<verse number="21">Оглы оңа: „Кака, мен Худая хем саңа гаршы гүнә этдим. Мен инди сениң оглуң дийилмәге мынасып дәл" диййәр.</verse>
				<verse number="22">Эмма какасы хызматкәрлерине шейле табшырык берйәр: „Деррев иң говы доны гетириң-де, оңа гейдириң. Эллерине йүзүк, аякларына чарык бериң.</verse>
				<verse number="23">Бага бакылан гөләни гетириң-де, дамагыны чалың, ийип шатланалың!</verse>
				<verse number="24">Чүнки мениң бу оглум өлүди, дирелди, йитипди, тапылды\. Шейдип, олар той этмәге башлаярлар.</verse>
				<verse number="25">Онуң улы оглы экин мейданында экен. Гелип, өе голайланда, айдым-саз хем танс сеси гулагына илйәр.</verse>
				<verse number="26">Хызматкәрлериң бирини янына чагырып, мунуң нәмедигини сораяр.</verse>
				<verse number="27">Ол хем оңа: „Доганың гелди. Какаң оны саг-аман ызына аланы үчин, бага бакылан гөләниң дамагыны чалды" диййәр.</verse>
				<verse number="28">Ол гахарланып, ичерик гирмеҗек боляр. Какасы дашарык чыкып, оңа ялбаряр.</verse>
				<verse number="29">Эмма ол какасына җогап берип диййәр: „Ине, нәче йылдыр мен саңа хызмат эдйәрин, сениң буйрукларыңа хич хачан гаршы чыкамок. Муңа гарамаздан, өз достларым билен шатлык эдер ялы, сен маңа хич хачан бир чебиш хем бермедиң.</verse>
				<verse number="30">Эмма бүтин байлыгыңы ахлаксыз аяллара ёклан бу оглуң геленде, сен онуң үчин бага бакылан гөләниң дамагыны чалярсың\.</verse>
				<verse number="31">Какасы оңа: „Оглум, сен хемише мениң янымда, мениң бар задым сениңки.</verse>
				<verse number="32">Йөне шатлык эдип, бегенишмек герек, чүнки доганың өлүди, дирелди, йитипди, тапылды\» диййәр.</verse>
			</chapter>
			<chapter number="16">
				<verse number="1">Иса шәгиртлерине йүзленип шейле дийди: «Бир бай адамың иш доландырыҗысы бар экен. Оңа: „Иш доландырыҗың сениң мал-мүлкүңи даргадяр" дийип шикаят эдйәрлер.</verse>
				<verse number="2">Бай оны янына чагырып: „Сен барада мениң бу эшидйәнлерим нәме! Иш доландырышың бабатда хасабат бер, чүнки сен инди иш доландырыҗы болуп билмейәрсиң" диййәр.</verse>
				<verse number="3">Иш доландырыҗы өз-өзүне шейле диййәр: „Нәме эдеркәм? Агам мениң ишими элимден аляр. Газы газмагы башармаярын, диленмәге утанярын.</verse>
				<verse number="4">Ишими элден беремде, халк мени өйүне кабул эдер ялы, нәме этҗегими билйәрин\.</verse>
				<verse number="5">Шейлеликде, агасына бергили адамлары екән-екән чагырып, биринҗисине: „Мениң агама нәче бергиң бар?" диййәр.</verse>
				<verse number="6">Ол: „Йүз чанак зейтун ягы" диййәр. Оңа: „Борчнамаңы ал, деррев отур-да, шоны элли эдип яз" диййәр.</verse>
				<verse number="7">Онсоң башга бирине: „Сениң нәче бергиң бар?" диййәр. Ол хем: „Йүз чанак бугдай" дийип җогап берйәр. Оңа-да: „Борчнамаңы ал-да, шоны сегсен эдип яз" диййәр.</verse>
				<verse number="8">Агасы бу хилегәр иш доландырыҗыны пайхаслы херекет эдени үчин өвйәр. Чүнки бу дөврүң огуллары өз неслине гаршы херекет этмекде нур огулларындан пайхаслыдыр.</verse>
				<verse number="9">Сизе айдярын: мал-мүлкүңиз түкененде, олар сизи эбеди месгенлере кабул эдер ялы, дүнйәниң хилели байлыгы билен дост газаның».</verse>
				<verse number="10">Аз затда ынамлы болан көп затда хем ынамлыдыр, аз затда хилегәр болан көп затда хем хилегәрдир.</verse>
				<verse number="11">Шейлеликде, дүнйәниң хилели байлыгында ынамлы болмадык болсаңыз, чын байлыгы сизе ким ынанар?</verse>
				<verse number="12">Кесекиниң малы барада ынамлы болмадык болсаңыз, өзүңизиңкини сизе ким берер?</verse>
				<verse number="13">Хич бир хызматкәр ики хоҗайына хызмат эдип билмез. Чүнки ол я бирини йигренип, ол бирини сөер, я-да бирине вепалы болуп, ол бирини әсгермезлик эдер. Сиз хем Худая, хем маммона хызмат эдип билмерсиңиз».</verse>
				<verse number="14">Пулы сөййән фарисейлер бу сөзлери эшидип, Иса гүлдүлер.</verse>
				<verse number="15">Иса олара шейле дийди: «Сиз өзүңизи адамларың янында аклаярсыңыз, йөне Худай йүрегиңизи билйәндир. Адамлар арасында ёкары сайылян зат Худай янында йигренҗидир.</verse>
				<verse number="16">Канун ве Пыгамберлер язгылары Яхяның заманына ченли билдирилди. Худайың Патышалыгының хош хабары шондан бәри вагыз эдилип гелинйәр, хер ким зор билен оңа гирйәр.</verse>
				<verse number="17">Эмма Гөк билен Ериң гечип гитмеги Мукаддес Канундан екеҗе нокадың гачып галмагындан аңсатдыр.</verse>
				<verse number="18">Аялыны айрып, башга аяла өйленен хер кес зына эдйәндир, әринден айрылан аяла өйленен-де зына эдйәндир».</verse>
				<verse number="19">Бир бай адам бар экен. Ол гырмызы ве непис кетениден тикилен эшиклер гейнип, хер гүнүни той-мейлисде гечирер экен.</verse>
				<verse number="20">Онуң гапысының агзында тутуш беденини баш тутан Лазар атлы бир гедай ятар экен.</verse>
				<verse number="21">Ол байың сачагындан дөкүлен овунтыклары иймегиң арзувында экен. Итлер хем гелип, онуң башыны ялар экен.</verse>
				<verse number="22">Гедай өленде, перишделер оны Ыбрайымың гуҗагына әкидйәрлер. Соң бай хем өлүп, җайланяр.</verse>
				<verse number="23">Ол довзахда гыналып йөркә, габагыны галдырып, узакдан Ыбрайымы, онуң гуҗагындакы Лазары гөрйәр.</verse>
				<verse number="24">Шонда гыгырып: „Эй, Ыбрайым ата! Маңа рехим эт, Лазары ибер, бармагының башыны сув билен өлләп, мениң дилими соватсын. Чүнки бу ялында азап чекйәрин" диййәр.</verse>
				<verse number="25">Эмма Ыбрайым шейле диййәр: „Эй огул! Сен өз яшайшыңда оңат затлар аланыңы, Лазарың болса эрбет затлар аланыны ядыңа сал, инди ол бу ерде рахатлык гөрйәр, сен азап чекйәрсиң.</verse>
				<verse number="26">Мундан башга хем, бу ерден сиз тарапа гечҗек болянлар, ол ерден хем биз тарапа гечҗек болянлар гечип билмез ялы, биз билен сизиң араңызда улы учут гойлупдыр\.</verse>
				<verse number="27">Ол-да шейле диййәр: „Эй ата! Хайыш эдйәрин, оны мениң атамың өйүне ибер.</verse>
				<verse number="28">Чүнки мениң бәш доганым бар. Олар бу гыналян ере гелмез ялы, Лазар барып хабар этсин\.</verse>
				<verse number="29">Эмма Ыбрайым: „Оларда Мусаның, пыгамберлериң язгылары бар, шолара гулак ассынлар" диййәр.</verse>
				<verse number="30">Ол хем: „Ёк, эй Ыбрайым ата! Олар диңе өлүлерден бири янларына барса, тоба эдерлер" диййәр.</verse>
				<verse number="31">Ыбрайым оңа шейле диййәр: „Олар Муса хем пыгамберлере гулак асмаян болсалар, онда өлүлерден бири дирелсе-де, ынанмазлар\».</verse>
			</chapter>
			<chapter number="17">
				<verse number="1">Иса шәгиртлерине шейле дийди: «Адамларың гүнә этмегине себәп болян затларың гелмезлиги мүмкин дәл, йөне олары гетирен адамың гүнүне вай!</verse>
				<verse number="2">Бу чагаларың бириниң гүнә этмегине себәп болмакдан бойнундан бир дегирмен дашы асылып, деңзе ташланмак онуң үчин оңат боларды.</verse>
				<verse number="3">Хабардар болуң! Доганың гүнә этсе, оңа кәе, тоба этсе, оны багышла.</verse>
				<verse number="4">Ол саңа гаршы гүнде еди гезек гүнә этсе, еди гезек-де яныңа гелип: „Тоба эдйәрин!" дийсе, оны багышла».</verse>
				<verse number="5">Ресуллар Реббе: «Бизиң иманымызы көпелт!» дийдилер.</verse>
				<verse number="6">Реб шейле дийди: «Эгер сизиң бир горчица дәнеси ялы иманыңыз болуп, шу тут агаҗына: „Шу ерден гопарыл-да, деңизде гөгер!" дийседиңиз, ол сизе гулак асар.</verse>
				<verse number="7">Эмма сизден ким ер сүрйән я-да чопанчылык эдйән хызматкәри болуп, ол дүзден өе геленде: „Тиз гел-де, сачак башына геч" диер?</verse>
				<verse number="8">Гайтам, оңа: „Мениң агшамлыгымы тайярла, билиңи гуша-да, ийип-ичйәнчәм, маңа гуллук эт, сен онсоң ийип-ичерсиң" диймезми?</verse>
				<verse number="9">Буйрукларыны берҗай эдени үчин, ол хызматкәре миннетдарлык билдирерми? Гүман этмейәрин.</verse>
				<verse number="10">Сиз хем өзүңизе буйрулан әхли зады берҗай эдениңизден соң: „Биз дерексиз хызматкәрлердирис, биз диңе өз везипәмизи берҗай этдик" дийиң».</verse>
				<verse number="11">Иса Иерусалиме тарап барярка, Самария билен Җелиле арасындакы серхедиң бойы билен гитди.</verse>
				<verse number="12">Барып бир оба гиренде, Оңа эндамы пис ачан он адам саташды. Олар дашда дуруп,</verse>
				<verse number="13">гаты сес билен: «Иса Уссат, бизе рехим эт!» дийдилер.</verse>
				<verse number="14">Иса олары гөрүп: «Барың, руханылара гөрнүң» дийди. Олар ёлдакалар кеселден гутулдылар.</verse>
				<verse number="15">Оларың бири сагаланыны гөренде, гаты сес билен Худайы шөхратландырып ызына өврүлди.</verse>
				<verse number="16">Ол Исаның аягына йүзин йыкылып, Оңа миннетдарлык билдирди. Бу адам самариялыды.</verse>
				<verse number="17">Иса шейле дийди: «Кеселден гутуланлар он дәлмиди? Галан докузы ханы?</verse>
				<verse number="18">Бу ят адамдан башга ызына өврүлип, Худайы шөхратландыран болмадымы?»</verse>
				<verse number="19">Онсоң оңа: «Тур, гит, иманың сени халас этди» дийди.</verse>
				<verse number="20">Фарисейлер Худайың Патышалыгының хачан гелҗегини ондан соранларында, Иса олара шейле җогап берди: «Худайың Патышалыгы не гөзе гөрнүп гелер,</verse>
				<verse number="21">не-де „Ине, бу ерде!" я-да „Ине, ол ерде!" диерлер. Чүнки Худайың Патышалыгы сизиң ичиңиздедир».</verse>
				<verse number="22">Онсоң шәгиртлерине шейле дийди: «Ынсан Оглуның гүнлеринден бирини гөрмеги күйсеҗек вагтыңыз гелйәр, йөне оны гөрмерсиңиз.</verse>
				<verse number="23">Сизе: „Ине, шу ерде" я-да „Ине, ол ерде" диерлер. Гитмәң, оларың ызына дүшмәң!</verse>
				<verse number="24">Чүнки йылдырым Гөгүң бир уҗундан чакып, ол уҗуны-да нәхили ягтылдян болса, Ынсан Оглы хем Өз гүнүнде шейле болар.</verse>
				<verse number="25">Йөне Ол өңүрти көп гөрги гөрмели, бу несил тарапындан рет эдилмелидир.</verse>
				<verse number="26">Нухуң гүнлеринде нәхили болан болса, Ынсан Оглуның гүнлеринде-де шейле болар.</verse>
				<verse number="27">Адамлар Нухуң гәмә мүнен гүнүне деңеч иййәр, ичйәр, өйленйәр ве әре чыкярдылар. Соң тупан туруп, хеммесини даргатды.</verse>
				<verse number="28">Лутуң гүнлеринде хем шонуң ялы болды: адамлар иййәр, ичйәр, аляр, сатяр, экйәр ве дикйәрдилер.</verse>
				<verse number="29">Эмма Лутуң Содомдан чыкан гүни Гөкден от билен күкүрт ягып, хеммесини даргатды.</verse>
				<verse number="30">Ынсан Оглуның гөрүнҗек гүнүнде хем шейле болар.</verse>
				<verse number="31">Шол гүн өзи өйүң үчегинде болуп, затлары өйүң ичинде болан адам олары алҗак болуп, ашак инмесин. Шонуң ялы, экин мейданындакы хем ызына өврүлмесин.</verse>
				<verse number="32">Лутуң аялыны яда салың!</verse>
				<verse number="33">Ким җаныны сакламага чалышса, оны йитирер, ким җаныны йитирсе, оны дири саклар.</verse>
				<verse number="34">Сизе айдярын: ол гиҗе бир дүшекде ики адам болар, бири алнар, бири гойлар.</verse>
				<verse number="35">Билеликде галла үвейән ики аял болар, бири алнар, ол бири гойлар.</verse>
				<verse number="36">Экин мейданында ики адам болар, бири алнар, бири гойлар».</verse>
				<verse number="37">Оңа йүзленип: «Я Реб, ниреде?» дийдилер. Ол хем: «Маслык ниреде болса, гарагушлар хем шол ере үйшүшйәндир» дийип җогап берди.</verse>
			</chapter>
			<chapter number="18">
				<verse number="1">Хемише дога эдип, асла рухдан дүшмезлигиң зерурлыгы хакда хем Иса Өз шәгиртлерине бир тымсал айтды:</verse>
				<verse number="2">Бир шәхерде Худайдан горкмаян, адамлары әсгермейән бир казы бар экен.</verse>
				<verse number="3">Шол шәхерде бир дул хатын хем бар экен. Ол гелип: „Давагәримден мениң хакымы алып бер" диййәр.</verse>
				<verse number="4">Казы бирнәче вагтлап этмейәр. Соң болса өз-өзүне шейле диййәр: „Мен Худайдан горкмасам-да, адамлары әсгермесем-де,</verse>
				<verse number="5">үзнүксиз гелип, мени бизар этмез ялы, бу дул хатының хакыны алып берейин. Чүнки маңа көп эзъет берйәр\».</verse>
				<verse number="6">Реб шейле дийди: «Адалатсыз казының айдянына гулак асың.</verse>
				<verse number="7">Худай гиҗе-гүндиз Өзүне йүз тутуп, перят эдйән сайлананларының хакыны алмазмы? Оларың хакыны алмагы гиҗикдирерми?</verse>
				<verse number="8">Сизе диййәрин: хакларыны тиз алар. Эмма Ынсан Оглы геленде ериң йүзүнден иман тапармы?»</verse>
				<verse number="9">Өз догрулыгына бил баглап, бейлекилери кемсидйән кәбир адамлара Иса шу тымсалы айтды:</verse>
				<verse number="10">Ики адам дога этҗек болуп, ыбадатхана гидйәр. Оларың бири фарисей, бири-де салгытчы экен.</verse>
				<verse number="11">Фарисей дуруп, өз ичинден шейле дога эдйәр: „Эй Худай! Мен башга адамлар кимин талаңчы, эгри, зынагәр ве бу салгытчы ялы-да дәлдигиме шүкүр эдйәрин.</verse>
				<verse number="12">Мен хепдеде ики гезек ораза тутярын, бүтин гирдеҗимден зекат берйәрин\.</verse>
				<verse number="13">Салгытчы болса дашда дуряр. Ол габагыны Гөге галдырмага хем йүрек этмейәр, йөне гурсагына уруп: „Эй Худай! Мен гүнәкәре рехим эт!" диййәр.</verse>
				<verse number="14">Сизе айдярын, фарисей дәл, шу адам акланып, өйүне гидйәр, чүнки хер ким өзүни бейгелтсе, песелер, өзүни песелтсе, бейгелер».</verse>
				<verse number="15">Кичиҗик чагалара элини дегирсин дийип, олары Исаның янына гетирйәрдилер. Шәгиртлери муны гөренлеринде олара кәедилер.</verse>
				<verse number="16">Эмма Иса олары янына чагырып, шейле дийди: «Дегмәң, чагалар Мениң яныма гелсин, олары бөкдемәң. Чүнки Худайың Патышалыгы шулар ялыларыңкыдыр.</verse>
				<verse number="17">Сизе догрусыны айдярын: ким Худайың Патышалыгыны бир чага ялы кабул этмесе, ол ере асла гирип билмез».</verse>
				<verse number="18">Бир башлык Ондан: «Ягшы Мугаллым! Мен эбеди яшайшы мирас алмак үчин нәме этмели?» дийип сорады.</verse>
				<verse number="19">Иса оңа шейле җогап берди: «Нәме үчин Маңа ягшы диййәрсиң? Бир Худайдан башга хич ким ягшы дәлдир.</verse>
				<verse number="20">Сен табшырыклары билйәнсиң: зына этме, адам өлдүрме, огрулык этме, ялан гүвәлик берме, атаңы, энеңи сыла».</verse>
				<verse number="21">Ол: «Мен буларың хеммесини яшлыгымдан бәри берҗай эдип гелйәрин» дийди.</verse>
				<verse number="22">Иса муны эшиденде оңа: «Сениң ене бир задың кем. Нәмәң бар болса, барыны сат-да, гарыплара пайла, Гөкде хазынаң болар. Онсоң гел, Мениң ызыма дүш» дийди.</verse>
				<verse number="23">Ол бу сөзлери эшиденде, гаты тукат болды, чүнки чакданаша байды.</verse>
				<verse number="24">Иса онуң тукатлыгыны гөрүп, шейле дийди: «Барлылара Худайың Патышалыгына гирмек нәхили четин!</verse>
				<verse number="25">Бир дүйәниң иңңәниң гөзүнден гечмеги, барлы адамың Худайың Патышалыгына гирмегинден аңсатдыр».</verse>
				<verse number="26">Муны эшиденлер: «Онда ким гутулып билер?» дийдилер.</verse>
				<verse number="27">Ол: «Ынсан үчин мүмкин дәл затлар, Худай үчин мүмкиндир» дийди.</verse>
				<verse number="28">Петрус Оңа: «Ине, биз әхли задымызы ташлап, Сениң ызыңа дүшдүк» дийди.</verse>
				<verse number="29">Иса олара шейле дийди: «Сизе догрусыны айдярын: Худайың Патышалыгының хатырасы үчин өйүни, аялыны, доганларыны, эне-атасыны я-да оглан-ушагыны ташлап,</verse>
				<verse number="30">бу заманда көп эссесини ве гелҗек дөвүрде эбеди яшайшы алмаҗак ёкдур».</verse>
				<verse number="31">Иса он ики шәгирди чете чекип, шейле дийди: «Ине, биз Иерусалиме барярыс. Ынсан Оглы хакда пыгамберлер аркалы языланларың хеммеси берҗай болар!</verse>
				<verse number="32">Чүнки Ол миллетлере табшырылар. Олар Оңа гүлерлер, масгараларлар, Онуң үстүне түйкүрерлер ве Оны гамчылап өлдүрерлер.</verse>
				<verse number="33">Йөне өленден үч гүнден соң Ол дирелер».</verse>
				<verse number="34">Шәгиртлер бу затларың хич бирине дүшүнмедилер. Бу сөзлериң манысы олардан гизленипди. Олар Онуң нәме хакда гүррүң эдйәнини билмедилер.</verse>
				<verse number="35">Иса Эриха голайланда, ёлуң кенарында бир көр адам дилегчилик эдип отырды.</verse>
				<verse number="36">Ол халайыгың гапдалындан гечип баряныны эшидип: «Бу нәме?» дийип сорады.</verse>
				<verse number="37">Оңа: «Насыралы Иса гечип баряр» дийип хабар бердилер.</verse>
				<verse number="38">Ол хем: «Эй, Давут Оглы Иса! Маңа рехим эт!» дийип гыгырды.</verse>
				<verse number="39">Өңден барянлар сесини чыкармасын дийип, оңа кәедилер, йөне ол өңкүден хем гаты: «Давут Оглы! Маңа рехим эт!» дийип гыгырды.</verse>
				<verse number="40">Иса дурды-да, ол адамы гетирсинлер дийип, буйрук берди. Ол голай геленде, Иса ондан:</verse>
				<verse number="41">«Сениң үчин нәме этмегими ислейәрсиң?» дийип сорады. Ол: «Я Реб! Гөзүм гөрсүн» дийди.</verse>
				<verse number="42">Иса оңа: «Гөзүң гөрсүн! Иманың саңа шыпа берди» дийди.</verse>
				<verse number="43">Онуң гөзлери деррев гөренсоң, Худайы шөхратландырды-да, Исаның ызына дүшүп гидиберди. Бүтин халайык муны гөрүп, Худая алкыш окады.</verse>
			</chapter>
			<chapter number="19">
				<verse number="1">Иса Эриха гирип, онуң ичинден гечип барярды.</verse>
				<verse number="2">Ине, ол ерде баш салгытчы болан Заккай атлы бир бай адам барды.</verse>
				<verse number="3">Заккай Исаның кимдигини гөрҗек болды, йөне мәреке зерарлы гөрүп билмеди, чүнки бойы гысгады.</verse>
				<verse number="4">Шейлеликде, Оны гөрмек үчин ылгап, өңе гечди-де, бир ябаны инҗир агаҗының үстүне чыкды, чүнки Иса шол ёлдан гелйәрди.</verse>
				<verse number="5">Иса ол ере геленде, ёкары середип, Оңа: «Заккай! Тиз ашак дүш, чүнки Мен бу гүн сениң өйүңде галмалы» дийди.</verse>
				<verse number="6">Ол хем тиз ашак дүшүп, Оны шатлык билен кабул этди.</verse>
				<verse number="7">Халайык муны гөрүп: «Бир гүнәкәриң өйүне мыхман болды» дийшип, хүңүрдемәге башладылар.</verse>
				<verse number="8">Заккай болса галып, Реббе: «Ине, я Реб! Мен байлыгымың ярысыны гарыплара берйәрин. Кимиң-де задыны алдав билен алан болсам, дөрт эссе эдип гайтарып берейин» дийди.</verse>
				<verse number="9">Иса оңа шейле дийди: «Бу гүн бу өе гутулыш гелди, чүнки бу адам хем Ыбрайымың огулларының бири.</verse>
				<verse number="10">Ынсан Оглы йитенлери агтарып, халас этмәге гелендир».</verse>
				<verse number="11">Бу затлары диңләп дуркалар, Иса бир тымсал билен сөзүниң үстүни етирди. Чүнки Ол Иерусалимиң голайындады, халайык хем Худайың Патышалыгы тиз гөрнер дийип гүман эдйәрди.</verse>
				<verse number="12">Иса шонуң үчин шейле дийди: «Бир асылзада өзүне патышалык алып гелҗек болуп, бир узак юрда ёла дүшйәр.</verse>
				<verse number="13">Ол хызматкәрлеринден онусыны чагырып, олара: „Мен гелйәнчәм, шу пулы ишледиң" дийип, он мина пул берйәр.</verse>
				<verse number="14">Эмма илдешлери оны йигренйән экен. Онуң ызындан илчилер иберип: „Бу адамың бизиң үстүмизден патышалык этмегини ислемейәрис" диййәрлер.</verse>
				<verse number="15">Ол патышалыгы алып, ызына геленде, кимиң нәме газананыны билҗек болуп, пул берен хызматкәрлерини янына чагыряр.</verse>
				<verse number="16">Биринҗиси гелип, шейле диййәр: „Ага! Сениң бир минаң ене он мина газанды\.</verse>
				<verse number="17">Оңа: „Берекелла, ягшы хызматкәр! Аз затда садык боланың үчин, он шәхере хәким бол" диййәр.</verse>
				<verse number="18">Икинҗиси гелип: „Ага! Сениң бир минаң ене бәш мина газанды" диййәр.</verse>
				<verse number="19">Муңа хем: „Сен-де бәш шәхере хәким бол" диййәр.</verse>
				<verse number="20">Онсоң бейлекиси гелип, шейле диййәр: „Ага! Ине, сениң бир минаң, мен оны эляглыга дүвүп сакладым.</verse>
				<verse number="21">Чүнки хырсыз адамдыгың үчин сенден горкдум. Сен гоймадыгыңы алярсың, экмедигиңи орярсың\.</verse>
				<verse number="22">Агасы оңа шейле диййәр: „Эй, эрбет хызматкәр, сени өз агзың билен хөкүм эдерин! Сен мениң хырсыз адамдыгымы, гоймадыгымы алянымы, экмедигими орянымы билйәрмидиң?</verse>
				<verse number="23">Онда өврүлип геленимде, пейдасы билен алар ялы, пулумы нәме үчин пул ишледйәнлере бермедиң?\</verse>
				<verse number="24">Онсоң ол ерде дуранлара диййәр: „Минаны ондан алың-да, он минала бериң\.</verse>
				<verse number="25">Оңа: „Ага, онуң өзүнде он мина бар!" диййәрлер.</verse>
				<verse number="26">Ол җогап берйәр: „Мен сизе диййәрин, кимде бар болса, оңа берлер, кимде ёк болса, онуң элиндәки хем алнар.</verse>
				<verse number="27">Үстлеринден патышалык этмегими ислемейән душманларымы болса шу ере гетириң-де, гөзүмиң алнында өлдүриң\».</verse>
				<verse number="28">Иса булары айдып болансоң, өңе дүшүп, Иерусалиме тарап уграды.</verse>
				<verse number="29">Зейтун диен дагың этегиндәки Бейтфаҗы билен Бейтания голайланда, шәгиртлеринден икисини ёллап, шейле дийди:</verse>
				<verse number="30">Өңүңиздәки оба барың. Оба гирениңизде даңылгы дуран бир тайхар тапарсыңыз, үстүне шу вагта ченли хич ким мүнен дәлдир. Шоны чөзүң-де, алып гелиң.</verse>
				<verse number="31">Эгер бири сизден: „Нәме үчин оны чөзйәрсиңиз?" дийип сораса: „Бу тайхар Реббе герек" дийиң».</verse>
				<verse number="32">Ёллананлар гидип, барыны Онуң айдышы ялы тапдылар.</verse>
				<verse number="33">Тайхары чөзүп дуркалар, онуң эелери: «Тайхары нәме үчин чөзйәрсиңиз?» дийип сорадылар.</verse>
				<verse number="34">Олар хем: «Бу тайхар Реббе герек» дийдилер.</verse>
				<verse number="35">Тайхары Исаның янына гетирип, өз эгин-эшиклерини онуң үстүне атдылар-да, Исаны оңа мүндүрдилер.</verse>
				<verse number="36">Ол гидип барярка, халк өз эгинбашларыны ёла дүшейәрди.</verse>
				<verse number="37">Иса Зейтун дагының эңңидине голайланда, шәгиртлериң бары гөрен бүтин мугҗызаларына бегенип, Худайы шөхратландырмага башладылар.</verse>
				<verse number="38">Олар: «Реббиң адындан гелйән Патыша гутлы болсун! Гөкде парахатлык, иң ёкарларда шөхрат!» диййәрдилер.</verse>
				<verse number="39">Халайыгың арасындан кәбир фарисейлер Иса: «Мугаллым! Шәгиртлериңе кәе!» дийдилер.</verse>
				<verse number="40">Эмма Ол: «Сизе айдярын: олар дымса, дашлар гыгырышар» дийди.</verse>
				<verse number="41">Иса Иерусалим шәхерине голайланда, оны гөрүп аглады.</verse>
				<verse number="42">Дийди: «Вах, сен, хава, сен нәмәниң өзүңе парахатлык гетирҗегини шу гүнүңде бир билсеңдиң! Йөне ол энтек сениң гөзлериңден гизлин.</verse>
				<verse number="43">Сениң башыңа шейле гүнлер гелер: душманларың дашыңа гарымлар газып, сени гуршар, хер яндан гысып-говрар.</verse>
				<verse number="44">Сени, ичиңдәки чагалары ере егсан эдер, ичиңде даш үстүнде даш гоймаз, чүнки сен Худайың өзүңе гелен вагтыны билмедиң».</verse>
				<verse number="45">Онсоң Иса ыбадатхана гирип, ол ердәки сатыҗылары ковмага башлады.</verse>
				<verse number="46">Олара: «„Мениң өйүм дога өйүдир" дийип язылгыдыр, сиз муны гаракчыларың сүренине өвүрдиңиз» дийди.</verse>
				<verse number="47">Ол хер гүн ыбадатханада сапак берйәрди. Баш руханылар, канунчылар ве халкың баштутанлары болса Оны хеләк этмегиң күйүндедилер.</verse>
				<verse number="48">Йөне мунуң ёлуны тапып билмейәрдилер, чүнки бүтин халк Онуң агзына гараярды.</verse>
			</chapter>
			<chapter number="20">
				<verse number="1">Гүнлериң биринде Иса ыбадатханада халка сапак берип, Хош Хабары вагыз эдип отырка, баш руханылар, канунчылар ве яшулулар Онуң үстүне гелип,</verse>
				<verse number="2">Оңа: «Бизе айт, гөрели, Сен хайсы ыгтыяр билен бу затлары эдйәрсиң? Бу ыгтыяры Саңа ким берди?» дийдилер.</verse>
				<verse number="3">Ол шейле дийди: «Мен-де сизден бир зат сораҗак. Маңа айдың, гөрейин,</verse>
				<verse number="4">Яхяның чокундырмасы Гөкденмиди я-да ынсандан?»</verse>
				<verse number="5">Олар хем өзара пикир алшып, шейле дийишдилер: «Эгер: „Гөкден" дийсек, Ол бизе: „Онда, нәме үчин оңа иман гетирмедиңиз?" диер.</verse>
				<verse number="6">Эгер-де: „Ынсандан" дийсек, бүтин халайык бизи дашлар, чүнки Яхяның пыгамбердигине халкың ынамы бар».</verse>
				<verse number="7">Шейлеликде: «Биз онуң ниредендигини билмейәрис» дийип җогап бердилер.</verse>
				<verse number="8">Иса хем: «Мен-де сизе бу затлары хайсы ыгтыяр билен эдйәними айтмарын» дийди.</verse>
				<verse number="9">Соңра халка шу тымсалы айтмага дурды: «Бир адам үзүмлик гурап, оны багбанлара экерине берип, узак вагтлайын ёла гидйәр.</verse>
				<verse number="10">Мөвсүми геленде, үзүмлигиң мивесинден берсинлер дийип, багбанлара бир хызматкәрини иберйәр. Эмма багбанлар оны енҗип, бош ковуп гойберйәрлер.</verse>
				<verse number="11">Ол башга бир хызматкәрини иберйәр, багбанлар оны-да енҗип, биабрай эдип, бош ковуп гойберйәрлер.</verse>
				<verse number="12">Ол үчүнҗини-де иберйәр. Олар оны хем яралап, дашарык ташлаярлар.</verse>
				<verse number="13">Онсоң үзүмлигиң эеси: „Мен нәме этмели? Гел, өз сөйгүли оглумы иберейин, белки, оны сыларлар" диййәр.</verse>
				<verse number="14">Багбанлар болса оны гөренлеринден, өзара пикир алшып: „Мирасдар шу, шуны өлдүрелиң, мирас бизе галар" дийишйәрлер.</verse>
				<verse number="15">Шейлеликде, оны-да үзүмликден дашарык ташлаярлар ве өлдүрйәрлер. Инди үзүмлигиң эеси булара нәме эдер?</verse>
				<verse number="16">Ол гелип бу багбанлары хеләк эдер-де, үзүмлиги башгаларына берер». Халк муны эшидип: «Хернә, бейле болмасын!» дийди.</verse>
				<verse number="17">Иса олара бакып, шейле дийди: «Онда, „Уссаларың рет эден дашы, бурчуң башы болды" диен язгының манысы нәме?</verse>
				<verse number="18">Ким бу дашың үстүне йыкылса, бөлек-бөлек болар, ол бириниң үстүне гачса, оны мынҗырадар».</verse>
				<verse number="19">Канунчылар билен баш руханылар Оны шол сагатда тутмагың ёлуны агтардылар, чүнки бу тымсалы өзлерине какдырып айданыны аңдылар. Йөне халкдан горкярдылар.</verse>
				<verse number="20">Оны гөз астына алдылар ве гепде тутуп, хәкимиң хөкүм хем ыгтыярына берсинлер дийип, догрусыраян бирнәче ичалыны Онуң ызына салдылар.</verse>
				<verse number="21">Шейлеликде, ичалылар Оңа сораг берип, шейле дийдилер: «Мугаллым! Биз Сениң догры зады айдып өвредйәниңи, адамларың дереҗесине бакман, Худайың ёлуны хакыкат йүзүнден өвредйәниңи билйәрис.</verse>
				<verse number="22">Бизиң кайсара салгыт төлемегимиз догрумы я дәлми?»</verse>
				<verse number="23">Иса оларың хилесине дүшүнип:</verse>
				<verse number="24">«Маңа бир динары гөркезиң. Онуң йүзүндәки сурат билен язгы кимиңки?» дийди. Олар: «Кайсарыңкы» дийип җогап бердилер.</verse>
				<verse number="25">Ол: «Онда, кайсарыңкыны кайсара, Худайыңкыны Худая бериң» дийди.</verse>
				<verse number="26">Олар халкың янында Оны сөзүнде тутуп билмән, берен җогабына геңиргенишип, сеслерини чыкармадылар.</verse>
				<verse number="27">Өлүмден дирелме ёкдур диййән саддукейлериң кәбири Исаның янына гелип, Оңа шейле сораг бердилер:</verse>
				<verse number="28">Мугаллым! Муса бизе бир адамың доганы зүрятсыз өлүп, ызында аялы галса, доганы онуң аялыны алып, доганына несил етишдирмелидир дийип языпдыр.</verse>
				<verse number="29">Еди доган барды. Биринҗиси бир аял алып, зүрятсыз өлди.</verse>
				<verse number="30">Икинҗиси ве үчүнҗиси хем шол аялы алды.</verse>
				<verse number="31">Шейдип, едиси хем ызларында зүрят галдырман өлдүлер.</verse>
				<verse number="32">Ахырсоңы аял хем өлди.</verse>
				<verse number="33">Инди өлүлер диреленде, бу аял оларың хайсысының аялы болар? Чүнки едиси хем оны аял эдинипдилер».</verse>
				<verse number="34">Иса олара шейле дийди: «Бу дөврүң адамлары өйленйәндир, әре чыкяндыр.</verse>
				<verse number="35">Йөне ол дөвре, өлүлерден дирелише етмәге мынасып гөрленлер не өйленер, не-де әре чыкар.</verse>
				<verse number="36">Артыкмач, өлүп хем билмез, чүнки олар перишделер ялыдыр. Дирелишиң оглудыклары үчин Худайың оглудырлар.</verse>
				<verse number="37">Муса-да өлүлериң дирелйәндигини янан чалы барадакы бапда гөркезйәр. Ол шол ерде Ребби „Ыбрайымың Худайы, Ысхагың Худайы ве Якубың Худайы" дийип атландыряр.</verse>
				<verse number="38">Ол өлүлериң дәл-де, дирилериң Худайыдыр, чүнки Онуң янында хеммелер диридир».</verse>
				<verse number="39">Канунчыларың кәбирлери: «Мугаллым, говы айтдың!» дийдилер.</verse>
				<verse number="40">Оңа гайтадан сораг бермәге йүрек этмедилер.</verse>
				<verse number="41">Онсоң Иса олара дийди: «Нәмүчин Месих Давудың Оглудыр диййәрлер?</verse>
				<verse number="42">Давудың өзи Зебур китабында шейле диййәр: „ Реб мениң Реббиме дийди: Душманларыңы аякларыңа басганчак эдйәнчәм,</verse>
				<verse number="43">Мениң сагымда отур\.</verse>
				<verse number="44">Давут Оңа Реб диййәр. Ол нәхили онуң оглы боляр?»</verse>
				<verse number="45">Бүтин халк Оңа гулак асып отырка, Иса шәгиртлерине шейле дийди:</verse>
				<verse number="46">Канунчылардан әгә болуң! Олар узын гейимлер гейнип гезмеги халаяндыр, базар еринде салам алмагы, синагогаларда баш күрсүлери, зыяпатларда төри халаяндыр.</verse>
				<verse number="47">Олар дул хатынларың өйлерини талап, гөз үчин узын-узын догалар окан боляндыр. Булар хас агыр җеза сезевар болар».</verse>
			</chapter>
			<chapter number="21">
				<verse number="1">Иса габагыны галдыранда, бай адамларың өз пешгешлерини ыбадатхананың хазынасына атып дураныны гөрди.</verse>
				<verse number="2">Ол бир гарып дул хатының хем пул атаныны гөрүп,</verse>
				<verse number="3">шейле дийди: «Сизе догрусыны айдярын, бу гарып дул хатын хеммеден кән атды.</verse>
				<verse number="4">Чүнки оларың хеммеси Худайың сандыгына өзлеринден артаны атдылар, бу хатын болса гарыплыгына гарамаздан, бүтин чөрек пулуны атды».</verse>
				<verse number="5">Шәгиртлериниң кәбири ыбадатхананың гымматбаха дашлар хем пешгешлер билен безелгидигини айданларында, Иса:</verse>
				<verse number="6">«Шейлеликде, гүнлер гелер велин, шонда бу ерде гөрйән затларыңыздан даш үстүнде даш галмаз, хеммеси даргар» дийди.</verse>
				<verse number="7">Ондан: «Мугаллым! Бу затлар хачан болар? Буларың болҗак махалында нәме аламат пейда болар?» дийип сорадылар.</verse>
				<verse number="8">Ол шейле җогап берди: «Хабардар болуң, сизи алдаймасынлар! Чүнки көплер Мениң адым билен гелип, „Мен — Ол" ве „Вагт голайлады" диерлер. Оларың ызына дүшмәң.</verse>
				<verse number="9">Урушлар хем гозгалаңлар барада хабар эшидениңизде горкмаң. Бу затлар өңүрти болмалыдыр, йөне дүнйәниң соңы тиз гелмез».</verse>
				<verse number="10">Онсоң Иса олара шейле дийди: «Миллет-миллете, патышалык-патышалыга гаршы чыкар.</verse>
				<verse number="11">Айры-айры ерлерде гүйчли ер титремелер, ачлык хем гыргынчылык, горкунч вакалар, Гөкден улы аламатлар болар.</verse>
				<verse number="12">Йөне булардан өң, Мениң адым үчин сизе эл урарлар, ызарларлар, элтип синагогалара, зынданлара табшырарлар, патышаларың, хөкүмдарларың алнына гетирерлер.</verse>
				<verse number="13">Бу болса гүвәлик этмек үчин сизе бир пурсат болар.</verse>
				<verse number="14">Мунуң үчин берҗек җогабыңызы өңүнден гайгы этмезлиги йүрегиңизе дүвүң.</verse>
				<verse number="15">Чүнки Мен сизе дил хем акылдарлык берерин. Сизе гаршы чыкянларың хич бири муңа не гаршы дуруп билер, не-де бир зат айдып билер.</verse>
				<verse number="16">Сизе эне-атаңыз, доганларыңыз, гарындашларыңыз, достларыңыз хем хайынлык эдерлер, кәбириңизи өлдүрерлер.</verse>
				<verse number="17">Мениң адым үчин хеммелер сизи йигренер.</verse>
				<verse number="18">Йөне келләңизден бир гыл хем кемелмез.</verse>
				<verse number="19">Сиз чыдамак билен, җаныңызы халас эдерсиңиз.</verse>
				<verse number="20">Иерусалими гошунларың гуршаныны гөрениңизде, онуң вейран эдилҗек вагтының голайдыгыны билиң.</verse>
				<verse number="21">Шонда Яхудадакылар даглара гачсын, шәхериң ичиндәкилер чыксын, төверегиндәкилер шәхере гирмесин.</verse>
				<verse number="22">Чүнки шол гүнлер әхли языланларың берҗай болмагы үчин җеза гүнлеридир.</verse>
				<verse number="23">Шол гүнлерде гөврели ве чага эмдирйән аялларың гүнүне вай! Чүнки юртда улы хорлук болуп, бу халк газаба сезевар болар.</verse>
				<verse number="24">Олар гылычдан гечирилер, есир алнып, бүтин миллетлериң арасына сүргүн эдилер. Олар мөвритлери доланянча, Иерусалими басгылар.</verse>
				<verse number="25">Гүнде, Айда ве йылдызларда аламатлар болар. Ер йүзүнде болса деңиз хем толкунларың гүррүлдиси зерарлы, алҗыраңңы ягдайдакы миллетлер галагоплуга дүшдүлер.</verse>
				<verse number="26">Адамлар горкудан, дүнйәниң башына гелйән белалара гарашмакдан яңа хушларыны гачырар, чүнки гөгүң гудратлары титрәр.</verse>
				<verse number="27">Шонда олар Ынсан Оглуның булут ичинде гудрат хем улы шөхрат билен гелйәнини гөрерлер.</verse>
				<verse number="28">Бу затлар болмага дуранда, ёкарык галып башыңызы галдырың, чүнки гутулышыңыз голайлап гелйәндир».</verse>
				<verse number="29">Иса олара бир тымсал айтды: «Инҗире, әхли агачлара середиң.</verse>
				<verse number="30">Оларың япракландыкларыны гөрүп, томсуң голайдыгыны өз-өзүңизден билйәрсиңиз.</verse>
				<verse number="31">Шонуң ялы хем бу затларың боланыны гөрениңизде, Худайың Патышалыгының голайдыгыны билиң.</verse>
				<verse number="32">Сизе догрусыны айдярын: бу затлар болянча, бу несил дүнйәден өтмез.</verse>
				<verse number="33">Гөк хем ер өтер, йөне Мениң сөзлерим асла өтмез.</verse>
				<verse number="34">Хабардар болуң! Хоранлык, серхошлук, яшайшың гайгылары йүрегиңизе йүк болуп, ол гүн дуйдансызлыкда үстүңизе абанаймасын.</verse>
				<verse number="35">Чүнки ол гүн бүтин ер йүзүнде яшаянларың әхлисиниң үстүне дузак кимин гелер.</verse>
				<verse number="36">Бу болҗак затларың барындан гачып билер ялы, Ынсан Оглуның хузурында дуруп билер ялы, хемише оя болуп, дога эдиң».</verse>
				<verse number="37">Иса гүндизлери ыбадатханада сапак берип, гиҗелерини болса дашарык чыкып, Зейтун дагында гечирерди.</verse>
				<verse number="38">Бүтин халк Онуң айдянларыны диңлеҗек болуп, эртир ир билен ыбадатхана гелердилер.</verse>
			</chapter>
			<chapter number="22">
				<verse number="1">Песах, ягны Петир байрамы голайлапды.</verse>
				<verse number="2">Баш руханылар билен канунчылар Исаны өлдүрмегиң ёлуны агтарярдылар, йөне халкдан горкярдылар.</verse>
				<verse number="3">Шейтан Онкилериң бири болан Искариот дийилйән Иуданың йүрегине гирди.</verse>
				<verse number="4">Иуда баш руханылар ве серкерделериң янына барып, Исаны нәхили табшырҗагы барада олар билен гүррүң этди.</verse>
				<verse number="5">Олар хем бегенишип, оңа пул бермәге разы болдулар.</verse>
				<verse number="6">Иуда ылалашды. Халк ёкка, Исаны олара табшырмак максады билен, пурсат пейләп гезди.</verse>
				<verse number="7">Песах гурбанының кесилмели гүни болан Петир гүни гелди.</verse>
				<verse number="8">Иса: «Гидиң-де, Песах байрамыны гечирер ялы, тайярлык гөрүң» дийип, Петрус билен Яхяны иберди.</verse>
				<verse number="9">Олар: «Оны ниреде тайярламагымызы ислейәрсиң?» дийип сорадылар.</verse>
				<verse number="10">Олара шейле дийди: «Ине, шәхере гирениңизде, күйзе билен сув алып барян бир адама саташарсыңыз. Гирҗек өйүне барянча онуң ызына дүшүп гидиң-де,</verse>
				<verse number="11">өй эесине барып: „Мугаллым сенден шәгиртлерим билен Песах нахарыны иер ялы, мыхман отагы ниреде дийип сораяр" дийиң.</verse>
				<verse number="12">Ол хем сизе ёкаркы мертебеде дүшек дүшелги гиң бир отагы гөркезер. Шол ерде тайярлык гөрүң».</verse>
				<verse number="13">Олар гитдилер, әхли зады Исаның айдышы ялы тапып, Песах нахарыны тайярладылар.</verse>
				<verse number="14">Сагады геленде, Иса ресуллары билен бирликде сачак башында отурды.</verse>
				<verse number="15">Олара шейле дийди: «Мен бу Песахы гөрги гөрмезимден өң, сизиң билен бирликде иймеги гаты арзув эдипдим.</verse>
				<verse number="16">Чүнки сизе диййәрин: Песахың максады Худайың Патышалыгында амала ашянча, Мен оны гайдып иймерин».</verse>
				<verse number="17">Бир кәсе алып, шүкүр этди-де, шейле дийди: «Муны алың-да, өзара пайлашың.</verse>
				<verse number="18">Чүнки сизе диййәрин: Худайың Патышалыгы гелйәнчә, мен гайтадан үзүм ширесини ичмерин».</verse>
				<verse number="19">Онсоң чөреги алды-да, шүкүр этди, оны дөвүп, шәгиртлере берип: «Бу Мениң сизиң үчин берлен беденимдир, муны Мени яда салмак үчин берҗай эдиң» дийди.</verse>
				<verse number="20">Шонуң ялы, агшамлык нахарындан соң хем, бир кәсәни алып, шейле дийди: «Бу кәсе Мениң сизиң үчин дөкүлен ганым билен беркидилен Тәзе әхтдир.</verse>
				<verse number="21">Йөне, ине, Маңа хайынлык этҗегиң эли Мениң элим билен бирликде сачак башында дур.</verse>
				<verse number="22">Ынсан Оглы өңүнден беллениши ялы гидйәр, йөне Оңа хайынлык эдениң гүнүне вай!»</verse>
				<verse number="23">Олар бу иши этҗегиң өз араларындан ким болуп билҗегини бири-бирлеринден сорап башладылар.</verse>
				<verse number="24">Шунлук билен, араларында хайсысының улы сайылмалыдыгы барада җедел турды.</verse>
				<verse number="25">Иса олара шейле дийди: «Миллетлериң патышалары олара агалык эдйәр, хөкүмдарлары өзлерине хайыр эдиҗи диййәр.</verse>
				<verse number="26">Эмма сиз бейле болмаң. Араңызда иң улы иң кичи кимин болсун, ёлбашчылык эдйән хызмат эдйән кимин болсун.</verse>
				<verse number="27">Хайсысы хас улы, сачак башында отуранмы я-да хызмат эдйән? Сачак башында отуран дәлми? Йөне Мен сизиң араңызда бир хызмат эдйән киминдирин.</verse>
				<verse number="28">Сынагларымда Мениң билен бирликде дурнуклылык гөркезенлер сизсиңиз.</verse>
				<verse number="29">Сиз Мениң Патышалыгымда сачагымың башында отурып, ийип-ичер ялы, тагтларда отурып, Ысрайылың он ики тайпасының үстүнден хөкүм чыкарар ялы,</verse>
				<verse number="30">Атамың Маңа беллейши кимин, Мен-де сизе бир патышалык беллейәрин.</verse>
				<verse number="31">Симун, Симун! Бугдай кимин галбир билен элеҗек болуп, шейтан сизи диледи.</verse>
				<verse number="32">Эмма Мен иманың кемелмесин дийип, сениң үчин дога этдим. Сен хем бир вагт өврүлип гелеңде, доганлара голтгы бер».</verse>
				<verse number="33">Ол: «Я Реб! Мен Сениң билен хем зындана дүшмәге, хем-де өлүме гитмәге тайяр» дийди.</verse>
				<verse number="34">Иса: «Петрус, саңа диййәрин, сен бу гүн хораз гыгырмаздан өң Мени танаянлыгыңы үч гезек инкәр эдерсиң» дийди.</verse>
				<verse number="35">Онсоң Иса олардан: «Мен сизи халтасыз, торбасыз ве чарыксыз ёлланымда, кем задыңыз бармыды?» дийип сорады. Олар: «Ёкды» дийип җогап бердилер.</verse>
				<verse number="36">Олара шейле дийди: «Инди халтаңыз бар болса, яныңыза алың, бир торба хем алың. Гылыҗыңыз ёк болса, эгин-эшигиңизи сатың-да, бир гылыч эдиниң.</verse>
				<verse number="37">„Ол шер иш эдйәнлерден сайылды" дийип язылгыдыр. Мен сизе диййәрин: бу Мен барада берҗай болмалыдыр. Догрудан-да, Мен хакда языланлар берҗай болуп баряр».</verse>
				<verse number="38">Шәгиртлер: «Я Реб! Ине, бу ерде ики гылыч бар» дийдилер. Ол хем олара: «Шол етерлик» дийди.</verse>
				<verse number="39">Иса чыкып, хемишекиси ялы, Зейтун дагына гитди, шәгиртлери хем Онуң ызына дүшдүлер.</verse>
				<verse number="40">Ол ере баранларында, Иса олара: «Сынага дүшмез ялы, дога эдиң!» дийди.</verse>
				<verse number="41">Өзи болса олардан бир даш атыма голай аңрык чекилди-де, дыза чөкүп:</verse>
				<verse number="42">«Эй Ата! Ислейән болсаң, бу кәсәни Менден гечир, йөне Мениң ислегим дәл, Сениң ислегиң болсун» дийип, дога этмәге дурды.</verse>
				<verse number="43">Гөкден бир перишде Иса гөрнүп, Оны гүйчлендирди.</verse>
				<verse number="44">Ол агыр ынҗа дүшүп, гаты ыхлас билен дога этди. Исаның дери ере даман ган дамҗалары ялыды.</verse>
				<verse number="45">Догадан соң туруп, шәгиртлериң янына гелсе, олар тукатлыкдан яңа уклап ятан экен.</verse>
				<verse number="46">Иса олара: «Нәме үчин уклап ятырсыңыз? Сынага дүшмез ялы, туруң-да, дога эдиң!» дийди.</verse>
				<verse number="47">Ол энтек гепләп дурка, ине, бир мәреке гөрүнди. Иуда атлы Онкилериң бири мәрекәниң өңүне дүшүп гелйәрди. Иуда Исаны огшаҗак болуп, Онуң голайына гелди.</verse>
				<verse number="48">Иса оңа: «Иуда! Сен Ынсан Оглуна огшук билен хайынлык эдйәрсиңми?» дийди.</verse>
				<verse number="49">Онуң янындакылар нәме болҗагыны гөрүп: «Я Реб! Гылыч билен уралымы?» дийдилер.</verse>
				<verse number="50">Оларың бири баш руханының хызматкәрини уруп, онуң саг гулагыны кесди.</verse>
				<verse number="51">Эмма Иса җогап берип: «Боляр, бес эдиң!» дийди. Онсоң хызматкәриң гулагына элини дегрип, оны сагалтды.</verse>
				<verse number="52">Онсоң Иса Өзүни эле салмага гелен баш руханылара, ыбадатхананың серкерделерине, яшулулара йүзленип, шейле дийди: «Бир талаңчының гаршысына чыкян ялы, гылыч хем таяк билен гелдиңизми?</verse>
				<verse number="53">Мен хер гүн сизиң билен бирликде ыбадатханадакам, маңа эл узатмандыңыз, йөне инди сизиң сагадыңыз, гараңкылыгың хөкүм сүрйән сагадыдыр».</verse>
				<verse number="54">Исаны тутуп, баш руханының өйүне алып гитдилер. Петрус хем гара гөрнүмден оларың ызына дүшүп гитди.</verse>
				<verse number="55">Олар ховлының ортасында от якып, биле отыркалар, Петрус-да оларың арасында отурды.</verse>
				<verse number="56">Петрусың одуң ягтысында отураныны гөрүп, бир кениз оңа сиңе серетди-де: «Бу адам хем Онуң билен биледи» дийди.</verse>
				<verse number="57">Эмма Петрус: «Мен оны танамаярын, аял» дийип инкәр этди.</verse>
				<verse number="58">Аз салымдан соң башга бири оны гөрүп: «Сен-де шолардан» дийди. Эмма Петрус: «Олардан дәл, ага» дийди.</verse>
				<verse number="59">Арадан бир сагада голай вагт геченде, башга бир адам хөтҗетлик билен: «Догрудан-да, бу адам Онуң билен биле боландыр, чүнки бу җелилели» дийди.</verse>
				<verse number="60">Эмма Петрус: «Эй ага, мен сениң нәме айдяныңы билмейәрин» дийди. Эдил шол вагт — Петрус гепләп дурка, хораз гыгырды.</verse>
				<verse number="61">Реб өврүлип, Петруса серетди. Петрус Реббиң: «Хораз гыгырмаздан өң, сен Мени үч гезек инкәр эдерсиң» диен сөзүни ятлады.</verse>
				<verse number="62">Дашарык чыкып, мөңңүрип аглады.</verse>
				<verse number="63">Исаны саклап дуран адамлар Оны масгаралап, урмага башладылар.</verse>
				<verse number="64">Гөзүни даңып: «Велилик эт! Сени уран ким?» дийип сорадылар.</verse>
				<verse number="65">Ене-де Оңа энчеме хапа сөзлер айтдылар.</verse>
				<verse number="66">Даң атанда, халкың яшулулары, баш руханылар ве канунчылар йыгнанышып, Оны өз меҗлислерине гетирдилер.</verse>
				<verse number="67">Оңа: «Сен Месих болсаң, бизе айт» дийдилер. Иса олара шейле дийди: «Айтсам, ынанмарсыңыз.</verse>
				<verse number="68">Сорасам, җогап бермерсиңиз, Мени гойбермерсиңиз.</verse>
				<verse number="69">Эмма мундан бейләк Ынсан Оглы гудратлы Худайың сагында отурар».</verse>
				<verse number="70">Хеммелер: «Онда, Сен Худайың Оглумы?» дийдилер. Ол хем олара җогап берди: «Худайың Оглудыгымы сиз айдып отырсыңыз».</verse>
				<verse number="71">Олар болса: «Бизе артыкмач гүвәлик нәмә герек? Биз муны Онуң Өз агзындан эшитдик» дийдилер.</verse>
			</chapter>
			<chapter number="23">
				<verse number="1">Оларың меҗлисиндәкилериң әхлиси туруп, Исаны Пилатусың хузурына элтдилер-де:</verse>
				<verse number="2">«Биз бу Адамы миллетимизи аздырмакда языклы тапдык. Ол кайсара салгыт бермәге гаршы чыкып, Өзүне Месих, ягны бир патыша диййәр» дийип, Оны айыпламага дурдулар.</verse>
				<verse number="3">Пилатус Ондан сорады: «Сен ехудыларың патышасымы?» Иса җогап берди: «Сениң айдышың ялыдыр».</verse>
				<verse number="4">Онсоң Пилатус баш руханылар билен халка: «Мен бу Адамдан хич бир язык тапмадым» дийди.</verse>
				<verse number="5">Эмма олар хөтҗетлик эдип: «Бу Адам Өз таглыматы билен бүтин Яхудадакы халкы өҗүкдирйәр. Ол Җелиледен башлап, шу ере ченли гелди» дийдилер.</verse>
				<verse number="6">Пилатус муны эшиденде: «Бу Адам җелилелими?» дийип сорады.</verse>
				<verse number="7">Исаның Хиродесиң велаятындандыгыны биленде, Оны Хиродесиң янына иберди, чүнки шол гүнлерде онуң өзи хем Иерусалимде болярды.</verse>
				<verse number="8">Хиродес Исаны гөрүп, гаты бегенди, чүнки көп вагт бәри Оны гөрмек ислейәрди. Себәби Ол барада көп затлар эшидипди, Ондан бир аламат гөрерин диен умыды барды.</verse>
				<verse number="9">Хиродес Ондан көп сораглар этди, эмма Иса оңа хич бир җогап бермеди.</verse>
				<verse number="10">Баш руханылар билен канунчылар болса ол ерде дуруп, Оны гаты айыплаярдылар.</verse>
				<verse number="11">Онсоң Хиродес эсгерлери билен бирликде Оны кемсидип, масгаралап, эгнине бир непис гейим гейдирип, ызына, Пилатусың янына иберди.</verse>
				<verse number="12">Шол гүн Пилатус билен Хиродес дост болды; озал араларында душманчылык барды.</verse>
				<verse number="13">Пилатус баш руханылары, башлыклары хем халкы үйшүрип,</verse>
				<verse number="14">олара шейле дийди: «Сиз маңа бу Адамы халкы аздыряр дийип гетирдиңиз. Ине, мен сизиң гөзүңизиң алнында барлаг гечирип, Ондан хич бир язык тапмадым.</verse>
				<verse number="15">Хиродес хем тапмандыр, чүнки мен Оны Хиродесиң янына иберипдим. Сизиң гөршүңиз ялы, Онуң өлүме лайык эден хич бир зады ёк.</verse>
				<verse number="16">Мунуң үчин, мен Оны җезаландырып бошатҗак».</verse>
				<verse number="17">Пилатус байрам мынасыбетли халка бир адамы бошатмалыды.</verse>
				<verse number="18">Эмма бүтин халк: «Бу Адамы ёк эт! Бизе Бараббасы бошат!» дийип гыгырышдылар.</verse>
				<verse number="19">Бараббас шәхерде йүзе чыкан бир гозгалаңа гатнашаны ве адам өлдүрени үчин зындана салныпды.</verse>
				<verse number="20">Пилатус Исаны бошатмак ниети билен ене-де халка йүзленди.</verse>
				<verse number="21">Эмма олар: «Оны хача чүйле, хача чүйле!» дийип гыгырышдылар.</verse>
				<verse number="22">Пилатус үчүнҗи гезек олара: «Бу Адам нәме яман иш этди? Мен Ондан өлүме лайык хич бир зат тапмадым. Мунуң үчин, Оны җезаландырып бошатҗак» дийди.</verse>
				<verse number="23">Эмма олар сеслерини гаталдып, хөтҗетлик билен Онуң хача чүйленмегини талап этдилер. Шейлеликде, оларың ве баш руханыларың сеси үстүн чыкды.</verse>
				<verse number="24">Шунлук билен, Пилатус оларың ислегини ерине етирме карарына гелди.</verse>
				<verse number="25">Оларың ислән адамыны, гозгалаң турзуп, адам өлдүрени үчин зындана салнан адамы бошадып, Исаны оларың эркине берди.</verse>
				<verse number="26">Олар Исаны алып баряркалар, дүзден өврүлип гелйән киренели Симуны тутуп, Исаның ызындан гөтерип әкитсин дийип, аркасына хач йүкледилер.</verse>
				<verse number="27">Халкдан улы мәреке, Онуң үчин зарынлап аглаян аяллар хем ызына дүшүп гитдилер.</verse>
				<verse number="28">Иса өврүлип, олара дийди: «Эй Иерусалим гызлары! Мениң үчин агламан, өзүңиз, чагаларыңыз үчин аглаң.</verse>
				<verse number="29">Чүнки, ине, „Өнелгесиз аяллар, чага догурмадык гөврелер, чага эмдирмедик гөвүслер не багтлы!" дийилҗек гүнлер гелер.</verse>
				<verse number="30">Шонда даглара: „Бизиң үстүмизе йыкылың!" Депелере: „Бизиң үстүмизи өртүң!" диерлер.</verse>
				<verse number="31">Чүнки гөк агаҗа бу затлар эдилсе, онда гуры агаҗа нәме эдилер?»</verse>
				<verse number="32">Ики җенаятчыны хем дардан асҗак болуп, Иса билен биле алып барярдылар.</verse>
				<verse number="33">Келлечанак диен ере геленлеринде Исаны яңкы җенаятчылар билен бирликде хача чүйледилер. Җенаятчыларың бири Онуң саг тарапында, бири-де чеп тарапындады.</verse>
				<verse number="34">Иса: «Ата! Олары багышла, чүнки нәме эдйәнлерини билмейәрлер» дийди. Онуң эгин-эшигини болса биҗе атышып пайлашдылар.</verse>
				<verse number="35">Халк Оңа бакышып дурды. Башлыклар хем гүлүп: «Ол өзгелери халас этди. Худайың сайлан Месихи болса, Өзүни халас этсин» дийишйәрдилер.</verse>
				<verse number="36">Эсгерлер хем янына гелип, Оны масгаралаярдылар. Оңа сирке хөдүр эдип:</verse>
				<verse number="37">«Ехудыларың патышасы болсаң, Өзүңи халас эт» дийишйәрдилер.</verse>
				<verse number="38">Онуң депесинде болса грекче, латынча ве еврейче «БУ АДАМ ЕХУДЫЛАРЫҢ ПАТЫШАСЫ» диен язгы барды.</verse>
				<verse number="39">Асылан җенаятчыларың бири Оңа сөгүп: «Сен Месих дәлми? Өзүңи хем-де бизи халас эт!» дийди.</verse>
				<verse number="40">Бейлекиси болса оңа кәйәп, шейле дийди: «Онуңкы билен бир хөкүме сезевар боланың үчин Худайдан горкмаярсыңмы?</verse>
				<verse number="41">Биз адалатлылык билен, өз этмишимизе лайык җеза алдык. Бу Адамың болса хич бир эден этмиши ёк».</verse>
				<verse number="42">Онсоң: «Иса, Патышалыгыңа барып гирениңде, мени ятла!» дийди.</verse>
				<verse number="43">Иса хем оңа: «Саңа догрусыны айдярын, сен шу гүн Мениң билен биле бехиштде боларсың» дийди.</verse>
				<verse number="44">Вагт гүнортана голайды, шондан соң үч сагатлап юрда гараңкы дүшди.</verse>
				<verse number="45">Гүн гаралды, ыбадатхананың тутусы ортарасындан йыртылып, икә бөлүнди.</verse>
				<verse number="46">Иса гаты сес билен гыгырып: «Эй Ата! Рухумы Сениң элиңе берйәрин!» дийди, муны айдандан соң җан берди.</verse>
				<verse number="47">Йүзбашы болан ваканы гөренде, Худайы шөхратландырып: «Бу, хакыкатдан-да, догры Адам экен!» дийди.</verse>
				<verse number="48">Бу томаша үчин үйшүшен халайыгың бары болан вакалары гөрүп, гурсакларына ура-ура ызларына гайтдылар.</verse>
				<verse number="49">Исаны танаян адамларың бары, Җелиледен Онуң ызына дүшүп гелен аяллар дашракда дуруп, бу вакалара сын этдилер.</verse>
				<verse number="50">Ине, меҗлис агзаларындан Юсуп атлы бири барды. Ол говы хем догры адамды.</verse>
				<verse number="51">Өзи-де меҗлисиң карарына ве ишине разычылык бермәнди. Яхуданың Ариматия шәхеринден болан бу Юсуп Худайың Патышалыгына гарашярды.</verse>
				<verse number="52">Бу адам Пилатусың янына барып, Исаның җеседини диледи.</verse>
				<verse number="53">Онсоң Оны ашак дүшүрип, кепене долап, гаяда оюлан ве шол вагта ченли хич кимиң җайланмадык мазарында җайлады.</verse>
				<verse number="54">Ол гүни тайярлык гүни болуп, сабат гүни башланмага голайды.</verse>
				<verse number="55">Иса билен биле Җелиледен гелен аяллар хем Юсубың ызына дүшүп, барып, мазары ве Онуң җесединиң нәхили җайлананыны гөрдүлер.</verse>
				<verse number="56">Онсоң өйлерине гайдып, якымлы ыслы яг, атырлар тайярлап, сабат гүни Худайың буйругы боюнча дынч алдылар.</verse>
			</chapter>
			<chapter number="24">
				<verse number="1">Хепдәниң илкинҗи гүни эртир ир билен аяллар тайярлан якымлы ыслы ягларыны алып, мазара бардылар; янларында башга аяллар хем барды.</verse>
				<verse number="2">Ине, мазарың агзындакы даш бир чете тогаланан экен.</verse>
				<verse number="3">Олар ичерик гиренлеринде, Реб Исаның җеседини тапмадылар.</verse>
				<verse number="4">Муңа геңиргенишип дуркалар, бирденкә, гаршыларында ялкым салян эшикли ики саны адам пейда болды.</verse>
				<verse number="5">Аяллар горкуп, йүзлерини ере эгенлеринде, яңкы адамлар олара шейле дийдилер: «Сиз нәме үчин дирини өлүлериң арасындан гөзлейәрсиңиз?</verse>
				<verse number="6">Ол бу ерде дәл, дирелди! Онуң энтек Җелиледекә сизе айданларыны ятлаң.</verse>
				<verse number="7">Ол: „ Ынсан Оглы гүнәкәр адамлара табшырылмалы, хача чүйленмели, өленден үч гүнден соң дирелмелидир" дийипди».</verse>
				<verse number="8">Онсоң Исаның бу сөзлери оларың ятларына дүшди.</verse>
				<verse number="9">Аяллар мазардан өврүлип гелип, буларың барыны Онбирлере ве бейлекилериң хеммесине хабар бердилер.</verse>
				<verse number="10">Ресуллара бу хабары етиренлер Магдалалы Меръем, Юханна, Якубың эҗеси Меръем ве оларың янындакы бейлеки аялларды.</verse>
				<verse number="11">Бу сөзлер ресулларың гөвнүне манысыз гелди, олар аялларың гепине ынанмадылар.</verse>
				<verse number="12">Онсоң Петрус туруп, мазара ылгады-да, эгилип, кепен маталарың бош ятаныны гөренде, болан вака геңиргенип, ызына гайтды.</verse>
				<verse number="13">Ине, шол гүн оларың икиси Эммаус диен оба барярды. Бу обаның Иерусалимден он бир километре голай аралыгы барды.</verse>
				<verse number="14">Олар болан бу вакалар хакда өзара гүрлешйәрдилер.</verse>
				<verse number="15">Шейлеликде, гүрлешип, пикир алшып баряркалар, Исаның Өзи якына гелип, олар билен биле йөрәберди.</verse>
				<verse number="16">Йөне Оны танамаз ялы, оларың гөзлери багланыпды.</verse>
				<verse number="17">Иса олардан сорады: «Бу баршыңыза нәме хакда гүррүң эдишйәрсиңиз?» Олар гайгылы ягдайда аяк чекдилер.</verse>
				<verse number="18">Оларың Клеопас атлысы: «Иерусалимде болуп-да, шу гүнлер ол ерде болан вакалары билмейән кесеки еке Сенми?» дийди.</verse>
				<verse number="19">Иса олардан: «Хайсы вакалары?» дийип сорады. Олар шейле җогап бердилер: «Насыралы Иса хакдакы вакалары. Ол Худайың ве бүтин халкың янында сөзде хем ишде гүйчли пыгамберди.</verse>
				<verse number="20">Баш руханылар билен башлыкларымыз өлүм җезасы берилсин дийип, Оны хәкиме табшырдылар, хача чүйледилер.</verse>
				<verse number="21">Биз Ысрайылы халас этҗек Шолдур дийип умыт эдердик. Мундан башга хем, бу затларың боланына үч гүн болды.</verse>
				<verse number="22">Үстесине-де, аялларымызың кәбири хем бизи геңиргендирди. Олар шу гүн ир билен мазара барып,</verse>
				<verse number="23">Онуң җеседини тапмандырлар. Гелип, гөзлерине перишделериң гөрненини айтдылар. Перишделер Оңа дири диййәрмиш.</verse>
				<verse number="24">Онсоң бизиңкилериң кәбири мазара барып, ягдайың эдил аялларың айдышы ялыдыгыны гөрүпдирлер, йөне Исаны гөрмәндилер».</verse>
				<verse number="25">Иса олара шейле дийди: «Эй акмак адамлар, пыгамберлериң әхли айданларына гич ынанянлар!</verse>
				<verse number="26">Месих бу гөргүлери гөрүп, шөхратына гирмели дәлмиди?»</verse>
				<verse number="27">Онсоң Муса билен әхли пыгамберлерден башлап, хемме Мукаддес Язгыларда Өзи хакда айдыланлары олара дүшүндирди.</verse>
				<verse number="28">Олар барян обаларына голайланларында, Иса узаграк гидерли гөрүнди.</verse>
				<verse number="29">Эмма олар Оны саклап: «Бизиң янымызда галай, чүнки агшам голайлап, Гүн яшып баряр» дийдилер. Шейлеликде, Иса оларың янында галды.</verse>
				<verse number="30">Иса олар билен сачак башында отырка, чөрек алып, шүкүр этди-де, бөлүп олара берди.</verse>
				<verse number="31">Шонда оларың гөзлери ачылып, Оны танадылар, эмма Ол гөзлеринден гайып болды.</verse>
				<verse number="32">Олар бири-бирлерине: «Ёлда бизиң билен геплешип гелйәркә, бизе Язгылары дүшүндирйәркә, ичимизде йүрегимиз янмаярмыды?» дийишдилер.</verse>
				<verse number="33">Туруп, шол сагадың өзүнде Иерусалиме өврүлдилер. Гөрселер, он бир ресул билен оларың янындакылар үйшүшип отуран экен.</verse>
				<verse number="34">Булар: «Чын! Реб дирелипдир, Симуна гөрнүпдир» дийишйәрдилер.</verse>
				<verse number="35">Онсоң олар-да ёлда болан вакалары, Иса чөреги бөленде, Оны танандыкларыны айтдылар.</verse>
				<verse number="36">Олар хениз бу барада гүррүң берип дуркалар, Исаның Өзи орталарында дуруп: «Сизе парахатлык!» дийди.</verse>
				<verse number="37">Олар рух гөрйәндирис өйдүп, тисгинип горка дүшдүлер.</verse>
				<verse number="38">Иса олара шейле дийди: «Нәме үчин алҗырашярсыңыз? Нәме себәпден гөвнүңизе бейле пикирлер гелйәр?</verse>
				<verse number="39">Мениң эллериме, аякларыма середиң. Бу Мениң Өзүм! Маңа эллериңизи дегрип гөрүң. Рухуң эт билен сүңки болмаз, йөне сизиң гөршүңиз ялы, Мениңки бар».</verse>
				<verse number="40">Муны айдып, эллерини, аякларыны олара гөркезди.</verse>
				<verse number="41">Олар шатлыкдан яңа энтек ынанман, геңиргенишип дуркалар, Иса олара: «Бу ерде иймәге бир задыңыз бармы?» дийди.</verse>
				<verse number="42">Оңа биширилен балыгың бир бөлеги билен бираз бал бердилер.</verse>
				<verse number="43">Иса алып, оларың гөзлериниң алнында оны ийди.</verse>
				<verse number="44">Олара шейле дийди: «Мен хакда Мусаның Канунында, пыгамберлериң язгыларында, Зебурда языланларың бары берҗай болмалыдыр дийип, энтек сизиң яныңыздакам айдан сөзлерим шулардыр».</verse>
				<verse number="45">Онсоң Язгылара дүшүнмеклери үчин, оларың аңларыны ачды.</verse>
				<verse number="46">Иса олара шейле дийди: «Шейле язылгыдыр: Месих гөрги гөрүп, өленден үч гүнден соң дирелҗекдир.</verse>
				<verse number="47">Иерусалимден башлап, бүтин миллетлер гүнәлериң гечилмеги үчин, Онуң адындан тоба чагырылҗакдыр.</verse>
				<verse number="48">Сиз бу затлара шаят боларсыңыз.</verse>
				<verse number="49">Ине, Мен Атамың вада эденини сизе ёлларын. Сиз өзүңизе ёкардан гүйч гейдирилйәнчә, Иерусалим шәхеринде болуң».</verse>
				<verse number="50">Онсоң олары дашарык чыкарып, Бейтанияның голайына гетирди, эллерини галдырып, олара ак пата берди.</verse>
				<verse number="51">Ак пата берип дуршуна олардан айрылып, Гөге гөтерилди.</verse>
				<verse number="52">Олар хем Оңа сежде эдип, улы шатлык билен Иерусалиме тарап өврүлдилер.</verse>
				<verse number="53">Элмыдама ыбадатханада болуп, Худая өвги айдып, алкыш окаярдылар. Омын.</verse>
			</chapter>
		</book>
		<book number="43">
			<chapter number="1">
				<verse number="1">Озал-башда Сөз барды, Сөз Худайдады, Сөз Худайың Өзүди.</verse>
				<verse number="2">Ол озал-башда Худайдады.</verse>
				<verse number="3">Хемме зады Ол яратды, ярадылан затларың хич бири Онсуз ярадылмады.</verse>
				<verse number="4">Онда яшайыш барды, яшайыш болса ынсанларың нуруды.</verse>
				<verse number="5">Бу нур гараңкылыкда парлаяндыр, гараңкылык оны өчүрип билен дәлдир.</verse>
				<verse number="6">Худай тарапындан иберилен бир адам барды, онуң ады Яхяды.</verse>
				<verse number="7">Ол гүвәлик этмәге, хеммелериң өзи аркалы иман этмеги үчин Нур хакда гүвәлик этмәге гелипди.</verse>
				<verse number="8">Онуң өзи нур дәлди, ол диңе нур хакда гүвәлик этмелиди.</verse>
				<verse number="9">Әхли ынсанлары ягтыландырян хакыкы нур дүнйә гелди.</verse>
				<verse number="10">Ол дүнйәдеди, дүнйә Ол аркалы ярадылыпды, эмма дүнйә Оны танамады.</verse>
				<verse number="11">Ол өзүниңкилере гелди, өзүниңкилер Оны кабул этмедилер.</verse>
				<verse number="12">Эмма Ол Өзүни кабул эденлере, адына иман эденлере Худайың огланлары болма хукугыны берди.</verse>
				<verse number="13">Олар гандан, бедениң ислеги билен я-да адамың ислеги билен догулман, эйсем, Худайдан догулдылар.</verse>
				<verse number="14">Сөз җан-тен болуп арамызда яшады; биз Онуң шөхратыны, Атасының ялңыз Оглуның мерхеметден, хакыкатдан долы шөхратыны гөрдүк.</verse>
				<verse number="15">Яхя Ол хакда гүвә гечип гыгырды: «Мениң ызымдан бир адам гелер, Ол менден үстүндир, чүнки Ол менден овал барды диеним, ине, Шудур».</verse>
				<verse number="16">Онуң долулыгындан бизиң хеммәмиз мерхемет үстүне мерхемет алдык.</verse>
				<verse number="17">Чүнки Муса аркалы Мукаддес Канун берилди, Иса Месих аркалы болса мерхемет ве хакыкат пейда болды.</verse>
				<verse number="18">Худайы хич ким хич хачан гөрен дәлдир. Оны бизе Атасының гуҗагында болан ялңыз Оглы танатды.</verse>
				<verse number="19">Ехудылар Иерусалимден руханылары, левилери иберип, Яхядан: «Сен ким?» дийип соранларында, онуң гүвәлиги шейле болды.</verse>
				<verse number="20">Ол ыкрар этди, инкәр этмеди. «Мен Месих дәл» дийип ыкрар этди.</verse>
				<verse number="21">Онсоң олар: «Онда, сен Ылясмы?» дийип сорадылар. Ол: «Ёк» дийди. «Шол гелҗек пыгамберми?» дийдилер. Ол: «Ёк» дийип җогап берди.</verse>
				<verse number="22">«Онда сен ким? Биз өзүмизи бу ере ёлланлара нәме җогап берели, сен өзүң хакда нәме диййәрсиң?» дийип сорадылар.</verse>
				<verse number="23">Яхя: «Мен, Ишая пыгамбериң айдышы ялы, Реббиң ёлуны догрулаң дийип, чөлде гыгыряның сеси» дийди.</verse>
				<verse number="24">Иберилен адамлар фарисейлердендилер.</verse>
				<verse number="25">Олар ондан: «Эгер сен Месих, Ыляс я-да шол пыгамбер дәл болсаң, онда нәме үчин чокундырярсың?» дийип сорадылар.</verse>
				<verse number="26">Яхя олара шейле җогап берди: «Мен сув билен чокундырярын, йөне сизиң араңызда бири бар, сиз Оны танамаярсыңыз.</verse>
				<verse number="27">Менден соңра гелҗек Шолдур. Мен Онуң чарыгының багыны чөзмәге-де мынасып дәлдирин».</verse>
				<verse number="28">Бу Иордан дерясының аңырсында, Бейтанияда, Яхяның чокундырян еринде болды.</verse>
				<verse number="29">Эртеси гүн Яхя өзүне тарап гелйән Исаны гөрүп: «Ине, Шу дүнйәниң гүнәсини Өз үстүне алан Худайың Гузусыдыр» дийди.</verse>
				<verse number="30">Мениң ызымдан бир адам гелер, Ол менден үстүндир, чүнки Ол менден овал барды дийип айданым, ине, Шудур.</verse>
				<verse number="31">Мен Оны танамаярдым, йөне Ол Ысрайылда аян болсун дийип, сув билен чокундырмага гелдим».</verse>
				<verse number="32">Яхя гүвә гечип, шейле дийди: «Мен Рухуң Гөкден кепдери ялы инип, Онуң үстүнде дураныны гөрдүм.</verse>
				<verse number="33">Мен Оны танамаярдым, йөне мени сув билен чокундырмага ёллан Худай маңа Рухуң инип, кимиң үстүнде дураныны гөрсең, Мукаддес Рух билен чокундырҗак Шолдур дийди.</verse>
				<verse number="34">Мен гөрүп, Онуң Худайың Оглудыгына шаят болдум».</verse>
				<verse number="35">Эртеси гүн Яхя ене өз шәгиртлериниң икиси билен дурды.</verse>
				<verse number="36">Ол гезип йөрен Исаны гөрүп: «Ине, Худайың Гузусы!» дийди.</verse>
				<verse number="37">Онуң айданларыны эшиден ики шәгирт Исаның ызына эерди.</verse>
				<verse number="38">Иса ызына гарап, аркасындан гелйәнлери гөрди ве олара: «Нәме гөзлейәрсиңиз?» дийди. Олар Ондан: «Мугаллым, Сен ниреде яшаярсың?» дийип сорадылар.</verse>
				<verse number="39">Иса олара: «Гелиң, гөрүң» дийди. Олар барып, Исаның ниреде яшаяныны гөрдүлер ве шол гүн Онуң янында галдылар. Гүндиз сагат дөрдүң төверегиди.</verse>
				<verse number="40">Яхяның айданларыны эшидип, Исаның ызындан гиден ики адамың бири Симун Петрусың доганы Андреасды.</verse>
				<verse number="41">Ол илки өз доганы Симуны тапып, оңа: «Биз Месихи (ягны Христосы) тапдык» дийди.</verse>
				<verse number="42">Оны Исаның янына алып барды. Иса оңа гарап: «Сен — Ионаның оглы Симун. Сениң адың Кефас (терҗиме эдиленде Петрус, ягны Гая диймекдир) болар» дийди.</verse>
				<verse number="43">Эртеси гүн Иса Җелилә гитҗек болуп, Филипусы тапды, оңа: «Мениң ызыма дүш!» дийди.</verse>
				<verse number="44">Филипус хем Андреас ве Петрус ялы Бетсайда шәхеринденди.</verse>
				<verse number="45">Филипус Натанаели тапып, оңа: «Биз Мусаның канунында, пыгамберлериң язгысында язылан Юсубың оглы насыралы Исаны тапдык» дийди.</verse>
				<verse number="46">Натанаел оңа: «Насырадан оңлы зат чыкармыка?» дийди. Филипус хем оңа: «Гел-де, гөр» дийди.</verse>
				<verse number="47">Иса Натанаелиң Өзүне тарап гелйәнини гөрүп, ол хакда: «Ине, хилесиз, хакыкы ысрайыллы» дийди.</verse>
				<verse number="48">Натанаел Оңа: «Сен мени ниреден танаярсың?» дийди. Иса оңа: «Филипус сени чагырмазындан өң, мен сени инҗир агаҗының ашагындакаң гөрдүм» дийип җогап берди.</verse>
				<verse number="49">Натанаел Оңа: «Мугаллым, Сен Худайың Оглусың, Сен Ысрайылың Патышасысың» дийди.</verse>
				<verse number="50">Иса оңа: «Сени инҗир агаҗының ашагындакаң гөрдүм дийип айданым үчин Маңа иман эдйәрсиңми? Сен мундан улы затлары гөрерсиң» дийди.</verse>
				<verse number="51">Онсоң оңа шейле дийди: «Мен сизе, хакыкатдан-да, догрусыны айдярын, мундан бейләк сиз Гөгүң ачылып, Худайың перишделериниң Ынсан Оглуның үстүне инип-чыкышыны гөрерсиңиз».</verse>
			</chapter>
			<chapter number="2">
				<verse number="1">Шондан ики гүн соң, Җелиләниң Кана шәхеринде ника тойы болды. Исаның эҗеси-де шол ердеди.</verse>
				<verse number="2">Иса ве Онуң шәгиртлери-де тоя чагырылыпдылар.</verse>
				<verse number="3">Шерап етмезлик эденде, Исаның эҗеси Оңа: «Шераплары ёк» дийди.</verse>
				<verse number="4">Иса оңа: «Эй хатын, Мениң ишимиң саңа нәме дахылы бар? Мениң вагтым энтек гелип етенок» дийди.</verse>
				<verse number="5">Эҗеси хызматкәрлере: «Сизе нәме дийсе, шоны эдиң» дийди.</verse>
				<verse number="6">Шол ерде ехудыларың тәрет кылмак үчин уланылян, хер бири ики я үч өлчег тутян алты саны дашдан ясалан сув күйзеси барды.</verse>
				<verse number="7">Иса хызматкәрлере: «Күйзелери сув билен долдурың» дийди. Олары агызларына ченли долдурдылар.</verse>
				<verse number="8">Онсоң хызматкәрлере: «Инди шулардан гуюп, тоюң гурамачысына әкидиң» дийди. Олар хем әкитдилер.</verse>
				<verse number="9">Тоюң гурамачысы шераба өврүлен сувы дадып гөренде, онуң ниреден геленини билмән, (муны диңе сув гуян хызматкәрлер билйәрди) өйленйән йигиди чагырып, оңа шейле дийди:</verse>
				<verse number="10">«Хер кес өңи билен говы шерабы, көп иченлеринден соң болса эрбедини берйәндир, эмма сен говы шерабы хенизе ченли саклап гоюпсың».</verse>
				<verse number="11">Шейлеликде, Иса илкинҗи аламатыны Җелиләниң Кана шәхеринде йүзе чыкарып, Өз шөхратыны гөркезди. Шәгиртлери Оңа иман этдилер.</verse>
				<verse number="12">Шондан соң Иса эҗеси, доганлары ве шәгиртлери билен Капернаума гитди. Ол ерде бирки гүн галдылар.</verse>
				<verse number="13">Ехудыларың Песахы якынлашанда, Иса Иерусалиме гитди.</verse>
				<verse number="14">Ол ыбадатханада сыгыр, гоюн, кепдери сатянлары, пул чалшып отуранлары гөрди.</verse>
				<verse number="15">Йүпден бир дүрре өрүп, гоюнлардыр сыгырлары билен бирликде барыны ыбадатханадан ковды, пул чалышянларың пулларыны дөкди, өңлериндәки текҗелерини йыкды.</verse>
				<verse number="16">Кепдери сатянлара: «Булары бу ерден әкидиң, Атамың өйүни дүкана өвүрмәң» дийди.</verse>
				<verse number="17">Шонда шәгиртлериң ядына Мукаддес Язгыдакы «Сениң өйүңе болан ыхласым Мени иер» дийлен сөзлер дүшди.</verse>
				<verse number="18">Ехудылар гаршы чыкып, Ондан: «Сен шейле этмәге ыгтыярың барлыгына бизе нәме аламат гөркезерсиң» дийип сорадылар.</verse>
				<verse number="19">Иса олара: «Сиз шу ыбадатхананы йыкың, Мен оны үч гүнүң ичинде дикелдерин» дийип җогап берди.</verse>
				<verse number="20">Ехудылар Оңа: «Бу ыбадатхана кырк алты йылда салынды, Сен оны үч гүнде дикелдерсиңми?» дийдилер.</verse>
				<verse number="21">Йөне Иса ыбадатхана дийип, Өз беденине айдярды.</verse>
				<verse number="22">Иса диреленден соң, шәгиртлери Онуң айданыны ятлап, Язга, Исаның сөзлерине иман этдилер.</verse>
				<verse number="23">Песах байрамында Иерусалимдекә Исаның гөркезен аламатларыны гөренлериң көпүси Онуң адына иман этдилер.</verse>
				<verse number="24">Эмма Иса әхли адамлары танаянлыгы үчин, олара Өзүни ынанмаярды.</verse>
				<verse number="25">Ол адам бабатда хич кимиң гүвәлигине мәтәч дәлди, чүнки ынсанда нәме бардыгыны Өзи билйәрди.</verse>
			</chapter>
			<chapter number="3">
				<verse number="1">Фарисейлериң арасында Никодимос атлы бир адам барды, ол ехудыларың башлыкларынданды.</verse>
				<verse number="2">Бу адам гиҗәниң ичинде Исаның янына гелип, шейле дийди: «Мугаллым, биз Сениң Худайдан гелен бир мугаллымдыгыңы билйәрис, чүнки Худай Өзи билен болмаса, хич ким Сениң гөркезен аламатларыңы гөркезип билмез».</verse>
				<verse number="3">Иса оңа: «Хакыкатдан-да, саңа догрусыны айдярын, гайтадан догулмадык адам Худайың Патышалыгыны гөрүп билмез» дийип җогап берди.</verse>
				<verse number="4">Никодимос Оңа: «Гарран адам гайтадан нәхили доглуп билер? Ол ене-де энесиниң гөвресине гирип доглуп билерми?» дийди.</verse>
				<verse number="5">Иса шейле җогап берди: «Хакыкатдан-да, Мен саңа догрусыны айдярын, сувдан ве рухдан догулмадык адам Худайың Патышалыгына гирип билмез.</verse>
				<verse number="6">Беденден доглан бедендир, рухдан доглан рухдур.</verse>
				<verse number="7">Саңа гайтадан догулмалысыңыз диййәниме гең галма.</verse>
				<verse number="8">Ел ислән еринде өвүсйәр, сен онуң шуввулдысыны эшидйәрсиң-де, ниреден гелип, нирә баряныны билмейәрсиң. Рухдан догланларың әхлиси хем шейледир».</verse>
				<verse number="9">Никодимос Ондан: «Бу нәхили болуп билер?» дийип сорады.</verse>
				<verse number="10">Иса оңа шейле җогап берди: «Сен Ысрайылың мугаллымы болуп-да, булары билмейәрсиңми?</verse>
				<verse number="11">Хакыкатдан-да, Мен саңа догрусыны диййәрин, биз биленимизи айдярыс, гөренимизе гүвә гечйәрис, йөне сиз бизиң гүвәлигимизи кабул этмейәрсиңиз.</verse>
				<verse number="12">Мениң ердәки затлар барада айдянларыма ынанмасаңыз, онда Гөкдәки затлар барада айтсам, нәхили ынанарсыңыз?</verse>
				<verse number="13">Хич ким Гөге чыкан дәлдир; оңа диңе Гөкден инен ве Гөкде болан Ынсан Оглы чыкандыр.</verse>
				<verse number="14">Мусаның чөлде йыланы ёкарык галдырышы ялы, Ынсан Оглы-да ёкарык галдырылмалыдыр.</verse>
				<verse number="15">Шейлеликде, Оңа ынанянларың хич бири хеләк болман, эбеди яшайша говшар.</verse>
				<verse number="16">Чүнки Худай дүнйәни көп сөййәнлиги үчин, Оглуна иман эденлериң хич бири хеләк болман, эбеди яшайша говушсын дийип, Өзүниң екеҗе Оглуны берди.</verse>
				<verse number="17">Худай Оглуны дүнйәни хөкүм этсин дийип дәл-де, эйсем, дүнйә Ол аркалы халас болсун дийип иберди.</verse>
				<verse number="18">Оңа ынанян хөкүм эдилмез, ынанмаян болса, Худайың екеҗе Оглуның адына иман этмейәнлиги үчин эййәм хөкүм эдилендир.</verse>
				<verse number="19">Хөкүм шундан ыбарат: дүнйә нур инди, йөне адамлар гараңкылыгы нурдан говы гөрдүлер, чүнки оларың ишлери яманлыкды.</verse>
				<verse number="20">Шер иш эдйән нуры йигренйәндир, ол ишлериниң әшгәр болмазлыгы үчин нура гелйән дәлдир.</verse>
				<verse number="21">Эмма хак иш эдйән ишлериниң Худай аркалы эдилйәндиги әшгәр болсун дийип нура гелйәндир».</verse>
				<verse number="22">Шундан соң Иса шәгиртлери билен Яхуда үлкесине гидип, бирнәче вагтлап олар билен шол ерде галып чокундырды.</verse>
				<verse number="23">Яхя хем Салымың голайындакы Энонда чокундырярды, чүнки ол ерде сув болды, адамлар хем барып чокундырылярдылар.</verse>
				<verse number="24">Чүнки Яхя энтек зындана атылманды.</verse>
				<verse number="25">Яхяның шәгиртлери билен кәбир ехудылар арасында тәрет меселесинде җедел чыкды.</verse>
				<verse number="26">Олар Яхяның янына гелип: «Мугаллым, Иорданың аңырсында сениң яныңда болан, сениң гүвәлик эден адамың, ине, чокундыряр, хеммелер Оңа барярлар» дийдилер.</verse>
				<verse number="27">Яхя олара җогап берип, шейле дийди: «Адам Гөкден берилмедик хич бир зады алып билмез.</verse>
				<verse number="28">„Мен Месих дәл, йөне Ондан өң иберилдим" диениме сизиң өзүңиз шаятсыңыз.</verse>
				<verse number="29">Кимиң гелинлиги бар болса, ол гиевдир. Эмма гиевиң досты онуң янында дуруп, сесини эшидип, онуң овазына гаты шатланяндыр. Мениң бу шатлыгым-да хәзир ерине етди.</verse>
				<verse number="30">Ол бейгелмелидир, мен песелмелидирин.</verse>
				<verse number="31">Ёкардан гелен хеммеден ёкарыдыр. Ерден болан ериңкидир, ердәкилер ялы геплейәндир. Гөкден гелен хеммеден ёкарыдыр.</verse>
				<verse number="32">Ол гөренине, эшиденине гүвәлик эдйәр, йөне Онуң гүвәлигини хич ким кабул этмейәр.</verse>
				<verse number="33">Эмма Онуң гүвәлигини кабул эден Худайың хакыкатдыгыны тассыклаяндыр.</verse>
				<verse number="34">Чүнки Худай тарапын Ёлланан Худайың сөзлерини сөзлейәндир, себәби Худай Рухы өлчег билен бермейәр.</verse>
				<verse number="35">Ата Оглы сөййәр ве Ол әхли зады Онуң элине берендир.</verse>
				<verse number="36">Огла иман эден эбеди яшар. Огла иман этмедик яшайыш гөрмез, Ол Худайың газабына сезевар болар».</verse>
			</chapter>
			<chapter number="4">
				<verse number="1">Яхя гаранда, Өзүниң көп шәгирт эдиненлиги ве чокундырянлыгы барада фарисейлере хабар етендигини Иса билди.</verse>
				<verse number="2">(Хакыкатда, Онуң Өзи дәл-де, шәгиртлери чокундырярды.)</verse>
				<verse number="3">Яхуданы терк эдип, Ол ене Җелилә гитди.</verse>
				<verse number="4">Онуң Самариядан гечмеги герекди.</verse>
				<verse number="5">Шейлеликде, Ол Якубың өз оглы Юсуба берен ериниң голайындакы Самарияның Сихар диен шәхерине гелди.</verse>
				<verse number="6">Бу ерде Якубың гуюсы барды. Ёл йөрәп ядан Иса гуйының башында отурды; гүнортана голайды.</verse>
				<verse number="7">Самариялы бир аял сув чекмәге гелди. Иса оңа: «Маңа ичмәге сув берсене» дийди.</verse>
				<verse number="8">Исаның шәгиртлери иймит сатын алмак үчин шәхере гидипдилер.</verse>
				<verse number="9">Самариялы аял Оңа: «Сен ехуды болуп, мен самариялы аялдан ичмәге сувы нәхили дилейәрсиң?» дийди. Чүнки ехудылар самариялылар билен гатнашык этмейәрдилер.</verse>
				<verse number="10">Иса оңа шейле җогап берди: «Сен Худайың пешгешиниң нәмедигини, өзүңе „Маңа ичмәге сув бер" диййәниң кимдигини билседиң, онда сувы сениң өзүң Ондан диләрдиң, Ол-да саңа дирилик сувуны берерди».</verse>
				<verse number="11">Аял Оңа шейле дийди: «Эй Ага, Сениң сув чекер ялы говаң ёк, гуйы-да чуң, дирилик сувуны ниреден алҗак?</verse>
				<verse number="12">Бу гуйыны бизе берен, мундан өзи-де, чагалары ве доварлары-да сув ичен атамыз Якупдан Сен улумы?»</verse>
				<verse number="13">Иса оңа шейле җогап берди: «Бу сувдан ичен ене-де сувсар.</verse>
				<verse number="14">Йөне Мениң берҗек сувумдан ичен асла сувсамаз, терсине, Мениң оңа берҗек сувумың ичинде эбедилик яшайыш чешмеси болар».</verse>
				<verse number="15">Аял Оңа: «Эй Ага, маңа шол сувдан берсене, сувсамайын, сув чекмәге бу ере гелмәйин» дийди.</verse>
				<verse number="16">Иса оңа: «Онда, гит-де, әриңи чагырып гел» дийди.</verse>
				<verse number="17">Аял Оңа: «Мениң әрим ёк» дийди. Иса-да оңа: «Әрим ёк дийип, догры айтдың.</verse>
				<verse number="18">Сениң бәш әриң барды, йөне хәзиркиң өз әриң дәл, муны догры айтдың» дийди.</verse>
				<verse number="19">Аял Оңа шейле дийди: «Эй Ага, гөрйәрин велин, Сен пыгамбер өйдйән.</verse>
				<verse number="20">Бизиң аталарымыз шу дагда сежде этдилер, йөне сиз ехудылар, сежде эдилмели ер Иерусалимдедир диййәрсиңиз».</verse>
				<verse number="21">Иса оңа шейле дийди: «Начар, Маңа ынан, вагт гелер, Ата не шу дагда, не-де Иерусалимде сежде эдерсиңиз.</verse>
				<verse number="22">Сиз танамаяныңыза сежде эдйәрсиңиз, биз танаянымыза сежде эдйәрис, чүнки гутулыш ехудылардан гелйәр.</verse>
				<verse number="23">Эмма хакыкы сежде эдиҗилериң Ата рухда, хакыкатда сежде этҗек вагтлары гелер, эййәм гелди хем, чүнки Ата Өзүне шейле сежде эдйәнлери агтаряр.</verse>
				<verse number="24">Худай Рухдур, Оңа сежде эдйәнлер рухда, хакыкатда сежде этмелидир».</verse>
				<verse number="25">Аял Оңа: «Христос дийилйән Месихиң гелҗегини билйәрин, Ол геленде бизе әхли зады билдирер» дийди.</verse>
				<verse number="26">Иса оңа: «Сениң билен геплешип дуран Шол» дийди.</verse>
				<verse number="27">Шу пурсатда Исаның шәгиртлери гелдилер, Онуң бир аял билен геплешип дуранына олар хайран галдылар. Йөне оларың хич бири «Нәме ислейәрсиң?» я-да «Бу аял билен нәме үчин геплешйәрсиң?» диймеди.</verse>
				<verse number="28">Онсоң яңкы аял күйзесини гойды-да, шәхере барып, халка:</verse>
				<verse number="29">«Йөрүң, мениң әхли эден ишлерими айдып берен Адамы гөрүң. Ол Месих болаймасын» дийди.</verse>
				<verse number="30">Олар шәхерден чыкып, Исаның янына бардылар.</verse>
				<verse number="31">Шу аралыкда шәгиртлери Ондан: «Мугаллым, ий!» дийип хайыш этдилер.</verse>
				<verse number="32">Йөне Иса олара: «Менде иере зат бар, йөне сиз оны билмейәрсиңиз» дийди.</verse>
				<verse number="33">Онсоң шәгиртлери: «Оңа бири иере зат гетирен дәлдир-ә?» дийишдилер.</verse>
				<verse number="34">Иса олара: «Иймитим — Мени Ёлланың ислегини берҗай этмек, Онуң ишини ерине етирмекдир дийди.</verse>
				<verse number="35">Сиз орага ене дөрт ай бар диймейәрсиңизми? Эмма Мен сизе гөзүңизи галдырың-да, экин мейданларына середиң, олар эййәм орага тайяр диййәрин.</verse>
				<verse number="36">Экен-де, оран-да билеликде шатланар ялы, оран хакыны аляр, эбеди яшайыш үчин хасыл топлаяр.</verse>
				<verse number="37">Чүнки бу ерде „Бири экер, бири орар" дийилйән сөз догрудыр.</verse>
				<verse number="38">Мен сизи зәхмет чекмедик хасылыңызы ормага ибердим; башгалар зәхмет чекдилер, сиз болса оларың зәхметиниң хасылына гирдиңиз».</verse>
				<verse number="39">«Мениң әхли эден ишлерими айдып берди» дийип, гүвәлик эден аялың сөзи себәпли, ол шәхердәки самариялыларың көпүси Иса иман этдилер.</verse>
				<verse number="40">Шонуң үчин-де самариялылар Исаның янына геленлеринде, Ондан өз янларында галмагыны хайыш этдилер. Ол шол ерде ики гүн галды.</verse>
				<verse number="41">Онуң сөзүни диңлән ене-де көп адамлар Оңа иман этди.</verse>
				<verse number="42">Ол аяла болса олар: «Биз инди сениң айданларың себәпли иман этмейәрис; өзүмиз эшитдик, Онуң дүнйәниң чын Халасгәри, Месихдигини билйәрис» дийдилер.</verse>
				<verse number="43">Ики гүнден соң Иса ол ерден Җелилә гитди.</verse>
				<verse number="44">Чүнки Ол пыгамбериң өз юрдунда гадырының ёклугына гүвәлик эдипди.</verse>
				<verse number="45">Җелилә баранда, Исаның Иерусалимдәки байрамда эден әхли ишлерини гөрен җелилелилер Оны кабул этдилер, чүнки оларың өзлери-де шол байрама гидипдилер.</verse>
				<verse number="46">Шейлеликде, Иса ене-де Өзүниң сувдан шерап ясан ери болан Җелиләниң Кана шәхерине гайдып гелди. Капернаумда патышаның бир гуллукчысының оглы сыркав ятырды.</verse>
				<verse number="47">Бу адам Исаның Яхудадан Җелилә геленини эшиденде, Онуң янына барып, өлүм яссыгында ятан оглуны сагалтмагы Ондан хайыш этди.</verse>
				<verse number="48">Иса оңа: «Сиз аламатлар, мугҗызалар гөрмесеңиз, асла ынанмарсыңыз» дийди.</verse>
				<verse number="49">Патышаның гуллукчысы Оңа: «Эй Ага, оглум өлмәнкә барсана!» дийди.</verse>
				<verse number="50">Иса оңа: «Гидибер, оглуң сагалды» дийди. Ол хем Исаның сөзүне ынанып гитди.</verse>
				<verse number="51">Ол энтек ёлдака, хызматкәрлери өңүнден чыкып: «Оглуң сагалды» дийдилер.</verse>
				<verse number="52">Ол хызматкәрлеринден оглуның говуланып башлан сагадыны аныкламак иследи. Олар оңа: «Дүйн гүндиз сагат бирде гызгыны гайтды» дийдилер.</verse>
				<verse number="53">Шейлеликде, мунуң Исаның «Оглуң сагалды» диен сагадында боландыгыны билип, ол бүтин ичерси билен бирликде Оңа иман этди.</verse>
				<verse number="54">Бу Исаның Яхудадан Җелилә геленден соң гөркезен икинҗи аламатыды.</verse>
			</chapter>
			<chapter number="5">
				<verse number="1">Шундан соң ехудыларың бир байрамы барды. Иса хем Иерусалиме гитди.</verse>
				<verse number="2">Иерусалимде Гоюн дервезесиниң янында ивритче Бейтеста дийилйән бәш эйванлы бир ховуз барды.</verse>
				<verse number="3">Шол ерде гаты көп сыркавлар, көрлер, агсаклар, отуралар сувуң чайканмагына гарашып ятырдылар.</verse>
				<verse number="4">Чүнки вагтал-вагтал Реббиң бир перишдеси шол ховза гирип, сувы чайкаярды, сувуң чайканмагының ызысүре илкинҗи болуп сува гирен өз кеселинден сапланярды.</verse>
				<verse number="5">Шол ерде отуз секиз йыл бәри дерт чекип ятан бир адам барды.</verse>
				<verse number="6">Иса онуң ятаныны гөренде, узак вагтдан бәри кеселдигини билип оңа: «Сагалмак ислейәрсиңми?» дийди.</verse>
				<verse number="7">Сыркав Оңа шейле җогап берди: «Эй Ага, сув чайканан вагты мени ховза салҗак адам ёк, мен барянчам, башга бири менден өң ховза гирәййәр».</verse>
				<verse number="8">Иса оңа: «Тур, дүшегиңи ал-да, йөре!» дийди.</verse>
				<verse number="9">Яңкы адам деррев сагалып, дүшегини алды-да, йөрәп башлады. Бу вака ехудыларың ыбадат эдйән гүни — Сабат гүни болды.</verse>
				<verse number="10">Мунуң үчин ехудылар сагалан адама: «Бу гүн Сабат гүни, саңа дүшегиңи гөтермек болмаз» дийдилер.</verse>
				<verse number="11">Сагалан: «Мени сагалдан Адам маңа „Дүшегиңи ал-да, гит" дийди» дийип, олара җогап берди.</verse>
				<verse number="12">«Саңа „Дүшегиңи ал-да, гит" диен Адам ким?» дийип, ондан сорадылар.</verse>
				<verse number="13">Йөне сагалан адам Онуң кимдигини билмейәрди, чүнки Иса шол ердәки мәрекәниң арасына гирип гидипди.</verse>
				<verse number="14">Соңра Иса ыбадатханада оңа габат гелип: «Ине, сагалдың, мундан бейләк гүнә этме, саңа хас яман зат болаймасын» дийди.</verse>
				<verse number="15">Шейлеликде, яңкы адам барып, өзүни сагалданың Исадыгыны ехудылара айтды.</verse>
				<verse number="16">Бу иши Сабат гүни эденлиги үчин ехудылар Исаны ызарладылар, Оны өлдүрҗек болдулар.</verse>
				<verse number="17">Эмма Иса олара: «Мениң Атам хенизе ченли ишләп йөр, Мен хем ишлейәрин» дийип җогап берди.</verse>
				<verse number="18">Шу себәпден ехудылар өңкүден-де бетер Оны өлдүрмегиң күйүне дүшдүлер, чүнки Ол диңе Сабат гүнүни бозмак билен чәкленмән, эйсем, Худая Атам дийип, Өзүни Худая деңейәрди.</verse>
				<verse number="19">Иса олара шейле җогап берди: «Хакыкатдан-да, Мен сизе догрусыны айдярын, Атасының эден затларыны гөрмесе, Огул Өзүнден хич зат эдип билмез, чүнки Ата нәме этсе, Огул-да шоны эдйәндир.</verse>
				<verse number="20">Чүнки Ата Оглы сөййәр, әхли эдйән затларыны Оңа гөркезйәр. Сизи хайран галдырҗак хас бейик затлары-да Ол Оңа гөркезер.</verse>
				<verse number="21">Атаның өлүлери дирелдиши ялы, Огул-да ислән адамларыны дирелдер.</verse>
				<verse number="22">Ата хич кимиң үстүнден хөкүм чыкарян дәлдир, Ол әхли хөкүми Огла табшырандыр.</verse>
				<verse number="23">Ата хормат гойянлар Огла-да хормат гоймалыдырлар. Огла хормат гоймаян адам Оны ёллан Ата-да хормат гойян дәлдир.</verse>
				<verse number="24">Мен сизе хакыкатыны айдярын, Мениң сөзүми диңләп, Мени Ёллана иман эдене эбеди яшайыш бардыр, онуң үстүнден хөкүм чыкарылмаз. Ол өлүмден яшайша гөчендир.</verse>
				<verse number="25">Мен сизе хакыкатыны айдярын, Худайың Оглуның сесини өлүлериң эшитҗек вагты гелер, бу вагт эййәм гелди. Онуң сесини эшиденлер яшар.</verse>
				<verse number="26">Чүнки Ата Өзүнде яшайыш болшы ялы, Огла-да яшайыш оҗагы болмаклыгы берендир.</verse>
				<verse number="27">Ол хөкүм чыкармак ыгтыярыны-да Оңа берди, чүнки Ол Ынсан Оглудыр.</verse>
				<verse number="28">Муңа гең галмаң, чүнки габырдакыларың хеммесиниң Онуң сесини эшитҗек вагтлары гелер.</verse>
				<verse number="29">Хайыр иш эденлер яшамак үчин, шер иш эденлер болса хөкүм үчин дирелер.</verse>
				<verse number="30">Мен Өз-Өзүмден хич бир зат эдип билмейәрин; эшидишиме гөрә хөкүм чыкарярын. Мениң хөкүмим хакдыр, чүнки Мен Өз ислегими дәл-де, Мени ёллан Атаның ислегини амала ашырмага дырҗашярын.</verse>
				<verse number="31">Эгер Мен Өзүм хакда гүвәлик берсем, онда бу гүвәлигим хак дәлдир.</verse>
				<verse number="32">Мен хакда гүвәлик берйән башга бири бар, онуң Өзүм хакдакы гүвәлигиниң догрудыгыны Мен билйәрин.</verse>
				<verse number="33">Сиз Яхяның янына адамлар ёлладыңыз, ол-да хакыката гүвәлик этди.</verse>
				<verse number="34">Эмма Мен ынсан гүвәлигини кабул этмейәрин, Мен диңе сизиң халас болмагыңыз үчин булары айдярын.</verse>
				<verse number="35">Ол янып дуран, нур сачян чырадыр. Сиз аз салым онуң ышыгына гуванмак иследиңиз.</verse>
				<verse number="36">Эмма Мендәки гүвәлик Яхядакыдан хас улудыр, чүнки ерине етирмегим үчин Атаның Өзүме табшыран ишлери, ягны Мениң эдйән ишлерим Мени Атаның иберенлигине гүвә гечйәр.</verse>
				<verse number="37">Мен хакда Мени иберен Атаның Өзи гүвәлик этди. Йөне сиз Онуң не сесини эшитдиңиз, не-де йүзүни гөрдүңиз.</verse>
				<verse number="38">Онуң сөзи сизде галмаяр, чүнки сиз Онуң Иберенине иман этмейәрсиңиз.</verse>
				<verse number="39">Сиз Мукаддес Язгылары агтарышдырярсыңыз, чүнки эбеди яшайыш шолардадыр өйдйәрсиңиз. Олар болса Мен хакда гүвәлик эдйәрлер.</verse>
				<verse number="40">Йөне сиз өмрүңиз болар ялы, Маңа гелмек ислемейәрсиңиз.</verse>
				<verse number="41">Мен ынсанлардан өвги кабул этмейәрин.</verse>
				<verse number="42">Сизи-де танаярын. Сизде Худайың сөйгүси ёк.</verse>
				<verse number="43">Мен Атамың адындан гелдим, сиз болса Мени кабул этмейәрсиңиз. Йөне башга бири өз адындан геләйсе, сиз оны кабул эдерсиңиз.</verse>
				<verse number="44">Еке-тәк Худайдан өвги гөзлемән, бири-бириңизден өвги кабул эдйәркәңиз, сиз нәхили иман эдип билерсиңиз?</verse>
				<verse number="45">Атаның өңүнде Мен сизи айыплар өйтмәң. Сизи айыплаҗак өз умыт баглаяныңыз Мусадыр.</verse>
				<verse number="46">Сиз Муса иман эден болсадыңыз, онда Маңа-да иман эдердиңиз, чүнки ол Мен хакда язды.</verse>
				<verse number="47">Онуң язанларына ынанмаян болсаңыз, онда Мениң айдянларыма нәхили иман эдерсиңиз?»</verse>
			</chapter>
			<chapter number="6">
				<verse number="1">Шундан соң Иса Җелилә, ягны Тиберия көлүниң аңырсына гитди.</verse>
				<verse number="2">Онуң сыркавлар барада эден аламатларыны гөрен халайык Онуң ызына дүшди.</verse>
				<verse number="3">Иса дага чыкып, шәгиртлери билен отурды.</verse>
				<verse number="4">Ехудыларың Песах байрамы якынды.</verse>
				<verse number="5">Иса төверегине гөзүни айлады ве Өз янына көп халайыгың гелйәнини гөрүп, Филипуса: «Булар иер ялы чөреги ниреден сатын аларыс?» дийди.</verse>
				<verse number="6">Ол муны Филипусы сынамак үчин сорапды, чүнки нәме этҗегини Өзи билйәрди.</verse>
				<verse number="7">Филипус Оңа: «Ики йүз динарлык чөрек оларың хер бириниң бир дөвүм алмагына-да етмез» дийди.</verse>
				<verse number="8">Шәгиртлериң бири, Симун Петрусың доганы Андреас Оңа шейле дийди:</verse>
				<verse number="9">«Бу ерде бир огланда бәш арпа чөреги билен ики балык бар, йөне шейле көп мәрекә бу нәме болар?»</verse>
				<verse number="10">Иса: «Халайыгы отурдың» дийди. Ол ерде от көпди, бәш мүңе голай адам отурды.</verse>
				<verse number="11">Иса чөреклери алып, шүкүр эденинден соң, олары отуранлара пайлады. Балыклардан-да нәче ислеселер, олара берди.</verse>
				<verse number="12">Олар доянларындан соң, Иса шәгиртлерине: «Артан дөвүмлери йыгнашдырың, хич зат заяланмасын» дийди.</verse>
				<verse number="13">Шейлеликде, бәш саны арпа чөрегинден иен адамлардан артып галан дөвүмлери йыгнап, он ики себеди долдурдылар.</verse>
				<verse number="14">Исаның бу аламатыны гөрен халайык: «Хакыкатдан-да, дүнйә гелҗек пыгамбер Шудур» дийишдилер.</verse>
				<verse number="15">Иса оларың гелип, патыша этмек үчин Өзүни зор билен тутҗак боляндыкларыны аңансоң, ене-де еке Өзи дага чыкып гитди.</verse>
				<verse number="16">Агшамара Онуң шәгиртлери көле гелдилер.</verse>
				<verse number="17">Бир гайыга мүнүп, көлүң аңырсындакы Капернаума уградылар. Гараңкы дүшсе-де, Иса энтек оларың янына гелмәнди.</verse>
				<verse number="18">Гүйчли ел туруп, көл толкун атып башлады.</verse>
				<verse number="19">Гайык билен, такмынан, бәш-алты километр йүзенлеринден соң, Исаның сувуң йүзүнден йөрәп, гайыга якынлашып гелйәнини гөрүп, олар горкдулар.</verse>
				<verse number="20">Эмма Иса олара: «Бу — Мен, горкмаң» дийди.</verse>
				<verse number="21">Олар Оны гайыга мүндүрҗек болдулар, йөне гайык шол пурсатда кенара гелип етди.</verse>
				<verse number="22">Эртеси гүн көлүң бейлеки кенарында галан халайык Исаның шәгиртлериниң мүнен гайыгындан башга хич бир гайыгың ёкдугына ве Исаның Өз шәгиртлери билен шол гайыга мүнмәндигине, шәгиртлериң еке гидендиклерине гөз етирдилер.</verse>
				<verse number="23">Шу аралыкда, Реббиң шүкүринден соң чөрек иен ерлериниң голайына Тибериядан гайыклар гелди.</verse>
				<verse number="24">Исаның-да, шәгиртлериң-де ол ерде ёкдугыны гөрен халайык гайыклара мүнүп, Исаны гөзлемәге Капернаума барды.</verse>
				<verse number="25">Оны көлүң аңырсындан тапып: «Мугаллым, бу ере хачан гелдиң?» дийип сорадылар.</verse>
				<verse number="26">Иса олара шейле җогап берди: «Мен сизе хакыкатыны айдярын, сиз Мени аламат гөрениңиз үчин дәл, чөрек ийип дояныңыз үчин агтарярсыңыз.</verse>
				<verse number="27">Заяланян иймит үчин дәл-де, эбеди яшайша ченли галян иймит үчин чалшың. Оны сизе Ынсан Оглы берер, чүнки Оңа Ата Худай Өз мөхүрини басандыр».</verse>
				<verse number="28">«Биз Худайың ишлерини берҗай этмек үчин нәме этмели?» дийип, Ондан сорадылар.</verse>
				<verse number="29">Иса олара: «Худайың иши шу: Онуң Иберенине иман эдиң» дийип җогап берди.</verse>
				<verse number="30">Олар шейле дийдилер: «Биз гөрүп, Саңа иман эдер ялы, Сен нәхили аламат гөркезерсиң? Сен нәме эдерсиң?</verse>
				<verse number="31">„Ол Гөкден иер ялы чөрек берди" дийип, Язгыда язылышы ялы, бизиң аталарымыз манна ийдилер».</verse>
				<verse number="32">Иса олара шейле дийди: «Мен сизе хакыкатыны айдярын, сизе Гөкден чөрек берен Муса дәл, хакыкы чөреги Гөкден сизе Атам берйәр.</verse>
				<verse number="33">Чүнки Гөкден инип, дүнйә яшайыш берйән Худайың чөрегидир».</verse>
				<verse number="34">Олар Оңа: «Я Реб, шол чөреги бизе хемише бер» дийдилер.</verse>
				<verse number="35">Иса олара шейле дийди: «Яшайыш чөреги Мендирин, Маңа гелен асла ач болмаз, Маңа иман эден асла сувсамаз.</verse>
				<verse number="36">Айдышым ялы, сиз Мени гөрдүңиз, йөне Маңа иман этмейәрсиңиз.</verse>
				<verse number="37">Атамың Маңа беренлериниң бары Маңа гелер, Мен Өзүме геленлери асла ковмарын.</verse>
				<verse number="38">Чүнки Мен Өз ислегими дәл-де, Мени Иберениң ислегини берҗай этмек үчин Гөкден индим.</verse>
				<verse number="39">Мени Иберениң ислеги болса Маңа табшыранларының хич бирини йитирмән, олары ахыретде гайтадан дирелтмегимдир.</verse>
				<verse number="40">Атаның ислеги Оглы гөрүп, Оңа иман эден хер кесиң эбеди яшайшының болмагыдыр. Мен ахырет гүни оны гайтадан дирелдерин».</verse>
				<verse number="41">Онуң «Гөкден инен чөрек — Мен» диени үчин, ехудылар гаршы чыкып, хүңүрдешдилер.</verse>
				<verse number="42">«Бу Юсубың оглы Иса дәлми? Биз Онуң какасыны-да, эҗесини-де танаярыс. Ол нәхили „Мен Гөкден индим" диййәр?» дийишдилер.</verse>
				<verse number="43">Иса олара шейле дийди: «Өзара хүңүрдешмәң.</verse>
				<verse number="44">Мени иберен Атам Маңа тарап чекмесе, хич ким Мениң яныма гелип билмез. Мен оны ахырет гүни дирелдерин.</verse>
				<verse number="45">Пыгамберлериң язгыларында: „Оларың хеммесине Худай тарапындан тәлим берлер" дийилйәндир. Атамдан эшидип, Ондан тәлим алан хер кес Маңа гелер.</verse>
				<verse number="46">Бу — бири Атаны гөрендир дийилдиги дәлдир. Атаны диңе Худайдан Гелен гөрендир.</verse>
				<verse number="47">Хакыкатдан-да, Мен сизе догрусыны айдярын, Маңа иман эдениң эбеди яшайшы бардыр.</verse>
				<verse number="48">Яшайыш чөреги Мендирин.</verse>
				<verse number="49">Сизиң аталарыңыз чөлде манна ийип өлдүлер.</verse>
				<verse number="50">Бу чөрек болса ондан иен өлмез ялы, Гөкден инендир.</verse>
				<verse number="51">Гөкден инен дири чөрек Мендирин. Бу чөрекден иен адам эбеди яшар. Дүнйәниң яшайшы үчин Мениң берҗек чөрегим Өз тенимдир».</verse>
				<verse number="52">Онсоң ехудылар: «Бу Адам Өз тенини бизе иймәге нәхили берип билер?» дийшип, өзара җеделлешдилер.</verse>
				<verse number="53">Иса олара шейле дийди: «Хакыкатдан-да, Мен сизе догрусыны айдярын, Ынсан Оглуның тенини ийип, ганыны ичмесеңиз, сизде яшайыш болмаз.</verse>
				<verse number="54">Мениң теними ийип, ганымы ичениң эбеди өмри болар. Ахырет гүни Мен оны дирелдерин.</verse>
				<verse number="55">Чүнки Мениң теним хакыкы иймит, ганым хакыкы ичгидир.</verse>
				<verse number="56">Мениң теними ийип, ганымы ичен Менде галар, Мен хем онда.</verse>
				<verse number="57">Дири Атаның Мени ибериши, Мениң хем Ата аркалы яшайшым ялы, Мени иен-де Мен аркалы яшар.</verse>
				<verse number="58">Гөкден инен чөрек будур. Ол аталарыңызың иен манналары ялы дәлдир, олар өлдүлер, бу чөреги иен болса эбеди яшар».</verse>
				<verse number="59">Ол бу сөзлери Капернаумда синагогада сапак берйәркә айтды.</verse>
				<verse number="60">Шәгиртлериң көпүси муны эшидип: «Бу сөзлер агыр. Муны ким диңләп билер?» дийишдилер.</verse>
				<verse number="61">Иса шәгиртлериң муңа хүңүрдешйәнини Өз ичинден билип, олара шейле дийди: «Бу сизи алҗырадярмы?</verse>
				<verse number="62">Онда сиз Ынсан Оглуның овал болан ерине гайтадан чыканыны гөрәйсеңиз нәме диеркәңиз?</verse>
				<verse number="63">Яшайыш берйән рухдур, бедениң пейдасы ёкдур. Мениң сизе айдян сөзлерим рух хем яшайышдыр.</verse>
				<verse number="64">Йөне сизиң араңызда кәбир иман этмейәнлер бар». Чүнки Иса иман этмейәнлериң кимдигини, Өзүни кимиң тутуп берҗекдигини өңүнден билйәрди.</verse>
				<verse number="65">Ол: «Атаның гөнүкдирмедик адамы Маңа гелип билмез дийип, Мен сизе шонуң үчин айдыпдым» дийди.</verse>
				<verse number="66">Шол вагтдан башлап, шәгиртлериниң көпүси Ондан йүз өвүрдилер, Онуң билен тиркешмеги гойдулар.</verse>
				<verse number="67">Шондан соң Иса Онкилерден: «Сиз хем Мени терк эдерсиңизми?» дийип сорады.</verse>
				<verse number="68">Симун Петрус Оңа шейле җогап берди: «Я Реб, биз Сени терк эдип, киме баралы? Эбеди яшайыш сөзлери Сенде ахырын.</verse>
				<verse number="69">Биз Сениң Месихдигиңе, дири Худайың Оглудыгыңа иман этдик, муны ачык билйәрис».</verse>
				<verse number="70">Иса олара: «Сиз Онкилери Өзүм сайлап алмадыммы? Муңа гарамаздан, сизиң бириңиз шейтан» дийип җогап берди.</verse>
				<verse number="71">Ол муны Симуның оглы Иуда Искариота какдырып айдярды, чүнки Ол Онкилериң бириди. Соңра ол Иса хайынлык этди.</verse>
			</chapter>
			<chapter number="7">
				<verse number="1">Шондан соң Иса ондан-оңа гатнап, Җелиледе гезди. Ехудылар Оны өлдүрмегиң кастында болансоңлар, Ол Яхудада гезмек ислемейәрди.</verse>
				<verse number="2">Ехудыларың Чатма байрамы якынлапды.</verse>
				<verse number="3">Доганлары Оңа шейле дийдилер: «Бу ерден айрылып, Яхуда гит, эдйән ишлериңи шәгиртлериң гөрсүн.</verse>
				<verse number="4">Өзүни ачык танатмак ислейән адам гизлин иш эдйән дәлдир. Сен бу затлары эдйән болсаң, Өзүңи дүнйә гөркез».</verse>
				<verse number="5">Чүнки доганлары-да Оңа иман этмейәрдилер.</verse>
				<verse number="6">Иса олара җогап берди: «Мениң вагтым энтек геленок, йөне сизиң үчин элмыдама вагтдыр.</verse>
				<verse number="7">Сизи дүнйә йигренип билмез, эмма Мени йигренйәр, чүнки Мен онуң ишлериниң эрбетдигине гүвә гечйәрин.</verse>
				<verse number="8">Сиз байрама гидиң, Мен бу байрама гитҗек дәл, чүнки Мениң вагтым энтек доланок».</verse>
				<verse number="9">Ол бу затлары олара айдып, Җелиледе галды.</verse>
				<verse number="10">Эмма доганлары байрама гиденлеринден соң, Ол-да гитди, йөне ач-ачан дәл-де, гизлин гитди.</verse>
				<verse number="11">Ехудылар байрамда Оны агтарып: «Ол ниреде?» дийишйәрдилер.</verse>
				<verse number="12">Халайыгың арасында Ол хакда көп гүррүң болды. Кәбирлери «Ол говы адамдыр» дийсе, башгалары «Ол халкы аздыряр» диййәрди.</verse>
				<verse number="13">Йөне ехудылардан горкуп, хич ким Ол хакда ачык гүррүң эдип билмейәрди.</verse>
				<verse number="14">Байрамың ярысы геченде, Иса ыбадатхана барып, сапак бермәге дурды.</verse>
				<verse number="15">Ехудылар хайран галып: «Бу адам хич ерде окамаздан, Мукаддес Язгылары ниреден билйәркә?» дийишйәрдилер.</verse>
				<verse number="16">Иса олара шейле җогап берди: «Мениң өвредйәнлерим Өзүмиңки дәл, Мени Иберениңки.</verse>
				<verse number="17">Бири Худайың ислегини берҗай этмек ислейән болса, онда Мениң өвредйәнлеримиң Худайдандыгыны я-да Өзүмден сөзлейәндигими ол билер.</verse>
				<verse number="18">Өзүнден сөзлейән өзи үчин шөхрат агтаряндыр. Өзүни Иберен үчин шөхрат агтарян болса догручылдыр, онда нәдогрулык ёкдур.</verse>
				<verse number="19">Мукаддес Кануны сизе Муса бермедими? Муңа гарамаздан, сизиң хич бириңиз кануны берҗай этмейәрсиңиз. Нәме үчин Мени өлдүрҗек болярсыңыз?»</verse>
				<verse number="20">Халайык Оңа: «Сен җынлы, ким Сени өлдүрҗек боляр?» дийди.</verse>
				<verse number="21">Иса олара шейле җогап берди: «Мен бир иш этдим, оңа хеммәңиз хайран галдыңыз.</verse>
				<verse number="22">Муса сизе сүннети берди, йөне бу Мусадан дәл-де, ата -бабалардандыр — сиз Сабат гүни адам сүннетлейәрсиңиз.</verse>
				<verse number="23">Мусаның кануны бозулмасын дийип, Сабат гүни сүннет эдилйән болса, онда Сабат гүни бир адамы бүс-бүтин сагалдандыгым үчин Мени язгармаңыз нәме?</verse>
				<verse number="24">Даш гөрнүше гөрә хөкүм чыкарман, адыллык билен хөкүм чыкарың».</verse>
				<verse number="25">Бу ерде иерусалимлилериң кәбири: «Өлдүрҗек болянлары бу Адам дәлми?</verse>
				<verse number="26">Бу, ине, ачык гүррүң берип дур, Оңа хич зат диймейәрлер, бизиң башлыкларымыз Мунуң Месихдигини, хакыкатдан хем билйән болаймасынлар?!</verse>
				<verse number="27">Йөне биз бу Адамың нирелидигини билйәрис. Месих геленде болса Онуң нирелидигини хич ким билмез» дийишдилер.</verse>
				<verse number="28">Онсоң Иса ыбадатханада сапак берип дурка, шейле дийип гыгырды: «Сиз Мени хем танаярсыңыз, хем нирелидигими билйәрсиңиз. Йөне Мен Өз-Өзүмден гелемок, Мени Иберен хакдыр, сиз Оны танамаярсыңыз.</verse>
				<verse number="29">Мен Оны танаярын, чүнки Мен Ондандырын. Мени иберен Олдур».</verse>
				<verse number="30">Шондан соң Оны тутҗак болдулар, йөне хич ким Оңа эл узатмады, чүнки Онуң вагты энтек гелмәнди.</verse>
				<verse number="31">Халайыгың көпүси Оңа иман эдип, шейле дийди: «Месих геленде, Шунуңкыдан көп аламат гөркезерми?»</verse>
				<verse number="32">Фарисейлер Иса хакда халк арасындакы бу пышырдылары эшитдилер. Онсоң баш руханылар, фарисейлер Оны тутмак үчин серкерделери ёлладылар.</verse>
				<verse number="33">Иса шейле дийди: «Мен ене аз салым сизиң яныңызда галып, соңра Өзүми Иберене гидерин.</verse>
				<verse number="34">Сиз Мени гөзләрсиңиз, йөне тапмарсыңыз. Мениң барҗак ериме сиз барып билмерсиңиз».</verse>
				<verse number="35">Онсоң ехудылар бири-бирине: «Бу Адам, биз тапып билмез ялы, нирә гитҗеккә? Греклериң арасына дагап гиденлериң янына барып, греклере сапак берҗекмикә?</verse>
				<verse number="36">Мунуң „Мени гөзләрсиңиз, йөне тапмарсыңыз, Мениң барҗак ериме барып билмерсиңиз" диййәни нәмекә?» дийишдилер.</verse>
				<verse number="37">Байрамың соңкы улы гүнүнде Иса өр туруп гыгырды: «Сувсаянлар Мениң яныма гелсин, ичип гансын.</verse>
				<verse number="38">Ким Маңа иман этсе, Язгыда айдылышы ялы, онуң ичинден дирилик сувуның булаклары акар».</verse>
				<verse number="39">Ол муны Өзүне иман эденлериң соңра алҗак Рухы барада айдярды. Олара энтек Мукаддес Рух инмәнди, чүнки Иса энтек шөхратландырылманды.</verse>
				<verse number="40">Халайыкдан кәбирлери бу сөзи эшидип: «Бу, хакыкатдан хем, шол гелҗек пыгамбердир» дийдилер.</verse>
				<verse number="41">Башгалары: «Бу Месихдир» дийдилер, эмма кәбирлери: «Месих Җелиледен гелмелимиди?</verse>
				<verse number="42">Язгыда „Месих Давудың неслинден, Давудың обасы Бейтуллахамдан гелер" дийип язылманмы нәме?» дийдилер.</verse>
				<verse number="43">Шейлеликде, халайыгың арасында Иса барада агзалалык дөреди.</verse>
				<verse number="44">Олардан кәбирлери Оны тутмак иследилер, йөне хич ким Оңа эл дегирмеди.</verse>
				<verse number="45">Серкерделер гайдып геленлеринде, баш руханылар, фарисейлер олардан: «Нәме үчин Оны гетирмедиңиз?» дийип сорадылар.</verse>
				<verse number="46">Серкерделер: «Хич ким хич хачан бу Адамыңкы ялы геплемәнди» дийип җогап бердилер.</verse>
				<verse number="47">Фарисейлер олара шейле дийдилер: «Сиз-де алдандыңызмы?</verse>
				<verse number="48">Башлыклардан я фарисейлерден Оңа иман эден бармы?</verse>
				<verse number="49">Мукаддес Кануны билмейән бу халка нәлет!»</verse>
				<verse number="50">Ичлеринден бири, озал Исаның янына баран Никодимос олара:</verse>
				<verse number="51">«Канунымыз бир адамы өңүрти диңлемән, онуң нәме эденини билмән, хөкүм эдйәрми?» дийди.</verse>
				<verse number="52">Оңа: «Сен-де җелилелими? Мукаддес Китаба серет: Җелиледен хич вагт пыгамбер чыкмаз» дийдилер.</verse>
				<verse number="53">Соңра хеммеси өйли-өйүне гитди.</verse>
			</chapter>
			<chapter number="8">
				<verse number="1">Иса Зейтун дагына гитди.</verse>
				<verse number="2">Даңдан ене ыбадатхана барды. Әхли халк Онуң янына гелди; Иса олара сапак бермәге башлады.</verse>
				<verse number="3">[3-4] Канунчылар билен фарисейлер зына үстүнде тутулан бир аялы алып гелдилер. Олар оны ортада дуруздылар ве Иса йүзленип, шейле дийдилер: «Мугаллым, бу аял зына үстүнде тутулды.</verse>
				<verse number="4"></verse>
				<verse number="5">Муса канунда булар ялылары дашлап өлдүрмеги буйрупдыр. Сен нәме диййәрсиң?»</verse>
				<verse number="6">Олар муны Исаны сынап, айыпламак үчин бир тутарык тапҗак болуп айтдылар. Эмма Ол эглип, бармагы билен ере бир затлар язярды.</verse>
				<verse number="7">Ондан сорамагы довам этдиренлеринде, Иса дикелип: «Сизиң араңызда кимиң гүнәси ёк болса, бу аяла дашы илки шол атсын» дийди.</verse>
				<verse number="8">Ол ене-де эглип ере язмага дурды.</verse>
				<verse number="9">Муны эшиденлеринде, выжданлары ынҗалыксызланды, яшулусындан башлап соңкусына ченли еке-екеден гитдилер. Иса еке галды, аял хем шол ердеди.</verse>
				<verse number="10">Иса дикеленде, аялдан башга хич кими гөрмәнсоң оңа: «Начар, яңкылар ханы? Саңа хич ким җеза бермедими?» дийди.</verse>
				<verse number="11">Аял: «Эй Ага, хич ким» дийди. Иса: «Онда, саңа Мен хем җеза бермейәрин, гидибер, йөне инди гүнә иш этме» дийди.</verse>
				<verse number="12">Иса ене-де халка йүзленип шейле дийди: «Мен дүнйәниң нурудырын. Мениң ызыма эерен гараңкылыкда гезмез, онда яшайыш нуры болар».</verse>
				<verse number="13">Фарисейлер Оңа: «Сен Өзүң хакда гүвәлик эдйәрсиң, Сениң гүвәлигиң хак дәл» дийдилер.</verse>
				<verse number="14">Иса олара шейле җогап берди: «Өзүм хакда гүвәлик эдйән хем болсам, Мениң гүвәлигим хакдыр, чүнки Мен ниреден гелип, нирә барянымы билйәрин, йөне Мениң ниреден геленими я нирә барянымы сиз билмейәрсиңиз.</verse>
				<verse number="15">Сиз тене — бедене гарап хөкүм чыкарярсыңыз, Мен хич кимиң үстүнден хөкүм чыкармаярын.</verse>
				<verse number="16">Мен хөкүм чыкарайсам-да, хөкүмим хакдыр, чүнки Мен еке дәл-де, Өзүми иберен Ата билендирин.</verse>
				<verse number="17">Ики адамың гүвәлигиниң хакдыгы болса сизиң кануныңызда язылгыдыр.</verse>
				<verse number="18">Мен Өзүм хакда гүвәлик эдйәрин, Мени иберен Ата-да Мен хакда гүвәлик эдйәр».</verse>
				<verse number="19">Онсоң Оңа: «Сениң Атаң ниреде?» дийдилер. Иса олара җогап берип: «Сиз не Мени, не-де Мениң Атамы танаярсыңыз. Мени танаян болсаңыз, Мениң Атамы-да танардыңыз» дийди.</verse>
				<verse number="20">Ол бу сөзлери ыбадатханада сапак берип дурка, садака сандыгының янында айтды, йөне хич ким Оңа япышмады, чүнки Онуң вагты энтек гелмәнди.</verse>
				<verse number="21">Иса олара ене: «Мен барярын, сиз Мени агтарарсыңыз, гүнәңизиң ичинде өлерсиңиз, йөне Мениң барян ериме барып билмерсиңиз» дийди.</verse>
				<verse number="22">Ехудылар: «Ол Өзүни өлдүрҗекмикә? Чүнки Мениң барян ериме барып билмерсиңиз диййәр» дийишдилер.</verse>
				<verse number="23">Иса олара шейле дийди: «Сиз ашакдансыңыз, Мен ёкардандырын; сиз бу дүнйәденсиңиз, Мен бу дүнйәден дәлдирин.</verse>
				<verse number="24">Мунуң үчин Мен сизе „гүнәли өлерсиңиз" дийдим, чүнки Мениң Бирибардыгыма иман этмесеңиз, гүнәли өлерсиңиз».</verse>
				<verse number="25">«Сен кимсиң?» дийип, Ондан сорадылар. Иса олара шейле җогап берди: «Озал-башдан сизе нәме айдан болсам, Шолдурын.</verse>
				<verse number="26">Сиз хакда айтҗак, хөкүм этҗек затларым көп. Мени Иберен хакдыр, Мен Ондан эшиденлерими дүнйә айдярын».</verse>
				<verse number="27">Олар Онуң Ата барада айдяндыгына дүшүнмедилер.</verse>
				<verse number="28">Соңра Иса олара шейле дийди: «Ынсан Оглуны ёкарык галдыран махалыңыз, шонда Онуң Мендигими ве Мениң Өз-Өзүмден хич зат этмән, диңе Атаның Маңа өвреденлерини айдандыгымы билерсиңиз.</verse>
				<verse number="29">Мени Иберен Мениң билендир; Ол Мени ялңыз гоймады, чүнки Мен хемише Оңа яраян затлары эдйәрин».</verse>
				<verse number="30">Булары айданда көп адамлар Оңа иман этдилер.</verse>
				<verse number="31">Онсоң, Иса Өзүне иман эден ехудылара шейле дийди: «Мениң сөзүми тутсаңыз, хакыкатдан хем Мениң шәгиртлерим боларсыңыз;</verse>
				<verse number="32">Сиз хакыкаты билерсиңиз, хакыкат-да сизи азат эдер».</verse>
				<verse number="33">«Биз Ыбрайымың перзентлеридирис, хич хачан хич киме гул болан дәлдирис. Сениң „Азат боларсыңыз" диййәниң нәме?» дийип, олар Онуң Өзүнден сорадылар.</verse>
				<verse number="34">Иса олара шейле җогап берди: «Мен сизе хакыкатыны айдярын, гүнә эдйән киши гүнәниң гулудыр.</verse>
				<verse number="35">Гул өйде хемишелик галмаз, йөне Огул хемишелик галар.</verse>
				<verse number="36">Шонуң үчин хем Огул сизи азат этсе, сиз, хакыкатдан хем азат боларсыңыз.</verse>
				<verse number="37">Сизиң Ыбрайымың перзентлеридигиңизи билйәрин, йөне сиз Мени өлдүрмегиң кастында, чүнки Мениң сөзүм сизиң ичиңизде ер тутмаяр.</verse>
				<verse number="38">Мен Атамың янында гөренлерими айдярын, сиз хем өз атаңыздан гөренлериңизи эдйәрсиңиз».</verse>
				<verse number="39">Олар Оңа: «Бизиң атамыз Ыбрайымдыр» дийдилер. Иса олара шейле дийди: «Сиз Ыбрайымың перзентлери болян болсаңыз, Ыбрайымың ишлерини эдердиңиз.</verse>
				<verse number="40">Эмма сиз Мени, Худайдан эшиден хакыкатыны айдян Адамы өлдүрмәге сынанышярсыңыз. Ыбрайым бейле зады этмәнди.</verse>
				<verse number="41">Сиз өз атаңызың ишлерини эдйәрсиңиз». Олар Оңа: «Биз зынадан доглан дәл, бизиң диңе бир Атамыз бар, Ол хем Худай» дийдилер.</verse>
				<verse number="42">Иса олара шейле дийди: «Худай сизиң атаңыз болсады, онда, сиз Мени сөердиңиз, чүнки Мен Худайдан чыкып гелдим, Өз-Өзүмден гелемок, Мени Ол иберди.</verse>
				<verse number="43">Нәме үчин Мениң айдянларыма дүшүнмейәрсиңиз? Чүнки сиз Мениң сөзүми диңләп билмейәрсиңиз.</verse>
				<verse number="44">Сизиң атаңыз иблис, сиз атаңызың дилегини берҗай этмек ислейәрсиңиз. Ол овалдан ганхорды, хич вагт хакыкатың тарапдары болмады, чүнки онда хакыкат ёк. Ол ялан сөзлән махалы өз-өзүнден сөзлейәр, чүнки ол яланчы, яланың атасы.</verse>
				<verse number="45">Маңа болса хакыкаты айдянлыгым үчин иман этмейәрсиңиз.</verse>
				<verse number="46">Сизиң хайсыңыз маңа гүнә йөңкәп билерсиңиз? Эгер Мен хакыкаты айдян болсам, онда нәме үчин сиз Маңа иман этмейәрсиңиз?</verse>
				<verse number="47">Худайдан гелен Худайың сөзлерини диңлейәндир. Сиз диңлемейәрсиңиз, чүнки сиз Худайдан дәл».</verse>
				<verse number="48">Ехудылар Оңа: «Сен самариялысың, Сен җынлы диййәнимиз догры дәлми?» дийдилер.</verse>
				<verse number="49">Иса олара шейле җогап берди: «Мен җынлы дәл, Мен диңе Атамы хорматлаярын, эмма сиз Мени хорматламаярсыңыз.</verse>
				<verse number="50">Мен Өзүме шөхрат агтармаярын, муны агтарян ве хөкүм чыкарян Бири бар.</verse>
				<verse number="51">Мен сизе хакыкатыны айдярын, Мениң сөзүми тутан адам асла өлүм гөрмез».</verse>
				<verse number="52">Ехудылар Оңа шейле дийдилер: «Сениң җынлыдыгыңы инди билдик. Ыбрайым-да өлди, пыгамберлер-де; йөне Сен: „Мениң сөзүми тутан адам асла өлүмден датмаз" диййәрсиң.</verse>
				<verse number="53">Сен атамыз Ыбрайымдан улумы? Ол өлди, пыгамберлер-де өлди. Сен Өзүңи кимдирин өйдйәрсиң?»</verse>
				<verse number="54">Иса олара шейле җогап берди: «Мен Өзүми шөхратландырсам, онда бу шөхрат пуч болар. Мени шөхратландырян Мениң Атамдыр; сиз Оңа Худайымыз диййәрсиңиз.</verse>
				<verse number="55">Йөне Оны танамаярсыңыз, Мен Оны танаярын. Эгер Оны танамаярын дийсем, онда Мен хем сизиң ялы яланчы боларын. Мен Оны танаярын, Онуң сөзүни тутярын.</verse>
				<verse number="56">Сизиң атаңыз Ыбрайым Мениң гүнлерими гөрҗекдигине шатланярды; ол гөрди ве шатланды».</verse>
				<verse number="57">«Хениз элли яша-да бармадык халыңа Сен Ыбрайымы гөрдүңми?» дийип, ехудылар Ондан сорадылар.</verse>
				<verse number="58">Иса олара: «Мен сизе хакыкатыны айдярын, Ыбрайым догулмазындан өң хем Мен бардырын» дийди.</verse>
				<verse number="59">Шонда Оңа зыңмак үчин даш алдылар, эмма Иса гизленди ве ыбадатханадан чыкып гитди.</verse>
			</chapter>
			<chapter number="9">
				<verse number="1">Гечип барярка, Иса бир дога көр адамы гөрди.</verse>
				<verse number="2">Шәгиртлери Ондан: «Мугаллым, бу адамың көр болуп догулмагына ким гүнәкәр, мунуң өзүми я эне-атасы?» дийип сорадылар.</verse>
				<verse number="3">Иса олара шейле җогап берди: «Не мунуң өзи гүнә этди, не-де эне-атасы; бу онда Худайың ишлериниң гөркезилмеги үчин болды.</verse>
				<verse number="4">Өзүми Иберениң ишлерини Мен гүндиз этмели. Гиҗе етип гелйәр, шонда хич ким ишләп билмез.</verse>
				<verse number="5">Мен дүнйәдекәм, дүнйәниң нурудырын».</verse>
				<verse number="6">Ол шейле дийип, ере түйкүрди-де, түйкүлигинден палчык ясады, палчыгы болса көрүң гөзүне сүртди.</verse>
				<verse number="7">Онсоң оңа: «Гит-де, Силоам ховзунда ювун» дийди. Ол гидип ювунды, ызына гайдып геленде, онуң гөзи ачыкды.</verse>
				<verse number="8">Гоңшулары ве онуң дилегчилик эдип йөренини озал гөренлер: «Шу ерде отурып, дилегчилик эдйән шу дәлмиди?» дийдилер.</verse>
				<verse number="9">Кәбирлери: «Шол» дийдилер; кәбирлери: «Ёк, бу диңе шоңа меңзеш» дийдилер. Йөне онуң өзи: «Мен» дийди.</verse>
				<verse number="10">Оңа: «Онда гөзлериң нәхили ачылды?» дийдилер.</verse>
				<verse number="11">Ол: «Иса дийилйән адам палчык ясап, гөзүме сүртди-де: „Силоама гит-де, ювун" дийди. Мен хем гидип ювундым, гөзлерим ачылды» дийип җогап берди.</verse>
				<verse number="12">Оңа: «Ол ниреде?» дийдилер. Ол: «Билмейәрин» дийди.</verse>
				<verse number="13">Озал көр болан бу адамы фарисейлериң янына гетирдилер.</verse>
				<verse number="14">Исаның палчык ясап, онуң гөзүни ачан гүни Сабатды.</verse>
				<verse number="15">Фарисейлер-де онуң гөзүниң нәхили ачыланыны сорадылар. Ол олара: «Ол мениң гөзүме палчык сүртди, онсоң ювундым. Инди мен гөрйәрин» дийип җогап берди.</verse>
				<verse number="16">Фарисейлериң кәбирлери: «Ол адам Худайдан дәл, чүнки Сабат гүнүни тутмаяр» дийдилер. Башгалары болса: «Бир гүнәкәр адам бейле аламатлары нәхили гөркезип билер?» дийдилер. Оларың арасына агзалачылык дүшди.</verse>
				<verse number="17">Олар ене-де көрден: «Гөзүңи ачан шол Адам барада нәме диййәрсиң?» дийип сорадылар. Ол хем: «Ол бир пыгамбер» дийди.</verse>
				<verse number="18">Ехудылар гөзлери ачылан адамың эҗеси билен какасыны чагырып сораянчалар, онуң озал көр болуп, инди гөзлериниң ачыландыгына ынанмадылар.</verse>
				<verse number="19">Олардан: «Көр догулды диййән оглуңыз шумы? Инди бу нәдип гөрйәр?» дийип сорадылар.</verse>
				<verse number="20">Онуң эҗеси билен какасы олара шейле җогап берди: «Мунуң өз оглумыздыгыны, көр догландыгыны билйәрис.</verse>
				<verse number="21">Йөне онуң инди нәдип гөрйәндигини я-да онуң гөзүни кимиң ачандыгыны биз билмейәрис. Ол инди бир етишен йигит, өзүнден сораң, өзи айдып берсин».</verse>
				<verse number="22">Онуң эҗеси билен какасы ехудылардан горкуларына шейле дийдилер, чүнки ехудылар Онуң Месихдигини ыкрар эден адамы синагогадан ковмак барада дил бирикдирипдилер.</verse>
				<verse number="23">Шонуң үчин онуң эҗеси билен какасы: «Ол бир етишен йигит, өзүнден сораң» дийдилер.</verse>
				<verse number="24">Шейлелик билен, фарисейлер озалкы көри икинҗи гезек чагырып, оңа: «Худайы шөхратландыр, биз ол адамың гүнәкәрдигини билйәрис» дийдилер.</verse>
				<verse number="25">Ол: «Онуң гүнәкәрдигини я дәлдигини билмейәрин. Мен бир зады билйәрин: озал көрдүм, инди гөрйәрин» дийип җогап берди.</verse>
				<verse number="26">«Ол саңа нәме этди? Гөзүңи нәдип ачды?» дийип, ондан ене сорадылар.</verse>
				<verse number="27">Ол булара шейле җогап берди: «Мен яңы айтдым, диңлемедиңиз; нәме үчин ене эшитмек ислейәрсиңиз? Я сиз-де Онуң шәгиртлери болмакчымы?»</verse>
				<verse number="28">Оңа сөгүп, шейле дийдилер: «Онуң шәгирди — сен, биз Мусаның шәгиртлеридирис.</verse>
				<verse number="29">Биз Худайың Муса билен геплешендигини билйәрис; бу Адамың болса нирелидигини-де билмейәрис».</verse>
				<verse number="30">Яңкы адам олара шейле җогап берди: «Хайран галаймалы! Сиз Онуң нирелидигини-де билмейәрсиңиз, Ол болса мениң гөзүми ачды.</verse>
				<verse number="31">Худайың гүнәкәрлери диңлемейәндигини билйәрис, йөне бири худайхон болса, Онуң ислегини берҗай этсе, Худай оны диңлейәр.</verse>
				<verse number="32">Дога көрүң гөзүниң ачылмагы хенизе ченли эшидилен зат дәл.</verse>
				<verse number="33">Бу Адам Худайдан болмадык болса, онда хич бир зат эдип билмезди».</verse>
				<verse number="34">Оңа: «Сен бүтинлей гүнә ичинде доглуп, инди бизе сапак берҗек болярсыңмы?» дийдилер. Шейлеликде, оны ковуп гойбердилер.</verse>
				<verse number="35">Оны ковуп гойберенлерини эшиден Иса яңкы адамы тапып: «Сен Худайың Оглуна иман эдйәрмисиң?» дийди.</verse>
				<verse number="36">Ол хем Оңа җогап берип: «Эй ага, Оңа иман эдер ялы, Ол ким?» дийди.</verse>
				<verse number="37">Иса оңа: «Сен Оны гөрдүң, Ол сениң билен геплешип дур» дийди.</verse>
				<verse number="38">Ол хем: «Я Реб, иман эдйәрин» дийип, Оңа сежде этди.</verse>
				<verse number="39">Иса оңа: «Мен бу дүнйә гөрмейәнлер гөрсүн, гөрйәнлер көр болсун дийип, хөкүм этмәге гелдим» дийди.</verse>
				<verse number="40">Муны диңләп дуран фарисейлериң кәбири Оңа: «Онда биз-де көрми?» дийдилер.</verse>
				<verse number="41">Иса олара: «Көр болан болсаңыз, гүнәңиз болмазды, йөне гөрйәрис диййәниңиз үчин гүнәңиз айрылмаяр» дийди.</verse>
			</chapter>
			<chapter number="10">
				<verse number="1">«Хакыкатдан-да, Мен сизе догрусыны айдярын, гоюн агылына гапысындан гирмән, башга еринден ашып гирйән огрудыр, гаракчыдыр.</verse>
				<verse number="2">Гапыдан гирйән гоюнларың чопаныдыр.</verse>
				<verse number="3">Сакчы оңа гапыны ачып берйәндир. Гоюнлар чопаның сесини эшидйәндир. Чопан хем гоюнларыны атма-ат чагырып, олары дашарык чыкаряндыр.</verse>
				<verse number="4">Гоюнларыны дашарык чыкарандан соң, оларың өңүнден йөрейәндир, онуң сесини танаян гоюнлар болса онуң ызына дүшйәндир.</verse>
				<verse number="5">Олар кесекиниң ызына дүшйән дәлдир, ондан гачяндыр, себәби кесекиниң сесини танаян дәлдирлер».</verse>
				<verse number="6">Иса олара тымсал айтды, йөне олар онуң манысына дүшүнмедилер.</verse>
				<verse number="7">Иса ене-де олара шейле дийди: «Мен сизе хакыкатыны айдярын, Мен гоюнларың агылына гапыдырын.</verse>
				<verse number="8">Менден өң геленлериң әхлиси огрудыр, гаракчыдыр; йөне гоюнлар олары диңлемедилер.</verse>
				<verse number="9">Мен гапыдырын. Менден гирен халас болар. Ол гирер, чыкар, өри тапар.</verse>
				<verse number="10">Огры диңе огурлап өлдүрмек, хеләк этмек үчин гелйәндир. Эмма Мен оларда яшайыш болсун, гурплы яшайыш болсун дийип гелдим.</verse>
				<verse number="11">Мен говы чопандырын. Говы чопан гоюнлары үчин җаныны пида эдйәндир.</verse>
				<verse number="12">Чопан дәл-де, диңе хакына тутулан адам болса мөҗегиң гелйәнини гөрүп, гоюнлар өзүниңки болмансоң, олары ташлап гачяндыр. Мөҗек-де олары гапып даргадяндыр.</verse>
				<verse number="13">Чүнки ол хакына тутуландыр. Ол гоюнларың гамыны иймез.</verse>
				<verse number="14">Мен говы чопандырын; Өзүмиңкилери танаяндырын, олар-да Мени танаяндыр.</verse>
				<verse number="15">Атамың Мени, Мениң-де Атаны танайшым ялы танаяндырлар. Мен гоюнлар үчин җанымы пида эдйәрин.</verse>
				<verse number="16">Мениң бу агылдакылардан башга-да гоюнларым бар. Мен олары хем йыгнамалыдырын. Олар хем Мениң сесими эшидер. Онсоң бир сүри, бир чопан болар.</verse>
				<verse number="17">Җанымы гайтадан алмак үчин пида эдйәнлигим себәпли Ата Мени сөййәр.</verse>
				<verse number="18">Җанымы Менден хич ким алмаяр, Өзүм пида эдйәрин. Мениң оны пида этмәге-де, оны гайтадан алмага-да ыгтыярым бар. Мен бу буйругы Атамдан алдым».</verse>
				<verse number="19">Бу сөзлер себәпли, ехудыларың арасына ене-де агзалалык аралашды.</verse>
				<verse number="20">Оларың көпүси: «Ол җынлы, Ол дәлирәпдир. Нәме үчин сиз Оны диңлейәрсиңиз?» дийдилер.</verse>
				<verse number="21">Башгалары болса: «Булар җынлы адамың айтҗак сөзлери дәл. Җын көрлериң гөзүни ачып билерми?» дийдилер.</verse>
				<verse number="22">Иерусалимде ыбадатхананың ачылышының йыллык байрамы болды. Гышды.</verse>
				<verse number="23">Иса ыбадатханада Сүлейманың эйванында гезмеләп йөрди.</verse>
				<verse number="24">Ехудылар Онуң дашына үйшүп: «Сен хачана ченли бизи аласармык эдип йөрҗек? Месих болсаң, ачыгыны айт» дийдилер.</verse>
				<verse number="25">Иса олара шейле җогап берди: «Мен сизе айтдым, йөне сиз иман этмейәрсиңиз. Атамың ады билен эден ишлерим Маңа гүвәлик эдйәр.</verse>
				<verse number="26">Йөне сиз иман этмейәрсиңиз, чүнки сизе айдышым ялы, сиз Мениң гоюнларымдан дәл.</verse>
				<verse number="27">Мениң гоюнларым сесиме гулак асяр, Мен хем олары танаярын, олар Мениң ызыма дүшйәрлер.</verse>
				<verse number="28">Мен олара эбеди яшайыш берерин. Олар асла хеләк болмаз, хич ким олары Мениң элимден какып алмаз.</verse>
				<verse number="29">Олары Маңа берен Атам хеммеден улудыр. Атамың элинден олары хич ким алып билмез.</verse>
				<verse number="30">Атам Икимиз бирдирис».</verse>
				<verse number="31">Ехудылар Оны дашлаҗак болуп, ене ерден даш алдылар.</verse>
				<verse number="32">Иса олара: «Мен Атам тарапындан сизе көп ягшылыклар этдим. Буларың хайсысы үчин сиз Мени дашлаҗак болярсыңыз?» дийди.</verse>
				<verse number="33">Ехудылар Оңа: «Биз Сени ягшы иш эдйәнлигиң үчин дәл, Худая дил етирйәнлигиң үчин, ягны ынсан халыңа Өзүңи Худай сайянлыгың үчин дашлаҗак болярыс» дийдилер.</verse>
				<verse number="34">Иса олара шейле дийди: «„Мен айтдым, сиз таңрыларсыңыз" дийип, сизиң кануныңызда язылгы дәлми нәме?</verse>
				<verse number="35">Мукаддес канун өзлерине Худайың сөзлери геленлери таңрылар дийип атландыран болса, шонуң билен Язгы бозулмаяр ахырын.</verse>
				<verse number="36">Шейле болса, Мен Худайың Оглы диййәним үчин сиз Атаның сайлап, дүнйә иберен Адамына нәме үчин Худая дил етирйәр диййәрсиңиз?</verse>
				<verse number="37">Мен Атамың ишлерини этмейән болсам, онда Маңа иман этмәң.</verse>
				<verse number="38">Эгер-де ол ишлери эдйән болсам, онда Маңа ынанмасаңыз-да, Атамың Мендедигини ве Мениң Атададыгымы билип, оңа гөз етирер ялы, эдйән ишлериме ынаның».</verse>
				<verse number="39">Шонда Оны ене тутмага сынанышдылар, йөне Иса оларың эллеринден сыпып гитди.</verse>
				<verse number="40">Иса ене-де Иорданың аңырсына, Яхяның озаллар чокундырян ерине барып, шол ерде галды.</verse>
				<verse number="41">Көп адамлар Онуң янына гелип: «Яхя хич хили аламат гөркезмеди, йөне онуң бу Адам хакда айданларының бары чын экен» дийишдилер.</verse>
				<verse number="42">Шейлеликде, көп адамлар ол ерде Оңа иман этди.</verse>
			</chapter>
			<chapter number="11">
				<verse number="1">Меръем билен онуң уясы Мартаның обасы болан Бейтаниядан Лазар атлы бир адам сыркавды.</verse>
				<verse number="2">Меръем Реббиң үстүне атыр ыслы яг чалып, Онуң аягыны өз сачы билен сүпүрип гурадан аялды. Онуң доганы Лазар сыркавды.</verse>
				<verse number="3">Шейлеликде, уялар: «Я Реб, Сениң сөййән адамың сыркав ятыр» дийип, Иса хабар ёлладылар.</verse>
				<verse number="4">Иса муны эшиденде: «Бу сыркавлык өлүм үчин дәл-де, Худайың Оглы ол аркалы шөхратланар ялы, Худайың шөхраты үчиндир» дийди.</verse>
				<verse number="5">Иса Мартаны, онуң уясыны ве Лазары говы гөрйәрди.</verse>
				<verse number="6">Онуң сыркавдыгыны эшиденде, Иса шол болян еринде ики гүн галды.</verse>
				<verse number="7">Онсоң шәгиртлерине: «Ене Яхуда гиделиң» дийди.</verse>
				<verse number="8">Шәгиртлери Оңа: «Мугаллым, ехудылар Сени яңы дашламага сынанышдылар, Сен ене-де шол ере гитҗек болярсыңмы?» дийдилер.</verse>
				<verse number="9">Иса олара шейле җогап берди: «Гүндизде он ики сагат бар дәлми? Гүндиз гезйән адам бүдремез, чүнки ол бу дүнйәниң нуруны гөрйәндир.</verse>
				<verse number="10">Йөне адам гиҗе гезсе, бүдрәр, чүнки онда нур ёкдур».</verse>
				<verse number="11">Соңра Иса олара: «Достумыз Лазар уклап ятыр, диңе шоны оярмак үчин барярын» дийди.</verse>
				<verse number="12">Шәгиртлери Оңа: «Я Реб, уклан болса сагалар» дийдилер.</verse>
				<verse number="13">Иса онуң өлендиги хакда гүррүң эдйәрди, йөне олар адаты укудыр өйдйәрдилер.</verse>
				<verse number="14">Шейлеликде, Иса олара ачыгыны айтды: «Лазар өлүпдир.</verse>
				<verse number="15">Мен сиз иман эдерсиңиз дийип, шол ерде болманлыгыма сизиң үчин шат, йөне инди онуң янына гиделиң».</verse>
				<verse number="16">Дидимос (Экиз) дийилйән шәгирт Томас ёлдашларына: «Онуң билен өлер ялы, биз-де гиделиң» дийди.</verse>
				<verse number="17">Иса геленде, Лазарың габырда ятанына дөрт гүн болан экен.</verse>
				<verse number="18">Бейтания Иерусалимден үч километре голай узакдады.</verse>
				<verse number="19">Доганларының өлүми зерарлы, Марта билен Меръеме гөвүнлик берҗек болуп, бу ере көп ехуды гелипди.</verse>
				<verse number="20">Марта Исаның гелйәнини эшидип, Оны гаршыламага гитди, Меръем болса өйде галды.</verse>
				<verse number="21">Марта Иса: «Я Реб, Сен шу ерде болан болсаң, доганым өлмезди.</verse>
				<verse number="22">Хәзир хем Худайдан нәме дилесең, Онуң дилегиңи битирҗегини билйәрин» дийди.</verse>
				<verse number="23">Иса оңа: «Доганың дирелер» дийди.</verse>
				<verse number="24">Марта болса: «Мен ахырет гүни болҗак кыяматда онуң дирелҗегини билйәрин» дийди.</verse>
				<verse number="25">Иса оңа шейле дийди: «Дирелиш-де, яшайыш-да Мендирин, Маңа иман эден өлсе-де, яшар.</verse>
				<verse number="26">Хер бир яшаян ве Маңа иман эдйән асла өлмез. Сен муңа ынанярсыңмы?»</verse>
				<verse number="27">Ол Оңа: «Хава, я Реб, мен Сениң Худайың дүнйә инен Оглы Месихдигиңе иман этдим» дийди.</verse>
				<verse number="28">Ол муны айдып, гитди-де, уясы Меръеми яшырынлык билен чагырып: «Мугаллым шу ерде, сени чагыряр» дийди.</verse>
				<verse number="29">Меръем муны эшиден бадына тиз еринден туруп, Исаның янына гитди.</verse>
				<verse number="30">Иса энтек оба барманды, Ол хениз хем Мартаның гаршылан ериндеди.</verse>
				<verse number="31">Өйде Меръемиң янында болуп, оңа гөвүнлик берйән ехудылар онуң ховул-халат еринден туруп, чыкып гиденини гөренлеринде, агламак үчин габра тарап баряндыр өйдүп, онуң ызындан гитдилер.</verse>
				<verse number="32">Меръем Исаның дуран ерине геленде, Оны гөрди, Онуң аягына йыкылып: «Я Реб, Сен шу ерде болан болсаң, доганым өлмезди» дийди.</verse>
				<verse number="33">Иса онуң ве онуң билен биле гелен ехудыларың аглаяныны гөренде, чуңңур гынанып, йүреги гыйылды.</verse>
				<verse number="34">Ол: «Оны ниреде җайладыңыз?» дийип сорады. Оңа: «Я Реб, бар-да, Өзүң гөрәй» дийдилер.</verse>
				<verse number="35">Иса аглады.</verse>
				<verse number="36">Ехудылар: «Ол оны, гөр, нәхили сөййән экен!» дийишдилер.</verse>
				<verse number="37">Кәбирлери болса: «Көрүң гөзүни ачан бу Адам мунуң-да өлмезлиги үчин бир зат эдип билмезмиди?» дийишдилер.</verse>
				<verse number="38">Шол вагт Иса ене-де гынанып, габрың янына барды. Габыр бир говакды, онуң агзына болса даш гоюпдылар.</verse>
				<verse number="39">Иса: «Дашы айрың» дийди. Мерхумың уясы Марта Оңа: «Я Реб, ол инди порсандыр, онуң габырда ятанына дөрт гүн болды» дийди.</verse>
				<verse number="40">Иса оңа: «Мен саңа „Иман этсең, Худайың шөхратыны гөрерсиң" диймедимми?» дийди.</verse>
				<verse number="41">Шейлеликде, дашы айырдылар. Иса гөзүни Гөге дикип, шейле дийди: «Эй Ата, дилегими эшидениң үчин Саңа шүкүр эдйәрин.</verse>
				<verse number="42">Мени хемише эшидйәндигиңи билйәрин, йөне Мен муны төверекдәки халайык себәпли, Мени Сениң иберендигиңе ынансынлар дийип айтдым».</verse>
				<verse number="43">Шу сөзлерден соң Ол гаты сес билен: «Лазар, дашарык чык!» дийип гыгырды.</verse>
				<verse number="44">Эллери, аяклары кепене доланан, йүзи яглык билен саралан өли габырдан чыкды. Иса олара: «Онуң даңыларыны чөзүң-де, гойбериң, гитсин» дийди.</verse>
				<verse number="45">Шейлеликде, Меръемиң янына гелен, Исаның эден ишини гөрен ехудыларың көпүси Оңа иман этдилер.</verse>
				<verse number="46">Бирнәчеси болса барып, Исаның эденлерини фарисейлере айтдылар.</verse>
				<verse number="47">Онсоң баш руханылардыр фарисейлер меҗлис чагырып, шейле дийдилер: «Нәме этмели? Бу Адам көп аламат гөркезйәр.</verse>
				<verse number="48">Оңа ёл берсек, онда хеммелер Оңа иман эдер, римлилер хем гелип, юрдумызы-да, халкымызы-да эеләр».</verse>
				<verse number="49">Оларың бири, шол йыл баш руханы болан Каяфа олара: «Сиз хич зады билмейәрсиңиз.</verse>
				<verse number="50">Әхли халкың хеләк болмагының дерегине бир адамың халк үчин өлмегиниң бизе пейдалыдыгына дүшүнмейәрсиңиз» дийди.</verse>
				<verse number="51">Ол муны өз-өзүнден айтман, эйсем, шол йыл баш руханы боланлыгындан, Исаның халк үчин өлҗегини пыгамберлик эдип айтды.</verse>
				<verse number="52">Ол диңе халк үчин хем дәл-де, Худайың дагынык перзентлерини бирлешдирмек үчин хем өлмелиди.</verse>
				<verse number="53">Шейлеликде, шол гүнден башлап, Оны өлдүрмеги йүреклерине дүвдүлер.</verse>
				<verse number="54">Шондан соң Иса ехудыларың арасында ач-ачан гезмән, ол ерден чөллүгиң гырасындакы Эфраим диен шәхере гидип, шәгиртлери билен биле шол ерде галды.</verse>
				<verse number="55">Ехудыларың Песах байрамы якынлапды. Юрдуң әхли күнҗеклеринден гелен көп адамлар Песахдан өң өзлерини тәмизлемек үчин Иерусалиме гелипдилер.</verse>
				<verse number="56">Олар Исаны агтарярдылар, ыбадатханада дуркалар бири-бирлерине: «Нәме диййәрсиңиз, Ол байрама гелмезмикә?» дийишйәрдилер.</verse>
				<verse number="57">Баш руханылар билен фарисейлер Оны тутмак үчин Онуң ниредедигини ким билйән болса, гөркезсин дийип буйрук берипдилер.</verse>
			</chapter>
			<chapter number="12">
				<verse number="1">Иса Песахдан алты гүн өң Бейтания барды. Өлен ве Иса тарапындан дирелдилен Лазар шол ерде яшаярды.</verse>
				<verse number="2">Ол ерде Исаның хатырасына нахар берилди. Марта хызмат эдйәрди, Лазар болса Иса билен сачак башында отуранларың бириди.</verse>
				<verse number="3">Онсоң Меръем бир гадак гыммат бахалы нардың сап-арасса ягыны алып, Исаның аягына чалды, сачы билен сүпүрип гуратды. Өйүң ичи ягың якымлы ысындан долды.</verse>
				<verse number="4">Шол вагт Онуң шәгиртлериниң бири, Оңа хайынлык этмеги йүрегине дүвен Симуның оглы Иуда Искариот:</verse>
				<verse number="5">«Нәме үчин бу яг үч йүз динара сатылып, гарыплара берилмеди?» дийди.</verse>
				<verse number="6">Ол муны гарыпларың гамыны иййәнлиги үчин дәл-де, өз огрулыгы үчин айдярды. Чүнки оларың пул торбасыны гөтерен болуп, нәме берилсе, өзи алып йөрди.</verse>
				<verse number="7">Эмма Иса шейле дийди: «Начара дегмәң, ол муны Мениң җайланҗак гүнүм үчин саклады.</verse>
				<verse number="8">Чүнки гарыплар хемише сизиң яныңызда болар, йөне Мен хемише сизиң яныңызда болмарын».</verse>
				<verse number="9">Ехудылардан бир улы мәреке Исаның ол ердедигини эшидип, диңе бир Исаны дәл, эйсем, Онуң өлүмден дирелден Лазарыны-да гөрмәге гелдилер.</verse>
				<verse number="10">Баш руханылар Лазары-да өлдүрмеги маслахатлашыпдылар.</verse>
				<verse number="11">Чүнки ол себәпли көп ехудылар Иса иман эдйәрдилер.</verse>
				<verse number="12">Эртеси гүн байрама гелен көп халайык Исаның Иерусалиме гелйәнини эшиденде,</verse>
				<verse number="13">хурма шахаларыны алып, Оны гаршыламага чыкды. Адамлар: «Хосанна! Реббиң адындан гелйән Ысрайыл патышасы гутлы болсун!» дийип гыгырышдылар.</verse>
				<verse number="14">[14-15] «Горкма, эй Сион гызы! Ине, сениң патышаң тайхара мүнүп гелйәр» дийип, Язгыда язылышы ялы, Иса бир тайхар тапып, оңа мүнди.</verse>
				<verse number="15"></verse>
				<verse number="16">Шәгиртлери илки бу затлара дүшүнмедилер, йөне буларың Ол хакда языландыгы ве бу затлары Оңа өзлериниң эдендиги Иса шөхратландырыландан соң ятларына дүшди.</verse>
				<verse number="17">Инди Исаның Лазары габырдан чагырып, оны өлүмден дирелден махалы янында болан халайык гүвә гечйәрди.</verse>
				<verse number="18">Онуң бу аламаты гөркезенини эшиден халайык-да, бу себәпден Оны гаршыламага чыкды.</verse>
				<verse number="19">Шейлеликде, фарисейлер: «Гөрүң, хич зада пейдаңыз дегмейәр, ине, әхли дүнйә Онуң ызына эерди!» дийишйәрдилер.</verse>
				<verse number="20">Байрамда ыбадат этмәге Иерусалиме геленлериң арасында бирнәче грек-де барды.</verse>
				<verse number="21">Олар Җелиләниң Бетсайда шәхеринден болан Филипусың янына гелип: «Эй ага, биз Исаны гөрмек ислейәрис» дийип, ондан хайыш этдилер.</verse>
				<verse number="22">Филипус хем муны Андреаса айтды. Онсоң Андреас билен Филипус икиси барып, Иса айтдылар.</verse>
				<verse number="23">Иса олара шейле җогап берди: «Ынсан Оглуның шөхратланмалы вагты гелди.</verse>
				<verse number="24">Мен сизе хакыкатыны айдярын, бугдай дәнеси ере гачып өлмесе, ялңыз галар, йөне өләйсе, көп хасыл берер.</verse>
				<verse number="25">Җаныны сөййән оны йитирйәндир, бу дүнйәде җаныны йигренйән болса оны эбеди яшайыш үчин саклаяндыр.</verse>
				<verse number="26">Маңа хызмат этҗек адам ызыма эерсин. Мен ниреде болсам, Мениң хызматкәрим-де шол ерде болар. Маңа хызмат эдени Атам хорматлар.</verse>
				<verse number="27">Хәзир Мениң йүрегим гысяр. Мен нәме диейин? „Эй Ата, Мени шу пурсатдан халас эт" диейинми? Мен бу пурсата шонуң үчин гелдим ахырын.</verse>
				<verse number="28">Эй Ата, адыңы шөхратландыр». Шонда Гөкден: «Мен адымы шөхратландырдым ве ене-де шөхратландырарын» диен сес гелди.</verse>
				<verse number="29">Муны эшиден ол ердәки халайык: «Гөк гүрледи» дийди; башгалары болса: «Онуң билен бир перишде геплешди» дийдилер.</verse>
				<verse number="30">Иса олара шейле җогап берди: «Бу сес Мениң үчин дәл-де, сизиң үчин гелди.</verse>
				<verse number="31">Инди бу дүнйәниң хөкүм вагты болды. Бу дүнйәниң Хөкүмдары инди ковлуп чыкарылар.</verse>
				<verse number="32">Ерден ёкары гөтериленимде, Мен әхли ынсанлары Өзүме чекерин».</verse>
				<verse number="33">Иса муны нәхили өлүм билен өлҗегине ышарат эдип айтды.</verse>
				<verse number="34">Инди: «Биз Месихиң эбеди галҗагыны Мукаддес Канундан эшитдик, Сен нәхили „ Ынсан Оглы ёкары гөтерилмелидир" диййәрсиң? Бу Ынсан Оглы диййәниң ким?» дийип, халайык Ондан сорады.</verse>
				<verse number="35">Иса олара шейле җогап берди: «Ене бир аз вагтлап нур сизиң араңызда болар. Нур барка, гезиң, үстүңизи түмлүк басаймасын, чүнки түмлүкде гезйән өзүниң нирә баряныны билйән дәлдир.</verse>
				<verse number="36">Нуруң огуллары болмак үчин нуруңыз барка нура иман эдиң». Иса булары айдансоң, оларың янындан гидип гизленди.</verse>
				<verse number="37">Йөне Иса оларың гөзлериниң алнында шунча аламат гөркезен хем болса, олар Оңа иман этмедилер.</verse>
				<verse number="38">Чүнки Ишая пыгамбериң: «Я Реб, бизиң берен хабарымыза ким ынанды? Реббиң гудратлы голы киме гөрүнди?» диен сөзлери берҗай болмалыды.</verse>
				<verse number="39">Олар шу себәпден иман эдип билмейәрдилер, чүнки Ишая ене-де шейле дийипди:</verse>
				<verse number="40">«Худай оларың гөзлерини көр этди, йүреклерини гататды. Бейле болмадык болса, олар гөрердилер, йүреклери билен сызардылар ве Маңа тарап өврүлердилер. Мен болса олара шыпа берердим».</verse>
				<verse number="41">Ишая Исаның шөхратыны гөрүп, булары Ол хакда айдыпдыр.</verse>
				<verse number="42">Муңа гарамаздан, башлыкларың көпүси Оңа иман этдилер, йөне велин синагогадан ковулмазлык үчин, фарисейлер зерарлы, Оны ыкрар этмедилер.</verse>
				<verse number="43">Чүнки олар ынсанларың өвгүсини Худайың өвгүсинден говы гөрдүлер.</verse>
				<verse number="44">Иса болса гыгырып шейле дийди: «Маңа иман эдйән Маңа дәл-де, Мени Иберене иман эдйәндир.</verse>
				<verse number="45">Мени гөрйән, Мени Иберени-де гөрйәндир.</verse>
				<verse number="46">Маңа иман эдйәнлериң гараңкылыкда галмазлары ялы, Мен дүнйә нур болуп гелдим.</verse>
				<verse number="47">Сөзлерими эшидип, олары тутмадык адамың үстүнден хем Мен хөкүм чыкармарын. Чүнки Мен дүнйәниң үстүнден хөкүм чыкармага дәл-де, оны халас этмәге гелдим.</verse>
				<verse number="48">Мени рет эдип, сөзлерими кабул этмейәниң үстүнден хөкүм чыкарҗак бардыр; Мениң айдан сөзүм ахырет гүни оны хөкүм эдер.</verse>
				<verse number="49">Чүнки Мен Өз-Өзүмден геплемедим. Нәме айтмалыдыгымы, нәме сөзлемелидигими Өзүми иберен Ата Маңа буюрды.</verse>
				<verse number="50">Онуң буйругының эбеди яшайышдыгыны Мен билйәрин. Шоңа гөрә, Ата Маңа нәме буюран болса, Мен диңе шоны айдярын».</verse>
			</chapter>
			<chapter number="13">
				<verse number="1">Песах байрамының өң янындакы гүнди. Өзүниң бу дүнъе билен хошлашмалы ве Атаның янына гитмели сагадының гелендигини Иса билйәрди. Өзүниңкилери бу дүнъеде нәхили сөен болса, Ол олары иң соңкы деме ченли хем хут шонуң ялы сөйди.</verse>
				<verse number="2">Агшам нахары чагыды. Иса хайынлык этмеги Симуның оглы Иуда Искариотың йүрегине иблис эййәм гуюпды.</verse>
				<verse number="3">Атаның әхли зады Өз элине берендигини, Өзүниң Худайдан гелип, Худая гайтҗакдыгыны Иса билди.</verse>
				<verse number="4">Нахар башындан туруп, донуны чыкарды-да, бир яглык билен Ол билини гушады.</verse>
				<verse number="5">Онсоң бир легене сув гуйды-да, шәгиртлериң аякларыны ювуп, гушанан яглыгы билен олары сүпүрмәге дурды.</verse>
				<verse number="6">Ол Симун Петрусың янына геленде, Петрус Иса гарап: «Я Реб, мениң аягымы Сен ювмалы болдуңмы?» дийди.</verse>
				<verse number="7">Иса оңа: «Мениң эдйән ишими сен энтек билмерсиң, оңа сен соң дүшүнерсиң» дийди.</verse>
				<verse number="8">Петрус Оңа: «Мен аягымы Саңа асла ювдурмарын» дийди. Эмма Иса оңа: «Мен сени ювмасам, онда Мениң билен үлешигиң болмаз» дийип җогап берди.</verse>
				<verse number="9">Симун Петрус Оңа: «Я Реб, онда диңе аягымы дәл, элими-де, башымы-да юв» дийди.</verse>
				<verse number="10">Иса оңа: «Ювнан адамың диңе аягыны ювмакдан башга хаҗаты ёкдур, ол бүтинлей тәмиздир. Сиз хем тәмизсиңиз, йөне хеммәңиз дәл» дийди.</verse>
				<verse number="11">Чүнки Ол Өзүне хайынлык этҗегиң кимдигини билйәрди. Шонуң үчин-де «Хеммәңиз тәмиз дәл» дийипди.</verse>
				<verse number="12">Оларың аякларыны ювуп боланындан соң, донуны гейди-де, Ол ене сачак башында отурды ве олара шейле дийди: «Сизе нәме эдениме дүшүнйәрсиңизми?</verse>
				<verse number="13">Сиз Маңа „Мугаллым" ве „Реб" дийип, догры эдйәрсиңиз, себәби Мен шолдурын.</verse>
				<verse number="14">Мен Реб ве Мугаллым болуп, сизиң аягыңызы юван болсам, онда сиз-де бири-бириңизиң аягыны ювмалысыңыз.</verse>
				<verse number="15">Чүнки сиз-де Мениң сизе эдишим ялы эдерсиңиз дийип, Мен сизе гөрелде гөркездим.</verse>
				<verse number="16">Хакыкатдан-да, Мен сизе догрусыны айдярын, гул агасындан улы дәлдир, иберилен-де оны иберенден улы дәлдир.</verse>
				<verse number="17">Бу затлары билйәндигиңизе гөрә, олары берҗай этсеңиз, багтлы боларсыңыз.</verse>
				<verse number="18">Сизиң хеммәңиз хакда айтмаярын, Мен Өз сайлап-сеченлерими билйәрин, йөне „Мениң билен чөрек иен маңа эл галдырды" диен Язгы берҗай болмалыдыр.</verse>
				<verse number="19">Мен муны сизе болҗак вакадан өңинчә, шол вака йүзе чыкан вагтында Мениң шол айдянымдыгыма иман этмегиңиз үчин айдярын.</verse>
				<verse number="20">Хакыкатдан-да, Мен сизе догрусыны айдярын. Мениң иберен адамымы кабул эден Мени кабул эдйәндир, Мени кабул эден болса, Мени Иберени кабул эдйәндир».</verse>
				<verse number="21">Иса бу затлары айдандан соң, йүреги гыйлып, гүвәлик эдип: «Хакыкатдан-да, Мен сизе догрусыны айдярын, сизиң ичиңизден бири Маңа хайынлык эдер» дийди.</verse>
				<verse number="22">Шәгиртлери Онуң муны киме какдырып айдяныны билмән, алҗыраңңылык билен бири-бирлерине середишдилер.</verse>
				<verse number="23">Шәгиртлерден бири сачак башында Исаның дөшүне япланып ятырды. Иса оны говы гөрйәрди.</verse>
				<verse number="24">Симун Петрус Онуң киме какдырып айдяныны сорамагы яңкы шәгирде үмледи.</verse>
				<verse number="25">Исаның дөшүне япланып ятан Оңа: «Я Реб, ол ким?» дийди.</verse>
				<verse number="26">«Шу чөреги табага батырып киме берсем, шолдур» дийип, Иса җогап берди. Онсоң Ол чөреги табага батырды-да, оны Симуның оглы Иуда Искариота берди.</verse>
				<verse number="27">Чөреги алан бадына, Иуданың ичине иблис гирди. Иса оңа: «Нәме этҗек болсаң, тиз эт» дийди.</verse>
				<verse number="28">Муны Исаның оңа нәме үчин айданына отуранларың хич бири дүшүнмеди.</verse>
				<verse number="29">Пул торба Иудада болансоң кәбирлери Иса оңа «Байрам үчин бизе герек затлары сатын ал» я «Гарыплара бираз пайла» диййәндир өйтдүлер.</verse>
				<verse number="30">Иуда чөреги алды-да, деррев дашарык чыкды. Гиҗеликди.</verse>
				<verse number="31">Ол чыканда, Иса шейле дийди: «Ине, инди Ынсан Оглы шөхратландырылды, Ол аркалы Худай-да шөхратландырылды.</verse>
				<verse number="32">Худай Онда шөхратланса, Худай-да Оны Өзүнде шөхратландырар, хава, Оны деррев шөхратландырар.</verse>
				<verse number="33">Чагалар, Мен инди сизиң билен узак вагт болмарын. Сиз Мени агтарарсыңыз, йөне ехудылара: „Мениң гитҗек ериме сиз барып билмерсиңиз" диеними инди сизе-де айдярын.</verse>
				<verse number="34">Сизе бир тәзе табшырык берйәрин: бири-бириңизи сөйүң, Мениң сизи сөйшүм ялы, сиз-де бири-бириңизи сөйүң.</verse>
				<verse number="35">Бири-бириңизе сөйгиңиз болса, сизиң Мениң шәгирдимдигиңизи хеммелер билер».</verse>
				<verse number="36">Симун Петрус Оңа: «Я Реб, Сен нирә барярсың?» дийди. Иса оңа: «Сен Мениң билен хәзир гидип билмерсиң, йөне соң барып билерсиң» дийип җогап берди.</verse>
				<verse number="37">Петрус Оңа: «Я Реб, нәме үчин мен Сениң билен хәзир гидип билмерин? Мен Сениң үчин җанымы-да пида эдерин» дийди.</verse>
				<verse number="38">Иса оңа шейле җогап берди: «Мениң үчин җаныңы пида эдерсиңми? Хакыкатдан-да, Мен саңа догрусыны айдярын, хораз гыгырмаздан өң, сен Мени үч гезек инкәр эдерсиң.</verse>
			</chapter>
			<chapter number="14">
				<verse number="1">Йүрегиңиз гысмасын. Худая иман эдиң, Маңа иман эдиң.</verse>
				<verse number="2">Атамың өйүнде месгенлер көпдүр; шейле болмаса, Мен сизе „Ер тайярламага барярын" диермидим?</verse>
				<verse number="3">Гидип ер тайярланымдан соң, сизиң хем Өз янымда болмагыңыз үчин ене гелип, сизи Өзүм билен алып гидерин.</verse>
				<verse number="4">Сиз Мениң нирә барянымы, ёлы билйәнсиңиз».</verse>
				<verse number="5">Томас Оңа: «Я Реб, биз Сениң нирә баряныңы билмейәрис, ёлы нәдип билели?» дийди.</verse>
				<verse number="6">Иса оңа шейле дийди: «Мен — ёл, хакыкат ве яшайышдырын, Менсиз хич ким Ата барып билмез.</verse>
				<verse number="7">Мени танасаңыз, Атамы-да танарсыңыз. Сиз мундан бейләк Оны танаярсыңыз, Оны гөрдүңиз».</verse>
				<verse number="8">Филипус Оңа: «Я Реб, Атаны бизе гөркез, бизе шол боляр» дийди.</verse>
				<verse number="9">Иса оңа шейле дийди: «Эй Филипус, Мен сизиң билен шейле көп вагт болсам-да, Мени танамадыңмы? Мени гөрен Атаны-да гөрендир. Сениң „Атаны бизе гөркез" диймәң нәме?</verse>
				<verse number="10">Мениң Атададыгыма, Атаның хем Мендедигине сен иман этмейәрсиңми? Мен сизе айдян сөзлерими Өз-Өзүмден айтмаярын, Менде яшаян Ата Өз ишлерини эдйәр.</verse>
				<verse number="11">Мениң Атададыгыма, Атаның-да Мендедигине иман эдиң; хич болманда, эден ишлерим үчин Маңа иман эдиң.</verse>
				<verse number="12">Мен сизе хакыкатыны айдярын, Маңа иман эден Мениң битирен ишлерими-де битирер, булардан хас улуларыны-да эдер, чүнки Мен Атама барярын.</verse>
				<verse number="13">Атам Огулда шөхратланар ялы, Мениң адым билен нәме дилесеңиз, дилегиңизи битирерин.</verse>
				<verse number="14">Мениң адым билен бир зат дилесеңиз, берҗай эдерин.</verse>
				<verse number="15">Мени сөййән болсаңыз, буйрукларымы берҗай эдиң.</verse>
				<verse number="16">Мен-де Атама ялбарарын, Ол сизе, хемише сизиң билен болар ялы, башга бир Гөвүнлик Бериҗи, ягны Хакыкат Рухуны берер.</verse>
				<verse number="17">Хакыкат Рухуны дүнйә кабул эдип билмез, чүнки дүнйә Оны не гөрйәр, не-де танаяр. Йөне сиз Оны танаярсыңыз, чүнки Ол сизиң араңызда яшаяр ве сизиң ичиңизде болар.</verse>
				<verse number="18">Мен сизи етим гоймарын, яныңыза гайдып гелерин.</verse>
				<verse number="19">Аз салымдан соң дүнйә Мени гөрмез, йөне сиз гөрерсиңиз, чүнки Мен яшаярын, сиз-де яшарсыңыз.</verse>
				<verse number="20">Шол гүн Мениң Атамдадыгымы, сизиң хем Мендедигиңизи, Мениң-де сиздедигими билерсиңиз.</verse>
				<verse number="21">Мениң буйрукларымы тутуп, олары берҗай эдйән Мени сөййәндир. Мени сөййәни Атам-да сөер. Мен-де оны сөерин ве оңа гөрнерин».</verse>
				<verse number="22">«Я Реб, Сен Өзүңи дүнйә дәл-де, бизе гөркезмек ислейәрсиң велин, бу нәхили боляр?» дийип, Иуда (Искариот дәл) Ондан сорады.</verse>
				<verse number="23">Иса оңа шейле җогап берди: «Ким Мени сөййән болса, сөзүми тутар. Атам-да оны сөер, биз оңа барып, янында месген тутарыс.</verse>
				<verse number="24">Мени сөймейән Мениң сөзүми тутмаз. Сизиң бу эшидйән сөзлериңиз Мениңки дәл-де, Мени иберен Атаныңкыдыр.</verse>
				<verse number="25">Мен бу затлары сизе Өзүм яныңыздакам айдярын.</verse>
				<verse number="26">Мениң адымдан Атаның иберҗек Гөвүнлик Бериҗиси — Мукаддес Рух сизе әхли зады өвредер, Мениң айдан әхли затларымы ядыңыза салар.</verse>
				<verse number="27">Мен сизе парахатлык гоюп барярын, Өз парахатлыгымы сизе берйәрин. Мен муны, дүнйәниң берши ялы бермейәрин. Йүрегиңиз гысмасын, горкмаң.</verse>
				<verse number="28">„Мен барярын, йөне яныңыза өврүлип гелерин" диеними эшитдиңиз. Мени сөййән болсаңыз, Мениң Атаның янына гидйәнлигиме шатланардыңыз, чүнки Ата Менден бейикдир.</verse>
				<verse number="29">Мен муны сизе болан вагты иман эдерсиңиз дийип, болмазындан өң айтдым.</verse>
				<verse number="30">Маңа инди сизиң билен геплешере көп вагт галмады, чүнки бу дүнйәниң хөкүмдары гелйәр. Онуң Мен барада эрк-ыгтыяры ёкдур.</verse>
				<verse number="31">Йөне Мениң Атаны сөййәнлигими, Ата Маңа нәхили табшырык берен болса, шоны берҗай эдйәнлигими дүнйә билмелидир. Туруң, бу ерден гиделиң.</verse>
			</chapter>
			<chapter number="15">
				<verse number="1">Мен хакыкы үзүм агаҗыдырын, Атам багбандыр.</verse>
				<verse number="2">Мендәки миве бермейән хер бир шаханы Ол кесер, миве берйәнини болса хас-да көп миве берсин дийип тимарлар, тәмизләр.</verse>
				<verse number="3">Мениң сизе айдан сөзүм аркалы сиз инди тәмизсиңиз.</verse>
				<verse number="4">Сиз Менде галың, Мен хем сизде галайын. Үзүм агаҗындан айрылан шаханың өз-өзүнден миве берип билмейши ялы, Менден айрылсаңыз, сиз хем миве берип билмерсиңиз.</verse>
				<verse number="5">Мен үзүм агаҗыдырын, сиз шахаларсыңыз. Ким Менде галян болса ве Мен кимде галян болсам, ол бол миве берер. Сиз Менден үзңе хич зат эдип билмерсиңиз.</verse>
				<verse number="6">Ким Менде галмаса, шаха кимин кесилип ташланар, гурар. Олары йыгнашдырып, ода атарлар, олар хем янар.</verse>
				<verse number="7">Сиз Менде галсаңыз, Мениң сөзлерим сизде галса, ислән дилегиңиз битер.</verse>
				<verse number="8">Сизиң көп миве бермегиңиз билен Атам шөхратланар. Шейлеликде, сиз Мениң шәгиртлерим боларсыңыз.</verse>
				<verse number="9">Атамың Өзүми сөйши ялы, Мен-де сизи сөйдүм. Мениң сөйгимде галың.</verse>
				<verse number="10">Мениң Атамың буйрукларыны берҗай эдип, Онуң сөйгүсинде галышым ялы, сиз хем буйрукларымы берҗай этсеңиз, Мениң сөйгимде галарсыңыз.</verse>
				<verse number="11">Сизе бу затлары Мениң шатлыгым сизде болсун ве шатлыгыңыз долы болсун дийип айтдым.</verse>
				<verse number="12">Мениң буйругым шу: бири-бириңизи Мениң сизи сөйшүм ялы сөйүң.</verse>
				<verse number="13">Бир адамың өз достлары үчин җаныны пида этмегинден улы сөйги хич кимде ёкдур.</verse>
				<verse number="14">Мениң өзүңизе буйранымы берҗай этсеңиз, Маңа достсуңыз.</verse>
				<verse number="15">Мундан бейләк Мен сизе гул диймерин, чүнки гул агасының нәме эдйәнини билйән дәлдир. Мен сизе дост дийдим, чүнки Атамдан эшиден әхли затларымы сизе айтдым.</verse>
				<verse number="16">Сиз Мени сайламадыңыз, Мен сизи сайладым, гидип, миве өндүриң ве мивәңиз узак галсын дийип, сизи везипә белледим. Шейлеликде, Мениң адым билен Атадан нәме дилесеңиз, Ол сизе берер.</verse>
				<verse number="17">Мениң сизе буйругым шу: бири-бириңизи сөйүң.</verse>
				<verse number="18">Дүнйә сизи йигренсе, онуң сизден өң Мени йигренендигини билиң.</verse>
				<verse number="19">Дүнйәден болан болсаңыз, дүнйә сизи өзүниңкилер кимин сөерди. Йөне дүнйәден дәлдигиңиз үчин, Мениң сизи дүнйәден сайлап аланлыгым үчин, ине, шунуң үчин дүнйә сизи йигренйәр.</verse>
				<verse number="20">Мениң сизе „Гул өз агасындан улы дәлдир" диен сөзүми яда салың. Олар Мени ызарлан болсалар, онда сизи-де ызарларлар. Мениң сөзүми тутан болсалар, сизиңкини-де тутарлар.</verse>
				<verse number="21">Олар сизе бу затларың әхлисини Мениң адым себәпли эдерлер, чүнки олар Мени Иберени танамаярлар.</verse>
				<verse number="22">Мен гелип, олара айтмадык болсадым, онда гүнәлери болмазды, йөне инди гүнәлери үчин өтүнчлери ёкдур.</verse>
				<verse number="23">Мени йигренйән Мениң Атамы-да йигренйәндир.</verse>
				<verse number="24">Мен башгасының этмедик ишлерини оларың арасында этмедик болсам, онда гүнәлери болмазды, йөне инди гөрүп, хем Мени, хем-де Атамы йигрендилер.</verse>
				<verse number="25">Канунларында: „Мени нәхак йигрендилер" дийип язылан сөз берҗай болмалыдыр.</verse>
				<verse number="26">Атадан сизе иберилҗек Гөвүнлик Бериҗим, ягны Атадан чыкан Хакыкат Рухы геленде, Мен хакда гүвәлик эдер.</verse>
				<verse number="27">Сиз-де гүвәлик эдерсиңиз, чүнки башдан Мениң билен биледиңиз.</verse>
			</chapter>
			<chapter number="16">
				<verse number="1">Бу затлары сизе алданып, ёлдан чыкмазлыгыңыз үчин айтдым.</verse>
				<verse number="2">Сизи синагогалардан коварлар. Хава, сизи өлдүрен хер кесиң шейтмек билен Худая хызмат эдйәндирин өйтҗек вагты гелер.</verse>
				<verse number="3">Бу ишлери эдерлер, себәби олар не Атаны, не-де Мени танаярлар.</verse>
				<verse number="4">Йөне Мен булары өзүңизе айдандыгымы вагты геленде ятларсыңыз дийип айтдым. Өзүм яныңызда боланым үчин сизе бу затлары башда айтмандым.</verse>
				<verse number="5">Инди болса Мен Өзүми Иберене барярын. Сизден хич ким „Нирә барярсың?" дийип сорамаяр.</verse>
				<verse number="6">Йөне бу затлары айданым үчин сизиң йүрегиңиз гайгыдан доландыр.</verse>
				<verse number="7">Муңа гарамаздан, Мен сизе хакыкаты сөзлейәрин: Мениң гитмегим сизе пейдадыр, Мен гитмесем, Гөвүнлик Бериҗи сизе гелмез, гитсем велин, Оны сизе иберерин.</verse>
				<verse number="8">Ол геленде, гүнә, догрулык ве хөкүм бабатда дүнйәниң ялңышандыгыны аян эдер.</verse>
				<verse number="9">Гүнә бабатда оларыңкы нәдогры, чүнки Маңа иман этмейәрлер.</verse>
				<verse number="10">Догрулык бабатда-да оларыңкы нәдогры, чүнки Мен Атама барярын, мундан бейләк Мени гөрмерсиңиз.</verse>
				<verse number="11">Хөкүм бабатда-да оларыңкы нәдогры, чүнки бу дүнйәниң хөкүмдары хөкүм эдилендир.</verse>
				<verse number="12">Сизе айтҗак ене көп затларым бар, йөне хәзир сиз олары гөтерип билмерсиңиз.</verse>
				<verse number="13">Эмма Хакыкат Рухы геленде, Ол сизе бүтин хакыката тарап ёл гөркезер, чүнки Ол Өз-Өзүнден айтмаз, нәме эшитсе, шоны аян эдер, гелҗек затлары сизе билдирер.</verse>
				<verse number="14">Мени шөхратландырар, чүнки Ол Мениңкиден алып, сизе билдирер.</verse>
				<verse number="15">Атамың нәмеси бар болса Мениңкидир. Шуңа гөрә-де, Мениңкиден алып, сизе билдирер диййәрин.</verse>
				<verse number="16">Аз вагтдан соң Мени гөрмерсиңиз, ене аз вагтдан соң Мени гөрерсиңиз, чүнки Мен Атама барярын».</verse>
				<verse number="17">Шонда Исаның шәгиртлериниң кәбирлери бири-бирине шейле дийдилер: «Онуң „Аз вагтдан соң Мени гөрмерсиңиз, ене аз вагтдан соң Мени гөрерсиңиз\, „Атама барярын" диенине нәхили дүшүнмеликә?</verse>
				<verse number="18">Аз вагтдан соң дийдиги нәмекә? Онуң айдянына биз дүшүнмейәрис».</verse>
				<verse number="19">Иса Өзүне сораг бермек ислейәндиклерини билип шейле дийди: «Аз вагтдан соң Мени гөрмерсиңиз, ене аз вагтдан соң Мени гөрерсиңиз диййәним үчин бири-бириңизе сораг берйәрсиңизми?</verse>
				<verse number="20">Хакыкатдан-да, Мен сизе догрусыны айдярын, сиз мөңңүрип агларсыңыз, дүнйә болса шатланар. Сиз гайгыланарсыңыз, йөне гайгыңыз шатлыга өврүлер.</verse>
				<verse number="21">Аял догурҗак вагты гам-гусса чекйәндир, чүнки сагады гелендир, йөне догранындан соң, ол бир адамың дүнйә инендигиниң шатлыгы билен гайгы-гуссаны унудар.</verse>
				<verse number="22">Сиз барада хем шейле, сизиң-де хәзир гайгыңыз бар, эмма Мен сизи ене гөрерин, гөвнүңиз галкынар, хич ким шатлыгыңызы сизден алмаз.</verse>
				<verse number="23">Шол гүн Менден хич зат сорамарсыңыз. Хакыкатдан-да, Мен сизе догрусыны айдярын, Атадан нәме дилесеңиз, Мениң адымың хатырасына Ол оны сизе берер.</verse>
				<verse number="24">Шу вагта ченли сиз Мениң адымдан хич зат дилемедиңиз. Диләң, аларсыңыз, шатлыгыңыз долуп-дашар.</verse>
				<verse number="25">Мен бу затлары сизе тымсаллар билен айтдым, йөне вагт гелер, Мен тымсаллар билен геплемән, Ата барада ач-ачан гүррүң берерин.</verse>
				<verse number="26">Шол гүн Мениң адым билен диләрсиңиз. Мен сизиң үчин Атадан диләрин диймейәрин.</verse>
				<verse number="27">Чүнки Атаның Өзи сизи сөййәр, себәби, сиз Мени сөййәрсиңиз, Мениң Атадан гелендигиме иман эдйәрсиңиз.</verse>
				<verse number="28">Мен Атадан чыкып, дүнйә гелдим. Инди болса дүнйәни терк эдип, Ата барярын».</verse>
				<verse number="29">Онуң шәгиртлери шейле дийдилер: «Ине, инди Сен хич бир тымсалсыз, ачык сөзлейәрсиң.</verse>
				<verse number="30">Биз Сениң әхли затлары билйәндигиңи инди билйәрис, хич кимиң Сенден сорамагына зерурлык ёк. Шоңа гөрә-де, Сениң Худайдан гелендигиңе иман эдйәрис».</verse>
				<verse number="31">Иса олара шейле дийди: «Инди иман эдйәрсиңизми?</verse>
				<verse number="32">Ине, вагт гелер, хава, гелди хем, әхлиңиз өйүңизе-илиңизе дагап гидерсиңиз, Мени еке галдырарсыңыз. Йөне Мен еке дәлдирин, чүнки Ата Мениң билендир.</verse>
				<verse number="33">Бу затлары Менде парахатлыгыңыз болсун дийип айтдым. Дүнйәде гайгы-гуссаңыз болар, эмма мерт болуң. Мен дүнйәни еңендирин».</verse>
			</chapter>
			<chapter number="17">
				<verse number="1">Бу затлары айдансоң, Иса гөзлерини Гөге дикип, шейле дийди: «Эй Ата, пурсат гелди, Оглуң-да Сени шөхратландырар ялы, Оны шөхратландыр.</verse>
				<verse number="2">Чүнки Сениң Оңа беренлериңиң әхлисине эбеди яшайыш берсин дийип, Сен Огла бүтин адамзат үстүнден хәкимиет бердиң.</verse>
				<verse number="3">Эбеди яшайыш Сени, ялңыз хак Худайы ве Сениң иберениң Иса Месихи танамакдыр.</verse>
				<verse number="4">Маңа табшыран ишиңи берҗай этмек билен, Сени Ер йүзүнде шөхратландырдым.</verse>
				<verse number="5">Эй Ата, дүнйә дөремезден өң хузурыңда Маңа болан шөхрат билен инди Мени хузурыңда шөхратландыр.</verse>
				<verse number="6">Мен дүнйәден Маңа берен Өз адамларыңа Сениң адыңы танатдым. Олар Сениңкидир, олары Маңа Сен бердиң, олар Сениң сөзүңи тутдулар.</verse>
				<verse number="7">Инди олар Маңа берен әхли затларыңың Сендендигини билйәрлер.</verse>
				<verse number="8">Чүнки Маңа табшыран сөзлериңи олара етирдим. Олар кабул этдилер, Мениң, хакыкатдан-да, Сенден гелендигими билдилер. Мени Сениң иберендигиңе иман этдилер.</verse>
				<verse number="9">Олар үчин ялбарярын. Дүнйә үчин дәл-де, Маңа берен адамларың үчин ялбарярын, чүнки олар Сениңкидир.</verse>
				<verse number="10">Мениң әхли задым Сениңкидир, Сениңки-де Мениңкидир, Мен олар аркалы шөхратландым.</verse>
				<verse number="11">Инди Мен бу дүнйәде дәл, йөне олар энтек дүнйәде. Мен Саңа гайдып барярын. Эй Мукаддес Ата, Маңа беренлериңи Өз адың билен гора, олар-да бизиң ялы болсунлар.</verse>
				<verse number="12">Мен олар билен биле болан вагтым Маңа беренлериңи Сениң адың билен горап сакладым. Язгы берҗай болар ялы, хеләкчилик оглундан башга оларың хич бири хеләк болмады.</verse>
				<verse number="13">Мен инди Саңа барярын. Мен бу затлары дүнйәдекәм шатлыгым оларда долы болсун дийип айдярын.</verse>
				<verse number="14">Мен олара Сениң сөзүңи бердим, дүнйә олары йигренди, чүнки Мениң дүнйәден болмайшым ялы, олар-да дүнйәден дәлдирлер.</verse>
				<verse number="15">Олары дүнйәден алмагыңы дәл-де, яманлыкдан горамагыңы дилейәрин.</verse>
				<verse number="16">Мениң дүнйәден болмайшым ялы, олар-да дүнйәден дәлдирлер.</verse>
				<verse number="17">Олары хакыкатың билен мукаддес эт. Сениң сөзүң хакыкатдыр.</verse>
				<verse number="18">Сениң Мени дүнйә иберишиң ялы, Мен-де олары дүнйә ибердим.</verse>
				<verse number="19">Мен Өзүми олар үчин ниетлейәрин, олар-да хакыкат билен мукаддес болсун.</verse>
				<verse number="20">Мен диңе олар үчин дәл, эйсем, оларың сөзи билен Маңа иман этҗеклер үчин-де дилег эдйәрин.</verse>
				<verse number="21">Оларың хеммеси бир болсун. Ата, Сениң Менде, Мениң-де Сенде болшум ялы, олар-да бизде болсун, шейлеликде, Мени Сениң иберендигиңе дүнйә иман эдер.</verse>
				<verse number="22">Маңа берен шөхратыңы Мен-де олара бердим, бизиң бир болшумыз ялы, олар-да бир болсун.</verse>
				<verse number="23">Мен оларда ве Сен Мендесиң. Мени Сениң иберендигиңи, Мени сөйшүң кимин олары-да сөййәндигиңи дүнйә билер ялы, олар бүтинлей бирликде болсун.</verse>
				<verse number="24">Эй адыл Ата, Сениң Маңа беренлериң-де, болан еримде Мениң билен биле болуп, Маңа берен шөхратыңы гөрмеклерини ислейәрин, чүнки Сен Мени дүнйә дөремезден өң сөйүпдиң.</verse>
				<verse number="25">Эй догры Ата, дүнйә Сени танамады, эмма Мен Сени танадым, булар хем Мени Сениң иберендигиңи билдилер.</verse>
				<verse number="26">Сениң Маңа болан сөйгиң оларда болсун, Мен-де оларда болайын дийип, адыңы олара билдирдим ве билдирерин».</verse>
			</chapter>
			<chapter number="18">
				<verse number="1">Бу затлары айдансоң, Иса шәгиртлери билен биле Кидрон чайының аңырсына гитди. Ол ерде бир баг барды. Иса шәгиртлери билен биле шол бага гирди.</verse>
				<verse number="2">Оңа хайынлык эден Иуда-да ол ери билйәрди, чүнки Иса шәгиртлери билен, көпленч, шол ерде душушарды.</verse>
				<verse number="3">Шонуң үчин-де Иуда бир топар эсгер билен бирликде, баш руханылардан ве фарисейлерден серкерделер алып, пануслы, чыралы ве яраглы шол ере барды.</verse>
				<verse number="4">Иса Өз башына дүшҗек әхли зады биленсоң, өңе чыкып, олара: «Кими гөзлейәрсиңиз?» дийди.</verse>
				<verse number="5">Олар Оңа: «Насыралы Исаны» дийип җогап бердилер. Иса олара: «Ол — Мен» дийди. Оңа хайынлык эден Иуда-да олар билен биле дурды.</verse>
				<verse number="6">Иса олара «Ол — Мен» диенде, олар ыза чекилип, ере йыкылдылар.</verse>
				<verse number="7">Иса олардан ене: «Кими гөзлейәрсиңиз?» дийип сорады. Олар-да: «Насыралы Исаны» дийдилер.</verse>
				<verse number="8">Иса олара: «Мен сизе „Ол — Мен" дийдим ахырын, Мени гөзлейән болсаңыз, булары гойбериң, гитсинлер» дийди.</verse>
				<verse number="9">Иса муны «Маңа беренлериңиң хич бирини йитирмедим» диен сөзи берҗай болсун дийип айтды.</verse>
				<verse number="10">Шол вагт Симун Петрус янындакы гылыҗы сырды-да, баш руханының хызматкәрини уруп, онуң саг гулагыны кесди. Ол хызматкәриң ады Малхусды.</verse>
				<verse number="11">Иса Петруса: «Гылыҗыңы гынына сал. Атамың Маңа берен кәсесини ичмәйинми?» дийди.</verse>
				<verse number="12">Онсоң эсгерлер, оларың баштутаны ве ехудыларың нөкерлери Исаны тутдулар ве даңдылар.</verse>
				<verse number="13">Оны илки Ханнаның янына алып бардылар. Ханна шол йылкы баш руханы Каяфаның гайынатасыды.</verse>
				<verse number="14">Халк үчин бир адамың өлмеги ягшыдыр дийип, ехудылара маслахат берен хем Каяфады.</verse>
				<verse number="15">Симун Петрус билен ене бир шәгирт Исаның ызына дүшүп гитдилер. Яңкы шәгирт баш руханы билен өңден таныш болансоң, ол Иса билен биле баш руханының ховлусына гирди.</verse>
				<verse number="16">Йөне Петрус дашарда гапының агзында дурды. Онсоң баш руханы билен таныш шәгирт дашарык чыкды-да, гапыны саклаян аяла бир затлар айдып, Петрусы ичерик салды.</verse>
				<verse number="17">Гапыны саклаян аял Петруса: «Сен-де бу Адамың шәгиртлеринден-ә дәлсиң?» дийди. Ол: «Ёк» дийип җогап берди.</verse>
				<verse number="18">Хованың совуклыгы үчин хызматкәрлер ве нөкерлер от якып, чоюнып дурдулар. Петрус хем оларың янында йылнып дурды.</verse>
				<verse number="19">Баш руханы Исадан Онуң шәгиртлери, таглыматы хакда сораг эдйәрди.</verse>
				<verse number="20">Иса оңа шейле җогап берди: «Мен дүнйә ач-ачан айтдым. Хемише ехудыларың йыгнанян синагогаларында, ыбадатханада сапак бердим, гизлин зат айтмадым.</verse>
				<verse number="21">Нәме үчин Менден сораярсың? Нәме айданымы эшиденлерден сора, ине, олар Мениң нәме айданымы билйәндир».</verse>
				<verse number="22">Бу затлары айданда, шол ерде дуран нөкерлериң бири: «Баш рухана шейле җогап берйәрсиңми?» дийип, Исаның дулугына урды.</verse>
				<verse number="23">Иса оңа: «Мен нәдогры айдан болсам, нәдогрыдыгыны субут эт, эгер-де догры айдан болсам, онда, нәме үчин Мени урярсың?» дийди.</verse>
				<verse number="24">Онсоң Ханна Исаның элини даңдырып, Оны баш руханы Каяфаның янына иберди.</verse>
				<verse number="25">Симун Петрус ол ерде йылынып дурды. Оңа: «Сен хем Онуң шәгиртлеринден-ә дәлсиң?» дийдилер. Эмма ол: «Ёк» дийип инкәр этди.</verse>
				<verse number="26">Петрусың гулагыны кесен адамының гарындашы, баш руханының хызматкәрлеринден бири: «Мен сени багда Онуң билен гөрмедимми?» дийди.</verse>
				<verse number="27">Петрус ене инкәр этди, эдил шол вагт хораз гыгырды.</verse>
				<verse number="28">Онсоң Исаны Каяфаның янындан хөкүмет көшгүне алып бардылар. Даңданды. Арассачылык дүзгүнини берҗай этмек хем-де Песах нахарыны дүзгүн боюнча иймек үчин, ехудылар хөкүмет көшгүне гирмедилер.</verse>
				<verse number="29">Шейлеликде, Пилатус оларың янына гелип: «Бу Адамы нәмеде айыплаярсыңыз?» дийип сорады.</verse>
				<verse number="30">Олар: «Бу Адам җенаятчы болмадык болса, Оны тутуп, сениң яныңа гетирмездик» дийип җогап бердилер.</verse>
				<verse number="31">Пилатус олара: «Бейле болса, Оны алың-да, өз кануныңыз боюнча хөкүм чыкарың» дийди. Ехудылар Пилатуса: «Бизиң кимдир бирини өлүме хөкүм этмәге хакымыз ёк» дийдилер.</verse>
				<verse number="32">Шейлелик билен, Өзүниң нәхили өлүм билен өлҗеги барада Исаның ышарат эдип айдан сөзлери берҗай болмалыды.</verse>
				<verse number="33">Пилатус ене хөкүмет көшгүне гирди-де, Исаны чагырып Оңа: «Сен ехудыларың патышасымы?» дийди.</verse>
				<verse number="34">Иса оңа: «Муны өзүңден айдярсыңмы я Мен хакда башгалар саңа айтдымы?» дийди.</verse>
				<verse number="35">Пилатус Иса шейле дийди: «Эйсем мен ехудымы? Сени Өз халкың билен баш руханылар тутуп гетирдилер. Сен нәме этдиң?»</verse>
				<verse number="36">Иса шейле җогап берди: «Мениң патышалыгым бу дүнйәден дәл. Эгер-де Мениң патышалыгым бу дүнйәден болан болса, онда хызматкәрлерим Мени ехудыларың элине бердирмеҗек болуп гөрешердилер, йөне Мениң патышалыгым бу ерден дәл».</verse>
				<verse number="37">Пилатус Оңа: «Онда, Сен патышамы?» дийди. Иса шейле җогап берди: «Мениң патышадыгымы өзүң айдярсың. Мен хакыката гүвәлик этмек үчин догулдым, шонуң үчин хем дүнйә гелдим. Хакыкатың тарапдары болан хер бир киши Мениң сесими эшидер».</verse>
				<verse number="38">Пилатус Оңа: «Хакыкат нәме?» диенинден соң, ене ехудыларың янына барып, олара: «Мен Ондан хич бир язык тапмадым.</verse>
				<verse number="39">Йөне адатыңыз боюнча, Песахда мен бир туссагы бошатмалыдырын. Сиз ехудыларың патышасыны бошатмагымы ислейәрсиңизми?» дийди.</verse>
				<verse number="40">Олар ене гыгырышып: «Оны дәл, Бараббасы!» дийишдилер. Бараббас болса бир гаракчыды.</verse>
			</chapter>
			<chapter number="19">
				<verse number="1">Соңра Пилатус Исаны енчмеклиги буюрды.</verse>
				<verse number="2">Эсгерлер тикенден тәч өрүп, Онуң башына гейдирдилер, эгнине гырмызы дон гейдирдилер.</verse>
				<verse number="3">Янына барып: «Салам, эй, ехудыларың патышасы!» дийшип, Онуң дулугына шарпык чалдылар.</verse>
				<verse number="4">Пилатус ене дашарык чыкып, олара: «Онда хич бир язык тапманлыгымы билмегиңиз үчин, ине, Оны сизиң яныңыза гетирйәрин» дийди.</verse>
				<verse number="5">Иса башы тикенден тәчли, гырмызы донлы дашарык чыкды. Пилатус олара: «Ине, ол Адам!» дийди.</verse>
				<verse number="6">Баш руханылар ве нөкерлер Исаны гөрүп: «Хача чүйләң, хача чүйләң!» дийип гыгырышдылар. Пилатус олара: «Оны әкидип, өзүңиз хача чүйләң, чүнки мен Онда хич бир язык тапмадым» дийди.</verse>
				<verse number="7">Ехудылар оңа шейле җогап бердилер: «Бизиң бир канунымыз бар, шол канун боюнча Ол өлмели, чүнки Ол Өзүне Худайың Оглы диййәр».</verse>
				<verse number="8">Бу сөзлери эшиден Пилатус хас-да горкды.</verse>
				<verse number="9">Ол ене хөкүмет көшгүне гирип, Исадан: «Сен нирели?» дийип сорады. Эмма Иса оңа җогап бермеди.</verse>
				<verse number="10">Пилатус Оңа: «Сен мениң билен геплешмейәрсиңми? Сени бошатмага-да, хача чүйлемәге-де мениң ыгтыярымың бардыгыны билйәрсиңми?» дийди.</verse>
				<verse number="11">Иса оңа шейле җогап берди: «Саңа ёкардан берилмедик болса, Маңа хич хили ыгтыярың болмазды. Шонуң үчин-де, Мени сениң элиңе берениң гүнәси хас-да улудыр».</verse>
				<verse number="12">Шондан бейләк Пилатус Исаны бошатмага сынанышды, йөне ехудылар гыгырышып: «Оны бошатсаң, сен кайсарың досты дәлсиң, ким-де ким өзүни патыша этсе, ол кайсара гаршыдыр» дийдилер.</verse>
				<verse number="13">Пилатус бу сөзлери эшиденде, Исаны дашарык чыкарып, Дашлы Мейданчада, ивритче Габбата дийилйән ерде хөкүм күрсүсинде отурды.</verse>
				<verse number="14">Песах байрамына тайярлык гүни гүнортана голай Пилатус ехудылара: «Ине, патышаңыз!» дийди.</verse>
				<verse number="15">Олар: «Ёк эт, ёк эт, Оны хача чүйле!» дийип гыгырышдылар. Пилатус олара: «Патышаңызы хача чүйләйинми?» дийди. Баш руханылар: «Бизиң кайсардан башга патышамыз ёкдур» дийип җогап бердилер.</verse>
				<verse number="16">Онсоң Пилатус хача чүйлемек үчин Исаны оларың ыгтыярына берди. Олар Исаны алып гитдилер.</verse>
				<verse number="17">Иса Өз хачыны гөтерип, Келлечанак — ивритче Голгота дийилйән ере чыкды.</verse>
				<verse number="18">Ол ерде Оны ве Онуң янында ене ики адамы хача чүйледилер: оларың бири Онуң бу тарапында, бейлекиси ол тарапындады, Иса болса ортадады.</verse>
				<verse number="19">Пилатус бир тагтаның йүзүне: «НАСЫРАЛЫ ИСА, ЕХУДЫЛАРЫҢ ПАТЫШАСЫ» дийип язды-да, хачдан асды.</verse>
				<verse number="20">Ехудыларың көпүси бу язгыны окадылар, чүнки Исаның хача чүйленен ери шәхере якынды. Бу язгы ивритче, грекче ве латынча язылыпды.</verse>
				<verse number="21">Ехудыларың баш руханылары Пилатуса: «„Ехудыларың патышасы" дийип язма-да, „Бу Адам: Мен ехудыларың патышасыдырын дийди" дийип яз» дийдилер.</verse>
				<verse number="22">Пилатус олара: «Язҗагымы эййәм яздым» дийип җогап берди.</verse>
				<verse number="23">Исаны хача чүйлән эсгерлер Онуң эгин-эшигини алып, хер эсгер үчин бир пай эдип дөрт бөлдүлер. Ене бир көйнек барды. Бу көйнек тикилги дәл-де, тутушлыгына докалгыды.</verse>
				<verse number="24">«Эгин-эшигими өзара пайлашдылар, эшигим үчин биҗе атдылар» диен Язгы берҗай болар ялы, эсгерлер: «Муны йыртман, биҗе атышалың, киме дүшсе, шонуңкы» дийишдилер. Шейле хем этдилер.</verse>
				<verse number="25">Исаның хачының янында Онуң эҗеси ве эҗесиниң аял доганы, Клеопасың аялы Меръем ве магдалалы Меръем дурды.</verse>
				<verse number="26">Иса эҗесини, онуң янында Өзүниң говы гөрйән шәгирдиниң дураныны гөрүп, эҗесине: «Эй хатын, ине, сениң оглуң» дийди.</verse>
				<verse number="27">Онсоң шәгирде: «Ине, сениң эҗең» дийди. Шондан соң яңкы шәгирт оны өз өйүне алды.</verse>
				<verse number="28">Онсоң Иса әхли задың тамам болуп баряныны билип, Мукаддес Язгының берҗай болмагы үчин, «Сувсадым» дийди.</verse>
				<verse number="29">Шол ерде сиркеден долы бир гап дурды. Эсгерлер бир губканы сиркә батырдылар-да, найза дакып, Онуң агзына тутдулар.</verse>
				<verse number="30">Иса сиркәни дадып: «Хеммеси берҗай болды!» дийди-де, башыны эгип җан берди.</verse>
				<verse number="31">Сабадың өң янындакы тайярлык гүни болансоң, җесетлер Сабат гүни хачда галмасын дийип, (чүнки Сабат гүни мөхүм гүнди) ехудылар Пилатусдан хача чүйлененлериң инҗиклерини дөвүп, җесетлери ашак дүшүртмеги хайыш этдилер.</verse>
				<verse number="32">Шейлелик билен, эсгерлер барып, биринҗиниң ве онуң билен биле хача чүйленен бейлекиниң инҗиклерини дөвдүлер.</verse>
				<verse number="33">Йөне Исаның янына гелип, эййәм өлендигини гөренлеринде, олар Онуң инҗиклерини дөвмедилер.</verse>
				<verse number="34">Муңа гарамаздан, эсгерлериң бири найза билен Онуң бөврүни дилди, шол бада-да ган ве сув чогдурылды.</verse>
				<verse number="35">Гөрен шаят болды, онуң шаятлыгы хакдыр. Ол сиз иман эдер ялы, өзүниң догры айдяныны билйәндир.</verse>
				<verse number="36">Чүнки бу иш «Онуң хич бир сүңки дөвүлмез» диен Язгының берҗай болмагы үчин болды.</verse>
				<verse number="37">Башга бир Язгыда болса «Беденини дилен Адамларына середерлер» дийилйәр.</verse>
				<verse number="38">Онсоң Исаның шәгирди болан, йөне ехудылардан горкуп, муны яшырян ариматиялы Юсуп Онуң җеседини хачдан айырмага Пилатусдан ругсат сорады. Пилатус муңа ругсат берди. Ол барып, Исаның җеседини хачдан айырды.</verse>
				<verse number="39">Озал гиҗәниң ичинде Исаның янына баран Никодимос-да йүз гадага голай гарышык мүр ве сарысабыр ягыны алып гелди.</verse>
				<verse number="40">Олар Исаның җеседини алып, ехудыларың җайлама адаты боюнча, Оны якымлы ыслы яг сепилен кепене доладылар.</verse>
				<verse number="41">Исаның хача чүйленен еринде бир баг ве багда хениз хич ким җайланмадык бир тәзе мазар барды.</verse>
				<verse number="42">Ехудыларың Сабада тайярлык гүни боланы үчин Исаны шол ерде гойдулар, чүнки мазар якынды.</verse>
			</chapter>
			<chapter number="20">
				<verse number="1">Хепдәниң илкинҗи гүни, энтек гараңкыка, Магдалалы Меръем ирден мазара баранда, дашың мазардан айрыландыгыны гөрди.</verse>
				<verse number="2">Ол деррев ылгап, Симун Петруса ве Исаның говы гөрйән бейлеки шәгирдиниң янына барды-да, олара: «Ребби мазардан чыкарып әкидипдирлер, Оны ниреде гояндыкларыны билмейәрис» дийди.</verse>
				<verse number="3">Петрус билен бейлеки шәгирт деррев чыкып, мазара тарап гитдилер.</verse>
				<verse number="4">Оларың икиси-де ылгаярды, йөне бейлеки шәгирт Петрусдан чалт ылгап, мазара ондан өң барды.</verse>
				<verse number="5">Ол эглип середенде, мазарың ичинде кепен маталарың ятандыгыны гөрди, йөне ичерик гирмеди.</verse>
				<verse number="6">[6-7] Шол вагт онуң ызындан Симун Петрус хем гелди. Ол мазара гирип, кепениң ерде ятаныны, йөне Исаның башына оралан яглыгың кепен билен бир ерде болман, айры бир ерде саралгы ятаныны гөрди.</verse>
				<verse number="7"></verse>
				<verse number="8">Соңра мазара ондан өң баран шәгирт хем мазарың ичине гирди-де, оны гөрүп иман этди.</verse>
				<verse number="9">Чүнки олар Исаның дирелҗекдиги хакдакы Мукаддес Язга хенизе ченли дүшүнмәндилер.</verse>
				<verse number="10">Соңра шәгиртлер өйлерине гайтдылар.</verse>
				<verse number="11">[11-12] Меръем болса мазарың янында агламага дурды. Ол аглап дурка, эглип мазарың ичине середенде, ики саны ак эшикли перишдә онуң гөзи дүшди. Оларың бири Исаның җесединиң ятан ериниң башуҗунда, бейлекиси-де аягуҗунда отырды.</verse>
				<verse number="12"></verse>
				<verse number="13">Олар оңа: «Эй начар, сен нәме үчин аглаярсың?» дийдилер. Ол-да олара: «Реббими мазардан чыкарып әкидипдирлер, Оны ниреде гояндыкларыны билмейәрин» дийди.</verse>
				<verse number="14">Муны айдансоң, ызына середенде, ол Исаның дурандыгыны гөрди, йөне Оны танамады.</verse>
				<verse number="15">Иса оңа: «Эй начар, сен нәме үчин аглаярсың? Кими гөзлейәрсиң?» дийди. Меръем Оңа багбандыр өйдүп: «Эй ага, мазардан Оны сен әкиден болсаң, ниреде гояныңы маңа айт, мен Оны алып гидейин» дийди.</verse>
				<verse number="16">Иса оңа: «Меръем!» дийди. Ол хем Оңа тарап гаңрылып, ивритче: «Реббуни!» дийди. Бу «Мугаллым» диймекдир.</verse>
				<verse number="17">Иса оңа: «Маңа галташма, чүнки Мен энтек Атамың янына чыкамок, йөне доганларымың янына бар-да, олара Мениң Атамың ве сизиң Атаңызың, Мениң Худайымың ве сизиң Худайыңызың янына чыкып барянымы айт» дийди.</verse>
				<verse number="18">Магдалалы Меръем барып, Ребби гөрендигини, Реббиң өзүне айданларыны шәгиртлере хабар берди.</verse>
				<verse number="19">Хепдәниң шол илкинҗи гүни агшамара Исаның шәгиртлери ехудылардан горкуларына гапылары гулплап, бир өйде үйшүшип отыркалар, Иса гелди. Иса оларың орталарында дуруп: «Сизе парахатлык!» дийип, олара йүзленди.</verse>
				<verse number="20">Муны айдып, олара Өз эллерини, бөврүни гөркезди. Шәгиртлери Ребби гөрүп шатландылар.</verse>
				<verse number="21">Иса олара ене: «Сизе парахатлык! Атамың Мени ибериши ялы, Мен-де сизи иберйәрин» дийди.</verse>
				<verse number="22">Соңра болса оларың үстүне үфләп гойберди-де: «Мукаддес Рухы алың.</verse>
				<verse number="23">Сиз кимиң гүнәсини багышласаңыз, ол багышланар, кимиң гүнәсини гечмесеңиз, ол гечилмез» дийди.</verse>
				<verse number="24">Онкилериң бири болан Экиз дийилйән Томас Иса гелен махалы оларың янында дәлди.</verse>
				<verse number="25">Бейлеки шәгиртлер оңа: «Ребби гөрдүк» дийдилер. Йөне ол: «Мен Онуң эллеринде чүйлериң ызыны гөрүп, шол ызлара бармакларымы дегирмесем, бөврүне элими дегирмесем, асла ынанмарын» дийди.</verse>
				<verse number="26">Секиз гүнден соң, шәгиртлер ене өйдекәлер, Томас хем оларың арасындады. Гапылар гулплы болса-да, Иса гелип, оларың ортасында дурды-да: «Сизе парахатлык!» дийди.</verse>
				<verse number="27">Онсоң Иса Томасың янына барып, оңа: «Бармагыңы бу ере дегир, эллерими гөр, элиңи узат-да, бөврүме дегир, имансыз болма, иманлы бол» дийди.</verse>
				<verse number="28">Томас Оңа: «Реббим, Худайым!» дийди.</verse>
				<verse number="29">Иса оңа: «Сен Мени гөрениң үчин иман этдиң. Мени гөрмән иман эденлер нәхили багтлы!» дийди.</verse>
				<verse number="30">Иса шәгиртлериниң янында бу китапда язылмадык башга-да көп аламатлар гөркезди.</verse>
				<verse number="31">Йөне булар сизиң Исаның Худайың Оглы Месихдигине иман этмегиңиз ве иман эдип, Онуң ады билен яшайша говушмагыңыз үчин язылды.</verse>
			</chapter>
			<chapter number="21">
				<verse number="1">Булардан соң, Иса Тиберия көлүниң кенарында пейда болуп, ене шәгиртлерине гөрүнди. Ол Өзүни шейле гөркезди:</verse>
				<verse number="2">Симун Петрус, Экиз дийилйән Томас, Җелиләниң Кана шәхеринден болан Натанаел, Зебедейиң огуллары ве Исаның шәгиртлеринден ене икиси билеликдедилер.</verse>
				<verse number="3">Симун Петрус олара: «Мен балык тутмага гидйәрин» дийди. Олар-да оңа: «Биз-де сениң билен гитҗек» дийдилер. Барып, гайыга мүндүлер, йөне ол гиҗе хич зат тутуп билмедилер.</verse>
				<verse number="4">Эртир ир билен Иса кенарда дурды, йөне шәгиртлери Онуң Исадыгыны билмедилер.</verse>
				<verse number="5">Иса олара: «Эй балалар, иймәге бир задыңыз бармы?» дийди. Олар: «Ёк» дийип җогап бердилер.</verse>
				<verse number="6">Иса олара: «Торуңызы гайыгың саг тарапындан саллаң, тутарсыңыз» дийди. Олар торы салладылар, балыгың көплүгинден яңа торы чекип чыкарып билмедилер.</verse>
				<verse number="7">Шонда Исаның говы гөрйән шәгирди Петруса: «Бу — Реб!» дийди. Симун Петрус Онуң Ребдигини эшиден бадына гейимини билине орап, (ол ялаңачды) өзүни көле оклады.</verse>
				<verse number="8">Бейлеки шәгиртлер болса балык торуны чекип, гайык билен йүзүп гелдилер, олар кенардан узак болман, онуң ики йүз арчын чемеси якынындадылар.</verse>
				<verse number="9">Олар гуры ере чыканларында, көмүр одуның янып дурандыгыны гөрдүлер, көзүң үстүнде болса балык билен чөрек барды.</verse>
				<verse number="10">Иса олара: «Инди тутан балыкларыңыздан гетириң» дийди.</verse>
				<verse number="11">Симун Петрус гайыга мүнүп, йүз элли үч саны уллакан балыкдан долы торы кенара чыкарды. Балык шейле көп болса-да, тор йыртылманды.</verse>
				<verse number="12">Иса олара: «Гелиң, нахар эдиниң» дийди, йөне шәгиртлериң хич бири Ондан «Сен ким?» дийип сорамага йүрек эдип билмеди, чүнки Онуң Ребдигини олар билйәрдилер.</verse>
				<verse number="13">Иса гелди-де, чөреги алып, олара берди, балыгы-да шейтди.</verse>
				<verse number="14">Бу Исаның диреленден соң, шәгиртлерине үчүнҗи гезек гөрнүшиди.</verse>
				<verse number="15">Олар нахар эдинип боланларындан соң, Иса Симун Петруса: «Эй, Яхяның оглы Симун, сен Мени булардан артык сөййәрсиңми?» дийди. Симун Оңа: «Хава, я Реб, Сени сөййәнлигими Өзүң билйәнсиң» дийди. Иса-да оңа: «Гузуларымы отлат» дийди.</verse>
				<verse number="16">Иса икинҗи гезек ене оңа: «Эй, Яхяның оглы Симун, Мени сөййәрсиңми?» дийди. Ол-да Оңа: «Хава, я Реб, Сени сөййәнлигими Өзүң билйәнсиң» дийди. Иса-да оңа: «Гоюнларымы бак» дийди.</verse>
				<verse number="17">Иса оңа үчүнҗи гезек: «Эй, Яхяның оглы Симун, Мени сөййәрсиңми?» дийди. Петрус Онуң үчүнҗи гезек «Мени сөййәрсиңми?» дийип соранына гайгыланды, Оңа: «Я Реб, Сен әхли зады билйәнсиң, Сени сөййәними-де билйәнсиң» дийди. Иса оңа шейле дийди: «Гоюнларымы отлат.</verse>
				<verse number="18">Хакыкатдан-да, Мен саңа догрусыны айдярын, яшкаң өзүң билиңи гушап, халан ериңе гидйәрдиң, эмма гарраныңда эллериңи узадып дурарсың, сени башга бири гушандырып, халамаян ериңе алып гидер».</verse>
				<verse number="19">Ол муны Петруса онуң нәхили өлүм билен Худайы хорматлаҗакдыгына ышарат эдип айтды. Муны айдандан соң, оңа: «Мениң ызыма дүш» дийди.</verse>
				<verse number="20">Петрус-да өврүлип, Исаның говы гөрйән шәгирдиниң, ягны агшам нахары вагтында Исаның дөшүне япланып Оңа: «Я Реб, Саңа хайынлык этҗек ким?» диениң-де, ызларына дүшүп гелйәнини гөрди.</verse>
				<verse number="21">Петрус оны гөрүп, Иса: «Я Реб, бу нәме болар?» дийди.</verse>
				<verse number="22">Иса оңа: «Мен Өзүм гелйәнчәм, онуң галмагыны ислейән болсам, саңа нәме? Сен Мениң ызыма дүш» дийди.</verse>
				<verse number="23">Шейлеликде, доганлар арасында бу шәгирт өлмез диен гүррүң яйрады. Эмма Иса оңа «Өлмез» диймән, диңе «Мен Өзүм гелйәнчәм, онуң галмагыны ислейән болсам, саңа нәме?» дийипди.</verse>
				<verse number="24">Бу затлара шаят болуп, шулары язан шәгирт шолдур. Биз онуң шаятлыгының хакдыгыны билйәрис.</verse>
				<verse number="25">Исаның башга-да эден ишлери гаты көпдүр. Олар бирин-бирин язылса, онда язылан китаплар дүнйә сыгмаз дийип пикир эдйәрин. Омын!</verse>
			</chapter>
		</book>
		<book number="44">
			<chapter number="1">
				<verse number="1">[1-2] Эй Теофилус! Мен илкинҗи китабымы Исаның Өз сайлан ресулларына Мукаддес Рух аркалы буйрук беренинден соң, Онуң тә Гөге алнан гүнүне ченли этмәге ве өвретмәге башлан әхли затлары хакда яздым.</verse>
				<verse number="2"></verse>
				<verse number="3">Ол гөргүсинден соң хем кырк гүнүң довамында ресуллара гөрүнди, Худайың Патышалыгы барада гүррүң берип, көп кесгитли аламатлар билен Өзүниң диридигини олара гөркезди.</verse>
				<verse number="4">Олар билен биле болан вагты олара буйрук берди: «Иерусалимден айрылман, Атаның вадасына гарашың. Сиз ол ваданы менден эшитдиңиз.</verse>
				<verse number="5">Чүнки Яхя сув билен чокундырды, йөне сиз ене бирнәче гүнден Мукаддес Рух билен чокундырыларсыңыз».</verse>
				<verse number="6">Инди булар өзара йыгнанышанларында Ондан сорадылар: «Я Реб, Ысрайыл үчин патышалыгы гайтадан шу вагт беркарар этҗекми?»</verse>
				<verse number="7">Иса олара шейле дийди: «Атаның Өз ыгтыярына табын эден вагт я мөвсүмлерини билмек сизиң ишиңиз дәл.</verse>
				<verse number="8">Йөне Мукаддес Рух үстүңизе иненде, гүйч-кувват алып, Иерусалимде, бүтин Яхудада, Самарияда, Ериң тә соңуна ченли Мениң шаятларым боларсыңыз».</verse>
				<verse number="9">Иса булары айдандан соң, оларың гөзлериниң алнында ёкары галдырылды, бир булут Оны оларың назарындан гизледи.</verse>
				<verse number="10">Ол барярка, олар хем Гөге бакышып дуркалар, ине, янларында эгни ак эшикли ики адам дуруп, шейле дийдилер:</verse>
				<verse number="11">«Эй, җелилели адамлар! Нәмә бу ерде Гөге бакышып дурсуңыз? Иса Гөге алынды. Ол гидиши ялы, гайдып хем гелер».</verse>
				<verse number="12">Ине, шонда олар Зейтун дагы диен дагдан Иерусалиме өврүлдилер. Бу даг Иерусалиме якын болуп, бир сабат гүнлүк ёлдур.</verse>
				<verse number="13">Шәхере гиренлеринде Петрус, Яхя, Якуп, Андреас, Филипус, Томас, Бартоломеус, Матта, Алфеусың оглы Якуп, Ватанчы Симун ве Якубуң оглы Иуда өз болян балаханаларына чыкдылар.</verse>
				<verse number="14">Буларың бары аяллар, Исаның эҗеси Меръем ве Онуң доганлары билен биле бир адам ялы болуп, үзнүксиз дога ве дилег эдйәрдилер.</verse>
				<verse number="15">Шол гүнлерде Петрус саны йүз йигримә голай болан доганларың ортасында ёкары туруп, шейле дийди:</verse>
				<verse number="16">«Эй доганлар! Исаны тутанлара ёлбашчылык эден Иуда хакда Мукаддес Рухуң Давудың агзы билен озалдан билдирен язгысы берҗай болмалыды.</verse>
				<verse number="17">Чүнки ол бизден сайылып, бу гуллукдан пай алды.</verse>
				<verse number="18">Бу адам яманлык музды билен бир экин мейданыны сатын алды. Соң ере йүзин йыкылып, ортадан ики ярылды, бүтин ичегелери дөкүлди.</verse>
				<verse number="19">Бу әхли Иерусалим илатына белли болды; шоңа гөрә-де ол экин мейданына өз диллеринде „Хакелдама\, ягны „Ган мейданы" дийдилер.)</verse>
				<verse number="20">Чүнки Зебур китабында: „Онуң месгени чоларсын, ичинде яшан болмасын, везипесини башга бири алсын" дийип язылгыдыр.</verse>
				<verse number="21">Мунуң үчин Реб Исаның бизиң арамызда гирип-чыкан бүтин заманының довамында,</verse>
				<verse number="22">Яхяның чокундырмасындан башлап, тә Онуң бизден ёкары алнан гүнүне ченли бизе хемра болан адамларың бири Онуң дирелишине бизиң билен бирликде гүвә гечсин».</verse>
				<verse number="23">Шейлеликде, ики адамы, лакамы Юстус болуп, Барсаба дийилйән Юсуп билен Маттиясы теклип этдилер.</verse>
				<verse number="24">Онсоң дога эдип дийдилер: «Эй хеммәниң йүрегини билйән Худай! Бу икисинден хайсысыны сайлан болсаң, гөркез;</verse>
				<verse number="25">ол Иуданың өз ерине гитмек үчин терк эден бу гуллук ве ресуллык пайыны алсын».</verse>
				<verse number="26">Олар үчин биҗе атдылар; биҗе Маттияса дүшүп, ол он бир ресулуң хатарына гирди.</verse>
			</chapter>
			<chapter number="2">
				<verse number="1">Пентикост гүни геленде, оларың бары бир ере йыгнанышдылар.</verse>
				<verse number="2">Бирден асманда гүйчли елиң сесине чалымдаш сес пейда болуп, ол оларың отуран өйлерини бүтинлей долдурды.</verse>
				<verse number="3">Олара одуң ялынлары кимин бөлнен диллер аян болуп, оларың хер бириниң үстүне гонды.</verse>
				<verse number="4">Оларың бары Мукаддес Рухдан долуп, Рухуң гепледишине гөрә, башга диллерде гепләп башладылар.</verse>
				<verse number="5">Иерусалимде ехудылар, Гөк астындакы хер миллетден болан Худайдан горкян адамлар галярды.</verse>
				<verse number="6">Бу сес геленде, халайык бир ере йыгнанды. Олар хайран галдылар, чүнки ресулларың айдян сөзлерини оларың херси өз дилинде эшидйәрди.</verse>
				<verse number="7">Хеммелер хайран галдылар ве геңиргенишип, бири-бирлерине шейле дийдилер: «Бу геплейәнлериң хеммеси җелилели дәлми нәме?</verse>
				<verse number="8">Онда бизиң хер биримиз нәхили өз эне дилимизи эшидйәрис?</verse>
				<verse number="9">Биз — парфиялылар, мидиялылар, эйламлылар, Месопотамияда, Яхудада, Каппадокияда, Понтусда ве Азияда,</verse>
				<verse number="10">Фирикияда ве Памфилияда яшаянлар, шейле хем Мүсүриң, Либияның ве Киринәниң төверегинде яшаянлар, римли мыхманлар, ехудылар ве ехуды динине геченлер,</verse>
				<verse number="11">киритлилер, араплар болуп, оларың өз дилимизде Худайың улы ишлерини гүррүң беришлерини эшидйәрис».</verse>
				<verse number="12">Оларың бары хайран галдылар ве алҗырап: «Бу нәме болдугы?» дийишдилер.</verse>
				<verse number="13">Кәбирлери болса олары масгаралап: «Олар тәзе шерапдан җулк болупдыр» дийди.</verse>
				<verse number="14">Ине, шонда Петрус Онбирлер билен бирликде ёкары турды-да, сесини гаталдып, олара йүзленди: «Эй яхудалы адамлар ве бүтин Иерусалим илаты! Бу сизе белли болсун, мениң сөзлериме гулак асың.</verse>
				<verse number="15">Булар сизиң гүман эдишиңиз ялы, серхош дәл, себәби хениз гүн гушлук хем боланок.</verse>
				<verse number="16">Йөне бу Иоэл пыгамбериң айданыдыр:</verse>
				<verse number="17">„Худай диййәр: соңкы гүнлерде шейле болар, Мен Рухумдан бүтин адамзат үстүне дөкерин. Сизиң огулларыңыз, гызларыңыз пыгамберлик эдер, яшларыңыз гөрнүшлер, гаррыларыңыз дүйшлер гөрер.</verse>
				<verse number="18">Шол гүнлерде Рухумдан гулларымың, гырнакларымың үстүне дөкерин, олар хем пыгамберлик эдер.</verse>
				<verse number="19">Ёкарда — Гөкде гудратлар, ашакда — ер йүзүнде аламатлар, ган, от ве түссе бугуны гөркезерин.</verse>
				<verse number="20">Реббиң улы, дабаралы гүни гелмезден озал, Гүн — түмлүге, Ай гана дөнер.</verse>
				<verse number="21">Онсоң Ребби чагыран адам гутулар\.</verse>
				<verse number="22">Эй ысрайыллылар, бу сөзлери диңләң! Насыралы Иса Өзи аркалы Худайың араңызда дөреден гудратлары, мугҗызалары ве аламатлары билен сизе Худай тарапындан тассыкланан бир адамды. Өз билшиңиз ялы,</verse>
				<verse number="23">Худайың берк ислеги, өңүнден билмеги билен элиңизе берлен бу адамы сиз канунсызларың эли билен тутдуңыз ве хача чүйләп өлдүрдиңиз.</verse>
				<verse number="24">Эмма Худай өлүм агырыларыны чөзүп, Оны дирелтди, себәби өлүмиң Оны сакламагы мүмкин дәлди.</verse>
				<verse number="25">Чүнки Давут Ол барада шейле диййәр: „Ребби элмыдама гаршымда гөрдүм, чүнки мен эндиремез ялы, Ол сагымдадыр.</verse>
				<verse number="26">Шонуң үчин гөвнүм галкынды, дилим шатланды; теним хем умытда яшар.</verse>
				<verse number="27">Чүнки Сен җанымы өлүлер диярында гоймарсың, Өз Мукаддесиң чүйремегине разы болмарсың.</verse>
				<verse number="28">Сен Маңа яшайыш ёлларыны гөркездиң. Мени Өз хузурыңда шатлыкдан долдурарсың\.</verse>
				<verse number="29">Доганлар! Мен улы атамыз Давут хакда сизе ачыгыны сөзлесем, ол өлди, җайланды, мазары болса шу гүне ченли арамызда дур.</verse>
				<verse number="30">Йөне ол пыгамбер боланлыгы үчин ве Худайың оңа беден боюнча өз зүрядындан болан Месихи чыкарып, тагты үстүнде отуртҗакдыгына ант ичип, вада эдендигини биленлиги үчин,</verse>
				<verse number="31">муны өңден гөрүп, Месихиң дирелиши барада шейле дийди: „Ол не өлүлер диярында гоюлды, не-де тени чүйреди\.</verse>
				<verse number="32">Исаны Худай дирелтди; муңа бизиң барымыз шаятдырыс.</verse>
				<verse number="33">Иса Худайың сагына галдырыландан ве вада эдилен Мукаддес Рухы Атадан аландан соң, сизиң бу гөрйән, эшидйән затларыңызы дөкди.</verse>
				<verse number="34">Чүнки Давут Гөге чыканок; онуң өзи шейле диййәр: „ Реб Реббиме дийди:</verse>
				<verse number="35">Душманларыңы аякларыңа басганчак эдйәнчәм, Мениң сагымда отур\.</verse>
				<verse number="36">Шейлелик билен, бүтин Ысрайыл өйи сизиң хача чүйлән бу Исаңызы Худайың хем Реб, хем-де Месих эденини әшгәр билсин».</verse>
				<verse number="37">Муны эшиденлеринде, йүреклеринде санҗы дөрәп, Петрус ве бейлеки ресуллара: «Доганлар, биз нәме этмели?» дийдилер.</verse>
				<verse number="38">Петрус олара шейле дийди: «Тоба эдиң, гүнәлериңизиң өтүлмеги үчин әхлиңиз Иса Месихиң адына чокундырылың. Ине, шейдип, сиз Мукаддес Рухуң сылагыны аларсыңыз.</verse>
				<verse number="39">Чүнки вада сизиң өзүңиз, чагаларыңыз, узакда боланларың әхлиси, шейле хем Худайымыз Реббиң чагырҗакларының хеммеси үчиндир».</verse>
				<verse number="40">Ене-де көп сөзлер билен шаятлык этди ве: «Өзүңизи бу азгын несилден халас эдиң!» дийип өвүт берди.</verse>
				<verse number="41">Онуң сөзүни бегенч билен унанлар чокундырылып, шол гүнде олара үч мүңе голай адам гошулды.</verse>
				<verse number="42">Ресулларың несихатларыны диңлемек, чөрек бөлмек, якын арагатнашыкда болмак ве дога окамак билен олар вагтларыны гечирйәрдилер.</verse>
				<verse number="43">Хеммелериң җанына горкы аралашыпды. Ресуллар аркалы көп гудратлар, аламатлар гөркезилйәрди.</verse>
				<verse number="44">Иман эденлериң бары биледилер, оларың әхли затлары ортадады.</verse>
				<verse number="45">Олар мал-мүлклерини сатып, хер кимиң мәтәчлигине гөрә, өз араларында бөлүшердилер.</verse>
				<verse number="46">Бир адам ялы болуп, хер гүн ыбадатхана йыгнанардылар, өйден-өе чөрек бөлүшип, гуванч, акйүреклилик билен нахар эдинердилер.</verse>
				<verse number="47">Худая алкыш окап, бүтин ил янында эзиз гөрлердилер. Худай хем гутуланларың саныны гүнсайын көпелдерди.</verse>
			</chapter>
			<chapter number="3">
				<verse number="1">Бир гүн гүнортандан үч сагат соң — дога вагтында Петрус билен Яхя икиси ыбадатхана гитди.</verse>
				<verse number="2">Догабитди отура бирини хер гүн гөтерип, ыбадатхананың Овадан диен гапысының агзында отурдярдылар. Ол ыбадатхана гирйәнлерден садака дилейәрди.</verse>
				<verse number="3">Бу адам Петрус билен Яхяның ыбадатхана гирип баряныны гөрүп, олардан садака диледи.</verse>
				<verse number="4">Петрус билен Яхяның оңа гөзлери дүшди. Петрус оңа гарап: «Бизе серет!» дийди.</verse>
				<verse number="5">Яңкы адам олардан бир зат хантама болуп, олара чиңерилип серетди.</verse>
				<verse number="6">Петрус оңа шейле дийди: «Мениң күмшүм, алтыным ёк, йөне өз барымы саңа берйәрин: Насыралы Иса Месихиң адындан: Йөре!»</verse>
				<verse number="7">Онсоң саг элинден тутуп, ол оны галдырды. Шобада хем яңкы адамың аякларына, топукларына ысгын гелди.</verse>
				<verse number="8">Ол ёкары товусды-да, дик дуруп, йөрәп башлады. Гезмеләп, товсуп, Худая алкыш окап, олар билен бирликде ыбадатхана гирди.</verse>
				<verse number="9">Бүтин халк онуң йөрәп, Худая алкыш окап йөренини гөрди.</verse>
				<verse number="10">Онуң садака дилемек үчин ыбадатхананың Овадан диен гапысының агзында отурян адамдыгыны танадылар, онуң башындан гечен ише хайран галдылар.</verse>
				<verse number="11">Яңкы сагалан отура Петрус билен Яхяны гойбермән дурка, бүтин халк геңиргенишип, олара тарап, Сүлейманың Эйваны диен ере ылгашып гелди.</verse>
				<verse number="12">Петрус муны гөренде, халка йүзленип, шейле дийди: «Эй, Ысрайыл адамлары! Нәме үчин муңа геңиргенишйәрсиңиз? Биз муны өз гүйҗүмиз я таквалыгымыз билен йөреден ялы, нәме үчин бизе бакышып дурсуңыз?</verse>
				<verse number="13">Ыбрайымың, Ысхагың, Якубың Худайы, бизиң аталарымызың Худайы Өз гулы Исаны шөхратландырды. Оны сиз өлүме табшырдыңыз, Пилатус Оны бошатмагы йүрегине дүвенде, онуң өңүнде сиз Оны инкәр этдиңиз.</verse>
				<verse number="14">Мукаддес ве догры Адамы инкәр эдип, бир адам өлдүриҗиниң өзүңизе багышланмагыны талап этдиңиз.</verse>
				<verse number="15">Яшайыш Башлыгыны өлдүрдиңиз; йөне Худай Оны дирелтди, муңа биз гүвә гечйәрис.</verse>
				<verse number="16">Сизиң гөрйән, танаян шу адамыңыз Иса болан өз ынамы аркалы гөзүңизиң алнында бүтинлей сагалды. Бу адама кувват берен зат онуң Иса болан ынамыдыр.</verse>
				<verse number="17">Эй доганлар, мен сизиң-де өз башлыкларыңыз ялы, муны билмезликден эдендигиңизи билйәрин.</verse>
				<verse number="18">Йөне Худай Өз Месихиниң гөрги гөрҗекдиги барадакы әхли пыгамберлер аркалы өңүнден айданларыны шейле ерине етирди.</verse>
				<verse number="19">Инди гүнәлериңизиң гечилмеги үчин тоба эдиң, дөнүң.</verse>
				<verse number="20">Шейлеликде, Реббиң хузурындан тәзеленме пурсатлары гелер, Ол сизиң үчин белленен Месих Исаны ёллар.</verse>
				<verse number="21">Худайың гадымдан мукаддес пыгамберлер аркалы айданларының барының гайтадан тертип-дүзгүне салынҗак вагтына ченли Гөк Оны кабул этмелидир.</verse>
				<verse number="22">Чүнки Муса аталарымыза шейле дийипди: „ Реб Худай сизе өз доганларыңызың арасындан мениң ялы бир пыгамбер дөретҗекдир. Онуң әхли дийҗеклерине гулак асың.</verse>
				<verse number="23">Шол Пыгамбере гулак асмадык хер җан халк арасындан ёк эдилер\.</verse>
				<verse number="24">Самуелден башлап, әхли пыгамберлер, гепләнлериң бары шу гүнлери хабар бердилер.</verse>
				<verse number="25">Сиз пыгамберлериң огулларысыңыз, Худайың Ыбрайыма: „Ер йүзүниң әхли уруглары сениң неслиңден берекет тапар!" дийип, ата -бабаларыңыз билен баглашан әхтиниң огулларысыңыз.</verse>
				<verse number="26">Худай Өз сайлан гулы Исаны сизиң хер бириңизи яман пәлиңизден гайтарсын, сизе берекет берсин дийип дирелтди, Оны илки билен сизе ёллады».</verse>
			</chapter>
			<chapter number="4">
				<verse number="1">Олар халка гүррүң берип дуркалар, руханылар, ыбадатхананың серкердеси ве саддукейлер оларың үстүне дөкүлдилер.</verse>
				<verse number="2">Олар гахарлыдылар, себәби ресуллар халка сапак берип, Исаның (мысалында) өлүлериң дирелишини ыглан эдйәрдилер.</verse>
				<verse number="3">Олара эл урдулар, эртире ченли туссага салдылар; чүнки эййәм агшам болупды.</verse>
				<verse number="4">Эмма сөзи эшиденлериң көпүси иман этди; иман эденлериң саны бәш мүңе голайлады.</verse>
				<verse number="5">Шол гүнүң эртеси оларың башлыклары, яшулулары ве канунчылары Иерусалиме йыгнандылар.</verse>
				<verse number="6">Баш руханы Ханна ве Каяфа, Яхя ве Исгендер хем-де баш руханының уругындан боланларың бары шол ердедилер.</verse>
				<verse number="7">Олары ортада дурзуп: «Сиз муны хайсы гүйч, хайсы ат билен этдиңиз?» дийип сорадылар.</verse>
				<verse number="8">Шонда Петрус Мукаддес Рух билен долуп, олара шейле дийди: «Эй, халкың башлыклары, Ысрайыл яшулулары!</verse>
				<verse number="9">Биз бу гүн бир майып адама эдилен ягшылык үчин ве онуң шыпа тапанлыгы үчин сорага чекилйән болсак,</verse>
				<verse number="10">онда сизиң хеммәңиз ве бүтин Ысрайыл халкы билсин: бу адам сизиң хача чүйләниңиз ве Худайың дирелдени Насыралы Иса Месихиң ады аркалы саг-саламат өңүңизде дур.</verse>
				<verse number="11">Сиз уссалар тарапындан әсгерилмедик бу Даш бурчбашы болуп чыкды.</verse>
				<verse number="12">Башга хич кимде гутулыш ёкдур. Чүнки бизиң халас болмагымыз үчин адамзада берлен гайры ат асманың астында ёкдур».</verse>
				<verse number="13">Петрус билен Яхяның гайратыны гөренлеринде, оларың окувсыз, гарамаяк адамлардыгыны сайгаранларында, олар геңиргенишдилер, оларың Иса билен биле боландыкларына гөз етирдилер.</verse>
				<verse number="14">Шыпа тапан адамың хем олар билен дураныны гөрүп, мунуң гаршысына хич зат айдып билмедилер.</verse>
				<verse number="15">Шейлеликде, олара меҗлисден дашарык чыкмагы буюрдылар-да, өзара геңешип, шейле дийдилер:</verse>
				<verse number="16">«Бу адамлара нәме эдели? Чүнки булар аркалы гөзе илгинч аламатың йүзе чыканыны бүтин Иерусалим илаты билйәр, биз муны инкәр эдип билмерис.</verse>
				<verse number="17">Йөне мунуң халк арасына мундан артык яйрамазлыгы үчин, мундан бейләк бу ат билен хич киме хич зат айтмазлары ялы, олара хайбат аталың».</verse>
				<verse number="18">Онсоң олары чагырып, Исаның адындан геплемезлиги ве өвретмезлиги табшырдылар.</verse>
				<verse number="19">Эмма Петрус билен Яхя олара шейле гайтаргы бердилер: «Сизе Худая гулак асандан хем артык гулак асмак Худайың янында догрумыдыр? Өзүңиз ойланып гөрүң!</verse>
				<verse number="20">Чүнки гөренимизи, эшиденимизи сөзлемезлик бизиң үчин мүмкин дәл».</verse>
				<verse number="21">Олар ене-де хайбат атып, йөне халк зерарлы темми бермегиң чәресини тапман, олары бошатдылар, чүнки хеммелер болан иш үчин Худайы шөхратландырярдылар.</verse>
				<verse number="22">Себәби бу шыпа кераматы яшы кыркдан аган бир адамда йүзе чыкыпды.</verse>
				<verse number="23">Олар бошадыландан соң, өзлериниңкилере гелип, баш руханыларың, яшулуларың өзлерине айданларының барыны хабар бердилер.</verse>
				<verse number="24">Муны эшиденлеринде, олар агзыбирлик билен сеслерини гаталдып, Худая, ине, шейле дийдилер: «Эй Баяр! Гөги, Ери, деңзи ве онуң ичиндәки әхли зады ярадан Худай Сенсиң,</verse>
				<verse number="25">Сен Өз гулуң Давудың агзы билен шейле дийдиң: „Нәме себәпден миллетлер булагайчылык турузды, халклар пуч затларың күйүне дүшди?</verse>
				<verse number="26">Нәме себәпден ер йүзүниң патышалары аяга галдылар, хөкүмдарлар Реббе гаршы, Онуң Месихине гаршы йыгнанышдылар?\</verse>
				<verse number="27">Чүнки, хакыкатдан-да, шу шәхерде Хиродес ве Понтиус Пилатус өзге миллетлер ве Ысрайыл халкы билен билеликде Сениң везипә беллән мукаддес Гулуң Иса гаршыдыр.</verse>
				<verse number="28">Олар Сениң элиңиң, ислегиңиң йүзе чыкмагыны өңүнден белләнлериниң барыны амала ашырмак үчин йыгнанышдылар.</verse>
				<verse number="29">Я Реб, инди оларың ховп салышларына серет, гулларыңа батырлык билен Өз сөзүңи сөзлемәге гайрат бер.</verse>
				<verse number="30">Өз мукаддес Гулуң Исаның ады билен шыпаларың, аламатларың ве гудратларың дөремеги үчин элиңи узат!»</verse>
				<verse number="31">Дога эдип боланларында, оларың үйшүп дуран ерлери титреди, хеммелер Мукаддес Рух билен долуп, батыргайлык билен Худайың сөзүни гайратлы сөзлемәге башладылар.</verse>
				<verse number="32">Иман эден халайык бир йүрек ве бир җанды, бири-де өз малындан болан бир зада мениңки диймейәрди, бар затлары ортакды.</verse>
				<verse number="33">Ресуллар улы гүйч билен, Реб Иса Месихиң дирелишине гүвә гечйәрдилер. Барының үстүнде улы мерхемет барды.</verse>
				<verse number="34">Араларында мәтәч киши ёкды. Себәби ерли, өйли боланларың әхлиси олары сатярдылар. Сатылан затларың бахасыны болса гетирип,</verse>
				<verse number="35">ресулларың өңүнде гойярдылар. Шейлеликде, хер киме герегиче пайланярды.</verse>
				<verse number="36">Ресулларың Барнабас («Гөвүнлик Оглы») лакамыны берени, кипрли левили Юсубың хем</verse>
				<verse number="37">бир меллеги барды. Юсуп оны сатды-да, пулуны гетирип, ресулларың өңүнде гойды.</verse>
			</chapter>
			<chapter number="5">
				<verse number="1">Хананя атлы бир адам аялы Сафира билен бир мүлки сатып,</verse>
				<verse number="2">онуң бахасындан бир бөлегини өзүне алды ве онуң диңе бир бөлегини гетирип, ресулларың өңүнде гойды. Онуң бу хилесинден аялының-да хабары барды.</verse>
				<verse number="3">Петрус оңа шейле дийди: «Хананя, шейтаның „ Мукаддес Рухы алда-да, сатылан ериң бахасының бир бөлегини өзүңе ал" диен пәлине нәме үчин йүрегиңден ер бердиң?</verse>
				<verse number="4">Ол сатылман галанда-да сениңки, сатыландан соң хем сениң эркиңде дәлмиди? Нәме үчин бу зады йүрегиңе дүвдүң? Сен ынсанлара дәл-де, Худая ялан сөзледиң».</verse>
				<verse number="5">Хананя бу сөзлери эшидип, йыкылды ве җан берди. Муны эшиденлериң барының үстүне улы горкы абанды.</verse>
				<verse number="6">Яшлар туруп, оны кепене доладылар-да, әкидип җайладылар.</verse>
				<verse number="7">Үч сагат чемеси геченден соң, Хананяның болан затдан хабарсыз аялы ичерик гирди.</verse>
				<verse number="8">Петрус оңа: «Маңа айт, ери шунча сатдыңызмы?» дийди. Ол хем: «Хава, шунча» дийди.</verse>
				<verse number="9">Петрус оңа шейле дийди: «Нәме үчин сиз Реббиң Рухуны сынамак үчин диллешдиңиз? Ине, сениң әриңи җайланлар гапыда дур, олар сени хем әкидерлер».</verse>
				<verse number="10">Эдил шол пурсат аял Петрусың аягына йыкылып, җан берди. Яшлар ичери гиренлеринде, онуң өлендигини гөрүп, әкитдилер-де, әриниң янында җайладылар.</verse>
				<verse number="11">Бүтин йыгнак ве булары эшиденлериң барының үстүне улы горкы абанды.</verse>
				<verse number="12">Ресуллар ил ичинде көп аламатлар, гудратлар гөркезйәрдилер ве хеммелер бир адам ялы болуп, Сүлейманың Эйванында болардылар.</verse>
				<verse number="13">Бейлекилерден хич ким олара бирикмәге йүрек этмейәрди, йөне халк олары җуда сылаярды.</verse>
				<verse number="14">Ене-де Реббе иман эден көп адамлар, топар-топар эркекдир аяллар олара гошулярды.</verse>
				<verse number="15">Шейлеликде, Петрус геченде, хич болманында, онуң көлегеси сыркавларың бириниң үстүне дүшсүн дийип, олары көчелере чыкарып, дүшек хем чарпая үстүнде ятырярдылар.</verse>
				<verse number="16">Иерусалимиң төверегиндәки шәхерлерден-де халайык йыгнанышып, сыркавлары, мурдар рух уранлары гетирдилер, оларың бары шыпа тапды.</verse>
				<verse number="17">Шейлеликде, баш руханы ве онуң янындакыларың әхлиси, ягны саддукейлер мезхеби гөрипликден яңа аяга галдылар.</verse>
				<verse number="18">Олар ресуллара эл урдулар, олары халк туссагханасына салдылар.</verse>
				<verse number="19">Йөне гиҗе Реббиң бир перишдеси зынданың гапыларыны ачды-да, олары дашары чыкарып:</verse>
				<verse number="20">«Барың, ыбадатханада дуруп, халка бу тәзе яшайшың әхли сөзлерини вагыз эдиң» дийди.</verse>
				<verse number="21">Ресуллар муны эшиденлеринде, сәхер билен ыбадатхана барып, сапак бермәге дурдулар. Бу аралыкда баш руханы билен онуң янындакылар гелип, меҗлиси ве Ысрайыл огулларының әхли яшулуларыны бир ере чагырдылар; онсоң ресуллары гетирмәге туссагхана адам ёлладылар.</verse>
				<verse number="22">Эмма гуллукчылар олары зындандан тапман, гелип:</verse>
				<verse number="23">«Туссагхананың мәкәм япыкдыгыны, гаравулларың хем гапыларың агзында дураныны гөрдүк, йөне ачанымызда ичерден хич кими тапмадык» дийип хабар бердилер.</verse>
				<verse number="24">Ыбадатхананың серкердеси, баш руханылар бу сөзлери эшиденлеринде: «Бу нәме болдугыка?» дийшип, алҗыраңңы ягдая дүшдүлер.</verse>
				<verse number="25">Эмма бири гелип, олара: «Ине, зындана салан адамларыңыз ыбадатханада халка сапак берип дур» дийип хабар берди.</verse>
				<verse number="26">Шейлеликде, гуллукчылар билен гидип, серкерде олары гүйч уланмаздан гетирди, чүнки олар халкың өзлерини дашламагындан горкярдылар.</verse>
				<verse number="27">Олары гетирип, меҗлисиң өңүнде дуруздылар. Баш руханы олары сорага чекип:</verse>
				<verse number="28">«Шу ат билен сапак бермәң дийип, биз сизе берк табшырык бердик, эмма сиз өз таглыматыңыз билен Иерусалими долдурдыңыз, бу адамың ганыны хем бизиң үстүмизе йүклеҗек болярсыңыз» дийди.</verse>
				<verse number="29">Петрусдыр ресуллар гайтаргы берип, шейле дийдилер: «Адама гаранда, Худая боюн болмак артыкмач болмалыдыр.</verse>
				<verse number="30">Ата -бабаларымызың Худайы сизиң агачдан асып өлдүрен Исаңызы дирелтди.</verse>
				<verse number="31">Худай Ысрайыла тоба этдирип, гүнәлерини багышламак үчин, бу Адамы Башлык хем Халасгәр эдип, Өз сагына галдырды.</verse>
				<verse number="32">Биз бу бабатда Оңа шаятдырыс; Худайың Өзүне боюн боланлара берен Мукаддес Рухы хем бу бабатда Оңа шаятдыр».</verse>
				<verse number="33">Муны эшиденлер гахар-газаба мүнүп, олары өлдүрмегиң күйүне дүшдүлер.</verse>
				<verse number="34">Ине, шонда меҗлисде Мукаддес Канун мугаллымы ве бүтин халк янында хорматланян Гамалиел атлы бир фарисей туруп, ресуллары бирсалым дашары чыкармагы буюрды.</verse>
				<verse number="35">Соңра ол шейле дийди: «Эй, Ысрайыл адамлары! Бу адамлар бабатда этҗек болян ишиңизде сересап болуң.</verse>
				<verse number="36">Себәби бу гүнлерден озал өзүни улы адам сайян Теудас чыкды, дөрт йүзе голай адам онуң ызына дүшүпди. Ол өлдүрилди, ызына эеренлериң хеммеси хем дагап гитди.</verse>
				<verse number="37">Мундан соң илат язувы гүнлеринде җелилели Иуда чыкып, көп адамы өз ызына дүшүрсе-де, хеләк болуп, ызына эеренлериң бары дагады.</verse>
				<verse number="38">Инди, бу адамлардан эл чекиң, олары гойбериң, себәби бу иш ынсандан болса, онда өз-өзүнден ёк болуп гидер.</verse>
				<verse number="39">Эгер Худайдан болса, онда сиз бу ишиң өңүни алып билмерсиңиз, терсине, Худайың гаршысына сөвешйәнлер болуп чыкаймаң». Ине, шонда олар онуң билен ылалашдылар.</verse>
				<verse number="40">Йөне ресуллары чагырып, енчдирдилер. Исаның ады билен геплемезлиги табшырып, олары бошатдылар.</verse>
				<verse number="41">Ресуллар меҗлисиң өңүнден шадыян гитдилер, чүнки Реб Исаның ады үчин масгарачылык чекмәге мынасып болупдылар.</verse>
				<verse number="42">Олар хер гүн ыбадатханада ве өйден-өе сапак бермегиң, Иса Месихиң хош хабарыны вагыз этмегиң ызыны үзмедилер.</verse>
			</chapter>
			<chapter number="6">
				<verse number="1">Бу шәгиртлериң санының барха артян гүнлеринде грекче геплешйән ехудылар тарапындан ерли халка гаршы нәгилелик дөреди, чүнки гүнделик иймит пайлашыгында оларың дул хатынлары гөзден салынярды.</verse>
				<verse number="2">Шейлеликде, он ики ресул әхли шәгиртлери янларына чагырып, олара шейле дийдилер: «Худайың сөзүни ташлап, сачак башында хызматкәрлик этмек бизе гелшикли дәл.</verse>
				<verse number="3">Эй доганлар, өз араңыздан ягшы атлы, Мукаддес Рухдан долы ве акыл-пайхаслы еди адамы сайлаң; бу иши шолара табшыралың.</verse>
				<verse number="4">Биз дога ве сөзүң гуллугына берилҗек».</verse>
				<verse number="5">Бу сөз бүтин җемагата ярады. Олар имандан хем Мукаддес Рухдан долы адамлар болан Стефанусы, Филипусы, Прохорусы, Никаноры, Тимоны, Парминасы ве ехуды динине гечен антакиялы Николаусы сайладылар-да, булары</verse>
				<verse number="6">ресулларың өңүнде дуруздылар. Ресуллар эллерини оларың депесинде гоюп, олар үчин дога этдилер.</verse>
				<verse number="7">Шейлеликде, Худайың сөзи яйылып, Иерусалимде шәгиртлериң саны барха көпелйәрди. Руханыларың улы топары-да имана уйярдылар.</verse>
				<verse number="8">Иман ве гүйч билен долы болан Стефанус халк арасында улы гудратлар, аламатлар гөркезйәрди.</verse>
				<verse number="9">Шол аралыкда либертинлер, кирнелилер, исгендериялылар дийип атландырылан синагогадан, шейле хем, Киликиядан ве Азиядан болан кәбир адамлар гелип, Стефанус билен җеделлешдилер.</verse>
				<verse number="10">Йөне онуң парасатлылыгына ве Руха гаршылык гөркезмәге оларың гурплары чатмады.</verse>
				<verse number="11">Шейлеликде, бирнәче кишини ырып, олара: «Онуң Муса ве Худая дил етиренини эшитдик» дийдирдилер.</verse>
				<verse number="12">Халкы, яшулулары ве канунчылары өҗүкдирдилер. Барып, Стефанусы тутдулар-да, меҗлисиң өңүне гетирдилер.</verse>
				<verse number="13">Ялан гүвәлер гойдулар, олар-да: «Бу адам хәли-шинди шу мукаддес мекана, Кануна дил етирип йөр.</verse>
				<verse number="14">Биз онуң: „Насыралы Иса бу меканы бербат эдер, Мусаның бизе берен адатларыны үйтгедер" диенини эшитдик» дийдилер.</verse>
				<verse number="15">Меҗлисде отуранларың бары Стефанусың йүзүне середенлеринде, онуң йүзүниң бир перишдәниң йүзүне меңзейәнлигини гөрдүлер.</verse>
			</chapter>
			<chapter number="7">
				<verse number="1">Баш руханы: «Бу затлар шейлемидир?» дийип сорады.</verse>
				<verse number="2">Стефанус шейле дийди: «Эй доганлар, аталар! Гулак асың, шөхратлы Худай бизиң атамыз Ыбрайыма Харанда отурмазындан өң, Месопотамиядака аян болды.</verse>
				<verse number="3">Оңа: „Юрдуңдан, ковум-гарындашың янындан чык-да, Мениң саңа гөркезҗек юрдума гит" дийди.</verse>
				<verse number="4">Шейлеликде, ол келданылар юрдундан чыкып, Харанда отурды; атасы өленден соң болса Худай оны сизиң хәзирки отурян юрдуңыза гөчүрди.</verse>
				<verse number="5">Худай бу ерден оңа аяк басарлык-да мирас бермеди, йөне хениз перзенди ёкка, бу юрды мүлк хөкмүнде Ыбрайыма, ондан соң хем зүрядына бермеги вада этди.</verse>
				<verse number="6">Худай шейле дийди: „Сениң зүрядың бир ят юртда дөрт йүз йыллап мысапырлык чекер, олары гул эдип гысарлар\.</verse>
				<verse number="7">Худай: „Мен олары гул эден миллети хөкүм эдерин. Онсоң олар чыкып, шу ерде маңа гуллук эдерлер" дийди.</verse>
				<verse number="8">Худай Ыбрайыма сүннет әхтини берди. Шейлеликде, ондан Ысхак өненде, секизинҗи гүни оны сүннетледи. Ысхакдан болса Якуп, Якупдан-да он ики улы ата өнди.</verse>
				<verse number="9">Улы аталар Юсуба гөрипчилик эдип, оны Мүсүре сатдылар; йөне Худай онуң биленди.</verse>
				<verse number="10">Ол Юсубы әхли мушакгатларындан халас этди, Фыръовның — Мүсүр патышасының хузурында оңа мәхир, акылдарлык берди. Фыръовн оны Мүсүриң ве тутуш көшгүң хәкими эдип гойды.</verse>
				<verse number="11">Ине, бүтин Мүсүр ве Кенган юрдуна ачлык хем улы мушакгат инди. Аталарымыз хем иймит тапмадылар.</verse>
				<verse number="12">Якуп Мүсүрде галла барлыгыны эшидип, аталарымызы илкинҗи гезек ол ере ёллады.</verse>
				<verse number="13">Икинҗи гезекде болса Юсуп доганларына өзүни танатды. Шейлеликде, Юсубың аслы фыръовна белли болды.</verse>
				<verse number="14">Юсуп адам ёллап, атасы Якубы, етмиш бәш адамдан ыбарат болан бүтин гарындашларыны чагырды.</verse>
				<verse number="15">Шейлеликде, Якуп Мүсүре гитди. Якупдыр аталарымыз шол ерде вепат болдулар.</verse>
				<verse number="16">Олары Шекеме әкидип, Ыбрайымың Шекемде Хамор огулларындан пул берип сатын алан мазарында җайладылар.</verse>
				<verse number="17">Худайың Ыбрайыма берен вадасының вагты голайладыгыча, халкымызың саны хем Мүсүрде барха көпелйәрди.</verse>
				<verse number="18">Шейлеликде, Юсубы танамаян башга бир патыша тагта чыкды.</verse>
				<verse number="19">Бу уругымыза хилегәрлик этди, аталарымызы гысып башлады, чагаларыны дири галмаз ялы, дашары ташламага меҗбур этди.</verse>
				<verse number="20">Шол вагт Муса энеден догулды. Худай оны эй гөрйәрди. Муса үч ай атасының өйүнде экленди.</verse>
				<verse number="21">Йөне дашары ташланандан соң, фыръовның гызы оны алып, өзүне огул эдинди, экледи.</verse>
				<verse number="22">Муса мүсүрлилериң әхли билимлеринден сапак берилди, ол сөзлеринде, ишлеринде гүйчлүди.</verse>
				<verse number="23">Кырк яшына етенден соң, Муса доганларыны, Ысрайыл огулларыны сорап-идемеги йүрегине дүвди.</verse>
				<verse number="24">Бириниң адалатсызлыга сезевар эдиленини гөрүп, оңа арка чыкды, яңкы мүсүрлини өлдүрип, эзилениң арыны алды.</verse>
				<verse number="25">Муса Худайың өз эли билен гутулыш берйәнлигине доганлары дүшүнер өйдйәрди, йөне олар муңа дүшүнмедилер.</verse>
				<verse number="26">Эртеси гүн ики адам давалашып дурка, Муса янларында пейда болуп, олары ярашдырмага сынанып: „Эй адамлар, сиз доган ахырын, нәмә бири-бириңизе адалатсызлык эдйәрсиңиз?" дийди.</verse>
				<verse number="27">Өз якынына адалатсызлык эдйән адам оны итекләп шейле дийди: „Ким сени бизе башлык я казы эдип гойды?</verse>
				<verse number="28">Дүйнки мүсүрлини өлдүришиң ялы, мени-де өлдүрмекчимисиң?\</verse>
				<verse number="29">Муса бу сөзи эшиденден гачып, Мидиян юрдунда мысапырлык чекди. Шол ерде ондан ики огул өнди.</verse>
				<verse number="30">Кырк йыл доланда, Сина дагының төверегиндәки чөлде ловлап дуран бир чалының ялнында оңа Реббиң бир перишдеси гөрүнди.</verse>
				<verse number="31">Муса бу гөрнүши гөренде геңиргенди. Ол сиңе серетҗек болуп, якынлашанда, Реббиң сеси эшидилди:</verse>
				<verse number="32">„Мен сениң аталарың Ыбрайымың, Ысхагың ве Якубың Худайыдырын\. Ине, шонда Муса титрәп башлады, серетмәге йүрек этмеди.</verse>
				<verse number="33">Реб оңа шейле дийди: „Аякларыңдан чарыгы чыкар, чүнки үстүнде дуран бу ериң мукаддес топракдыр.</verse>
				<verse number="34">Мен халкымың Мүсүрде хорланяныны гөрдүм, оларың наласыны эшитдим, олары халас этмек үчин ашак индим. Инди, гел, мен сени Мүсүре иберҗек\.</verse>
				<verse number="35">Худай оларың: „Ким сени бизе башлык я казы эдип гойды?" дийип инкәр эден бу Мусасыны оңа чалыда гөрнен перишдәниң үсти билен башлык ве халасгәр эдип ёллады.</verse>
				<verse number="36">Муса Мүсүр юрдунда, Гызыл деңизде ве чөлде кырк йыллап гудратлар хем аламатлар гөркезип, олары дашары чыкарды.</verse>
				<verse number="37">Ысрайыл огулларына: „Реб Худайыңыз доганларыңызың арасындан мениң ялы бир пыгамбер чыкарар, оңа гулак асың" диен Мусадыр.</verse>
				<verse number="38">Сина дагында өзи билен геплешен перишде ве аталарымыз билен чөлде топланан йыгнакда болан, бизе бермек үчин дири сөзлер алан хем шолдур.</verse>
				<verse number="39">Аталарымыз оңа боюн болман, оны рет эдип, йүреклерини Мүсүре тарап өвүрдилер.</verse>
				<verse number="40">Олар Харуна: „Бизе өңүмизден йөрәр ялы таңрылар ясап бер, чүнки бизи Мүсүр юрдундан чыкаран Муса нәме боланыны билмейәрис" дийдилер.</verse>
				<verse number="41">Шол гүнлерде бир гөле ясадылар, бу бута гурбанлык берип, өз эллериниң ишлерине гувандылар.</verse>
				<verse number="42">Шейлеликде, Худай дөнүп, олары Гөк гошунына гуллук этмәге берди. Ине, пыгамберлер китабында шейле язылгыдыр: „Эй, Ысрайыл өйи! Сиз кырк йыллап чөлде маңа гурбанлыклар, совгатлар бердиңизми?</verse>
				<verse number="43">Сиз Молокуң чадырыны, таңрыңыз Рефаның йылдызыны ве сежде этмек үчин ясан суратларыңызы гөтердиңиз. Мен сизи Бабылың аңырсына гөчүрерин\.</verse>
				<verse number="44">Аталарымызың чөлде мукаддес чадыры барды. Муса муны өзи билен Геплешениң буйрушы ялы, гөрен сураты боюнча ясапды.</verse>
				<verse number="45">Муны аталарымыз нобатма-нобат гөтерип, Ешувың ёлбашчылыгында Худайың аталарымызың өңүнден ковуп чыкаран башга миллетлериниң юрдуна гетирдилер; ол Давудың гүнлерине ченли шол ерде галды.</verse>
				<verse number="46">Давут Худайың мәхрини газанансоң, Якубың Худайына бир месген салмага ругсат диледи.</verse>
				<verse number="47">Муңа гарамаздан, Худая өй салан Сүлейман болды.</verse>
				<verse number="48">Йөне хеммелерден бейик Болан ынсан эли билен салнан җайларда яшамаз. Ине, пыгамбер шейле диййәр:</verse>
				<verse number="49">„Гөк — Мениң тагтым, Ер аякларымың басганчагыдыр. Сиз Маңа нәхили өй салҗак?" Реб шейле диййәр: „Я-да хайсы ер Мениң дынчлык меканым болар?</verse>
				<verse number="50">Буларың барыны Өз элим яратмадымы?\</verse>
				<verse number="51">Эй бойнуёгынлар, йүрек ве гулаклары сүннетсизлер! Сиз Мукаддес Руха хемише гаршы чыкярсыңыз. Аталарыңызың эдиши ялы, сиз-де шейле эдйәрсиңиз.</verse>
				<verse number="52">Пыгамберлериң хайсысына аталарыңыз азар бермеди? Олар ол Адылың гелҗегини өңүнден ыглан эденлери өлдүрдилер. Сиз-де, ине, Оңа хыянат этдиңиз, Оны өлдүрдиңиз,</verse>
				<verse number="53">эй, Мукаддес Кануны перишделериң тертиплешдириши ялы алып-да, оны тутмадыклар!»</verse>
				<verse number="54">Олар муны эшиденлеринде, гахар-газаба мүнүп, Стефануса дишлерини гыҗадылар.</verse>
				<verse number="55">Мукаддес Рух билен долы болан Стефанус Гөге середип, Худайың шөхратыны, Худайың сагында дуран Исаны гөрүп:</verse>
				<verse number="56">«Мен Гөгүң ачыкдыгыны, Ынсан Оглуның Худайың сагында дурандыгыны гөрйәрин» дийди.</verse>
				<verse number="57">Шонда олар батлы гыгырышып, гулакларыны тутушып, хеммеси бирден Стефанусың үстүне топулдылар.</verse>
				<verse number="58">Оны шәхерден дашары чыкарып дашладылар. Гүвәлер өз гейимлерини Саул атлы бир яш йигидиң өңүнде гойдулар.</verse>
				<verse number="59">Олар Стефанусы дашлап дуркалар, ол Ребби чагырып: «Я Реб, Иса! Мениң рухумы кабул эт!» дийди.</verse>
				<verse number="60">Онсоң дыза чөкүп, батлы гыгырып: «Я Реб! Бу гүнәни олара язма!» дийди. Муны айдандан соң болса ол җан берди.</verse>
			</chapter>
			<chapter number="8">
				<verse number="1">Стефанусың өлдүрилмегини Саул хем унады. Шол гүн Иерусалимдәки йыгнагы ызгытсыз ызарламага башладылар. Ресуллардан башга хеммелер Яхуда, Самария юртларына дагадылар.</verse>
				<verse number="2">Эмма Стефанусы Худайдан горкян адамлар җайлап, оңа улы яс тутдулар.</verse>
				<verse number="3">Мунуң терсине, Саул өйден-өе гирип, йыгнага эзъет берйәрди, эркекдир аяллары сүйрәп зындана салярды.</verse>
				<verse number="4">Даган иманлылар болса айланып, Худайың сөзүни ыглан эдйәрдилер.</verse>
				<verse number="5">Филипус-да Самарияның бир шәхерине гелип, олара Месихи вагыз этди.</verse>
				<verse number="6">Халайык Филипуса гулак асды, онуң эден аламатларыны эшидип, гөрүп, айданларыны бир адам ялы диңледилер.</verse>
				<verse number="7">Чүнки мурдар рухлы адамларың көпүсинден ол рухлар гаты гыгырышып чыкярдылар, энчеме ысмаз хем отура шыпа тапярды.</verse>
				<verse number="8">Шейлеликде, шәхерде улы шатлык дөреди.</verse>
				<verse number="9">Озал бу шәхерде җадыгөйлүк билен мешгулланып, Самария халкыны хайран галдыран, өзүни улы адам дийип ыглан эден Симун атлы бир адам барды.</verse>
				<verse number="10">Оңа улы-кичи хеммелер үнс берип: «Худайың улы гудраты, ине, шудур» диййәрдилер.</verse>
				<verse number="11">Оңа үнс берердилер, чүнки ол өз җадыгөйлүги билен эп-эсли вагт олары хайран галдырыпды.</verse>
				<verse number="12">Йөне Худайың Патышалыгы, Иса Месихиң ады барадакы Хош Хабары вагыз эден Филипуса ынананларында хем эркеклер, хем аяллар чокундырылдылар.</verse>
				<verse number="13">Симуның өзи-де иман этди, чокундырыландан соң болса Филипусың янындан айрылмады. Ол улы аламатларың, гудратларың йүзе чыкышыны гөрүп хайран галярды.</verse>
				<verse number="14">Ресуллар самариялыларың Худайың сөзүни кабул эденини Иерусалимде эшидип, Петрус билен Яхяны оларың янына ёлладылар.</verse>
				<verse number="15">Булар хем барып, Мукаддес Рухы алсынлар дийип, олар үчин дога этдилер.</verse>
				<verse number="16">Себәби Рух энтек оларың хич бириниң үстүне инмәнди, олар диңе Реб Исаның ады билен чокундырылыпды.</verse>
				<verse number="17">Шонда ресуллар эллерини оларың үстүнде гоянларында, олар хем Мукаддес Рухы алдылар.</verse>
				<verse number="18">Симун ресулларың эллериниң гоюлмагы билен, Мукаддес Рухуң берленини гөренде, олара пул гетирип, шейле дийди:</verse>
				<verse number="19">«Элими үстүнде гоян адамым Мукаддес Рухы алар ялы, маңа-да бу ыгтыяры бериң».</verse>
				<verse number="20">Йөне Петрус оңа шейле дийди: «Пулуң өзүң билен биле хеләк болсун! Чүнки сен Худайың сылагыны пул билен сатын аларын өйтдүң.</verse>
				<verse number="21">Бу ишде сениң не пайың, не-де хакың бар, себәби сениң йүрегиң Худайың өңүнде догры дәл.</verse>
				<verse number="22">Инди, бу яман пәлиңден гайт-да, Реббе ялбар, белки, Ол сениң бу пикириңи багышлар.</verse>
				<verse number="23">Мен сениң аҗы өтден долудыгыңы ве эрбетлик билен баглыдыгыңы гөрйәрин».</verse>
				<verse number="24">Симун оңа: «Мениң үчин Реббе дога эдиң, айданларыңызың хич бирине дучар болмайын!» дийди.</verse>
				<verse number="25">Олар Реббиң сөзүне гүвә гечип, оны айданларындан соң, Иерусалиме тарап гайдып, Самарияның энчеме обасында Хош Хабары вагыз этдилер.</verse>
				<verse number="26">Реббиң бир перишдеси Филипуса: «Тур, гүнорта бакан Иерусалимден Газа гидйән ёла рована бол, ол чоладыр» дийди.</verse>
				<verse number="27">Ол хем туруп, ёла рована болды. Гидип барярка, Хебешистаның аял патышасы Кандакының везирлериниң бири, онуң газначысы болан бир агта душды. Ол Иерусалиме ыбадат этмәге гелип,</verse>
				<verse number="28">инди хем ызына доланып барярды. Ол өз арабасының үстүнде Ишая пыгамбериң китабыны окап отырды.</verse>
				<verse number="29">Рух Филипуса: «Бар, арабаның янындан йөре!» дийди.</verse>
				<verse number="30">Филипус ылгады-да, онуң Ишая пыгамбериң китабындан окаян сөзлерини эшидип: «Окаян затларыңа дүшүнйәрсиңми?» дийди.</verse>
				<verse number="31">Ол: «Бири ёл гөркезмесе, нәхили дүшүнейин?» дийди. Онсоң араба мүнүп, янында отурмагы Филипусдан хайыш этди.</verse>
				<verse number="32">Онуң Мукаддес Язгылардан окап отуран ери шуды: «Гоюн кимин өлдүрилмәге әкидилди, гыркымчысының өңүнде сем болан гузы ялы агзыны ачмаяр.</verse>
				<verse number="33">Онуң кемсидилишинде адалат инкәр эдилди. Ким Онуң несли хакында гүррүң эдер? Чүнки Онуң өмүр танапы үзүлендир».</verse>
				<verse number="34">Везир Филипуса йүзленип: «Айтсаңызлаң, пыгамбер муны ким хакда айдяр? Өзи хакдамы я-да башга бири хакда?» дийди.</verse>
				<verse number="35">Филипус шу язгыдан сөзе башлап, Исаның Хош Хабарыны оңа вагыз этди.</verse>
				<verse number="36">Олар ёлдан баряркалар, бир сува гелдилер. Везир: «Ынха сув, мениң чокундырылмагыма нәме пәсгел берйәр?» дийди.</verse>
				<verse number="37">Филипус оңа: «Бүтин йүрегиң билен иман эдйән болсаң, муңа ругсатдыр» дийди. Ол: «Иса Месихиң Худайың Оглудыгына иман эдйәрин» дийди.</verse>
				<verse number="38">Онсоң арабаны саклатды. Филипус билен везир билеликде сува гирдилер; Филипус оны чокундырды.</verse>
				<verse number="39">Олар сувдан чыканларында, везириң үстүне Мукаддес Рух инди, Реббиң бир перишдеси болса Филипусы гөтерип әкитди. Везир оны соң гөрмеди. Ол шатланып, өз ёлуны довам этдирди.</verse>
				<verse number="40">Филипус Азотосда пейда болды. Ол Кайсария ченли айланып, әхли шәхерлерде Хош Хабары вагыз этди.</verse>
			</chapter>
			<chapter number="9">
				<verse number="1">Саул Реббиң шәгиртлерине хениз хем өлүм ховпуны салып, баш руханының янына барды.</verse>
				<verse number="2">Бу ёла уянлары тапса, эркек диймән, аял диймән, тутуп Иерусалиме гетирер ялы, өзүне ондан Шамдакы синагогалар үчин хатлар диледи.</verse>
				<verse number="3">Ол Шама етип барярка, бирденкә Гөкден бир нур онуң даш-төверегини ягтылтды.</verse>
				<verse number="4">Саул ере йыкылды. Шонда оңун гулагына: «Саул! Саул! Нәме үчин Маңа азар берйәрсиң?» диен сес гелди.</verse>
				<verse number="5">Ол: «Я Реб, Сен ким?» дийип сорады. Реб: «Мен сениң азар берйән Исаң. Чише депмек саңа кындыр» дийди.</verse>
				<verse number="6">Саул титрәп, алҗырап: «Я Реб, мениң нәме этмегими ислейәрсиң?» дийди. Реб оңа: «Тур-да, шәхере гит, нәме этмелидигиң саңа айдылар» дийди.</verse>
				<verse number="7">Онуң билен биле барян адамлар ол ерде доңуп дурдылар, чүнки сеси эшитселер-де, хич кими гөрмейәрдилер.</verse>
				<verse number="8">Саул ерден турды, йөне гөзүни ачанда хич кими гөрмеди. Оны элинден тутуп идип, Шама гетирдилер.</verse>
				<verse number="9">Ол үч гүнләп гөрүп билмеди, иймеди ве ичмеди.</verse>
				<verse number="10">Шамда Хананя атлы бир шәгирт барды. Реб онуң гөзүне гөрнүп: «Эй Хананя!» дийди. Ол хем: «Лепбей, Я Реб!» дийип җогап берди.</verse>
				<verse number="11">Реб оңа шейле дийди: «Тур, Догры диен көчә бар-да, Иуданың өйүнден тарсуслы Саул атлы адамы сора; ине, ол дога эдйәр.</verse>
				<verse number="12">Ол бир гөрнүшде Хананя атлы бир адамың ичери гирип, гөзи гайтадан гөрер ялы, элини өз үстүнде гояныны гөрди».</verse>
				<verse number="13">Хананя шейле җогап берди: «Я Реб! Мен бу адам барада, онуң Иерусалимде Сениң мукаддеслериңе нәче яманлык эденини көп кишилерден эшитдим.</verse>
				<verse number="14">Сениң адыңы агзанларың барыны тутуп даңмага онуң бу ерде-де баш руханылардан ыгтыяры бар».</verse>
				<verse number="15">Реб оңа шейле дийди: «Бар, чүнки бу адам миллетлериң, патышаларың ве Ысрайыл огулларының өңүнде Мениң адымы гөтермек үчин сайланан гуралдыр.</verse>
				<verse number="16">Чүнки Мениң адым угрунда бу адамың нәче гөрги гөрмелидигини Мен оңа гөркезмекчи».</verse>
				<verse number="17">Шейлеликде, Хананя барып, яңкы өе гирди, эллерини Саулың үстүнде гоюп, шейле дийди: «Саул доган! Гелйән ёлуңда саңа гөрнен Реб Иса сениң гөзүң ачылып, Мукаддес Рухдан долмагың үчин, мени иберди».</verse>
				<verse number="18">Шол бада-да гөзүнден барда айрылан ялы болуп, Саулуң гөзи ачылды. Ол ёкары туруп чокундырылды.</verse>
				<verse number="19">Нахар ийип, гайтадан куввата гелди. Ол бир нәче гүнләп Шамда шәгиртлериң янында галып,</verse>
				<verse number="20">деррев хем Исаның Худайың Оглудыгы барада синагогаларда вагыз этмәге башлады.</verse>
				<verse number="21">Муны эшиденлериң бары геңиргенишип: «Иерусалимде шу Ады тутанлары ере егсан эден бу дәлмиди? Ол бу ере олары тутуп, баш руханыларың янына әкитмәге гелмәнмиди нәме?» дийишйәрдилер.</verse>
				<verse number="22">Саул болса барха гүйчленйәрди. Ол: «Бу Месихдир» дийип субут этмек билен, Шамда отуран ехудыларың башыны чашырды.</verse>
				<verse number="23">Энчеме гүн геченден соң, ехудылар оны өлдүрмегиң маслахатыны этдилер.</verse>
				<verse number="24">Йөне оларың дилдүвшүги Саула белли болды. Олар оны өлдүрмек ниети билен гиҗе-гүндиз дервезелери хем саклаярдылар.</verse>
				<verse number="25">Шәгиртлер болса гиҗәниң бирвагты оны себедиң ичине салып, шәхериң диварындан саллап дүшүрдилер.</verse>
				<verse number="26">Саул Иерусалиме гелип, шәгиртлере гошулмага сынанышды, йөне хеммелер ондан горкярдылар, чүнки онуң шәгиртдигине ынам этмейәрдилер.</verse>
				<verse number="27">Онсоң Барнабас Саулы алып, ресулларың янына гетирди, олара ёлда онуң нәхилилик билен Ребби гөрендигини, Реббиң онуң билен геплешендигини хем-де онуң Шамда Исаның ады билен гайратлы гепләндигини гүррүң берди.</verse>
				<verse number="28">Саул Иерусалимде Реббиң ады билен гайратлы гепләп, олар билен билеликде гирип-чыкярды.</verse>
				<verse number="29">Ол грекче геплешйән ехудылар билен гүрлешип чекишйәрди; йөне олар Саулы өлдүрмегиң кастына дүшдүлер.</verse>
				<verse number="30">Доганлар мундан хабарлы боланларында, оны Кайсария гетирип, Тарсуса тарап ёла салдылар.</verse>
				<verse number="31">Шейлеликде, йыгнаклар бүтин Яхудада, Җелиледе ве Самарияда парахат яшаярды, абатланып, Реб горкусында гезип, Мукаддес Рухуң гөвүнлик бермеги билен көпелйәрди.</verse>
				<verse number="32">Петрус хемме ере айланып йөршүне Лиддада отуран иманлыларың янына гелди.</verse>
				<verse number="33">Петрус ол ерде секиз йыл бәри дүшекде ысмаз болуп ятан Энеас атлы бир адамы гөрүп:</verse>
				<verse number="34">«Энеас, Иса Месих саңа шыпа берйәр. Ёкарык тур-да, ёрган-дүшегиңи дүзет!» дийди. Ол хем шобада ёкары турды.</verse>
				<verse number="35">Лидда ве Шаронда отуранларың бары оны гөрүп, Реббе тарап өврүлдилер.</verse>
				<verse number="36">Яфада Табита атлы (грекче терҗимеси Доркас) бир зенан шәгирт барды. Мунуң эден ягшы ишлери, берен садакалары гаты көпди.</verse>
				<verse number="37">Шол гүнлерде ол сыркавлап өлди, оны ювуп, балаханада гойдулар.</verse>
				<verse number="38">Лидда Яфа якын болансоң, шәгиртлер Петрусың шол ердедигини эшиденлеринде, оңа ики адамы ёллап: «Гиҗикдирмән, бизиң янымыза гел!» дийип хайыш этдилер.</verse>
				<verse number="39">Петрус туруп, олар билен гитди. Геленде, оны балахана элтдилер. Әхли дул хатынлар Петрусың янына йыгнандылар ве аглашып, Доркасың хениз оларың янындака тикен әхли көйнекдир лыбасларыны оңа гөркездилер.</verse>
				<verse number="40">Петрус хеммелери дашары чыкарды-да, дыза чөкүп дога этди ве җеседе йүзленип шейле дийди: «Табита, тур!» Аял гөзүни ачып, Петрусы гөренде, галып отурды.</verse>
				<verse number="41">Петрус элини берип, оны турузды. Онсоң мукаддеслери ве дул хатынлары чагырып, оны олара дири табшырды.</verse>
				<verse number="42">Бу хабар бүтин Яфа яйрап, көп адамлар Реббе иман этдилер.</verse>
				<verse number="43">Петрус Яфада Симун атлы бир эйлейҗиниңкиде энчеме гүнләп галды.</verse>
			</chapter>
			<chapter number="10">
				<verse number="1">Кайсарияда италиялы диен гошун бөлүминиң йүзбашысы болан Корнелиус атлы бир адам барды.</verse>
				<verse number="2">Ол тутуш өй-ичерси билен бирликде Худайдан горкян, таква адамды, ехуды халкына көп садакалар берип, Худая мыдама дога эдерди.</verse>
				<verse number="3">Корнелиус өйлән сагат үчлерде Худайың бир перишдесиниң: «Эй Корнелиус!» дийип, янына ичерик гиренини бир гөрнүшде айдың гөрди.</verse>
				<verse number="4">Корнелиус горкы ичинде оңа гөзлерини дикип: «Я Реб, нәме?» дийди. Перишде оңа җогап берди: «Сениң окан догаларыңы, берен садакаларыңы Худай ятлап кабул этди.</verse>
				<verse number="5">Инди Яфа бирнәче адам ёлла-да, лакамы Петрус болан Симуны гетирт.</verse>
				<verse number="6">Бу адам Симун атлы бир эйлейҗиниңкиде мыхмандыр, онуң өйи болса деңзиң якасындадыр. Петрус сени ве ичериңи гутарҗак сөзлер айдар».</verse>
				<verse number="7">Өзи билен геплешен перишде гиденден соң, Корнелиус хызматчыларындан икисини ве хемише өз төверегинде болянлардан бир таква эсгери чагырды.</verse>
				<verse number="8">Әхли зады айдып, олары Яфа ёллады.</verse>
				<verse number="9">Шол гүнүң эртеси олар ёлдакалар, шәхере голайланларында, гүнортан якын Петрус дога этмек үчин үчеге чыкды.</verse>
				<verse number="10">Ол аҗыкды ве нахарланмак иследи. Нахар тайярланып йөркә, өзүни йитирме ягдайына гелди.</verse>
				<verse number="11">Ол Гөгүң ачылып, дөрт бурчундан багланан сачак ялы бир улы задың Ере салланып, өз үстүне инип гелйәнини гөрди.</verse>
				<verse number="12">Онуң ичинде болса Ериң әхли дөрт аяклыларындан, вагшы хайванларындан, сүйрениҗилеринден хем-де Гөгүң гушларындан барды.</verse>
				<verse number="13">Бир сес оңа гыгырып: «Петрус тур, дамакларыны чал-да, ий!» дийди.</verse>
				<verse number="14">Петрус: «Ёк, я Реб, мен асла хапа, харам зат иен дәлдирин» дийди.</verse>
				<verse number="15">Сес ене икинҗи гезек оңа: «Худайың тәмиз эден затларына хапа дийме» дийди.</verse>
				<verse number="16">Бу үч гезек гайталанып, сачак тиз Гөге алынды.</verse>
				<verse number="17">Петрус бу гөрен гөрнүшиниң нәмедиги хакында ойланып дурка, ине, Корнелиусың ёллан адамлары Симуның өйүни сорап, гапа гелип дурдулар.</verse>
				<verse number="18">Олар гыгырып: «Петрус лакамлы Симун шу ере мыхманмыдыр?» дийип сорадылар.</verse>
				<verse number="19">Петрус бу гөрнүш барада ойланып дурка, Рух оңа шейле дийди: «Ине, үч адам сени гөзләп йөр.</verse>
				<verse number="20">Тур, ашак дүш, икирҗиңленме-де, олар билен гит, чүнки олары Мен ёлладым».</verse>
				<verse number="21">Адамларың янына гелен Петрус: «Ине, гөзлейән адамыңыз мен. Нәме үчин гелдиңиз?» дийди.</verse>
				<verse number="22">Олар шейле дийдилер: «Йүзбашы Корнелиус догры, Худайдан горкян адам, ехуды халкының янында ат-абрайы бар. Ол бир мукаддес перишдеден сени өйүне гетирмек хем-де сениң айтҗак сөзлериңи диңлемек барада буйрук алыпдыр».</verse>
				<verse number="23">Петрус олары ичерик чагырып, мыхман алды. Шол гүнүң эртеси Петрус туруп, олар билен ёла дүшди. Яфалы доганларың -да кәбири онуң билен биле гитди.</verse>
				<verse number="24">Эртеси гүн олар Кайсария бардылар. Корнелиус хем доган-гарындашларыны, якын достларыны бир ере чагырып, олара гарашып отырды.</verse>
				<verse number="25">Петрус ичерик гиренде, Корнелиус оны гаршылап, аягына йыкылды, оңа сежде этди.</verse>
				<verse number="26">Эмма Петрус оны галдырып: «Тур! Мен хем адам» дийди.</verse>
				<verse number="27">Онсоң онуң билен гүррүңлешип, ичерик гиренде, көп адамларың йыгнанандыгыны гөрди.</verse>
				<verse number="28">Олара шейле дийди: «Бир ехуды үчин башга миллетден болан бири билен гатнашмагың я онуң янына гитмегиң нәхили ерликсиздигини өзүңиз билйәнсиңиз, йөне Худай маңа хич бир адама хапа я харам диймели дәлдигими гөркезди.</verse>
				<verse number="29">Шонуң үчин хем, чагырыланымда, гүррүңсиз гелдим. Инди болса сораярын: нәме себәпден мени чагырдыңыз?»</verse>
				<verse number="30">Корнелиус шейле җогап берди: «Үч гүн мундан озал шу вагтларда агзым оразады. Өйлән сагат үчлерде өйүмде дога эдип отырдым. Ине, бир парлак эгин-эшикли адам гаршымда дуруп, маңа шейле дийди:</verse>
				<verse number="31">„Корнелиус, сениң догаң эшидилди, садакаларыңы Худай ятлады.</verse>
				<verse number="32">Яфа адам ёлла-да, Петрус лакамлы Симуны чагыр. Ол деңиз якасындакы Симун эйлейҗиниң өйүне мыхмандыр. Ол гелип, саңа бир сөз айдар\.</verse>
				<verse number="33">Мен деррев саңа адам ёлладым, сен-де гелип ягшы этдиң. Ине, хеммәмиз Худай тарапындан саңа табшырылан әхли зады эшитмек үчин, Онуң хузурында хәзир болуп отырыс».</verse>
				<verse number="34">Шонда Петрус сөзе башлап шейле дийди: «Мен, догрудан-да, Худайың хич кими ала тутман,</verse>
				<verse number="35">эйсем, хер миллетде ким Ондан горкса, догрулык этсе, шоны кабул эдйәндигине гөз етирдим.</verse>
				<verse number="36">Онуң барчаның Ребби болан Иса Месих аркалы парахатлык ыглан эдип, Ысрайыл огулларына ёллан сөзи шудур:</verse>
				<verse number="37">Яхяның вагыз эден чокундырмасындан соң, Җелиледен башлап, бүтин Яхудада йүзе чыканлары,</verse>
				<verse number="38">Худайың Мукаддес Рух ве гудрат берип, Насыралы Исаны везипә белләнини, Онуң хем айланып, ягшылык эдип, иблисиң голастында эзиленлериң барына шыпа беренини сиз билйәнсиңиз, чүнки Худай Онуң биленди.</verse>
				<verse number="39">Биз Онуң Яхудада, Иерусалимде эденлериниң барына шаятдырыс. Оны агачдан асып өлдүрдилер.</verse>
				<verse number="40">Худай үчүнҗи гүн Исаны дирелдип,</verse>
				<verse number="41">бүтин халка дәл-де, диңе Худайың өңден сайлан шаятларына, ягны өлүмден диреленинден соң, Онуң билен биле ийип-иченлер болан бизе ачыкдан-ачык гөркезди.</verse>
				<verse number="42">Ол Өзүниң дирилериң хем өлүлериң Худай тарапындан белленен Казысыдыгыны халка вагыз эдип, гүвә гечмегимизи бизе табшырды.</verse>
				<verse number="43">Иса иман эден хер кесиң Онуң ады билен гүнәсиниң өтүлҗегине әхли пыгамберлер гүвә гечйәр».</verse>
				<verse number="44">Петрус бу сөзлери айдып дурка, сөзи эшиденлериң барының үстүне Мукаддес Рух инди.</verse>
				<verse number="45">Петрус билен гелен сүннетли иманлылар Мукаддес Рух сылагының башга миллетлериң үстүне-де дөкүленине геңиргендилер,</verse>
				<verse number="46">чүнки оларың башга диллерде гепләп, Худайы өвги билен бейгелдишини эшитдилер. Шонда Петрус:</verse>
				<verse number="47">«Бизиң ялы Мукаддес Рухы алан бу адамларың сув билен чокундырылмагыны ким гадаган эдип билер?» дийди.</verse>
				<verse number="48">Онсоң Петрус олары Иса Месихиң ады билен чокундырмагы буюрды. Соңра олар Петрусдан бирнәче гүнләп галмагы хайыш этдилер.</verse>
			</chapter>
			<chapter number="11">
				<verse number="1">Яхудада болян ресуллар, доганлар башга миллетлериң -де Худайың сөзүни кабул эденини эшитдилер.</verse>
				<verse number="2">Петрус Иерусалиме геленде, сүннетлилер онуң билен давалашып:</verse>
				<verse number="3">«Сен сүннетсиз адамларың янына барыпсың, олар билен нахар ийипсиң» дийдилер.</verse>
				<verse number="4">Петрус хем сөзе башлап, болан ваканы олара бирин-бирин айдып берди:</verse>
				<verse number="5">«Яфа шәхеринде дога эдип отыркам, өзүми йитирен ягдайымда бир гөрнүш гөрдүм. Улы сачага меңзеш бир зат дөрт бурчундан Гөкден Ере салланып, мениң яныма ченли инип гелди.</verse>
				<verse number="6">Онуң ичине бакып сынланымда, Ериң дөрт аяклы хайванларыны, ябаны хем сүйрениҗи хайванларыны, Гөгүң гушларыны гөрдүм.</verse>
				<verse number="7">Онсоң бир сес эшитдим, ол маңа: „Петрус, тур, дамакларыны чал-да, ий!" дийди.</verse>
				<verse number="8">Мен: „Ёк, я Реб! Хапа, харам зат мениң агзыма асла гирен дәлдир" дийдим.</verse>
				<verse number="9">Эмма сес Гөкден икинҗи гезек маңа: „Худайың тәмиз эден затларына хапа дийме!" дийди.</verse>
				<verse number="10">Бу үч гезек гайталанып, хеммеси ене ёкарык Гөге чекилди.</verse>
				<verse number="11">Ине, шол пурсатда үч адам мениң болян өйүмиң өңүне гелип дурдулар. Олар мениң яныма Кайсариядан ёлланан экен.</verse>
				<verse number="12">Онсоң Рух маңа хич икирҗиңленмән, олар билен биле рована болмалыдыгымы айтды. Бу алты доган хем мениң билен биле гитди, биз ол адамың өйүне бардык.</verse>
				<verse number="13">Ол хем бизе перишдәни гөрендигини, онуң өйүнде дуруп: „Яфа адам ёлла-да, Петрус лакамлы Симуны гетирт.</verse>
				<verse number="14">Ол саңа бирнәче сөз айдар. Шол сөзлер аркалы сен тутуш ичериң билен гутуларсың" диенини айтды.</verse>
				<verse number="15">Мен сөзе башланымда, озал бизиң үстүмизе иниши ялы, оларың үстүне хем Мукаддес Рух инди.</verse>
				<verse number="16">Шонда Реббиң: „Яхя сув билен чокундырыпды, йөне сиз Мукаддес Рух билен чокундырыларсыңыз" дийип айдан сөзи ядыма дүшди.</verse>
				<verse number="17">Шейлеликде, Реб Иса Месихе иман эденлеринден соң, Худай бизе берши ялы, олара-да шол сылагы берен болса, Худая гаршы дуруп билер ялы, мен ким болупдырын?»</verse>
				<verse number="18">Олар муны эшиденлеринде көшешдилер, Худайы шөхратландырып: «Онда, Худай яшайыш гетирйән тобаны өзге миллетлере-де берипдир» дийишдилер.</verse>
				<verse number="19">Стефанус билен багланышыклы болан ызарламалар нетиҗесинде даргадыланлар Финикия, Кипр ве Антакия ченли айландылар. Олар сөзи ехудылардан башга хич киме вагыз этмейәрдилер.</verse>
				<verse number="20">Оларың арасында бирнәче кипрли ве киренели адамлар барды. Олар Антакия геленлеринде, Реб Исаның Хош Хабарыны вагыз эдип, греклере-де айтдылар.</verse>
				<verse number="21">Реббиң эли олар биленди. Шейлеликде, көп адамлар иман гетирип, Реббе тарап өврүлдилер.</verse>
				<verse number="22">Бу хакдакы хабарлар Иерусалимдәки йыгнанышыга гелип етди. Олар Барнабасы Антакия ёлладылар.</verse>
				<verse number="23">Ол геленде, Худайың мерхеметини гөрүп шат болды, гайдувсыз йүрек билен Реббе япышар ялы, хеммелере өвүт-несихат этди.</verse>
				<verse number="24">Чүнки ол оңат адамды, Мукаддес Рухдан, имандан долуды. Шейлеликде, көп адамлар Реббе гошулдылар.</verse>
				<verse number="25">Онсоң Барнабас Саулы идәп, Тарсуса гитди.</verse>
				<verse number="26">Оны тапып, Антакия гетирди. Олар бүтин бир йыллап йыгнакда топланып, көп адамлара сапак бердилер. Шәгиртлериң месихи адыны алмагы илки билен Антакияда йүзе чыкды.</verse>
				<verse number="27">Шол гүнлерде Антакия Иерусалимден бирнәче пыгамбер гелди.</verse>
				<verse number="28">Булардан Агабус атлы бири галып, бүтин дүнйәниң башына улы ачлык гелмелидигини Рух аркалы хабар берди. (Бу кайсар Клаудиусың заманында болды.)</verse>
				<verse number="29">Шонда Яхудада яшаян доганлара голдав үчин, шәгиртлериң хер бири гурбуның чатдыгындан олара пул ёлламагы карар этдилер.</verse>
				<verse number="30">Пулы Барнабас ве Саулуң эли билен йыгнак ёлбашчыларына ибермек билен, бу карары ерине етирдилер.</verse>
			</chapter>
			<chapter number="12">
				<verse number="1">Шол вагтлар Хиродес патыша йыгнага дегишли боланларың кәбирини сүтем этмек максады билен тутды.</verse>
				<verse number="2">Яхяның доганы Якубы гылыч билен өлдүртди.</verse>
				<verse number="3">Ол мунуң ехудыларың гөвнүне яраныны гөрүп, соңра Петрусы-да тутды. Петир байрамы гүнлериди.</verse>
				<verse number="4">Хиродес Петрусы эле салып, Песахдан соң халк өңүне чыкармак ниети билен зындана салды-да, хер бири дөрт эсгерден ыбарат болан дөрт топары оңа гаравул гоймагы табшырды.</verse>
				<verse number="5">Шейлеликде, Петрус зынданда сакланярды, йөне йыгнак онуң үчин Худая җан чекип дога эдйәрди.</verse>
				<verse number="6">Хиродесиң оны орта чыкарҗак гүнүниң өң янындакы гиҗе Петрус ики эсгериң арасында гоша зынҗыр билен баглы ятырды, гаравуллар-да гапының агзында зындана гаравулчылык эдйәрдилер.</verse>
				<verse number="7">Бирденкә Реббиң бир перишдеси гөрнүп, түрмеде нур ялпылдады. Перишде Петрусың бөврүне дүртүп, оны оярды-да: «Тиз тур!» дийди. Шобада-да Петрусың зынҗырлары элинден ере гачды.</verse>
				<verse number="8">Перишде оңа: «Гушагыңы гушан-да, чарыкларыңы багла!» дийди. Ол шейле хем этди. Перишде оңа: «Гейимиңи гей-де, мениң ызыма дүш!» дийди.</verse>
				<verse number="9">Петрус дашары чыкып, онуң ызына дүшди. Ол перишде аркалы боланларың чынлыгыны билмән, гөзүне гөрүнйәндир өйдйәрди.</verse>
				<verse number="10">Олар биринҗи, икинҗи гаравуллардан гечип, шәхере чыкян демир дервезә гелдилер. Дервезе олара өз-өзүнден ачылды. Олар дашары чыкып, бир көчәни илерлигине гечдилер велин, перишде бирденкә гайып болды.</verse>
				<verse number="11">Ине, шонда Петрус айңалып: «Реббиң перишдесини ёллап, Хиродесиң элинден, ехуды халкының гарашан әхли затларындан мени халас эдендигине, хакыкатдан хем, инди гөз етирйәрин» дийди.</verse>
				<verse number="12">Муны аңланындан соң, ол Маркус лакамлы Яхяның эҗеси Меръемиң өйүне гитди. Ол ерде көп адам үйшүп, дога эдип отырды.</verse>
				<verse number="13">Петрус ховлының гапысыны каканда, гапыны Рода атлы бир кениз ачмага гелди.</verse>
				<verse number="14">Ол Петрусың сесини сайгаранда, бегенҗинден яңа гапыны ачман, ичерик ылгап, Петрусың ховлының гапысында дураныны хабар берди.</verse>
				<verse number="15">Өйдәкилер оңа: «Сен акылыңдан азашыпсың» дийдилер. Йөне ол өз гепини берк ныгтанында олар: «Ол Онуң перишдесидир» дийдилер.</verse>
				<verse number="16">Эмма Петрус бирсыхлы гапыны какып дурды. Гапыны ачанларында, оны гөрүп хайран галдылар.</verse>
				<verse number="17">Сеслерини чыкармазлыклары үчин, Петрус олара эли билен ышарат этди. Онсоң Реббиң өзүни зындандан чыкараныны олара гүррүң берип: «Муны Якуба хем доганлара хабар бериң» дийди-де, башга ере чыкып гитди.</verse>
				<verse number="18">Гүн доганда, Петруса нәме болдука дийип, эсгерлериң арасына улы галмагал дүшди.</verse>
				<verse number="19">Хиродес Петрусы агтарды. Ол оны тапмансоң болса гаравуллары сорага чекип, олары өлдүрмеги буюрды. Шондан соң Хиродес Яхудадан Кайсария гидип, шол ерде галды.</verse>
				<verse number="20">Хиродес Сире ве сидонлылара гаршы дишини гыҗаярды. Олар хем бирлешип, Хиродесиң янына гелдилер-де, патышаның ятак җайының башлыгы Властосы өз тарапларына чекип, ярашык диледилер; чүнки оларың юрды патышаның юрдундан азык алярды.</verse>
				<verse number="21">Ине, белленен гүнде Хиродес патышалык лыбасыны гейип, күрсүде отурды-да, халка сөз сөзледи.</verse>
				<verse number="22">Халк хем: «Бу бир таңры сеси, ынсан сеси дәл!» дийип гыгырышярды.</verse>
				<verse number="23">Шол бада Реббиң бир перишдеси Хиродеси урды, чүнки ол Худайы шөхратландырманды. Шейлеликде, ол эндам-җаны гуртлап өлди.</verse>
				<verse number="24">Худайың сөзи болса паҗарлап өсйәрди.</verse>
				<verse number="25">Барнабас билен Саул хем юмшы битирип, ызларына гайтдылар. Олар Маркус лакамлы Яхяны-да янларына алып, Иерусалимден ызларына өврүлдилер.</verse>
			</chapter>
			<chapter number="13">
				<verse number="1">Антакиядакы йыгнакда бирнәче пыгамбер ве мугаллым барды: Барнабас, Нигер диен Симун, киренели Лукиус, юрдуң дөртден бирине хөкүм сүрйән билен биле улалан Манеан ве Саул.</verse>
				<verse number="2">Булар Реббе ыбадат эдип, ораза тутуп йөркәлер, Мукаддес Рух: «Мениң чагыран ишим үчин, Барнабас билен Саулы Маңа айрып гоюң!» дийди.</verse>
				<verse number="3">Шонда ораза тутуп, дога этдилер-де, эллерини оларың үстүне гоюп, Барнабас билен Саулы ёла салдылар.</verse>
				<verse number="4">Шейлеликде, Мукаддес Рух тарапындан ёлланан Барнабас билен Саул Селукия гелдилер. Ол ерден хем гәмили Кипре гечдилер.</verse>
				<verse number="5">Онсоң Саламисе гелип, ехудыларың синагогаларында Худайың сөзүни вагыз этдилер. Яхя хем олара ярдам эдйәрди.</verse>
				<verse number="6">Олар бүтин аданы айланып, Пафоса гелдилер. Ол ерде Баръешу атлы бир җадыгөй хем ялан ехуды пыгамбере саташдылар.</verse>
				<verse number="7">Баръешу пайхаслы адам болан хәким Серҗиус Павлусың янында боларды. Хәким Барнабас билен Саулы чагырып, олардан Худайың сөзүни эшитмек иследи.</verse>
				<verse number="8">Эмма Элимас җадыгөй (онуң ады шейле терҗиме эдилйәр) олара гаршы чыкып, хәкими имандан дәндирҗек болды.</verse>
				<verse number="9">Шейлеликде, Саул, ягны Павлус Мукаддес Рухдан долуп, оңа серетди ве шейле дийди:</verse>
				<verse number="10">«Эй, әхли кеззаплыкдан ве әхли галплыкдан долы адам, иблис оглы, әхли догрулыгың душманы! Сен Реббиң догры ёлларыны эгрелтмеги бес этҗек дәлми?</verse>
				<verse number="11">Инди, ине, Реббиң эли үстүңе гелйәр, сен көр боларсың, белли бир вагта ченли гүнеши гөрмерсиң». Шобада-да онуң үстүне түмлүк, гараңкылык инди. Ол өзүни итдирҗек болуп, төверегини сермеләп, адам агтарып башлады.</verse>
				<verse number="12">Хәким йүзе чыкан ваканы гөрүп иман этди, чүнки ол Реббиң таглыматына хайран галыпды.</verse>
				<verse number="13">Павлус ве онуң ёлдашлары Пафосдан гәмә мүнүп, Памфилия Пергасына гелдилер. Шол ерде Яхя олардан айрылып, Иерусалиме гайтды.</verse>
				<verse number="14">Олар болса Пергадан ёлларыны довам этдирип, Писидя Антакиясына гечдилер. Сабат гүни синагога барып отурдылар.</verse>
				<verse number="15">Мукаддес Канундан ве пыгамберлер язгысындан окаландан соң, синагога башлыклары олара адам ёллап: «Доганлар, халка өвүт-үндевли сөзүңиз бар болса айдың» дийдилер.</verse>
				<verse number="16">Шейлеликде, Павлус туруп, эли билен ышарат эдип, шейле дийди: «Эй, ысрайыллы адамлар, Худайдан горкянлар, диңләң!</verse>
				<verse number="17">Бу Ысрайыл халкының Худайы бизиң аталарымызы сайлады, халкы Мүсүр юрдунда отуран махалы бейгелдип, гүйчли гол билен ол ерден чыкарды.</verse>
				<verse number="18">Олары кырк йыл чемеси чөлде экледи.</verse>
				<verse number="19">Кенган юрдунда еди миллети хеләкләп, юртларыны олара мирас берди.</verse>
				<verse number="20">Онсоң олара дөрт йүз элли йыл чемеси — Самуел пыгамбере ченли казылар берди.</verse>
				<verse number="21">Ине, шондан башлап, олар бир патыша талап этдилер. Худай олара кырк йыллап бенямын тайпасындан бир адамы, ягны Кишиң оглы Саулы берди.</verse>
				<verse number="22">Оны тагтдан дүшүренден соң болса, олара Давуды патыша этди. Ол хакда гүвә хем гечип: „Гөвнүме җай бир адамы, Ессәниң оглы Давуды тапдым. Ол Мениң әхли ислегими берҗай эдер" дийди.</verse>
				<verse number="23">Шейлеликде, Худай Өз вадасына гөрә, онуң неслинден Ысрайыл үчин Исаны халасгәр эдип чыкарды.</verse>
				<verse number="24">Ол гелмезден өң болса Яхя бүтин Ысрайыл халкына тоба этмеги вагыз эдип, олары чокундырылмага чагырды.</verse>
				<verse number="25">Яхя ишини битирмәге голайлан вагты шейле дийди: „Мени кимдир өйдйәрсиңиз? Мен — Ол дәл. Ине, мениң ызымдан Бири гелер, мен Онуң чарыгының багыны чөзмәге-де мынасып дәлдирин\.</verse>
				<verse number="26">Доганлар, эй, Ыбрайым неслиниң огуллары ве араңыздакы Худайдан горкянлар! Бу гутулыш сөзи сизе иберилди.</verse>
				<verse number="27">Чүнки Иерусалим илаты ве оларың башлыклары Оны танамадылар. Оны хөкүм этмек билен, хер сабат гүни окалян пыгамберлер сөзлерини берҗай этдилер.</verse>
				<verse number="28">Өлүм җезасына хич бир себәп тапмасалар-да, Пилатусдан Онуң өлдүрилмегини хайыш этдилер.</verse>
				<verse number="29">Ол хакда языланларың барыны битиренлеринден соң болса Оны агачдан ашак дүшүрип, бир мазарда гойдулар.</verse>
				<verse number="30">Эмма Худай Оны дирелтди.</verse>
				<verse number="31">Ол Өзи билен Җелиледен Иерусалиме геленлере көп гүнлериң довамында гөрүнди. Шинди бу адамлар халкың өңүнде Онуң гүвәлеридир.</verse>
				<verse number="32">Биз аталара берлен ваданың хош хабарыны сизе вагыз эдйәрис.</verse>
				<verse number="33">Худай Исаны дирелтмек билен, оларың огланлары болан бизиң үчин шол ваданы ерине етирди. Икинҗи мезмурда хем шейле язылыпдыр: „Сен Мениң Оглумсың, Мен бу гүн Сени өндүрдим\.</verse>
				<verse number="34">Асла чүйретмезлик үчин, Оны өлүмден дирелдиши хакда хем шейле дийди: „Мен сизе Давуда вада эден мукаддес хем ыгтыбарлы берекетлерими берерин\.</verse>
				<verse number="35">Мунуң үчин башга бир ерде-де: „Сен Өз Мукаддесиңиң чүйремегине разы болмарсың" диййәр.</verse>
				<verse number="36">Чүнки Давут Худайың ислеги боюнча өз неслине гуллук эденден соң өлди. Ол аталарының янында җайланды; онуң бедени чүйреди.</verse>
				<verse number="37">Йөне Худайың Дирелдени чүйремеди.</verse>
				<verse number="38">Билиң, эй доганлар, гүнәлериң багышланмагы бу Адам аркалы сизе вагыз эдилйәр.</verse>
				<verse number="39">Мусаның канунында акланып билмедик бүтин затларыңызда иман эден хер кес бу Адам аркалы акланар.</verse>
				<verse number="40">Инди сак болуң, пыгамберлер китабында айдыланлар башыңыза геләймесин:</verse>
				<verse number="41">„Середиң, эй масгаралайҗылар, хайран галың, хеләк болуң; чүнки Мен сизиң гүнлериңизде шейле бир иш эдерин велин, оны сизе бири беян этсе, асла ынанмарсыңыз\».</verse>
				<verse number="42">Олар ехудыларың синагогасындан чыкып баряркалар, ехуды дәллер бу сөзлериң гелҗек сабат гүни-де өзлерине вагыз эдилмегини олардан хайыш этдилер.</verse>
				<verse number="43">Синагогадакы халайык даганында, ехудыларың ве ехуды динине гечип, Худая ыбадат эдйәнлериң көпүси Павлус билен Барнабасың ызына дүшдүлер. Булар хем гүррүң берип, Худайың мерхеметинде эрҗеллик этмеклери үчин, олара несихат этдилер.</verse>
				<verse number="44">Соңкы сабат гүни болса Худайың сөзүни диңлемек үчин, бүтин шәхер диен ялы йыгнанды.</verse>
				<verse number="45">Ехудылар халайыгы гөренлеринде гөрипчиликден долуп, Павлусың айдан затларына гаршы чыкып, дил етирдилер.</verse>
				<verse number="46">Павлус билен Барнабас хем гайратлылык билен шейле дийдилер: «Худайың сөзи илки сизе вагыз эдилмелиди. Йөне сиз оны рет этдиңиз, өзүңизи эбеди яшайша мынасып гөрмедиңиз. Шонуң үчин, ине, биз өзге миллетлере тарап йүзленйәрис.</verse>
				<verse number="47">Чүнки Реб бизе шейле табшырды: „Ериң уҗуна ченли гутулыш дашамагың үчин, Мен Сени миллетлере нур этдим\».</verse>
				<verse number="48">Миллетлер муны эшиденлеринде шатланып, Реббиң сөзүни шөхратландырдылар. Шейлеликде, эбеди яшайыш үчин беллененлериң бары иман этди.</verse>
				<verse number="49">Реббиң сөзи юрдуң хемме ерине яйраярды.</verse>
				<verse number="50">Ехудылар диндар, сыланян аяллары ве шәхериң абрайлы адамларыны өҗүкдирдилер. Шейлеликде, Павлус билен Барнабасы ковалап, серхетлеринден чыкардылар.</verse>
				<verse number="51">Павлус билен Барнабас аякларының тозуны олара гаршы какып, Коня гитдилер.</verse>
				<verse number="52">Шәгиртлер болса шатлык ве Мукаддес Рух билен долудылар.</verse>
			</chapter>
			<chapter number="14">
				<verse number="1">Коняда билеликде ехудыларың синагогасына бардылар; оларың гүррүң бериши хем ехудылардан, хем греклерден улы топарың иман гетирмегине себәп болды.</verse>
				<verse number="2">Йөне иман этмедик ехудылар өзге миллетлери күшгүрип, оларың аңыны доганлара гаршы гараладылар.</verse>
				<verse number="3">Эсли вагт ол ерде болан Павлус билен Барнабас Реб үчин гайратлы вагыз эдйәрдилер. Реб хем оларың эллери билен аламатлар, гудратлар гөркезип, Өз мерхемети барадакы сөз үчин гүвә гечйәрди.</verse>
				<verse number="4">Шәхер халкы ики бөлүнип, бир бөлеги ехудыларың, бир бөлеги-де ресулларың тарапына гечди.</verse>
				<verse number="5">Йөне миллетлер хем-де ехудылар ве оларың башлыклары тарапындан ресуллары рысва этмек, дашламак үчин бир хүҗүм йүзе чыканда,</verse>
				<verse number="6">мундан хабарлы болан ресуллар Ликаонияның шәхерлери болан Листра, Дербә ве шол этраплара гачып барып,</verse>
				<verse number="7">ол ерлерде-де Хош Хабары вагыз этдилер.</verse>
				<verse number="8">Листрада аяклары ысгынсыз бир адам яшаярды, ол энеден догма отура болуп, хич вагт йөремәнди.</verse>
				<verse number="9">Бу адам Павлусың гүррүңини диңледи; Павлус хем оңа гөз дикди, онуң сагалҗагына иманының бардыгыны гөрүп,</verse>
				<verse number="10">гаты сес билен: «Аягың үстүнде дик дур!» дийди. Ол хем ёкары товсуп, йөрәп башлады.</verse>
				<verse number="11">Халайык Павлусың эден ишини гөренде сеслерини гаталдып, ликаония дилинде: «Таңрылар ынсан кешбине гирип, бизиң янымыза инипдир!» дийишдилер.</verse>
				<verse number="12">Барнабаса Зевс, Павлуса-да сөз сөзлейән боланы үчин Хермес дийдилер.</verse>
				<verse number="13">Шәхериң дашында ерлешен Зевс ыбадатханасының руханысы дервезелериң агзына өкүзлер, веноклар гетирип, халк билен бирликде гурбанлык берҗек болды.</verse>
				<verse number="14">Эмма ресуллар, ягны Барнабас, Павлус муны эшиденлеринде, өз эгин-эшиклерини йыртып, халкың ортасына зыңылдылар, гыгырып, шейле дийдилер:</verse>
				<verse number="15">«Адамлар! Нәме үчин бейле эдйәрсиңиз? Биз-де дуйгулары сизе меңзеш ынсанлардырыс ве сизи бу бош затлардан дөнүп, Гөги, Ери, деңзи ве оларың ичиндәки әхли затлары ярадан дири Худая тарап өврүлмәге чагырярыс.</verse>
				<verse number="16">Ол гечен несиллерде бүтин миллетлере өз ёллары билен йөремәге ругсат этди.</verse>
				<verse number="17">Муңа гарамаздан, ягшылык этмек, сизе Гөкден ягмыр хем хасыллы мөвсүмлер бермек, йүрегиңизи иймит хем шатлыкдан долдурмак билен, Өзүни гүвәсиз гоймады».</verse>
				<verse number="18">Бу сөзлер билен халкы өзлерине гурбан кесмекден зордан дәндирдилер. Хеммесини өз өйүне ибердилер. Олар ол ерде галып, дерс берип йөркәлер,</verse>
				<verse number="19">Антакиядан, Конядан ехудылар гелди; олар халкы өҗүкдирип, Павлусы дашладылар, оны өлендир өйдүп, шәхерден дашары сүйредилер.</verse>
				<verse number="20">Эмма шәгиртлер дашына үйшенлеринде, Павлус өр туруп, шәхере гайтды. Шол гүнүң эртеси хем Барнабас билен Дербә тарап ёла дүшди.</verse>
				<verse number="21">Олар бу шәхере Хош Хабары вагыз эдип, көплери шәгирт эденлеринден соң, Листра, Коня ве Антакия гайдып гелдилер.</verse>
				<verse number="22">Шәгиртлериң җанларына кувват берип, олара иманда берк дурмагы үндәп: «Биз Худайың патышалыгына көп мушакгатлар билен гирмелидирис» диййәрдилер.</verse>
				<verse number="23">Павлус билен Барнабас хер йыгнакда олара ёлбашчылар сайлап, оразалы дога эдип, олары иман эден Реблерине табшырдылар.</verse>
				<verse number="24">Онсоң Писидияның ичинден гечип, Памфилия гелдилер.</verse>
				<verse number="25">Пергада Реббиң сөзүни вагыз эдип, Атталия индилер.</verse>
				<verse number="26">Ол ерден хем өз битирен ишлери үчин Худайың мерхеметине табшырылан ерлери болан Антакия гәмили гайтдылар.</verse>
				<verse number="27">Гелип, йыгнагы үйшүрдилер, Худайың өзлери аркалы әхли эденлерини, ехуды дәллере иман гапысыны ачаныны гүррүң бердилер,</verse>
				<verse number="28">көп вагтлап шәгиртлериң янында болдулар.</verse>
			</chapter>
			<chapter number="15">
				<verse number="1">Яхудадан гелен кәбир адамлар доганлара сапак берип: «Мусаның адаты боюнча сүннетленмесеңиз, гутулып билмерсиңиз» диййәрдилер.</verse>
				<verse number="2">Павлус билен Барнабас бу адамлар билен кән чекишип, җеделлешдилер. Онсоң бу меселәниң чөзгүди үчин, бейлеки доганларың бирнәчеси билен бирликде Павлус билен Барнабас ресулларың, ёлбашчыларың янына, Иерусалиме гитмели диен карара гелинди.</verse>
				<verse number="3">Шейлеликде, йыгнак тарапындан ёла салнанлар Финикияның, Самарияның ичинден гечдилер, миллетлериң Реббе тарап өврүлендигини айдып, доганлара улы шатлык бердилер.</verse>
				<verse number="4">Иерусалиме геленлеринде болса йыгнак, ресуллар ве ёлбашчылар тарапындан кабул эдилип, Худайың өзлери аркалы эден әхли задыны хабар бердилер.</verse>
				<verse number="5">Эмма фарисейлер мезхебинден иман эденлериң кәбири аяга галып: «Бейлеки миллетлерден боланлары сүннетлемели, Мусаның кануныны сакламагы табшырмалы» дийдилер.</verse>
				<verse number="6">Онсоң ресуллар, ёлбашчылар бу меселе барада маслахатлашмак үчин йыгнандылар.</verse>
				<verse number="7">Гүррүң узага чекенде, Петрус ёкары туруп, олара шейле дийди: «Доганлар! Өз билшиңиз ялы, миллетлериң Хош Хабар сөзүни мениң агзымдан эшидип, иман этмелидиги үчин, Худай көп вагт мундан озал арамыздан мени сайлады.</verse>
				<verse number="8">Йүреклери билйән Худай бизе берши ялы, өзге миллетлере-де Мудаккес Рухы бермек билен, олара гүвә гечди.</verse>
				<verse number="9">Йүреклерини иман аркалы тәмизледи, биз билен оларың арасында хич бир парх гоймады.</verse>
				<verse number="10">Инди, нәме үчин аталарымызың, өзүмизиң дакынып билмедик боюнтырыгымызы шәгиртлериң бойнуна салҗак болуп, Худайы сынаярсыңыз?</verse>
				<verse number="11">Биз Реб Исаның мерхемети билен гутуландыгымыза ынанярыс, олар хем шейле».</verse>
				<verse number="12">Онсоң бүтин җемагат дымып, Худайың өзлери аркалы миллетлер арасында гөркезен улы аламатларыны, гудратларыны айдып берен Барнабас билен Павлусы диңледи.</verse>
				<verse number="13">Олар гүррүңлерини гутаранындан соң, Якуп сөзе башлап, шейле дийди: «Доганлар, маңа гулак асың!</verse>
				<verse number="14">Өзге миллетлерден Өз адына бир халк алмак үчин Худайың илки билен олара нәхили идег эденини Симон айдып берди.</verse>
				<verse number="15">Пыгамберлериң сөзлери-де мунуң билен утгашяр; ине, шейле язылыпдыр:</verse>
				<verse number="16">Онсоң ызыма доланып, Давудың йыкылан чадырыны гайтадан бина эдерин, онуң харабаларыны гайтадан бина эдерин.</verse>
				<verse number="17">Галан адамлар, Мениң адым дакылан бүтин миллетлер Ребби агтарар ялы, оны гайтадан дикелдерин. Буларың барыны эден Реб шейле диййәр\.</verse>
				<verse number="18">Худай Өз әхли ишлерини эзелден билйәндир.</verse>
				<verse number="19">Мунуң үчин, мениң пикиримче, өзге миллетлерден Худая тарап өврүленлере кынчылык дөретмели дәл.</verse>
				<verse number="20">Йөне олара бутларың неҗислигинден, зынадан, боглан хайванларың этинден ве гандан гача дурмагы, өзлерине эдилмегини ислемейән затларыны башгалара этмезлиги язмалы.</verse>
				<verse number="21">Чүнки Мусаның сөзлери хер сабат гүни синагогаларда окаляр, гадым заманлардан бәри хер шәхерде вагыз эдилйәр».</verse>
				<verse number="22">Шейлеликде, ресуллардыр ёлбашчылар бүтин йыгнак билен бирликде өзлеринден бирнәче адамы, ягны доганларың арасында ёлбашчылык эдйән Барсаба лакамлы Иуда билен Силасы сайлап, Павлус ве Барнабас билен бирликде Антакия ёлламалы диен карара гелдилер.</verse>
				<verse number="23">Онсоң шу хаты язып, олардан ибердилер: «Ресуллар, ёлбашчылар ве доганлар Антакиядакы, Сириядакы, Киликиядакы миллетлерден болан доганлара салам айдяр.</verse>
				<verse number="24">Бизден болан кәбирлериниң өз сөзлери билен сизи ынҗыдып, сүннетлениң, Мукаддес Кануны берҗай эдиң дийип, аңыңызы булашдыраныны эшитдик; муны биз олара табшырмандык.</verse>
				<verse number="25">Мунуң үчин хем бирнәче адамы сайлап, эзиз доганларымыз Барнабас ве Павлус билен бирликде сизе ёлламагы бир агыздан макулладык.</verse>
				<verse number="26">Булар Реббимиз Иса Месихиң ады угрунда җанларыны орта гоян адамлардыр.</verse>
				<verse number="27">Биз Иуда билен Силасы ёлладык, оларың өзи хем муны дилден хабар берерлер.</verse>
				<verse number="28">Чүнки Мукаддес Рух ве биз шу ваҗып затлардан башга хич бир зады сизиң үстүңизе йүклемезлиги унадык:</verse>
				<verse number="29">бутлара гурбан эдилен иймитлерден, гандан, боглан хайванларың этинден, зынадан гача дуруң, өзүңизе эдилмегини ислемейән затларыңызы башгалара этмәң. Шулардан саклансаңыз, ягшы эдерсиңиз. Саглыкда болуң!»</verse>
				<verse number="30">Шейлеликде, олар ёла дүшдүлер. Антакия гелип, җемагаты үйшүрдилер-де, хаты бердилер.</verse>
				<verse number="31">Олар муны окап, бу өвүт-несихат хакда бегенишдилер.</verse>
				<verse number="32">Онсоң өзлери хем пыгамбер болан Иуда билен Силас доганлара көп өвүт-несихат берип, олары гүйчлендирдилер.</verse>
				<verse number="33">Бирнәче вагт ол ерде галанларындан соң болса, доганлар олары саг-аман ресуллара угратдылар.</verse>
				<verse number="34">Силас ол ерде галмагы ягшы гөренсоң, Иерусалиме Иуданың еке өзи гайтды.</verse>
				<verse number="35">Павлус билен Барнабас хем Антакияда галдылар. Олар башга-да бирентек адамлар билен сапак берип, Реббиң сөзүниң Хош Хабарыны ыглан этдилер.</verse>
				<verse number="36">Бирнәче гүнден соң, Павлус Барнабаса: «Инди ызымыза доланып, Реббиң сөзүни ыглан эден хер шәхеримизде доганлара гөрме-гөрше барып, хал-ягдайларыны соралы» дийди.</verse>
				<verse number="37">Барнабас Маркус диен Яхяны-да әкитмегиң пикириндеди.</verse>
				<verse number="38">Йөне Павлус өзлери билен биле ише гитмән, олары Памфилияда терк эден адамы әкитмеги макул билмеди.</verse>
				<verse number="39">Шейлеликде, араларына агзалалык дүшүп, олар бири-бирлеринден айрылдылар; Барнабас Маркусы янына алып, гәми билен Кипре гитди.</verse>
				<verse number="40">Павлус хем Силасы сайлады, доганлар тарапындан Худайың мерхеметине табшырылып ёла дүшди.</verse>
				<verse number="41">Ол Сирия, Киликия айланып, йыгнаклары гүйчлендирди.</verse>
			</chapter>
			<chapter number="16">
				<verse number="1">Павлус Дербе ве Листра-да гелди; ине, ол ерде эҗеси иманлы ехуды ве какасы грек болан Тимотеус атлы бир шәгирт барды.</verse>
				<verse number="2">Онуң Листрадакы ве Конядакы доганларың арасында ягшы ады барды.</verse>
				<verse number="3">Павлус Тимотеусы өзи билен әкитмек ислейәрди. Шонуң үчин ол этрапдакы ехудылар себәпли оны алып, сүннетледи, чүнки хеммелер Тимотеусың какасының грекдигини билйәрди.</verse>
				<verse number="4">Олар шәхерлериң ичинден гечип, Иерусалимдәки ресуллар ве ёлбашчылар тарапындан кабул эдилен карарлара эермеклиги доганлара табшырярдылар.</verse>
				<verse number="5">Шейлеликде, йыгнакларың иманы беркешйәрди, санлары гүн-гүнден артярды.</verse>
				<verse number="6">Сөзи Азияда вагыз этмелери Мукаддес Рух тарапындан бөкделенсоң, Павлус дагы Фрикия ве Галатя үлкесинден гечдилер.</verse>
				<verse number="7">Олар Мисия серхетлерине гелип, Битиния гитҗек боланларында, Исаның Рухы муңа ругсат этмеди.</verse>
				<verse number="8">Онсоң Мисиядан гечип, Троаса индилер.</verse>
				<verse number="9">Шол гиҗе Павлус гөрнүш гөрди: македониялы бир адам онуң гаршысында дуруп, ялбарып: «Македония гел, бизе ярдам эт!» дийди.</verse>
				<verse number="10">Павлус бу гөрнүши гөренден соң, Реб бизи олара Хош Хабары вагыз этмәге чагыряр диен нетиҗә гелип, деррев Македония гитмек билен болдук.</verse>
				<verse number="11">Шейлеликде, Троасдан гәми билен гөни Самотракия, эртеси хем Неаполисе,</verse>
				<verse number="12">ол ерден-де Македония велаятының биринҗи шәхери хем Рим колониясы болан Филипә гелип етдик. Бу шәхерде бирнәче гүнләп галдык.</verse>
				<verse number="13">Сабат гүни шәхер дервезесинден дашарык, деря якасына чыкдык. Бу ерде адат боюнча дога эдилйәрди. Онсоң йыгнанан аяллара отурып гүррүң бердик.</verse>
				<verse number="14">Тиятира шәхеринде гырмызы гейим сөвдагәри болан, Худая ыбадат эдйән Лидия атлы бир аял бизи диңледи; Павлусың айдянларына үнс бермеги Реб онуң йүрегине гуюпды.</verse>
				<verse number="15">Ол аял өй-ичерси билен чокундырыландан соң ялбарып: «Мени Реббе вепалы сайян болсаңыз, гелиң-де, өйүмде галың» дийип, бизи ырды.</verse>
				<verse number="16">Соңра дога окалян ере баряркак, пал атмаклык билен хоҗайынларына улы газанч гетирйән, палчы рухлы бир кенизе душ гелдик.</verse>
				<verse number="17">Бу гыз Павлус дагымызың ызымыза дүшүп: «Бу адамлар хеммелерден бейик Худайың гуллары, олар бизе гутулма ёлуны вагыз эдйәрлер!» дийип гыгырярды.</verse>
				<verse number="18">Ол гыгырмасыны энчеме гүнләп довам эденсоң, Павлус гаты толгунды, ызына өврүлип, руха: «Онуң ичинден чыкмагы Иса Месихиң адындан саңа буюрярын!» дийди. Рух шол сагадың өзүнде дашары чыкды.</verse>
				<verse number="19">Онуң хоҗайынлары газанч умытларының элден гиденини гөрүп, Павлус билен Силасы тутуп, базара, башлыкларың өңүне сүйредилер.</verse>
				<verse number="20">Олары хәкимлериң янына гетирип, шейле дийдилер: «Бу адамлар шәхеримизи булам-буҗар эдйәрлер, өзлерем ехуды.</verse>
				<verse number="21">Биз римлилере кабул эдилмеги, берҗай эдилмеги ругсат эдилмедик адатлары вагыз эдйәрлер!»</verse>
				<verse number="22">Халайык хем олара гаршы аяга галды. Шейлеликде, хәкимлер: «Эгин-эшиклерини сыпырып, таяк билен урмалы» диен буйругы бердилер.</verse>
				<verse number="23">Көп таякланларындан соң, зындана салдылар-да, түрмечә олары берк сакламагы буюрдылар.</verse>
				<verse number="24">Ол-да шейле буйрук алансоң, олары ички туссагхана салып, аякларына күнде баглады.</verse>
				<verse number="25">Гиҗе ярыма голайланда, Павлус билен Силас дога эдип, Худая өвгүли нагмалар айдярдылар, туссаглар хем олары диңлейәрди.</verse>
				<verse number="26">Бирденкә Ер гүйчли титреди, туссагхананың биналары сарсып, бирбада әхли гапылар ачылды, хеммәниң зынҗырлары чөзүлди.</verse>
				<verse number="27">Укудан оянан түрмечи зынданың гапыларының ачыкдыгыны гөрүп, туссаглар гачандыр өйтди-де, өзүни өлдүрҗек болуп, гылыҗыны сырды.</verse>
				<verse number="28">Эмма Павлус гаты сес билен: «Өзүңе тыг чекме, бизиң хеммәмиз шу ерде!» дийип гыгырды.</verse>
				<verse number="29">Түрмечи чыра гетирдип, ичерик күрсәп гирди-де, сандырап, Павлус билен Силасың өңүнде ере йыкылды.</verse>
				<verse number="30">Олары дашары чыкарып: «Эй агалар! Мен гутулмак үчин нәме этмели?» дийди.</verse>
				<verse number="31">Олар хем: «Реб Иса иман эт, өй-ичериң билен гутуларсың» дийдилер.</verse>
				<verse number="32">Шейлеликде, оңа ве өйүндәкилериң барына Реббиң сөзүни айтдылар.</verse>
				<verse number="33">Түрмечи гиҗәниң шол сагадында олары алып, яраларыны ювды-да, деррев өй-ичерси билен чокундырылды.</verse>
				<verse number="34">Онсоң олары өйүне әкидип, өңлерине сачак язды, Худая иман гетирдик дийип, бүтин өй-ичерси билен шатланды.</verse>
				<verse number="35">Гүн доганда, хәкимлер гаравуллары ёллап: «Хәлки адамлары бошат» дийдилер.</verse>
				<verse number="36">Түрмечи хем бу сөзлери Павлуса хабар берип: «Хәкимлер сизи бошатмак үчин адам ёллапдыр; инди чыкың-да, саг-аман ёла дүшүң» дийди.</verse>
				<verse number="37">Эмма Павлус олара шейле дийди: «Олар Рим гражданлары болан бизи хөкүмсиз халк өңүнде енчдилер, зындана ташладылар, инди болса огрынча дашарык чыкарҗак болярлармы? Бу болмаз! Бизи өзлери гелип чыкарсынлар».</verse>
				<verse number="38">Гаравуллар хем бу сөзлери хәкимлере хабар бердилер. Хәкимлер оларың римлидиклерини эшиденлеринде горкдулар.</verse>
				<verse number="39">Гелип ялбардылар, олары дашары чыкарып, шәхерден гитмеклерини хайыш этдилер.</verse>
				<verse number="40">Павлус билен Силас зындандан чыкып, Лидияның өйүне бардылар, доганлары гөрүп, олара гөвүнлик беренлеринден соң ёла дүшдүлер.</verse>
			</chapter>
			<chapter number="17">
				<verse number="1">Олар Амфиполисиң ве Аполлонияның ичинден гечип, Селанике гелдилер. Ол ерде ехудыларың бир синагогасы барды.</verse>
				<verse number="2">Павлус өз эндигине гөрә, оларың арасына барды. Үч сабат олара Мукаддес Язгылардан гүррүң берди.</verse>
				<verse number="3">Месихиң гөрги гөрүп, өлүмден дирелмегиниң зерур боландыгыны дүшүндирип гөркезди. «Мениң сизе вагыз эдйән бу Исам Месихдир» дийди.</verse>
				<verse number="4">Онсоң оларың бирнәчеси, диндар греклериң улы топары ве ат-абрайлы аялларың көпүси ынанып, Павлус билен Силаса гошулдылар.</verse>
				<verse number="5">Йөне иман этмедик ехудылар гөрипчилик этдилер, базарда бош айланып йөрен ярамаз адамларың бирнәчесини янларына алып, үйшмелең гурап, шәхерде топалаң туруздылар. Ясонуң өйүне хүҗүм эдип, Павлус билен Силасы халкың өңүне чыкарҗак болдулар.</verse>
				<verse number="6">Йөне олары тапман, Ясон билен бирнәче доганы шәхер башлыкларының өңүне сүйрәп: «Бүтин дүнйәде топалаң турзан бу адамлар бу ере хем гелдилер.</verse>
				<verse number="7">Ясон олары өйүне мыхман алды. Буларың әхлиси башга бири, ягны Иса патышадыр дийип, кайсарың буйрукларына терс херекет эдйәрлер» дийип гыгырдылар.</verse>
				<verse number="8">Шейдип, олары эшиден халкы, шәхериң башлыкларыны ховсала салдылар.</verse>
				<verse number="9">Йөне Ясон билен бейлекилери гирев алып бошатдылар.</verse>
				<verse number="10">Доганлар деррев шол гиҗе Павлус билен Силасы Верия ибердилер. Павлус билен Силас Верия гелип, ехудыларың синагогасына бардылар.</verse>
				<verse number="11">Бу ердәкилер Салоникдәкилерден хас асыллыды. «Бу затлар шейлемикә?» дийип, хер гүн Язгылары гөзлешдирип, сөзи бүтин гөвүнҗеңлик билен кабул этдилер.</verse>
				<verse number="12">Шейлеликде, оларың көпүси, ат-абрайлы грек аялларының хем-де эркеклериниң бирентеги иман этди.</verse>
				<verse number="13">Йөне Салоникдәки ехудылар Худайың сөзүниң Павлус тарапындан Верияда-да вагыз эдиленинден хабарлы боланларында, бу ере хем гелип, халайыгы ховсала салып өҗүкдирдилер.</verse>
				<verse number="14">Шейлеликде, доганлар Павлусы деңзе тарап ёла салдылар, йөне Силас билен Тимотеус ол ерде галды.</verse>
				<verse number="15">Павлуса хемралык эденлер оны Афина элтип, Силас билен Тимотеуса тиз гелсинлер диен буйругы алып, ызларына гайтдылар.</verse>
				<verse number="16">Павлус Афиныда Силас билен Тимотеуса гарашып йөркә, шәхериң бутлардан долудыгыны гөрүп, онуң йүреги авады.</verse>
				<verse number="17">Ол синагогада ехудылар, Худайдан горкян греклер хем-де хер гүн базарда саташан адамлары билен гүррүң эдерди.</verse>
				<verse number="18">Эпикурчы ве стоик философларың кәбирлери-де оңа гаршы чыкдылар. Кәбири: «Бу яңра нәме дийҗек боляр?» дийсе, кәбири: «Ол ят таңрыларың вагызчысына меңзейәр» диййәрди. Себәби Павлус Исаның Хош Хабарыны ве дирелиши вагыз эдйәрди.</verse>
				<verse number="19">Шейлеликде, оны тутуп, Арес депеси меҗлисине гетирдилер-де, шейле дийдилер: «Сениң гүррүңини эдйән бу тәзе таглыматыңың нәмедигини билип билерисми?</verse>
				<verse number="20">Чүнки сен бизиң гулагымыза кәбир ят затлары гетирйәрсиң. Биз инди бу затларың нәмедигини билмек ислейәрис».</verse>
				<verse number="21">Әхли афинылылар хем ол ерде яшаян ятлар тәзе зат сөзлемекден ве диңлемекден башга хич бир зат билен вагтларыны өтүрмейәрдилер.</verse>
				<verse number="22">Павлус меҗлисиң ортасында дуруп шейле дийди: «Эй афинылылар! Мен сизи хер бабатда гаты диндар гөрйәрин.</verse>
				<verse number="23">Чүнки айланып, сизиң ыбадат эдйән затларыңызы гөзден гечирип йөркәм, депесинде „Нәтаныш Таңра" диен язгылы бир гурбанлык эдилйән ери хем гөрдүм. Мен, ине, танаман, ыбадат эдйән бу задыңызы сизе вагыз эдйәрин.</verse>
				<verse number="24">Дүнйәни, онуң ичинде болан бүтин затлары ярадан Худай Ериң-гөгүң Ребби болуп, эл билен ясалан ыбадатханаларда яшамаз.</verse>
				<verse number="25">Шейле хем, хамала бир зада зар ялы, Оңа адам эли билен гуллук эдип болмаз, себәби хеммелере дирилик, дем ве әхли зады Онуң өзи берйәр.</verse>
				<verse number="26">Ол адамларың әхли миллетлерини бир гандан ярадып, олары бүтин ер йүзүнде яшатды.</verse>
				<verse number="27">Худайы агтарарлар, Оны, белки-де, сермеләп тапарлар дийип, оларың вагтларыны, месген тутҗак ерлериниң чәклерини өңүнден белледи. Муңа гарамаздан, Ол бизиң хич биримизден узакда дәлдир.</verse>
				<verse number="28">Чүнки биз Онда яшаяндырыс, херекет эдйәндирис ве бардырыс. Сизиң шахырларыңызың кәбириниң айдышы ялы, „Биз-де Онуң зүрядыдырыс\.</verse>
				<verse number="29">Биз инди Худайың зүрядыдыгымыза гөрә, Худайың тебигаты адам сунгаты ве хүнәри билен суратландырылан гызыла, күмше я-да даша меңзешдир өйтмели дәлдирис.</verse>
				<verse number="30">Худай наданлык дөврүнден гөз юмуп геченсоң, инди хемме ерде адамларың әхлисиниң тоба этмегини буюряр.</verse>
				<verse number="31">Чүнки Худай бир гүни белледи. Ол Өз сайлан Адамы аркалы дүнйәниң үстүнден шол гүнде адыл хөкүм чыкарар. Худай бу Адамы өлүмден дирелтмек билен, хеммелере субутнама берди».</verse>
				<verse number="32">Өлүмден дирелмеги эшиденлеринде, кимси гүлди, кимси хем: «Бу хакда сени ене диңләрис» дийди.</verse>
				<verse number="33">Шейлеликде, Павлус оларың арасындан чыкып гитди.</verse>
				<verse number="34">Йөне кәбир адамлар оңа гошулып иман этдилер. Оларың арасында меҗлис агзасы Дионисиус, Дамарис атлы бир аял ве башгалар барды.</verse>
			</chapter>
			<chapter number="18">
				<verse number="1">Мундан соң Павлус Афиныны терк эдип, Коринтоса гелди.</verse>
				<verse number="2">Италиядан яңы гелен, аслы понтуслы Акила атлы бир ехуды билен онуң аялы Прискилла саташып, шоларың өйүне гитди (Клаудиус бүтин ехудылар Римден чыкмалы диен буйругы берипди).</verse>
				<verse number="3">Кәрлери бир болансоң, Павлус оларың янында галып ишледи. Оларың кәри чадыр ясамакды.</verse>
				<verse number="4">Павлус хер сабат гүни синагогада гүррүң берип, ехудылары хем греклери ынандырярды.</verse>
				<verse number="5">Силас билен Тимотеус Македониядан геленлеринде, Павлус рухунда гысылып, ехудылара Исаның Месихдиги барада гүвә гечди.</verse>
				<verse number="6">Эмма олар Павлуса гаршы чыкып сөгенлеринде, Павлус эгин-эшигини какышдырып, олара: «Эден ишиңизиң җезасыны өзүңиз чекиң. Мен тәмиздирин, мундан бейләк өзге миллетлериң янына гидерин!»</verse>
				<verse number="7">Онсоң ол ерден чыкып, Худая ыбадат эдйән Юстус атлы бир адамың өйүне гелди. Онуң өйи синагога билен янашыкды.</verse>
				<verse number="8">Синагога башлыгы Криспус бүтин өй-ичерси билен Реббе иман этди; коринтослыларың көпүси муны эшидип иман этдилер хем чокундырылдылар.</verse>
				<verse number="9">Бир гиҗе Реб Павлуса бир гөрнүшде дийди: «Горкма, гепле, дымма!</verse>
				<verse number="10">Чүнки Мен сениң билендирин, яманлык этҗек болуп, хич кес саңа эл узатмаз, себәби бу шәхерде Мениң халкым көпдүр».</verse>
				<verse number="11">Шейлеликде, Павлус бир ярым йыллап оларың арасында галып, Худайың сөзүни өвретди.</verse>
				<verse number="12">Галио Ахая хәкимлик эдйәркә, ехудылар бирлешип, Павлуса хүҗүм этдилер, оны хөкүм күрсүсиниң гаршысына элтип:</verse>
				<verse number="13">«Бу адам Мукаддес Кануна гаршы тәрде Худая ыбадат этдирҗек болуп, халкы ыряр» дийдилер.</verse>
				<verse number="14">Йөне Павлус агзыны ачҗак боланда, Галио ехудылара шейле дийди: «Эй ехудылар, эгер бир адалатсызлык я агыр җенаят болан болса, сизе, элбетде, чыдардым.</verse>
				<verse number="15">Йөне таглыматлары, атлары ве өз кануныңыза дегишли җеделлери өзүңиз чөзүң, мениң бу затлар хакда казылык эдесим геленок».</verse>
				<verse number="16">Шейлеликде, олары хөкүм күрсүсинден ковды.</verse>
				<verse number="17">Онсоң олар синагоганың башлыгы Состениси хөкүм күрсүсиниң өңүнде тутуп енчдилер; буларың хич бири Галионы екеҗе-де ынҗатмады.</verse>
				<verse number="18">Павлус ол ерде ене бирнәче гүнләп галды. Онсоң доганлар билен хошлашып, Прискилла ве Акила билен бирликде гәмә мүнүп, Сирия гитди. (Ол Худая незир эдени үчин Кенхреада башыны сырдырыпды.)</verse>
				<verse number="19">Эфесоса гелип етенлеринде, Павлус Прискилла билен Акиланы шол ерде галдырып, өзи синагога барды-да, ехудылар билен гүррүң этди.</verse>
				<verse number="20">Йөне бу ерде көпрәк галмагыны ондан хайыш эденлеринде разы болмады.</verse>
				<verse number="21">Олар билен хошлашып: «Етип гелйән байрамы, хер ничик-де болса Иерусалимде тутмагым герек, Худай оңласа, ене сизиң яныңыза өврүлерин» дийди. Шейлеликде, гәми билен Эфесосдан уграды, йөне Акила билен Прискилла Эфесосда галдылар.</verse>
				<verse number="22">Кайсария гелип, йыгнак билен саламлашандан соң, Антакия гитди.</verse>
				<verse number="23">Ол ерде бирнәче вагт галандан соң, ене ёла дүшди, Галатя ве Фрикия үлкелерини нобатма-нобат айланып, бүтин шәгиртлере гүйч-кувват берди.</verse>
				<verse number="24">Шол вагт аслы исгендериялы болан Аполлос атлы бир дилевар, Мукаддес Язгылара өкде ехуды Эфесоса гелди.</verse>
				<verse number="25">Реб ёлунда тәлим алан бу адам, диңе Яхяның чокундырмасыны билмегине гарамаздан, рухы хыҗувлы болуп, Реб хакда анык гүррүңлер билен сапак берерди.</verse>
				<verse number="26">Ол синагогада гайратлылык билен геплемәге башлады. Акила билен Прискилла муны эшиденлеринде, Аполлосы өз янларына алып, оңа Худайың ёлуны хас такык дүшүндирдилер.</verse>
				<verse number="27">Аполлос Ахая гитмекчи боланда, доганлар оңа бу иши үндәп, шәгиртлере оны кабул этмеги яздылар. Ол гелип етенде, мерхемет аркалы иман эденлере көп ярдам этди.</verse>
				<verse number="28">Чүнки ол Исаның Месихдигини Язгылар аркалы субут эдип, ехудыларың айданларыны халкың өңүнде хыҗув билен паш эдйәрди.</verse>
			</chapter>
			<chapter number="19">
				<verse number="1">Аполлос Коринтосдака, Павлус үлкәниң ички себитлерине айланып, Эфесоса гелди. Ол ерде бирнәче шәгирде саташып,</verse>
				<verse number="2">олардан: «Иман эдеңизде Мукаддес Рухы алдыңызмы?» дийип сорады. Олар хем оңа: «Биз Мукаддес Рухуң бардыгыны хем эшидемизок» дийдилер.</verse>
				<verse number="3">Ол: «Онда, нәме чокундырма билен чокундырылдыңыз?» дийип сорады. Олар: «Яхяның чокундырмасы билен» дийип җогап бердилер.</verse>
				<verse number="4">Павлус: «Яхя халка өзүнден соң Гелҗеге, ягны Иса иман этмелерини айдып, олары тоба чокундырмасы билен чокундырыпды» дийди.</verse>
				<verse number="5">Олар муны эшиденлеринде, Реб Исаның ады билен чокундырылдылар.</verse>
				<verse number="6">Павлус үстлерине эллерини гоян бадына, Мукаддес Рух олара инип, олар башга диллерде гепләп, велилик этмәге башладылар.</verse>
				<verse number="7">Бу адамларың җеми он икә голайды.</verse>
				<verse number="8">Соң Павлус синагога барды. Үч айлап гүррүң берип, Худайың Патышалыгына дегишли затлары олара ынандырып, гайратлы вагыз этди.</verse>
				<verse number="9">Йөне кәбирлери гатап, ынанмазлык этдилер, Месихиң ёлуны халк өңүнде яманладылар. Шейлеликде, Павлус олардан чекилди, шәгиртлери әкидип, хер гүн Тиранносың мекдебинде гүррүң берди.</verse>
				<verse number="10">Бу иш ики йыл довам этди. Шейлеликде, Азияда яшаянларың бары, ехудылардыр греклер Реббиң сөзүни эшитдилер.</verse>
				<verse number="11">Худай Павлусың эли билен гөрлүп-эшидилмедик мугҗызалар этди.</verse>
				<verse number="12">Шейлеликде, онуң беденине деген эляглыкдыр гушаклары алып, сыркавларың үстүне өртенлеринде, оларың дертлери айрылып, ичлеринден эрбет рухлар чыкды.</verse>
				<verse number="13">Айланып йөрен ехуды догагөйлериң кәбири хем Реб Исаның адыны тутуп, эрбет рухлулара шыпа бермәге гиришйәрдилер. «Павлусың вагыз эдйән Исасының ады билен сизе буйрук берйәрин!» диййәрдилер.</verse>
				<verse number="14">Муны эдйәнлер Скева атлы бир ехуды баш руханысының еди оглуды.</verse>
				<verse number="15">Эмма эрбет рух олара гайтаргы берип: «Исаны танаярын, Павлусы-да билйәрин, йөне сиз ким?» дийди.</verse>
				<verse number="16">Онсоң эрбет рухлы адам оларың үстүне топулды, әхлисини басды. Олар еңлип, ялаңач хем яралы ол өйден гачып гитдилер.</verse>
				<verse number="17">Бу вака Эфесосда яшаян ехудыларың, греклериң гулагына етди. Хеммесиниң үстүне горкы инип, Реб Исаның ады бейгелди.</verse>
				<verse number="18">Иман эденлериң көпүси гелдилер, эден этмишлерини айдып, боюн алдылар.</verse>
				<verse number="19">Җадыгөйлүк билен мешгулланянларың бир топары китапларыны үйшүрип, хеммәниң гөзүниң алнында якды. Оларың бахасыны хасапланларында, элли мүң күмүш пула етди.</verse>
				<verse number="20">Шейлеликде, Реббиң сөзи барха яйрап гүйчленйәрди.</verse>
				<verse number="21">Бу вакалардан соң, Павлус Македония ве Ахаядан гечип, Иерусалиме гитмеги йүрегине дүвди. Ол: «Ол ерде боланымдан соң, Рими хем гөрмелидирин» диййәрди.</verse>
				<verse number="22">Павлус өзүне хызмат эдйәнлерден икисини — Тимотеус ве Эрастосы Македония ёллап, өзи бирнәче вагтлап Азияда галды.</verse>
				<verse number="23">Шол вагтлар Месих ёлундан өтри улы галмагал турды.</verse>
				<verse number="24">Димитриус атлы бир зергәр барды. Ол Артемис ыбадатханасының күмүш нусгаларыны ясамак билен, хүнәрментлере көп иш гетирерди.</verse>
				<verse number="25">Димитриус хүнәрментлер билен шуңа меңзеш кәрлериң ишчилерини үйшүрип, шейле дийди: «Адамлар! Бизиң газанҗымызың шу ишдендигини өзүңиз билйәрсиңиз.</verse>
				<verse number="26">Бу Павлусың хем: „Адам эли билен ясалан зат таңры дәлдир" дийип, диңе Эфесосда дәл, эйсем, бүтин Азияда диен ялы көп халкы ынандырып аздырандыгыны-да гөрйәрсиңиз хем эшидйәрсиңиз.</verse>
				<verse number="27">Бизиң үчин хатарлы болан диңе бу кесбиң гадырдан дүшмеги дәл, эйсем, бейик зенан таңры Артемисиң ыбадатханасының-да зада сайылман, бүтин Азия ве хатда дүнйәниң хормат эдйән таңрысының шөвкетден дүшмегидир».</verse>
				<verse number="28">Олар муны эшиденлеринде, гахар-газапдан долуп: «Эфесослыларың Артемиси бейикдир!» дийип гыгырышдылар.</verse>
				<verse number="29">Шейлеликде, бүтин шәхер галагоплуга дүшди. Олар Павлусың ёлдашлары, македониялы Гаюс билен Аристархосы тутуп, бары бирликде театра окдурылдылар.</verse>
				<verse number="30">Йөне Павлус халкың арасына барҗак боланда, шәгиртлер оны гойбермедилер.</verse>
				<verse number="31">Онуң достлары болан Азия башлыкларындан кәбири-де Павлуса хабар ёллап, театра аяк басмазлыгыны хайыш этдилер.</verse>
				<verse number="32">Инди, бири бейле, бейлекиси эйле дийип гыгырярды, чүнки мәреке галагоплуга дүшүп, оларың аглабасы нәме үчин үйшендиклерини хем билмейәрди.</verse>
				<verse number="33">Онсоң ехудыларың өңе итмеги билен, мәрекәниң ичинден Исгендери чекип чыкардылар. Исгендер эли билен ышарат эдип, халкың өңүнде гепләп, өзүни гораҗак болды.</verse>
				<verse number="34">Йөне онуң ехудыдыгыны биленлеринде, хеммелериң агзындан бир сөз чыкды. Олар ики сагатлап: «Эфесослыларың Артемиси бейикдир!» дийип гыгырышдылар.</verse>
				<verse number="35">Шәхер кәтиби халайыгы көшешдирип, шейле дийди: «Эй эфесослылар! Эфесослылар шәхериниң бейик Артемис ыбадатханасының ве Гөкден инен хейкелиң горагчысыдыгыны хайсы киши билмейәр?</verse>
				<verse number="36">Муны инкәр эдип болмаз. Шонуң үчин хем көшешмелисиңиз, хич зады гыссанмач этмели дәлсиңиз.</verse>
				<verse number="37">Сиз не ыбадатхана огрусы болан, не-де таңрыңыза дил етирен бу адамлары бу ере гетирдиңиз.</verse>
				<verse number="38">Димитриусың я-да онуң янындакы хүнәрментлериң бирине гаршы давалары бар болса, диван гапылары ачык, хәкимлер бар; гой, бири-бириниң үстүнден шикаят этсинлер.</verse>
				<verse number="39">Башга бир зады гөзлейән болсаңыз, онда ол ресми йыгнакда чөзүлер.</verse>
				<verse number="40">Себәби бу гүнки вакалар зерарлы, топалаңчылыкда гүнәкәрленмек ховпы үстүмизе абанып дур, хич бир себәпсиз эдилен бу үйшмелеңи биз аклап билмерис». Ол шейле дийип, мәрекәни дагатды.</verse>
			</chapter>
			<chapter number="20">
				<verse number="1">Башагайлык ятышандан соң, Павлус шәгиртлери янына чагырып, несихат берди, олар билен хошлашып, Македония гитмек үчин ёла дүшди.</verse>
				<verse number="2">Ол этраплары айланып, иманлылара көп сөзлер билен несихат эденден соң, Греция гелди.</verse>
				<verse number="3">Ол ерде үч айлап галды. Соң гәмили Сирия гитҗек болуп йөркә, ехудылар тарапындан өзүне гаршы дилдүвшүк гураландыгы зерарлы, Македонияның үсти билен ызына доланмаклыгы макул билди.</verse>
				<verse number="4">Пирросың оглы вериялы Сопатрос, салониклилерден Аристархос, Секундус, дербели Гаюс Тимотеус ве азиялы Тихикус билен Трофимос оны Азия угратдылар.</verse>
				<verse number="5">Булар өңден гидип, Троасда бизе гарашдылар.</verse>
				<verse number="6">Биз хем Петир байрамы гүнлеринден соң, Филипиден гәми билен бәш гүнде оларың янына — Троаса гелип етдик. Ол ерде еди гүн болдук.</verse>
				<verse number="7">Хепдәниң илкинҗи гүни чөрек бөлмек үчин йыгнанышдык. Павлус эртеси гүн ёла дүшмекчи болансоң, олара гүррүң берип, сөзүни ярыгиҗә чекдирди.</verse>
				<verse number="8">Йыгнанышан балаханамызда көп чыра барды.</verse>
				<verse number="9">Павлус ене-де гүррүң берип дурка, пенҗиреде отуран Эфтихос атлы бир яш йигиди агыр укы басды. Ол укудака үчүнҗи гатдан ашак гачып, өли халында галдырылды.</verse>
				<verse number="10">Павлус ашак дүшди, йигидиң үстүне эгилди-де, оны гуҗаклап: «Галмагал этмәң, ичинде җаны бар» дийди.</verse>
				<verse number="11">Онсоң ёкары чыкды, чөрек бөлүп ийди. Олар билен даң атянча, көп сөхбет эденинден соң болса ёла дүшди.</verse>
				<verse number="12">Олар яңкы огланы өйлерине дири гетирип, көп ынҗалык тапдылар.</verse>
				<verse number="13">Биз өңден гәмә мүнүп, Павлусы Асосадан алмак үчин, ол ере уградык, чүнки ол пыяда гитмек ниети билен бизе шейле табшырыпды.</verse>
				<verse number="14">Павлус Асосада бизе саташды. Оны алып Мидиллә гелдик.</verse>
				<verse number="15">Онсоң ол ерден гәми билен ёла дүшүп, эртеси Хиос гаршысына етдик. Бир гүн соң болса Самоса гечип, Трогиллияда галдык, эртеси хем Милитоса гелдик.</verse>
				<verse number="16">Павлус Азияда вагты бидерек гечирмезлик үчин, Эфесосың гапдалындан гечип гитмеги йүрегине дүвүпди. Ол ховлугярды, себәби башартса, аңруҗы Пентикост гүни Иерусалимде болмакчыды.</verse>
				<verse number="17">Павлус Милитосдан Эфесоса адам иберип, йыгнагың ёлбашчыларыны янына чагырды.</verse>
				<verse number="18">Геленлеринде, олара шейле дийди: «Мениң Азия гелен илкинҗи гүнүмден бәри хемише сизиң яныңызда боланымы өзүңиз билйәнсиңиз.</verse>
				<verse number="19">Мен бүтин пес гөвүнлиликде, гөзяш ве ехудыларың дилдүвшүклеринден алан теҗрибелерим билен Реббе гуллук этдим.</verse>
				<verse number="20">Пейдалы болан затларың хич бирини сизден гайгырман, хеммесини сизе вагыз этдим.</verse>
				<verse number="21">Хем ехудылара, хем греклере Худая тоба ве Реббимиз Иса Месихе иман этмек үчин гүвә гечип, ач-ачан хем өйме-өй айланып сизе сапак бердим.</verse>
				<verse number="22">Инди хем, ине, рухумда бент болуп, Иерусалиме барярын, ол ерде башыма нәме гелҗегини билемок.</verse>
				<verse number="23">Йөне Мукаддес Рух бентлериң ве мушакгатларың маңа гарашяныны шәхерме-шәхер гүвә гечип айдяр.</verse>
				<verse number="24">Мен булары хич зат хасап этмейәрин, җанымы өзүм үчин гыммат билмейәрин; дөврүми, Худайың мерхеметиниң Хош Хабарына гүвә гечмек үчин, Реб Исадан алан хызматымы битирсем боляр.</verse>
				<verse number="25">Мен араңызда Худайың Патышалыгыны вагыз эдип гездим, инди болса сизиң хич бириңизиң йүзүми гайдып гөрмеҗегиңизи билйәрин.</verse>
				<verse number="26">Шонуң үчин бу гүн сизе бүтин адамларың ганындан тәмиздигиме гүвә гечйәрин.</verse>
				<verse number="27">Чүнки мен Худайың бүтин ислегини вагыз этмеги сизден гайгырмадым.</verse>
				<verse number="28">Өзүңизе ве Реб Худайың Өз ганы билен эдинен йыгнагыны бакмак үчин, Мукаддес Рухуң сизи ичинде гөзегчи эдип гоян тутуш сүрүсине гөз-гулак болуң.</verse>
				<verse number="29">Мен гиденимден соң, азгын гуртларың араңыза гирҗегини билйәрин, олар сүрини аямаз.</verse>
				<verse number="30">Араңыздан шәгиртлери ызларына эертҗек болуп, хакыкаты ёйҗак адамлар чыкар.</verse>
				<verse number="31">Шонуң үчин оя болуң, үч йыллап гиҗе-гүндиз гөзяш билен сизиң хер бириңизе үзнүксиз несихат эденими ятлаң.</verse>
				<verse number="32">Инди болса сизи Худая, Онуң мерхеметиниң сөзүне табшырярын. Ол сизи абатламагы, сизе әхли мукаддеслериң арасындан мирас бермеги башаряндыр.</verse>
				<verse number="33">Мен хич кимиң күмшүне, гызылына я эшигине гөз дикен дәлдирин.</verse>
				<verse number="34">Сиз мениң өз зерурлыкларыма ве янымдакылара бу эллериң хызмат эденини билйәнсиңиз.</verse>
				<verse number="35">Мен шейле ишләп, эҗизлери голдамалыдыгыны, Реб Исаның хут Өзүниң: „Бермек алмакдан багтлыдыр" диен сөзүни ятламалыдыгыны әхли затда сизе гөркездим».</verse>
				<verse number="36">Ол муны айдандан соң дыза чөкүп, оларың бары билен бирликде дога этди.</verse>
				<verse number="37">Шонда оларың хеммеси көп агладылар, Павлусың бойнундан гуҗаклап, оны огшадылар.</verse>
				<verse number="38">«Сиз мениң йүзүми гайдып гөрмерсиңиз» диен сөзи олары хас тукатландыран зат болды. Онсоң оны гәмә барынча ёла салдылар.</verse>
			</chapter>
			<chapter number="21">
				<verse number="1">Олардан айрылып, гәми билен гөни Коса, эртеси гүн Родоса, ол ерден хем Патара гелдик.</verse>
				<verse number="2">Онсоң Финикия барян бир гәми тапып, шоңа мүндүк ве деңзе чыкдык.</verse>
				<verse number="3">Кипр гөрненде, оны чепимизде галдырдык-да, Сирия тарап йүзүп, Сура бардык, себәби гәми шол ерде йүкүни дүшүрмелиди.</verse>
				<verse number="4">Сурда шәгиртлери тапып, еди гүн галдык. Шәгиртлер Рух аркалы Павлуса Иерусалиме гитмезлиги айтдылар.</verse>
				<verse number="5">Биз шол гүнлери гечирдик-де, чыкып, ене ёла дүшдүк. Оларың бары аяллар ве оглан-ушаклары билен шәхериң дашына ченли бизи ёла салдылар. Онсоң кенарда дыза чөкүп, дога этдик.</verse>
				<verse number="6">Бири-биримиз билен хошлашанымыздан соң, гәмә мүндүк, олар хем өйлерине гайтдылар.</verse>
				<verse number="7">Сурдан ёлумызы довам этдирип, Птолемаисе етдик, доганлар билен саламлашып, бир гүн оларың янында галдык.</verse>
				<verse number="8">Эртеси гүн биз, ягны Павлус ве янындакылар ёла дүшүп, Кайсария гелдик. Едилериң бири болан Хош Хабарчы Филипусың өйүне барып, онуң янында галдык.</verse>
				<verse number="9">Онуң велилик эдйән чыкмадык дөрт гызы барды.</verse>
				<verse number="10">Биз ол ерде энчеме гүн галанымызда, Яхудадан Агабус атлы пыгамбер гелди.</verse>
				<verse number="11">Ол бизиң янымыза гелип, Павлусың гушагыны алды-да, өз элини хем аягыны баглап: «Муны Мукаддес Рух айдяр: Иерусалимдәки ехудылар шу гушагың эесини шейле баглап, миллетлериң элине берерлер» дийди.</verse>
				<verse number="12">Муны эшиденимизде биз-де, ол ерде яшаянлар-да Иерусалиме гитмезлиги үчин Павлуса ялбардык.</verse>
				<verse number="13">Павлус шейле җогап берди: «Нәме үчин аглашып, мениң йүрегими агырдярсыңыз, бу эдйәниңиз нәме? Мен Иерусалимде диңе бенди болмага дәл, эйсем, Реб Исаның ады үчин өлмәге-де тайын».</verse>
				<verse number="14">Оны ырып билмәнимизден соң биз: «Реббиң ислеги болсун!» дийип дымдык.</verse>
				<verse number="15">Шол гүнлерден соң гошумызы тайярлашдырып, Иерусалиме гитдик.</verse>
				<verse number="16">Кайсарияда болян шәгиртлериң хем бирнәчеси биз билен гидип, Минасон диен бир кипрли көне шәгирдиң янына элтдилер, биз оңа мыхман болмалыдык.</verse>
				<verse number="17">Иерусалиме геленимизде, доганлар бизи шатлык билен гаршыладылар.</verse>
				<verse number="18">Эртеси Павлус биз билен бирликде Якубың янына барды, әхли ёлбашчылар-да гелдилер.</verse>
				<verse number="19">Павлус олар билен саламлашандан соң, Худайың өз хызматы аркалы миллетлер арасында эденлерини бирин-бирин айдып берди.</verse>
				<verse number="20">Олар муны эшидип, Худайы шөхратландырдылар. Соң Павлуса шейле дийдилер: «Эй доган! Өзүң гөрйәрсиң, ехудылар арасында иман эден нәче мүң адам бар; хеммеси-де Мукаддес Кануна ыхласлы.</verse>
				<verse number="21">Миллетлер арасындакы хемме ехудылара Мусадан дөнмеклиги өвредип, огланлары сүннетлемели дәл, адатлара гөрә йөремели дәл диййәр дийип, олара сен хакда хабар берлипдир.</verse>
				<verse number="22">Инди нәме этмели? Элбетде, мәреке йыгнанар, чүнки сениң гелениңи эшидерлер.</verse>
				<verse number="23">Шонуң үчин бизиң шу айдянымызы эт: бизде Худая касам эден дөрт адам бар.</verse>
				<verse number="24">Бу адамлары яныңа ал-да, олар билен бирликде тәрет эдип, келлелерини сырдырма харчларыны бер. Шейлеликде, хеммелер сен хакда хабар берлен затларың ерликсиздигини, сениң-де кануны саклап херекет эдйәниңи билер.</verse>
				<verse number="25">Иман эден миллетлер хакда айданымызда болса, биз бейле затлары асла табшырамызок, диңе бутлара гурбан эдилен затлардан, гандан, боглан хайванларың этинден хем-де зынадан гача дурмак барадакы карарымызы яздык».</verse>
				<verse number="26">Эртеси гүн Павлус яңкы адамлары янына алып, олар билен биле этди. Онсоң оларың хер бири үчин гурбанлык берилйәнчә, тәрет гүнлериниң хачан долҗагыны ыглан эдип, олар билен бирликде ыбадатхана гирди.</verse>
				<verse number="27">Бу еди гүн долмага голайка, азиялы ехудылар оны ыбадатханада гөрүп, бүтин халкы өҗүкдирдилер, оңа эл уруп:</verse>
				<verse number="28">«Эй, Ысрайыл адамлары, көмек эдиң! Шу адам хер ерде, хер кесе халкымызың, Мукаддес Кануның ве бу ериң терсине сапак берйәр. Үстесине-де, греклери ыбадатхана гетирип, бу мукаддес ери хем харамлады» дийип гыгырышдылар.</verse>
				<verse number="29">Чүнки олар Павлусы мундан өңинчә эфесослы Трофимос билен билеликде шәхерде гөрендиклери үчин, Павлус оны-да ыбадатхана гетирендир өйдйәрдилер.</verse>
				<verse number="30">Шейлеликде, бүтин шәхер аяга галып, халк хер тарапдан ылгады. Павлусы тутуп, ыбадатханадан дашары сүйредилер; шол бада-да ыбадатхананың гапылары япылды.</verse>
				<verse number="31">Павлусы өлдүрҗек болуп дуркалар, эсгерлериң мүңбашысына бүтин Иерусалимиң аяга галандыгы барадакы хабар гелип говушды.</verse>
				<verse number="32">Ол хем деррев эсгерлери, йүзбашылары янына алып, халкың үстүне эңди. Олар мүңбашы билен эсгерлери гөренлеринде, Павлусы енчмеги бес этдилер.</verse>
				<verse number="33">Шол вагт мүңбашы голай гелди-де, Павлусы тутуп, гоша зынҗырлар билен багламагы буюрды. Онсоң онуң кимдигини, нәме эденини сорады.</verse>
				<verse number="34">Йөне халайыкдан бири бейле, бейлекиси эйле дийип гыгырансоң, мүңбашы башагайлык зерарлы белли бир зат билип билмән, Павлусы гала әкитмеги буюрды.</verse>
				<verse number="35">Павлус басганчага геленде, мәрекәниң дызамагы себәпли, эсгерлер оны гөтерип әкитмели болдулар.</verse>
				<verse number="36">Чүнки халкың бир топары онуң ызына дүшүп: «Оны ёк эдиң!» дийип гыгырышярдылар.</verse>
				<verse number="37">Павлус яңы галаның ичине гетирилмели боланда, мүңбаша шейле дийди: «Саңа бир зат айдып билеринми?» Ол хем: «Сен грекче билйәрсиңми?</verse>
				<verse number="38">Бирнәче вагт мундан өң топалаң турзуп, питнечилерден дөрт мүң адамы чөле чыкаран мүсүрли сен дәлми?» дийди.</verse>
				<verse number="39">Павлус: «Мен бир тарсуслы ехуды, Киликияда шөхраты аз болмадык бир шәхериң илатындан. Сенден хайыш эдйәрин, маңа халка сөз сөзлемәге ругсат эт» дийди.</verse>
				<verse number="40">Ол ругсат эденде, Павлус басганчагың үстүнде дуруп, халка эли билен ышарат этди. Чуң үмсүмлик аралашансоң, олара еврей дилинде йүзленип:</verse>
			</chapter>
			<chapter number="22">
				<verse number="1">«Эй доганлар, аталар! Мениң шинди сизе сөзлеҗек сөзүме гулак асың!» дийди.</verse>
				<verse number="2">Олар онуң өзлерине еврей дилинде йүзлененини эшиденлеринде, үмсүмлиги хас бетер сакладылар. Шонда Павлус шейле дийди:</verse>
				<verse number="3">Мен Киликияның Тарсусында доглан бир ехуды; йөне шу шәхерде өсдүм, Гамалиелиң тербиеси астында ата -бабаларымызың канунының берк талап эдиҗилигине гөрә тәлим алдым. Бу гүн сизиң барыңызың болшуңыз ялы, мен-де Худая ыхласлыдым.</verse>
				<verse number="4">Мен хем эркеклери, хем-де аяллары тутуп, зынданлара табшырмак билен, Месих ёлундакылары өлүме ченли ызарладым.</verse>
				<verse number="5">Бу бабатда баш руханы билен бүтин яшулулар -да гүвә гечерлер. Мен олардан доганлара хатлар хем алып, Шамдакылары-да җезаландырмак үчин баглап, Иерусалиме гетирмек максады билен Шама тарап ёла дүшдүм.</verse>
				<verse number="6">Ёл йөрәп, Шама голайланымда, гүнортанлар бирденкә даш-төверегимде Гөкден бир гүйчли нур ялдырады.</verse>
				<verse number="7">Мен ере йыкылдым, онсоң бир сес эшитдим, ол маңа: „Саул, Саул, нәме үчин Маңа азар берйәрсиң?" дийди.</verse>
				<verse number="8">Мен: „Я Реб, Сен ким?" дийдим. Ол маңа: „Мен сениң азар берйән Насыралы Исаң" дийип җогап берди.</verse>
				<verse number="9">Мениң янымдакылар нуры гөрүп горкдулар, йөне мениң билен Геплешениң сесини эшитмедилер.</verse>
				<verse number="10">Мен: „Я Реб! Мен нәме этмели?" дийдим. Реб хем маңа: „Тур, Шама гит, этмели затларың бары шол ерде саңа айдылар" дийди.</verse>
				<verse number="11">Яңкы нуруң ялкымы себәпли гөрмез боланым үчин, янымдакылар элимден тутуп итдилер; шейлеликде, Шама гелдим.</verse>
				<verse number="12">Мукаддес Канун боюнча таква болуп, Шамда отуран бүтин ехудылар арасында ягшы ады болан Хананя атлы бир адам яныма гелди.</verse>
				<verse number="13">Ол дуруп маңа: „Саул доган! Гөзүң ачылсын" дийди. Мен шол пурсатда гөзүми ачып, оны гөрдүм.</verse>
				<verse number="14">Хананя ене шейле дийди: „Ата-бабаларымызың Худайы Өз ислегини билмегиң, Адылы гөрүп-де, агзындан бир сес эшитмегиң үчин сени өңүнден белләп гойды.</verse>
				<verse number="15">Чүнки сен гөрен, эшиден затларың барада бүтин адамларың өңүнде Оңа гүвә гечмелисиң.</verse>
				<verse number="16">Инди нәме гиҗикдирйәрсиң? Тур, чокундырыл, Оны чагыр-да, гүнәлериңден саплан\.</verse>
				<verse number="17">Мен Иерусалиме өврүлип гелип, ыбадатханада дога эдип отыркам, өзүми йитирме ягдайына дүшдүм.</verse>
				<verse number="18">Оны гөрдүм, Ол маңа: „Тиз бол-да, чалт Иерусалимден гит, чүнки олар сениң Мен хакда гүвәлигиңи кабул этмезлер" дийди.</verse>
				<verse number="19">Мен шейле дийдим: „Я Реб, олар мениң синагогадан -синагога айланып, Саңа иман эденлери туссага атып, енҗеними билйәрлер.</verse>
				<verse number="20">Сениң шаядың Стефанусың ганы дөкүленде, мен хем шол ерде дурдум, бу иши оңладым, оны өлдүренлериң эгин-эшигини сакладым\.</verse>
				<verse number="21">Ол маңа: „Бар, Мен сени узакдакы миллетлере ёллаҗак\» дийди.</verse>
				<verse number="22">Олар шу сөзе деңеч оны диңледилер, онсоң сеслерини гаталдып: «Бейле адамы ер йүзүнден ёк эдиң! Мунуң дири галмагы гелшикли дәл» дийдилер.</verse>
				<verse number="23">Олар шейле гыгырышып, эгин-эшиклерини зыңып, хова тозан совруп дуркалар,</verse>
				<verse number="24">мүңбашы мәрекәниң нәме үчин Павлуса гыгырышяндыгыны билмек үчин, онуң гала әкидилип, дүрре билен сорага чекилмегини буюрды.</verse>
				<verse number="25">Оны гайыш чекилер билен багланларында, Павлус янында дуран йүзбаша: «Римли хем-де хөкүм эдилмедик бир адамы дүррелемәге хакыңыз бармы?» дийди.</verse>
				<verse number="26">Йүзбашы муны эшиденде барып, мүңбаша хабар берип: «Бу этҗек боляның нәме? Бу адам римли» дийди.</verse>
				<verse number="27">Шонда мүңбашы Павлусың янына гелип: «Маңа айт, сен римлими?» дийип, ондан сорады. Ол: «Хава» дийип җогап берди.</verse>
				<verse number="28">Мүңбашы: «Мен бу хукугы кән пул билен эдиндим» дийди. Павлус: «Эмма мен римли болуп догулдым» дийди.</verse>
				<verse number="29">Шейлеликде, оны сорага чекҗек болуп дуранлар деррев янындан чекилдилер; мүңбашы хем Павлусың римлидигини биленде горкды, чүнки оны баглапды.</verse>
				<verse number="30">Ол эртеси гүн ехудыларың Павлусы нәмеде айыплаяндыгыны такык билмек үчин, оны чөзди, баш руханылар билен бүтин меҗлисе хем йыгнанмагы буюрды. Онсоң Павлусы гетирип, оларың гаршысында дурузды.</verse>
			</chapter>
			<chapter number="23">
				<verse number="1">Павлус меҗлисе назарыны дикип: «Эй доганлар! Мен Худайың өңүнде шу гүне ченли сап выждан билен гездим» дийди.</verse>
				<verse number="2">Баш руханы Хананя янында дуранлара онуң агзына урмагы буюрды.</verse>
				<verse number="3">Павлус оңа шейле дийди: «Эй агардылан дивар! Сени Худай урар! Мениң үстүмден Мукаддес Канун боюнча хөкүм чыкармак үчин отырсың, өзүң болсаң канундан чыкып, мени урмагы буюрярсың».</verse>
				<verse number="4">Баш руханының янында дуранлар: «Нәме үчин Худайың баш руханысына сөгйәрсиң?» дийип, ондан сорадылар.</verse>
				<verse number="5">Павлус: «Доганлар, онуң баш руханыдыгыны билмейәрдим; чүнки: „Өз халкың баштутанына хапа сөз айтма" дийип язылгыдыр» дийди.</verse>
				<verse number="6">Павлус оларың бир бөлегиниң саддукейлерден, бейлекисиниң хем фарисейлердендигини билип: «Эй доганлар, мен фарисей оглы фарисейдирин; мениң үстүмден өлүлериң дирелме умыды үчин хөкүм чыкарыляр!» дийип, меҗлисде гыгырды.</verse>
				<verse number="7">Ол муны айданда, фарисейлер билен саддукейлериң арасына агзалалык дүшүп, җемагат икә бөлүнди.</verse>
				<verse number="8">Себәби саддукейлер не дирелме, не перишде, не-де рух бар диййәрлер, фарисейлер болса хеммесине ынанярлар.</verse>
				<verse number="9">Шейлеликде, улы галмагал турды, фарисейлер мезхебинден болан кәбир канунчылар ёкары турдулар-да, давалашып: «Биз бу адамда хич бир эрбетлик гөрмейәрис. Эгер бир рух я бир перишде онуң билен геплешен болса, онда Худая гаршы гөрешмәлиң» дийдилер.</verse>
				<verse number="10">Агзалалык ула язанда, оларың Павлусы парчаламакларындан хедер эден мүңбашы эсгерлере ашак дүшүп, оны оларың арасындан зор билен алып, гала әкитмеги буюрды.</verse>
				<verse number="11">Шол гиҗе Реб Павлусың янына гелип, оңа: «Батыр бол! Чүнки сен Мен барада Иерусалимде нәхили гүвә гечен болсаң, Римде-де шейле гүвә гечмелисиң» дийди.</verse>
				<verse number="12">Эртеси гүн ехудылар бири-бирлери билен дил бирикдирип: «Павулсы өлдүрйәнчәк, ийсек, ичсек бизе лагнат болсун» дийип касам этдилер.</verse>
				<verse number="13">Бу дилдүвшүге гатнашанларың саны кыркдан хем көпди.</verse>
				<verse number="14">Олар баш руханыларың, яшулуларың янына гелип шейле дийдилер: «Биз Павлусы өлдүрйәнчәк бир зат датсак, бизе лагнат болсун дийип касам этдик.</verse>
				<verse number="15">Шейлеликде сиз меҗлис билен билеликде Павлусың ишине хас такык гарамак баханасы билен, Павлусы яныңыза гетирмегини мүңбашыдан хайыш эдиң; биз-де гелип етмәнкә, оны өлдүрмәге тайын».</verse>
				<verse number="16">Эмма Павлусың егени оларың дилдүвшүк гураныны эшидип, гала барды-да, муны Павлуса хабар берди.</verse>
				<verse number="17">Павлус хем йүзбашыларың бирини янына чагырып: «Бу йигиди мүңбашының янына элт, чүнки оңа хабар бермели зады бар» дийди.</verse>
				<verse number="18">Шейлеликде, йүзбашы оны алып, мүңбашының янына гетирди ве: «Туссаг Павлус мени янына чагырып, шу йигиди саңа гетирмегими хайыш этди. Онуң саңа айтҗак зады бар экен» дийди.</verse>
				<verse number="19">Мүңбашы йигидиң элинден тутуп, бир гыра чекилди ве ондан: «Маңа хабар бермели задың нәме?» дийип сорады.</verse>
				<verse number="20">Ол шейле җогап берди: «Ехудылар Павлусың ишини хас такык барламак баханасы билен, оны эртир меҗлисе гетирмеги сенден хайыш этмек үчин диллешдилер.</verse>
				<verse number="21">Йөне сен олара гулак асма, чүнки оларың кыркдан говрак адамы Павлуса букуда гарашяр, олар Павлусы өлдүрйәнчәк, ийсек, ичсек бизе лагнат болсун дийип касам этдилер. Шинди олар тайяр, сениң разычылыгыңа гарашярлар».</verse>
				<verse number="22">Мүңбашы: «Муны маңа хабар берениңи хич киме айтма» дийип табшырып, йигиди угратды.</verse>
				<verse number="23">Онсоң йүзбашыларындан икисини янына чагырып, шейле табшырык берди: «Гиҗе сагат үчде Кайсария гитмек үчин ики йүз эсгер, етмиш атлы, ики йүз найзадар тайынлаң.</verse>
				<verse number="24">Павлусы мүндүрип, саг-аман хәким Феликсе говшурар ялы-да, улаглар тайярлаң».</verse>
				<verse number="25">Онсоң мүңбашы шейле хат язды:</verse>
				<verse number="26">Клавдиус Лисияс хорматлы хәким Феликсе салам айдяр.</verse>
				<verse number="27">Ехудылар бу адамы тутуп, өлдүрҗек болуп дуркалар, мен онуң римлидигини билип, эсгерлерим билен етишип, оны оларың элинден халас этдим.</verse>
				<verse number="28">Оны нәмеде айыплаянларыны билмек исләп, оларың меҗлисиниң өңүне чыкардым.</verse>
				<verse number="29">Оны өз канунлары барадакы җеделли пикирлер үчин айыплаяндыкларыны билдим, йөне ондан өлүме я туссаглыга мынасып бир язык тапмадым.</verse>
				<verse number="30">Бу адамың җанына ехудыларың каст этҗек боляндыгы маңа хабар берленде болса, оны деррев саңа ёллап, шикаятчылара-да шикаятларыны сениң хузурыңда айтмакларыны буюрдым. Хош гал».</verse>
				<verse number="31">Эсгерлер өзлерине буйрулышы ялы, Павлусы алып, гиҗе Антипатрисе гетирдилер.</verse>
				<verse number="32">Эртеси гүн хем атлылары онуң билен уградып, өзлери ызларына гала гайтдылар.</verse>
				<verse number="33">Атлылар Кайсария гелип, хаты хәкиме бердилер-де, Павлусы онуң хузурына чыкардылар.</verse>
				<verse number="34">Хәким хаты окап, Павлусың хайсы велаятдандыгыны сорады; онуң Киликиядандыгыны биленде болса:</verse>
				<verse number="35">«Сени шикаятчыларың геленде диңләрин» дийди-де, оны Хиродес сарайында сакламагы буюрды.</verse>
			</chapter>
			<chapter number="24">
				<verse number="1">Бәш гүнден соң, баш руханы Хананя яшулулар ве Тертуллус атлы бир гаралавҗы билен гелди; булар хәкиме Павлус барада шикаят этдилер.</verse>
				<verse number="2">Павлусы чагырдылар. Тертуллус оны айыпламага башлап дийди:</verse>
				<verse number="3">Эй хорматлы Феликс, сениң саяңда улы парахатлыга говшандыгымызы, сениң аладаң аркалы бу миллет үчин чәрелериң гөрлендигини, биз хемише ве хер ерде улы миннетдарлык билен боюн алярыс.</verse>
				<verse number="4">Эмма сени көп гүймемезлик үчин, өзүңе махсус мылакатлылыгың билен, бизи сәхелче диңлемегиңи хайыш эдйәрин.</verse>
				<verse number="5">Биз бу адамы башымыза инен бела хем-де Ер йүзүндәки бүтин ехудылар арасында топалаңчы ве насыралы мезхебиниң баштутанларының бири дийип билйәрис.</verse>
				<verse number="6">Ол ыбадатхананы -да харамламага чалышды. Биз оны тутдук. Өз канунымыз эсасында онуң үстүнден хөкүм чыкармак иследик.</verse>
				<verse number="7">Йөне мүңбашы Лисияс гелип, улы зорлук билен оны элимизден алды.</verse>
				<verse number="8">Онуң шикаятчыларына сениң хузурыңа гелмеги буюрды. Сениң өзүң хем оны сорага чекип, бизиң оны айыплаян затларымызың барының аныгына етип билерсиң».</verse>
				<verse number="9">Ехудылар хем мунуң шейледигини тассыклап, Павлуса гөнүкдирлен бу айыпламалара гошулдылар.</verse>
				<verse number="10">Хәким гепле дийип, Павлуса үмләнинде, Павлус шейле җогап берди: «Сениң көп йыллардан бәри бу миллетиң казысыдыгыңы билйәнлигим үчин, өзүми бегенч билен гораҗак.</verse>
				<verse number="11">Мениң Иерусалиме ыбадат этмәге гидениме он ики гүнден көп болмандыгыны өзүң хем аныклап билерсиң.</verse>
				<verse number="12">Олар мениң не ыбадатханада, не синагогаларда, не шәхерде бири билен җеделлешип дуранымы, не-де халкы аяга галдыранымы гөрдүлер.</verse>
				<verse number="13">Булар маңа йөңкейән айыпларыны саңа субут эдип билмезлер.</verse>
				<verse number="14">Йөне шуны саңа ыкрар эдйәрин: мен Мукаддес Канун эсасындакы хер бир зада, пыгамберлер китабында языланларың әхлисине иман эдип, буларың азгын мезхеп диййән Ёлы боюнча ата -бабаларымың Худайына хызмат эдйәрин.</verse>
				<verse number="15">Буларың өзүниң хем кабул эдиши ялы, хем догруларың, хем эгрилериң өлүмден дирелмегини Худайдан умыт эдйәрин.</verse>
				<verse number="16">Шонуң үчин хем Худайың, хем-де адамларың өңүнде элмыдам сап выжданлы болмага чалышярын.</verse>
				<verse number="17">Мен көп йылдан соң миллетиме садака, гурбанлык бермәге гелдим.</verse>
				<verse number="18">Бу затлар билен гүмра болуп йөркәм, мени тәретли ягдайда ыбадатханада гөрдүлер; не үйшмелең, не-де башагайлык барды.</verse>
				<verse number="19">Йөне ол ерде Азиядан болан кәбир ехудылар барды. Оларың-да маңа гаршы бир затлары болан болса, шу ерде сениң хузурыңда дуруп, мени айыпламаклары герекди.</verse>
				<verse number="20">Меҗлисиң өңүнде дуранымда, менден нәме язык тапан болсалар, гой, буларың өзлери айтсын.</verse>
				<verse number="21">Шейле болса, оларың ортасында дуркам: „Бу гүн өлүлериң дирелмеги хакда сизиң хузурыңызда мениң үстүмден хөкүм чыкарыляр" дийип айдан шу екеҗе сөзүм үчиндир».</verse>
				<verse number="22">Месих ёлы хакда хас такык маглуматы болан Феликс иши соңа гоюп: «Даваңыз хакда мүңбашы Лисияс геленде карар чыкарарын» дийди.</verse>
				<verse number="23">Онсоң йүзбаша Павлусы саклап, оңа еңиллик бермеги, оңа гарашык этмеклери үчин, достларының янына гелмегини бөкдемезлиги буюрды.</verse>
				<verse number="24">Бирнәче гүнден соң болса Феликс өз ехуды аялы Деусилла билен гелди-де, Павлусы гетирдип, онуң Месихе иман хакда айдян гүррүңлерини диңледи.</verse>
				<verse number="25">Павлус догрулык, небсиңе буюрма хем гелҗек хөкүм хакда гүррүң беренде, Феликс горкуп: «Хәзирликче гит, пурсат тапан махалым сени чагырдарын» дийди.</verse>
				<verse number="26">Шол бир вагтда-да бошадылмагы үчин Павлус өзүне пул берер дийип умыт эдйәрди. Шонуң үчин хем Павлусы йыгы-йыгыдан чагырып, онуң билен сөхбет эдйәрди.</verse>
				<verse number="27">Шейлеликде, ики йыл гечип, Феликсиң ерине Поркиус Фестус гелди. Феликс ехудыларың гөвнүни авламак үчин, Павлусы зынданда галдырып гитди.</verse>
			</chapter>
			<chapter number="25">
				<verse number="1">Фестус велаята геленден үч гүн соң, Кайсариядан Иерусалиме гитди.</verse>
				<verse number="2">Баш руханылар билен ехудыларың улулары оңа Павлусың үстүнден шикаят этдилер.</verse>
				<verse number="3">Ондан харай исләп, Павлусы Иерусалиме гетиртмеги хайыш этдилер. Олар букы гурап, Павлусы ёлда өлдүрмегиң ниетиндедилер.</verse>
				<verse number="4">Фестус Павлусың Кайсарияда зындандадыгыны, өзүниң болса басым ол ере гитҗекдигини айтды.</verse>
				<verse number="5">Онсоң: «Араңыздакы сөзи өтйән адамлар мениң билен гелип, ол адамың языклы ери бар болса, оны айыпласынлар» дийди.</verse>
				<verse number="6">Ол оларың арасында секиз-он гүнден артык галман, Кайсария гайтды. Эртеси гүн хөкүм күрсүсинде отурып, Павлусың гетирилмегини буюрды.</verse>
				<verse number="7">Павлус геленде, Иерусалимден баран ехудылар онуң дашыны алып, оңа субут эдип билмедик көп хем агыр айыпларыны йөңкедилер.</verse>
				<verse number="8">Павлус өзүни горап: «Мен не ехудыларың канунына, не ыбадатхана, не-де кайсара гаршы гүнә этдим» дийди.</verse>
				<verse number="9">Фестус ехудыларың гөвнүнден турмак үчин, Павлуса: «Иерусалиме гидип, шол ерде бу бабатда үстүңден хөкүм чыкармагымы ислейәрсиңми?» дийди.</verse>
				<verse number="10">Эмма Павлус шейле дийди: «Мен кайсарың хөкүм күрсүси өңүнде дурун, мениң үстүмден шу ерде хөкүм чыкарылмалыдыр; мен ехудылара хич бир яманлык эдемок, муны сениң өзүң хем оңат билйәнсиң.</verse>
				<verse number="11">Мен яманлык эден болсам я өлүме мынасып этмиш эден болсам, өлүмден гачмаярын; буларың маңа йөңкейән айыплары эсассыз болса, онда хич ким мени буларың элине берип билмез. Мен давамы кайсара арз эдйәрин».</verse>
				<verse number="12">Онсоң Фестус меҗлис билен маслахатлашып: «Даваңы кайсара арз этдиң, кайсара-да гидерсиң» дийди.</verse>
				<verse number="13">Бирнәче гүн геченден соң, Агриппа патыша билен Бериники Кайсария, Фестуса салама гелдилер.</verse>
				<verse number="14">Олар көп вагт ол ерде галанларындан соң, Фестус Павлусың ишини патыша гүррүң берип, шейле дийди: «Феликсиң туссаг эдип гоян бир адамы бар.</verse>
				<verse number="15">Мен Иерусалимдекәм, ехудыларың баш руханылары, яшулулары оңа гаршы хөкүм сорап, онуң үстүнден шикаят этдилер.</verse>
				<verse number="16">Мен олара: „Айыпланяны шикаятчылары билен йүзлешдирмән, оңа йөңкелйән айып барада өзүни горамага пурсат бермән, хөкүм этмек римлилериң адаты дәлдир" дийип җогап бердим.</verse>
				<verse number="17">Олар бу ере үйшенлеринде болса эглемән, эртеси гүн хөкүм күрсүсинде отурып, ол адамың гетирилмегини буюрдым.</verse>
				<verse number="18">Йөне шикаятчылар галанларында, мениң ослан айыпларымың хич бирини йөңкемедилер.</verse>
				<verse number="19">Оларың өз динлери хем-де бир Иса атлы өлен, йөне Павлусың дири диййән шахсы хакда кәбир җеделлери бар экен.</verse>
				<verse number="20">Мен бу затлар барадакы җеделден алҗырап, ондан: „Иерусалиме гидип, ол ерде бу затлар бабатда өзүңе хөкүм эдилмегини ислейәрсиңми?" дийип сорадым.</verse>
				<verse number="21">Йөне Павлус давасыны Августусың хөкүмине сакламагы хайыш эденсоң, кайсара ёллаянчам, оны туссаглыкда сакламагы буюрдым».</verse>
				<verse number="22">Агриппа Фестуса: «Мен хем шол адамың гүррүңини диңлемек ислейәрин» дийди. Ол-да: «Эртир оны диңләрсиң» дийди.</verse>
				<verse number="23">Эртеси гүн Агриппа, Берники улы дабарада гелип, мүңбашылар, шәхериң атлы-абрайлы адамлары билен бирликде зала гиренлеринде, Фестусың буйругы боюнча Павлусы гетирдилер.</verse>
				<verse number="24">Фестус шейле дийди: «Эй, Агриппа патыша ве шу ердәки әхли адамлар! Сиз бу адамы гөрйәрсиңиз; хем Иерусалимде, хем-де шу ерде әхли ехуды җемагаты маңа ондан шикаят эдип: „Ол мундан артык дири галмалы дәл!" дийип гыгырышдылар.</verse>
				<verse number="25">Эмма мен онуң өлүме мынасып иш эденини тапманым үчин, өзүниң хем давасыны Августуса арз эдени үчин, оны ёлламагы карар этдим.</verse>
				<verse number="26">Ол хакда тагсыра язар ялы белли бир задым ёк. Шонуң үчин-де дерңев гечириленден соң, язмага бир задым болсун дийип, оны сизиң хузурыңыза, ылайта-да, эй Агриппа патыша, сениң хузурыңа чыкардым.</verse>
				<verse number="27">Себәби, бир туссагы ёллап, оңа йөңкелйән айыплары билдирмезлик маңа манысыз гөрүнйәр».</verse>
			</chapter>
			<chapter number="26">
				<verse number="1">Агриппа патыша Павлуса: «Саңа өзүңи горап геплемәге ругсатдыр» дийди. Ине, шонда Павлус элини узадып, өзүни горамага дурды:</verse>
				<verse number="2">Эй Агриппа патыша! Ехудыларың мени айыплаян бүтин затлары бабатда өзүми бу гүн сениң өңүңде горамалыдыгым үчин мен өзүми багтлы сайярын.</verse>
				<verse number="3">Чүнки, ехудыларың әхли адатларындан, җеделли пикирлеринден сениң хабарың бар. Шонуң үчин хем мени сабырлылык билен диңлемегиңи хайыш эдйәрин.</verse>
				<verse number="4">Мениң өз миллетимиң арасында, Иерусалимде гечен дурмушымы башлангычдан, яшлыгымдан бәри бүтин ехудылар билйәрлер.</verse>
				<verse number="5">Гүвә гечмек ислейән болсалар, мени көп вагтдан бәри танаярлар. Мен динимизиң иң берк мезхеби боюнча фарисей болуп яшадым.</verse>
				<verse number="6">Шинди хем Худай тарапындан ата -бабаларымыза берлен вада умыт багланым үчин диван өңүнде дурун.</verse>
				<verse number="7">Халкымызың он ики тайпасы гиҗе-гүндиз Худая ыхласлы гуллук эдип, бу вада етмеги умыт эдйәр. Эй патыша, мен шу умыт үчин ехудылар тарапындан айыпланярын.</verse>
				<verse number="8">Худайың өлүлери дирелтмеги нәме үчин сизде болмаҗак зат сайыляр?</verse>
				<verse number="9">Догрусы, Насыралы Исаның адына гаршы көп затлары этмеги мен өз янымдан ваҗып билйәрдим.</verse>
				<verse number="10">Муны-да Иерусалимде этдим; баш руханылардан ыгтыяр алып, иманлыларың көпүсини зынданлара салдым, өлдүрилмели боланларында сес бердим.</verse>
				<verse number="11">Олары бүтин синагогаларда өвран-өвран җезаландырып, Иса дил етирмәге меҗбур этдим. Олара гаршы ченденаша гудузлап, олары хатда ят шәхерлере ченли ызарладым.</verse>
				<verse number="12">Мунуң үчин баш руханыларың ыгтыяры ве юмшы билен Шама баряркам,</verse>
				<verse number="13">Эй патыша, гүнортанлар ёлда Гөкден мениң ве мениң билен барянларың даш-төверегини ягтылдан, Гүнүң шөхлесинден хем гүйчли бир нур гөрдүм.</verse>
				<verse number="14">Барымыз ере йыкыланымызда, бир сес эшитдим. Ол маңа еврей дилинде: „Саул, Саул, нәме үчин Маңа азар берйәрсиң? Чише депмек саңа кындыр" дийди.</verse>
				<verse number="15">Мен: „Я Реб, Сен кимсиң?" дийдим. Реб шейле дийди: „Мен сениң азар берйән Исаң.</verse>
				<verse number="16">Ханы, дикел-де, аяк үстүне гал; чүнки Мен саңа гөрен затларыңа хем-де ичинде аян болҗак затларыма хызматкәр хем гүвә эдип беллемек үчин гөрүндим.</verse>
				<verse number="17">Мен сени өз халкың ве башга миллетлериң ичинден чыкарып халас эдерин.</verse>
				<verse number="18">Олар түмлүкден нура, шейтаның гол астындан Худая дөнер ялы, шейле хем Маңа болан иман билен гүнәлери багышланып, мукаддеслененлериң арасындан мирас алар ялы, гөзлерини ачмак үчин, сени олара ёллаярын\.</verse>
				<verse number="19">Эй Агриппа патыша, шонуң үчин хем мен Гөкден гелен гөрнүше гулак асмазлык этмедим.</verse>
				<verse number="20">Илки Шамдакылары, Иерусалимде ве бүтин Яхуда юрдундакылары хем-де башга миллетлери тоба эдип, Худая дөнмәге, тоба мынасып иш битирмәге чагырдым.</verse>
				<verse number="21">Шонуң үчин ехудылар мени ыбадатханада тутуп, өлдүрҗек болдулар.</verse>
				<verse number="22">Инди маңа Худайың хемаяты несип боланы үчин, мен хем кичә, хем ула шу гүне ченли гүвә гечип йөрүн. Мен пыгамберлер билен Мусаның болҗагыны айдан затларындан,</verse>
				<verse number="23">ягны Месихиң гөрги гөрмели боландыгындан, өлүмден илкинҗи дирелен хөкмүнде хем өз халкымыза хем өзге миллетлере нуры ыглан этмелидигинден башга хич зады айдамок».</verse>
				<verse number="24">Ол шейдип, өзүни горап дурка, Фестус гаты сес билен: «Павлус, сен дәлирәпсиң! Окумышлык сени дәлилиге элтипдир» дийди.</verse>
				<verse number="25">Павлус оңа шейле җогап берди: «Эй, хорматлы Фестус, мен дәлирәмок, диңе хакыкат ве сагдын пайхас сөзлерини айдярын.</verse>
				<verse number="26">Мениң хузурында гайратлылык билен гүрлейән патышам бу затлардан хабарлыдыр. Буларың хич бириниң ондан яшырын дәлдигине ынанярын, себәби булар бир күнҗекде йүзе чыкан затлар дәл.</verse>
				<verse number="27">Агриппа патыша! Сен пыгамберлере иман эдйәрсиңми? Иман эдйәниңи билйәрин».</verse>
				<verse number="28">Агриппа Павлуса: «Мени аз салымың ичинде ырып, месихи этҗек болярсыңмы?» дийди.</verse>
				<verse number="29">Павлус оңа: «Мен, аз болсун, көп болсун, диңе сен дәл, эйсем, шу гүн мени диңлейәнлериң бары хем шу зынҗырларсыз мениң ялы болардылар дийип, Худайдан дилейәрин» дийди.</verse>
				<verse number="30">Патыша, хәким, Берники ве олар билен отуранлар бу сөзлери эшиденлеринде, ерлеринден галдылар.</verse>
				<verse number="31">Олар дашарык чыканларында өзара гүрлешип: «Бу адам өлүме я-да туссаглыга мынасып бир иш этмәндир» дийишдилер.</verse>
				<verse number="32">Агриппа Фестуса: «Ол давасыны кайсара арз этмедик болсады, оны бошатмак боларды» дийди.</verse>
			</chapter>
			<chapter number="27">
				<verse number="1">Гәмә мүнүп, Италия гитмегимиз карар эдиленде, Павлус билен ене-де бирнәче туссагы Августус гошунындан болан Юлиус атлы йүзбаша табшырдылар.</verse>
				<verse number="2">Шейлеликде, Азия велаятының кенарларындакы ерлере барян Эдремит гәмисине мүнүп ёла дүшдүк. Янымызда Салоникден болан македониялы Аристархос хем барды.</verse>
				<verse number="3">Эртеси гүн Сайда гелип етдик; Павлуса ынсанперверлик эден Юлиус оңа өз достлары гарашык этсин дийип, оларың янына гитмегине ругсат этди.</verse>
				<verse number="4">Ол ерден ёла дүшүп, Киприң ыгындан гечдик, чүнки ел гаршымызданды.</verse>
				<verse number="5">Киликия ве Памфилияның гаршысындакы деңизден гечип, Ликияның Мира шәхерине гелдик.</verse>
				<verse number="6">Йүзбашы шол ерде Италия гитҗек болуп дуран бир Исгендерия гәмисини тапып, бизи оңа мүндүрди.</verse>
				<verse number="7">Энчеме гүнләп асса гидип, зордан Книдосың деңине баранымызда, ел оңайсыз боланы үчин, Гиридиң ыгы билен Салмонәниң деңинден гечдик.</verse>
				<verse number="8">Кенара голай йүзүп, Овадан дуралгалар диен ере зордан гелдик. Онуң голайында Ласеа шәхери барды.</verse>
				<verse number="9">Көп вагт өтүпди. Хатда ораза хем гечип, инди ёла дүшмек хатарлы боланы үчин, Павлус олара несихат берип:</verse>
				<verse number="10">«Адамлар! Гөрйән велин, ёла дүшмек диңе йүке, гәмә дәл, эйсем, җанларымыза-да азаплы, көп зыянлы болҗак» дийди.</verse>
				<verse number="11">Эмма йүзбашы Павлусың айданына гулак асман, гәмичи билен гәминиң хоҗайынына ынанды.</verse>
				<verse number="12">Йөне дуралга гышламага ярамлы болманы үчин, адамларың көпүси, башартса, бу ерден гидип, Гиридиң демиргазык-гүнбатара ве гүнорта-гүнбатара бакып дуран дуралгасы болан Фениксе барып гышламагы маслахат билдилер.</verse>
				<verse number="13">Шейлеликде, гүнорта шемалы ювашҗа өвүсмәге башланда, өз максатларына етендирлер өйдүп, лабыры чекдилер-де, Гиридиң голайы билен ёла дүшдүлер.</verse>
				<verse number="14">Йөне кән вагт гечмәнкә, ада тарапдан Эвроклидон дийилйән гүйчли ел турды.</verse>
				<verse number="15">Ел гәмә уруп, онуң өңүнде дурмак башартмансоң, ондан эл үзүп, шол угра ковулдык.</verse>
				<verse number="16">Клавда диен бир кичиҗик аданың ык тарапына етенимизде, гайыга эрк этмеги зордан башардык.</verse>
				<verse number="17">Гайыгы ёкары чекип, гәмини дашындан танап билен берк багладылар-да, Сиртиң дашлы сайларына дүшмекден горкуп, елкени индердилер. Шейдип, елиң угруна ковулдык.</verse>
				<verse number="18">Гайдан яңа агыр хорлук чекенимиз үчин, эртеси гүн гәмиден йүк зыңмага башладылар.</verse>
				<verse number="19">Үчүнҗи гүн гәминиң шайларыны-да өз эллери билен зыңдылар.</verse>
				<verse number="20">Энчеме гүнләп Гүн, йылдыз гөрүнмәнсоң, гүйчли тупан совулмансоң, иң соңунда гутулма умыдымызы бүтинлей йитирдик.</verse>
				<verse number="21">Көп вагтлап нахарсыз галнансоң, Павлус гәмидәкилериң ортасында дуруп, шейле дийди: «Эй адамлар! Мениң айданларыма гулак асып, Гиритден айрылман, бу азапдыр зыяны чекмели дәлдик.</verse>
				<verse number="22">Йөне сизе айдярын, аркайын болуң, чүнки сизиң араңызда хеләк болҗак адам ёк, диңе гәми даргаҗак.</verse>
				<verse number="23">Себәби Өзүниңки болуп, Өзүне гуллук эдйән Худайымың бир перишдеси өтен агшам янымда дуруп:</verse>
				<verse number="24">„Горкма, Павлус. Сен кайсарың өңүнде дурмалысың. Худай сениң билен барянларың барыны, ине, саңа багышлады" дийди.</verse>
				<verse number="25">Шонуң үчин, адамлар, аркайын болуң, өзүме айдылышы ялы болҗакдыгына мениң Худая ынамым бар.</verse>
				<verse number="26">Йөне биз бир ада дүшмелидирис».</verse>
				<verse number="27">Он дөрдүнҗи гиҗе геленде, биз Адриатик деңзинде хер яна ковлуп йөркәк, ярыгиҗе төвереклери деңизчилер гуры ериң якынлашяндыгыны чакладылар.</verse>
				<verse number="28">Чуңлугы өлчәнлеринде, йигрими гулач чыкды; бираз илерләнлеринден соң, ене өлчәнлеринде, он бәш гулач чыкды.</verse>
				<verse number="29">Гаялыга дүшмекден горкуп, арка тарапдан дөрт лабыр атдылар-да, гүндиз болсун дийип дога этдилер.</verse>
				<verse number="30">Деңизчилер гәмиден гачҗак болуп, өң тарапдан лабыр атмак баханасы билен, гайыгы деңзе индеренлеринде,</verse>
				<verse number="31">Павлус йүзбашы билен эсгерлере: «Булар гәмиде галмасалар, сиз гутулып билмерсиңиз» дийди.</verse>
				<verse number="32">Шейлеликде, эсгерлер гайыгың танапларыны кесип, оны ашак гачырдылар.</verse>
				<verse number="33">Даң саз берип барярка, Павлус нахарланмаклары үчин, хеммелере ялбарып, шейле дийди: «Хич зат иймән, гарашып, нахарсыз галаныңыза шу гүн он дөрт гүн болды.</verse>
				<verse number="34">Мунуң үчин, хайыш эдйәрин, нахарланың. Бу сизиң гутулмагыңыз үчиндир, чүнки хич бириңизиң башыңыздан бир түй-де кемелмез».</verse>
				<verse number="35">Ол муны айдып, элине чөрек алды, хеммәниң өңүнде Худая шүкүр этди-де, бөлүп иймәге башлады.</verse>
				<verse number="36">Шейлеликде, хеммелер аркайынлашып, нахарландылар.</verse>
				<verse number="37">Гәмиде бизиң җемимиз ики йүз етмиш алты адамды.</verse>
				<verse number="38">Нахардан доянларындан соң, бугдайы деңзе дөкүп, гәмини еңлетдилер.</verse>
				<verse number="39">Гүн доганда, ол ери танамадылар; онсоң кенары чәгелик бир айлаг гөрүп, башартса, гәмини шол ере сүрмели диен карара гелдилер.</verse>
				<verse number="40">Лабырлары кесип, деңзе гойберен батларына, рулуң танапларыны чөздүлер-де, өңдәки елкени еле галдырып, гөни кенара уградылар.</verse>
				<verse number="41">Онсоң бир бурна дүшүп, гәмини сая чыкардылар. Гәминиң башы батып, гымылдысыз галды, арка тарапы болса гомларың зоруна даргап башлады.</verse>
				<verse number="42">Туссагларың хич бири йүзүп гачмаз ялы, эсгерлер олары өлдүрмегиң ниетиндедилер.</verse>
				<verse number="43">Эмма йүзбашы Павлусы халас этмек исләп, олары ниетлеринден дәндирди. Онсоң йүзүп билйәнлер гәмиден өзлерини өңүрти зыңсынлар,</verse>
				<verse number="44">галанлары хем кәси тагталар, кәси-де гәминиң дөвүклери билен гуры ере чыксынлар дийип буйрук берди. Шейлеликде, әхлиси гуры ере чыкып гутулдылар.</verse>
			</chapter>
			<chapter number="28">
				<verse number="1">Халас боланымыздан соң, аданың адының Малтадыгыны билдик.</verse>
				<verse number="2">Ерли халк бизе адатдан дашары ынсанперверлик гөркезди; ягыш ягып, совук болансоң, от якып, хеммәмизи мыхман алдылар.</verse>
				<verse number="3">Павлус бир үйшмек чөплеме чөпләп, одуң үстүне гоянда, бир зәхерли йылан одуң ховрундан гачып, онуң элине япышды.</verse>
				<verse number="4">Ерли халк онуң элинден йыланың салланып дуршуны гөренде: «Хер ничик-де болса, бу адам ганхордыр. Деңизден гутулан хем болса, Адалат таңрысы оны яшатмады» дийишдилер.</verse>
				<verse number="5">Йөне Павлус элини силкип, йыланы одуң ичине зыңды, хич бир зыян хем гөрмеди.</verse>
				<verse number="6">Олар онуң чишмегине я-да бирден өлүп йыкылмагына гарашдылар. Көп гарашып, оңа зелелли хич задың болманыны гөренлеринде, пикирлерини үйтгедип: «Ол бир таңры!» дийишдилер.</verse>
				<verse number="7">Ол ериң голайында аданың Публиус атлы башлыгының эмләги барды. Ол бизи мыхман алып, үч гүн хеззет-хормат этди.</verse>
				<verse number="8">Шол вагт Публиусың атасыны ысытма, ганлы ичгечме тутуп ятырды. Павлус онуң янына барып, дога этди-де, эллерини онуң үстүне гоюп, оны сагалтды.</verse>
				<verse number="9">Бу вакадан соң, ададакы бейлеки сыркавлар-да гелип шыпа тапдылар.</verse>
				<verse number="10">Булар хем бизи көп сылаглар билен хорматладылар, ёла дүшүп баряркак, герек-яракларымызы гәмә йүкледилер.</verse>
				<verse number="11">Биз үч айдан соң, Исгендерияның шол адада гышлан Экизлер белгили гәмиси билен ёла дүшдүк.</verse>
				<verse number="12">Сиракуса барып, үч гүн галдык.</verse>
				<verse number="13">Ол ерден айланып, Региума гелип етдик. Бир гүнден соң, гүнорта ели тураны үчин, икинҗи гүни Путеола гелдик.</verse>
				<verse number="14">Ол ерде бирнәче доганы тапдык. Олар бизден еди гүнләп янларында галмагымызы хайыш этдилер. Шейлелик билен, Риме гелдик.</verse>
				<verse number="15">Римдәки доганлар бизден хабарлы боланларында, ол ерден Аппиус Форумына ве Үч Мыхманхана ченли бизи гаршыламага гелдилер. Павлус олары гөренде, Худая шүкүр этди, гайратланды.</verse>
				<verse number="16">Риме баранымызда, йүзбашы туссаглары серкердә табшырды, Павлуса болса өзүне гөзегчилик эдйән эсгер билен бирликде, өзбашдак галмага ругсат этдилер.</verse>
				<verse number="17">Үч гүнден соң Павлус ехудыларың улуларыны чагырды. Үйшенлеринде, олара шейле дийди: «Эй доганлар! Мен халкың гаршысына, ата -баба адатларының гаршысына хич зат этмесем хем, туссаг эдилип, Иерусалимден римлилериң элине берилдим.</verse>
				<verse number="18">Олар мени сорага чекенлеринден соң, бошатҗак болдулар, чүнки мени өлдүрмәге хич бир эсас ёкды.</verse>
				<verse number="19">Эмма ехудылар гаршы чыканларында, мен кайсара арз этмәге меҗбур болдум, йөне өз миллетимден нәгилелигим ёк.</verse>
				<verse number="20">Мен сизи шу бабатда гөрүшмек, геплешмек үчин чагырдым, себәби мен Ысрайылың умыды үчин бу зынҗыр билен баглы».</verse>
				<verse number="21">Олар-да оңа дийдилер: «Бизе сен хакда Яхудадан не хатлар говушды, не-де доганлардан бири гелип, сен хакда хабар берди я-да эрбет зат айтды.</verse>
				<verse number="22">Йөне сениң нәхили дүшүнҗелериң бардыгыны өзүңден эшидесимиз гелйәр, чүнки хер ерде бу мезхебиң яманланяндыгы бизе мәлим».</verse>
				<verse number="23">Шейлеликде, бир гүни белләп, көп адамлар онуң янына, болян ерине гелдилер. Ол хем Худайың Патышалыгына гүвә гечмек билен, олара хакыкаты дүшүндирди. Ир эртирден гич агшама ченли Мусаның канунына, пыгамберлер язгысына салгыланып, олары Иса ынандырмага чалышды.</verse>
				<verse number="24">Айдылан затлара кәбири ынанды, кәбири ынанмады.</verse>
				<verse number="25">Олар өзара ылалашман, Павлус бу соңкы сөзи айдандан соң гитдилер: «Мукаддес Рух Ишая пыгамбер аркалы аталарымыза гүррүң берип, говы айдыпдыр:</verse>
				<verse number="26">Бар, бу халка айт: Эшидйән гулаклар билен эшидип, дүшүнмерсиңиз; Гөрйән гөзлер билен гөрүп, селҗермерсиңиз;</verse>
				<verse number="27">Чүнки бу халкың йүреги гатады, гулаклары агралды, гөзлерини-де юмдулар. Бейле болмаса, гөзлери билен гөрүп, гулаклары билен эшидип, йүреклери билен дүшүнип, Маңа тарап өврүлердилер, Мен-де олара шыпа берердим\.</verse>
				<verse number="28">Шейлеликде, Худайың бу гутулышының ехуды дәллере иберилендигини инди билиң, олар диңләр».</verse>
				<verse number="29">Павлус муны айдандан соң, ехудылар өз араларында көп җеделлешип гитдилер.</verse>
				<verse number="30">Шейлеликде, Павлус тутуш ики йыллап өз кирейине тутан җайында болуп, янына геленлериң барыны кабул этди.</verse>
				<verse number="31">Худайың Патышалыгыны вагыз эдип, Реб Иса Месихе дегишли затлары бүтин гайратлылык билен бөкденчсиз өвретди.</verse>
			</chapter>
		</book>
		<book number="45">
			<chapter number="1">
				<verse number="1">Иса Месихиң гулы, ресуллыга чагырылып, Худайың Хош Хабарына сайланан мен Павлусдан салам!</verse>
				<verse number="2">Худайың пыгамберлери аркалы Мукаддес Язгыларда өңден вада эден ол Хош Хабары</verse>
				<verse number="3">Тен боюнча Давудың тохумындан болуп,</verse>
				<verse number="4">мукаддеслик рухы боюнча өлүмден дирелмеги аркалы Худайың Оглудыгы гудрат билен субут болан Өз Оглы, Реббимиз Иса Месих хакдадыр.</verse>
				<verse number="5">Биз Онуң адының хатырасына бүтин миллетлерде имана табынлык оярмак үчин Ол аркалы мерхемет ве ресуллык алдык.</verse>
				<verse number="6">Сиз хем Иса Месих тарапындан чагырыланлар хөкмүнде шол миллетлер арасындасыңыз.</verse>
				<verse number="7">Худайың Римдәки әхли эй гөрйәнлери ве мукаддеслиге чагырылан сизе Атамыз Худай ве Реб Иса Месих мерхемет этсин, парахатлык берсин.</verse>
				<verse number="8">Илки билен, иманыңызың бүтин дүнйәде ыглан эдилйәнлиги себәпли, барыңыз үчин Иса Месих аркалы Худайыма шүкүр эдйәрин.</verse>
				<verse number="9">Чүнки Худайың ислеги билен ахырсоңы инди хошбагтлык тапып, бир тәр билен сизе гелмезмикәм дийип ялбарып,</verse>
				<verse number="10">элмыдам догаларымда сизи бирсыхлы ятлаяныма Оглуның Хош Хабарында рухум билен гуллугыны эдйән Худайым гүвәмдир.</verse>
				<verse number="11">Чүнки мен, беркитҗек бир рухы сылага етирмек үчин, сизи гөрмеги гаты күйсейәрин.</verse>
				<verse number="12">Ислегим өзүм араңыздакам сизде ве менде, бири-биримизде болан иман аркалы билеликде теселли тапмагымыздыр.</verse>
				<verse number="13">Эй доганлар, мен бейлеки миллетлер арасында болшы ялы, сизиң араңызда-да хасылым болсун дийип, яныңыза гелмеги телим гезек йүрегиме дүвенимиң, йөне шу вагта ченли пәсгелчилиге габат геленимиң сизе нәмәлим болуп галмагыны ислемейәрин.</verse>
				<verse number="14">Мен греклере хем варварлара, акылдарлара хем наданлара борчлудырын.</verse>
				<verse number="15">Шейлеликде, элимден гелени аяман, сиз Римдәкилере-де Хош Хабары вагыз этмәге тайын.</verse>
				<verse number="16">Чүнки мен Хош Хабара утанмаярын, себәби ол хер бир иман эдене, илки билен ехудылара ве соңра греклере Худайың гутулма гүйҗүдир.</verse>
				<verse number="17">Чүнки: «Догры адам иман билен яшар» дийип язылышы ялы, Хош Хабарда Худайың догрулыгы имандан имана аян боляр.</verse>
				<verse number="18">Себәби Худайың хакыкаты нәдогрулыкда саклаян адамларың бүтин худайсызлык ве нәдогрулыгына эдйән гахар-газабы Гөкден аян боляндыр.</verse>
				<verse number="19">Чүнки Худай хакдакы мәлим затлар олара беллидир, муны Худай олара белли эдендир.</verse>
				<verse number="20">Чүнки олар өтүнчсиз болар ялы, Онуң гөзе гөрүнмейән затлары, ягны эбеди гудраты, Худайлыгы дүнйә дөредиленден бәри ярадылан затлар билен дүшүнилйәр, гөрүлйәр.</verse>
				<verse number="21">Йөне олар Худайы танасалар-да, Оны Худай хөкмүнде шөхратландырман, Оңа шүкүр этмән, өз дүшүнҗелеринде батыл болдулар, пәхимсиз йүреклери гараңкылыкда галды.</verse>
				<verse number="22">Өзлерини акылдар сайып, акмак болдулар.</verse>
				<verse number="23">Паны дәл Худайың шөхратыны паны адамың, гушларың, дөрт аяклыларың ве сүйрениҗи хайванларың суратына меңзеш затлара өвүрдилер.</verse>
				<verse number="24">Шонуң үчин, тенлери өз араларында бетнам болсун дийип, Худай олары йүреклериниң харам кейпи ичинде пислиге табшырды.</verse>
				<verse number="25">Олар Худайың хакыкатыны галплыга чалшып, ярадылана Ярадандан зыяда хормат хем гуллук этдилер. Ол болса бакы мүбәрекдир. Омын.</verse>
				<verse number="26">Шу себәпден Худай олары веҗера хыҗувлара табшырды, чүнки оларың аяллары хем тениң тебигы уланылышыны тебигы дәл уланыша өвүрдилер.</verse>
				<verse number="27">Шонуң ялы-да, эркеклери аялың тебигы уланылышыны терк эдип, хыҗувларында бири-бирлери билен гызыкландылар. Эркеклер эркеклер билен рысвалык эдип, өз азгынчылыкларына лайык хакларыны хем алдылар.</verse>
				<verse number="28">Оларың өз пайхасларында Худайы танамак ислемейиши ялы, Худай хем олары ерликсиз ишлери этмеклери үчин ярамаз пикирде ташлады.</verse>
				<verse number="29">Олар бүтин нәдогрулык, зына, эрбетлик, бетнебислик, яманлык билен долы болуп, ичигарачылык, адам өлдүрмек, җедел, мекирлик, бетхәсиетликден долы,</verse>
				<verse number="30">гепчи, төхметчи, Худайы йигренйән, текепбир, өвүнҗең, эрбет затлары ойлап тапыҗы, ата -энә этагатсыз,</verse>
				<verse number="31">пәхимсиз, вепасыз, тебигы сөйгүсиз ве рехимсиздир.</verse>
				<verse number="32">Олар Худайың бейле ишлери эдйәнлер өлүме мынасыпдыр диен адыл хөкүмини билселер-де, бу ишлери диңе бир этмек билен чәкленмән, эйсем, олары эдйәнлери-де халаярлар.</verse>
			</chapter>
			<chapter number="2">
				<verse number="1">Шонуң үчин, эй, хөкүм эдйән адам, сен өтүнчсизсиң, чүнки башга бирини хөкүм эдйән задыңда өзүңе иш кесйәнсиң, чүнки, эй, хөкүм эдйән, сен шол затларың өзүни эдйәнсиң.</verse>
				<verse number="2">Биз болсак Худайың хөкүминиң бейле затлары эдйәнлер барада хакыкат эсасындадыгыны билйәрис.</verse>
				<verse number="3">Эй, бейле ишлери эденлери хөкүм эдип-де, өзи бу ишлери эдйән адам, сен Худайың хөкүминден гачып сыпарын өйдйәрсиңми?</verse>
				<verse number="4">Я-да Худайың ягшылыгының өзүңи тоба элтйәнини билмән, Онуң ягшылыгының, сабрының, чыдамының байлыгыны әсгермезлик эдйәрсиңми?</verse>
				<verse number="5">Сен кечҗаллыгыңа, тоба гелмез йүрегиңе гөрә, газап гүни үчин Худайың адыл хөкүминиң аян болҗак гүни үчин, өзүңе газап йыгнаярсың.</verse>
				<verse number="6">Худай хер кишә өз эден ишине гөрә хак берер:</verse>
				<verse number="7">ягшы ишде чыдамлылык гөркезип, шөхрат, хормат ве чүйремезлиги агтарянлара эбеди яшайыш;</verse>
				<verse number="8">игенҗең, хакыката боюн болман, нәдогрулыга боюн боланлара болса газап хем гахар,</verse>
				<verse number="9">илки билен ехудылара, соңра греклере, яманлык эден хер адама мушакгат ве гайгы;</verse>
				<verse number="10">ягшылык эден адама хем, илки билен ехудылара, соңра греклере шөхрат, хормат ве парахатлык берер.</verse>
				<verse number="11">Себәби Худайың йүз гөрмеси ёкдур.</verse>
				<verse number="12">Мукаддес Кануны болман гүнә эденлер биканун хем хеләк болар. Канун астында гүнә эденлер канун боюнча хөкүм эдилер.</verse>
				<verse number="13">Чүнки Худайың хузурында акланҗаклар кануны диңлейәнлер дәл-де, кануны берҗай эдйәнлердир.</verse>
				<verse number="14">Себәби кануны ёк миллетлер хәсиетлерине гөрә кануна лайык ишлери берҗай эдйән болса, онда бу кануны ёкларың өзи бир канундыр.</verse>
				<verse number="15">Ынсаплары олар билен бирликде гүвә гечмек, пикирлери өз араларында олары кә айыплап, кә-де ювмарламак билен, кануна лайык ишлериң оларың йүрегинде язылгыдыгыны гөркезйәндир.</verse>
				<verse number="16">Мениң Хош Хабарыма гөрә, Худайың Иса Месих аркалы адамларың яшырын ишлериниң үстүнден хөкүм чыкарҗак гүнүнде шу затлар болар.</verse>
				<verse number="17">Ине, сен ехуды адыны алып-да, кануна гуванян, Худая буйсанян болсаң,</verse>
				<verse number="18">канундан тәлим алмак билен, Онуң ислегини билип, иң ягшы затлары сайгарян болсаң,</verse>
				<verse number="19">канунда билим ве хакыкатың эсасына эе болуп, көрлериң ёл гөркезйәни, түмлүкдәкилериң ышыгы,</verse>
				<verse number="20">наданларың тербиечиси, яшы етмедиклериң мугаллымыдыгыңа өз ынамың бар болса,</verse>
				<verse number="21">онда башгасына тәлим берйән сен инди өзүңе тәлим бермейәрсиңми? Огрулык этмели дәл дийип вагыз эдйән сен огрулык эдйәрсиңми?</verse>
				<verse number="22">Зына этмели дәл диййән сен зына эдйәрсиңми? Бутлары йигренҗи сайян сен ыбадатхананы ярярсыңмы?</verse>
				<verse number="23">Кануна буйсанян сен кануна гаршы чыкмак билен, Худая хорматсызлык эдйәрсиңми?</verse>
				<verse number="24">Чүнки язылышы ялы, миллетлер арасында Худайың адына сиз зерарлы дил етирилйәр.</verse>
				<verse number="25">Кануны берҗай этсең, сүннетлилик пейдалыдыр, эгер-де кануна гаршы чыксаң, онда сүннетлилигиң эййәм сүннетсизлиге өврүлендир.</verse>
				<verse number="26">Шейле хем бир сүннетсиз кануның адыл хөкүмлерини саклаян болса, онуң сүннетсизлиги сүннетлилик хасапланмазмы?</verse>
				<verse number="27">Тен боюнча сүннетсиз болса-да, кануны ерине етирйән адам Язга ве сүннетлилиге эе болуп, кануна гаршы чыкян сени хөкүм этмезми?</verse>
				<verse number="28">Себәби дашы ехуды энтек ехуды дәл, дашы, тени сүннетли хем энтек сүннетли дәлдир,</verse>
				<verse number="29">диңе ичи ехуды ехудыдыр, язгыда дәл-де, йүрегиң рухдакы сүннетлилиги хакыкы сүннетлиликдир. Мунуң өвгүси адамлардан дәл-де, Худайдандыр.</verse>
			</chapter>
			<chapter number="3">
				<verse number="1">Шейлеликде, ехудының нәме артыкмачлыгы бар? Сүннетлилигиң пейдасы нәме?</verse>
				<verse number="2">Әхли бабатда көп. Чүнки Худайың сөзлери илки ехудылара ынанылды.</verse>
				<verse number="3">Онда нәме? Кәбирлери иман этмәнде, оларың имансызлыгы Худайың ынамдарлыгыны ёк эдерми?</verse>
				<verse number="4">Асла этмез! Йөне: «Сен Өз сөзлериңде догры чыкып, үстүңден хөкүм чыкарыланда, еңер ялы» дийип язылышы кимин, бүтин адамлар яланчы болса-да, Худай догручылдыр.</verse>
				<verse number="5">Бизиң нәдогрулыгымыз Худайың догрулыгыны гөркезйән болса, онда нәме диерис? Адамларың пикир эдишине гөрә айдярын, газап эдйән Худай адалатсызмыдыр?</verse>
				<verse number="6">Ёк! Бейле болса, Худай дүнйәниң үстүнден нәхили хөкүм чыкарып билер?</verse>
				<verse number="7">Себәби мениң яланым билен Худайың хакыкаты Онуң шөхратыны артдырян болса, нәме үчин ене мен гүнәли хөкмүнде хөкүм эдилйәрин?</verse>
				<verse number="8">Кәбирлериниң бизе төхмет атып, шейле гүрлейшимизи айдышы ялы, нәме үчин: «Ягшылык гелер ялы, яманлык эделиң» диймәли? Оларың хөкүми догрудыр.</verse>
				<verse number="9">Инди нәме? Бизиң артыкмачлыгымыз бармы? Асла ёкдур, чүнки биз бары гүнә астындадыр дийип, өң хем ехудылары, хем-де греклери гүнәкәр этдик.</verse>
				<verse number="10">Хич догры адам ёк, бири-де ёк.</verse>
				<verse number="11">Дүшүнйән ёк, Худайы агтарян ёк.</verse>
				<verse number="12">Хеммеси ёлдан чыкды, оларың әхлиси дерексиз болды. Ягшылык эдйән ёк, бири-де ёк.</verse>
				<verse number="13">Оларың богазы ачык габырдыр. Олар диллери билен алдаярлар, додакларында гөмүлгениң зәхери бар.</verse>
				<verse number="14">Оларың агзы гаргышдан, аҗылыкдан долудыр.</verse>
				<verse number="15">Оларың аягы ган дөкмәге ёрга.</verse>
				<verse number="16">Оларың угран угры вейранчылык билен зорлукдыр.</verse>
				<verse number="17">Олар парахатлык ёлуны билмедилер,</verse>
				<verse number="18">гөзлериниң өңүнде Худайдан горкма ёк» дийлип языландыр.</verse>
				<verse number="19">Йөне хер агыз багланып, бүтин дүнйә Худайың хөкүмине сезевар болар ялы, Мукаддес Кануның айдянларының барыны канун астындакылара айдяндыгыны билйәрис.</verse>
				<verse number="20">Мунуң үчин, Онуң хузурында хич ким канун ишлерини этмек билен акланмаз, чүнки гүнәни билмек канун аркалы дөрейәндир.</verse>
				<verse number="21">Канун ве пыгамберлер тарапындан гүвә гечилен Худайың догрулыгы,</verse>
				<verse number="22">ягны Иса Месихе иман аркалы иман эденлериң әхлисине ве әхлисиниң үстүнде болан Худайың догрулыгы шу вагт канунсыз аян болды.</verse>
				<verse number="23">Чүнки хич бир парх ёк, себәби бары гүнә эдип, Худайың шөхратындан махрум болды.</verse>
				<verse number="24">Олар Иса Месихде болан гутулыш аркалы Онуң мерхемети билен мугт акланар.</verse>
				<verse number="25">Худай Месихи ганына иман аркалы мерхемет күрсүси эдип гойды. Ол муны озал Өз сабры астында йүзе чыкан гүнәлериң өтүлмегине дегишли адалатыны гөркезмек үчин,</verse>
				<verse number="26">Өзи адыл болуп, Месихе иман эдени аклар ялы, Өзүниң хәзирки заман адалатыны гөркезмек үчин этди.</verse>
				<verse number="27">Онда өвүнме ниреде? Ол дашарда. Хайсы канун билен? Ишлериңки биленми? Ёк, иман кануны билен.</verse>
				<verse number="28">Чүнки биз адам канун ишлеринден үзңеликде, иман аркалы акланар дийип хасап эдйәрис.</verse>
				<verse number="29">Эйсем, Худай диңе ехудыларың Худайымы? Өзге миллетлериңки хем дәлми? Ол, элбетде, оларың хем Худайы.</verse>
				<verse number="30">Себәби сүннетлилери -де өз иманлары аркалы, сүннетсизлери -де өз иманлары аркалы аклаҗак Худай ялңыз Худайдыр.</verse>
				<verse number="31">Онда биз иман аркалы кануны ятырярысмы? Ёк, оны беркарар эдйәрис.</verse>
			</chapter>
			<chapter number="4">
				<verse number="1">Онда, тен боюнча атамыз болан Ыбрайым нәме тапды диели?</verse>
				<verse number="2">Ыбрайым иш билен акланан болса, онда онуң өвүнмәге хакы бар, йөне Худайың өңүнде дәл.</verse>
				<verse number="3">Язгы нәме диййәр? «Ыбрайым Худая иман этди, бу оңа догрулык сайылды».</verse>
				<verse number="4">Буйругы берҗай эдене сылаг мерхемете гөрә дәл, борҗа гөрә сайыляндыр.</verse>
				<verse number="5">Эмма буйругы берҗай этмән, худайсызы аклана иман эдениң иманы оңа акланма сайыляндыр.</verse>
				<verse number="6">Давут хем Худайың ишине гараман аклан адамының багтыярлыгындан гүррүң беренде шейле диййәр:</verse>
				<verse number="7">Канунсызлыклары багышлананлар, гүнәлериниң үсти өртүленлер нәхили багтлы!</verse>
				<verse number="8">Реббиң гүнәли саймаян адамы нәхили багтлы!»</verse>
				<verse number="9">Бу багтлылык диңе сүннетлилере дегишлими? Я сүннетсизлере -де дегишлими? Чүнки биз иман Ыбрайыма догрулык сайылды диййәрис.</verse>
				<verse number="10">Эйле болса, хачан сайылды? Сүннетлиликдеми я сүннетсизликде? Сүннетлиликде дәл, ол сүннетсизликде акланды.</verse>
				<verse number="11">Ыбрайым сүннетсизликде иман эдйәнлериң барының атасы болуп, олара догрулык сайылар ялы, ол сүннетсизликдекә өзүнде болан иман аркалы газанан догрулыгының мөхри хөкмүнде сүннетлилик тагмасыны алды.</verse>
				<verse number="12">Ол диңе бир сүннетли боланларың дәл, эйсем, сүннетсизликдекә атамыз Ыбрайымда болан иманың ызына эерйәнлериң хем сүннет атасыдыр.</verse>
				<verse number="13">Чүнки дүнйә мирасчысы болмак вадасы Ыбрайыма, онуң неслине канун аркалы дәл, эйсем, иман билен газанылан догрулык аркалы берилди.</verse>
				<verse number="14">Чүнки кануна даянянлар мирасчы болса, онда иман бошап, вада ятырыландыр.</verse>
				<verse number="15">Себәби канун гахар гетирйәндир, кануның ёк еринде җенаят хем ёкдур.</verse>
				<verse number="16">Шейлеликде, вада мерхемете гөрә болуп, бүтин несил барада, диңе кануна даянан дәл, эйсем, Ыбрайымың иманына эе болан барада-да йөргүнли болмагы үчин имандандыр.</verse>
				<verse number="17">«Сени көп миллетлериң атасы этдим» дийип язылышы ялы, Ыбрайым өзүниң иман эден Худайының, өлә җан берен, ёклары барлыга чагыран Худайының өңүнде бизиң хеммәмизиң атамыздыр.</verse>
				<verse number="18">Ол «Сениң неслиң шейле болар» дийип айдылышына гөрә, умытсызлыкда умыт билен иман эдип, көп миллетлериң атасы болды.</verse>
				<verse number="19">Ол иманында говшаман, тас йүз яшында болса-да, бедени өлүдир, Сараның ятгысы өлүдир өйтмеди.</verse>
				<verse number="20">Худайың вадасына имансызлык билен шүбхеленмән, гайтам, Худайы шөхратландырып иманда гүйҗеди.</verse>
				<verse number="21">Онуң берен вадасыны ерине етирмеги башарянлыгына долы ынанды.</verse>
				<verse number="22">Шонуң үчин хем иманы оңа догрулык сайылды.</verse>
				<verse number="23">Догрулык сайыландыгы диңе ол бабатда дәл,</verse>
				<verse number="24">эйсем Реббимиз Исаны Дирелдене иман эден ве догры сайылҗаклар болан биз бабатда хем языландыр.</verse>
				<verse number="25">Иса бизиң гүнә-тагсырымыз үчин өлүме берлип, бизиң акланмагымыз үчин хем дирелдилди.</verse>
			</chapter>
			<chapter number="5">
				<verse number="1">Шейлеликде, иман билен акланандыгымыз үчин, Реббимиз Иса Месих аркалы Худай билен ярашыгымыз бардыр.</verse>
				<verse number="2">Биз ичинде дуран бу мерхеметимизе гирмеги-де Ол аркалы иман билен газандык. Худайың шөхратына шәрик болмак умыды билен магтанярыс.</verse>
				<verse number="3">Диңе мунуң билен хем дәл, эйсем, мушакгатлар билен-де магтанярыс, чүнки мушакгатың чыдамы,</verse>
				<verse number="4">чыдамың теҗрибәни, теҗрибәниң хем умыды эмеле гетирйәндигини билйәрис.</verse>
				<verse number="5">Умыт болса утандырмаз, чүнки Худайың сөйгүси бизе берлен Мукаддес Рух аркалы йүреклеримизе гуйландыр.</verse>
				<verse number="6">Хава, биз энтек гүйчсүзкәк, Месих белли вагтда худайсызлар угрунда өлди.</verse>
				<verse number="7">Бир догры адам угрунда бириниң өлмеги мүшгүлдир, йөне бир оңат адам угрунда, белки, бири өлмәге йүрек эдер.</verse>
				<verse number="8">Худай бизе болан сөйгүсини, биз энтек гүнәкәркәк, Месихиң бизиң угрумызда өлмеги билен гөркезди.</verse>
				<verse number="9">Шейле, Онуң ганы билен шу вагт акланышымыз ялы, Ол аркалы газапдан гутулҗагымыз хем хас аныкдыр.</verse>
				<verse number="10">Себәби душманкак, Оглуның өлүми аркалы Худай билен ярашан болсак, ярашык эденимизден соң, Онуң өмри билен гутулҗагымыз хас аныкдыр.</verse>
				<verse number="11">Диңе бу хем дәл, Реббимиз Иса Месих аркалы Худай билен-де магтанярыс. Биз ярашыгы Месих аркалы алдык.</verse>
				<verse number="12">Шейлеликде, бир адам аркалы гүнәниң ве гүнә аркалы өлүмиң пейда болшы ялы, өлүм хем әхли адамлара гечди, чүнки оларың хеммеси гүнә этди.</verse>
				<verse number="13">Канун берилмезден өң хем дүнйәде гүнә барды, йөне канун болмаса, гүнә хасаба алынмаз.</verse>
				<verse number="14">Эмма Адаматадан Муса ченли Гелҗегиң нусгасы Адаматаның җенаятына меңзеш гүнә этмедиклериң хем үстүнден өлүм хөкүм сүрди.</verse>
				<verse number="15">Йөне мерхемет сылагы тагсыр ялы дәлдир. Себәби бириниң тагсыры аркалы көп адамлар өлен болса, онда Худайың мерхемети ве бир Адам, ягны Иса Месих аркалы болан мерхеметдәки сылаг көплер үчин хас-да артандыр.</verse>
				<verse number="16">Сылаг бир адамың газанан гүнәсиниң нетиҗеси ялы дәлдир. Себәби бир гүнәден болан хөкүм иш кесмек, йөне көп гүнәден болан мерхемет сылагы акланмак үчин берилйәндир.</verse>
				<verse number="17">Чүнки бириниң гүнәси билен өлүм бири аркалы хөкүм сүрен болса, онда, мерхемет ве акланма сылагының боллугыны аланлар хем Бири, ягны Иса Месих аркалы яшайышда хас бетер хөкүм сүрер.</verse>
				<verse number="18">Бир гүнә аркалы бүтин адамлара иш кесилиши ялы, бир догрулык аркалы-да бүтин ынсанлара яшайыш үчин акланма гелди.</verse>
				<verse number="19">Себәби бир адамың боюн болмазлыгы үчин көплериң гүнәкәр орнунда отурдылышы ялы, Бириниң боюн болмагы билен-де көп адамлар догры орнунда отурдылар.</verse>
				<verse number="20">Канун гүнәниң көпелмеги үчин ара гирди.</verse>
				<verse number="21">Эмма гүнәниң өлүмде хөкүм сүрши ялы, мерхемет хем Реббимиз Иса Месих аркалы эбеди яшайыш үчин догрулык билен хөкүм сүрсүн дийип, гүнәниң көпелен еринде мерхемет хас-да артды.</verse>
			</chapter>
			<chapter number="6">
				<verse number="1">Инди нәме диелиң? Мерхемет көпелсин дийип, гүнәде галалыңмы?</verse>
				<verse number="2">Ёк! Гүнә этмеклиге өлен биз инди онда гайтадан нәхили яшарыс?</verse>
				<verse number="3">Я-да Месих Иса чокундырыланларымызың барының Онуң өлүмине чокундырыландыгыны билмейәрсиңизми?</verse>
				<verse number="4">Атаның шөхраты аркалы Месихиң өлүмден дирелиши кимин, биз хем тәзеленен яшайышда гезер ялы, чокунма аркалы Онуң билен биле өлүме гөмлендирис.</verse>
				<verse number="5">Онуң өлүмине меңзешликде Онуң билен бирлешен болсак, дирелмегине меңзешликде-де бирлешерис.</verse>
				<verse number="6">Чүнки гүнә җеседи ёгалып, биз мундан бейләк гүнә гуллук этмез ялы, көне адамымызың Онуң билен бирликде хача чүйленендигини билйәрис.</verse>
				<verse number="7">Чүнки ким өлен болса, ол гүнәден акланандыр.</verse>
				<verse number="8">Биз Месих билен өлен болсак, онда Онуң билен яшаҗагымыза хем ынанярыс.</verse>
				<verse number="9">Себәби биз Месихиң дирелендигини, инди өлмеҗекдигини, инди өлүмиң Оңа агалык этмеҗекдигини билйәрис.</verse>
				<verse number="10">Чүнки Ол өлен өлүмини гүнә үчин бир гезек өлди, йөне яшаян яшайшыны Худай үчин яшаяндыр.</verse>
				<verse number="11">Шонуң ялы, сиз-де өзүңизи гүнә этмеклиге өли, йөне Реббимиз Месих Исада Худая дири сайың.</verse>
				<verse number="12">Хөвеслерине боюн болмазлыгыңыз үчин, өлүмли тениңизде гүнә хөкүм сүрмесин.</verse>
				<verse number="13">Сыналарыңызы нәдогрулык гуралы эдип, гүнә табшырман, эйсем, өлүмден дирелен хөкмүнде өзүңизи Худая табшырың, сыналарыңызы догрулык гуралы эдип, Худая табшырың.</verse>
				<verse number="14">Гүнә сизе агалык этмез. Чүнки сиз канун астында дәл, мерхемет астындасыңыз.</verse>
				<verse number="15">Ене нәме? Канун астында болман, мерхемет астындадыгымыз үчин гүнә эделиңми? Ёк!</verse>
				<verse number="16">Боюн болмак үчин өзүңизи гул хөкмүнде киме табшырсаңыз, киме боюн болсаңыз онуң, өлүм үчин гүнәниң я догрулык үчин табынлыгың гулларыдыгыңызы билмейәрсиңизми?</verse>
				<verse number="17">Йөне Худая шүкүр, сиз гүнәниң гулларыкаңыз, табшырылан таглыматыңызың мазмунына йүрекден боюн болдуңыз.</verse>
				<verse number="18">Шейле, гүнәден азат эдилип, догрулык гуллары болдуңыз.</verse>
				<verse number="19">Тениңизиң эҗизлиги үчин, мен адамларың пикир эдишине гөрә геплейәрин. Чүнки сыналарыңызы хапалыга, канунсызлык үчин канунсызлыгың гуллугына табшырышыңыз ялы, инди сыналарыңызы мукаддеслик үчин догрулыгың гуллугына табшырың.</verse>
				<verse number="20">Сиз гүнәниң гулларыкаңыз догрулыкдан азатдыңыз.</verse>
				<verse number="21">Хәзирки утанян затларыңыздан шол вагт нәме хасылыңыз барды? Чүнки ол затларың соңы өлүмдир.</verse>
				<verse number="22">Йөне инди гүнәден дынып, Худайың гуллары болдуңыз, мукаддеслик үчин хасылыңыз бар, мунуң соңы болса эбеди яшайышдыр.</verse>
				<verse number="23">Себәби гүнәниң музды өлүм, Худайың сылагы болса, Реббимиз Месих Исада эбеди яшайышдыр.</verse>
			</chapter>
			<chapter number="7">
				<verse number="1">Эй доганлар, (кануны билйәнлере гүррүң берйәрин) сиз адам дирикә кануның оңа агалык эдйәнини билмейәрсиңизми?</verse>
				<verse number="2">Әрли аял дири әрине канун аркалы баглыдыр, әри өлсе велин, ника канунындан бошаяр.</verse>
				<verse number="3">Шоңа гөрә-де, аял әри дирикә башга әре барса, оңа зынахор дийлер, йөне әри өлсе, ол канундан азатдыр, башга әре барса хем зынахор дәлдир.</verse>
				<verse number="4">Эй доганлар, сиз хем шонуң ялы башга Бириниңки, ягны Дирелениңки болмак үчин, Худая хасыл гетирер ялы, Месихиң бедени аркалы кануна өлдүңиз.</verse>
				<verse number="5">Себәби биз тениң хөкүми астындакак, канун аркалы оярылан гүнә хөвеслери өлүм хасылыны гетирмек үчин, сыналарымызда ишлейәрди.</verse>
				<verse number="6">Эмма инди, язгы көнелигинде дәл, рухуң тәзелигинде гуллук эдер ялы, тутуланымыза өленимиз үчин, канундан бошадыландырыс.</verse>
				<verse number="7">Инди нәме диелиң? Канун гүнәмидир? Ёк! Йөне канун ара дүшмедик болса, гүнәни танамаздым, канун: «Ачгөз болма» диймедик болса, ачгөзлүкден хем хич зат билмездим.</verse>
				<verse number="8">Эмма гүнә бу буйрук аркалы бахана тапып, ичимде хер хили ачгөзлүги дөретди, чүнки гүнә канундан үзңеликде өлүдир.</verse>
				<verse number="9">Мен бир вагтлар канундан үзңеликде диридим, йөне буйрук геленде, гүнә җанланды.</verse>
				<verse number="10">Мен хем өлдүм. Шейлеликде, яшайыш үчин берлен буйругың өзи маңа өлүм үчин болуп чыкды.</verse>
				<verse number="11">Себәби гүнә буйрук аркалы бахана тапып, мени алдава салды, ол аркалы өлдүрди.</verse>
				<verse number="12">Шоңа гөрә-де, канун мукаддес, буйрук хем мукаддес, адалатлы ве оңатдыр.</verse>
				<verse number="13">Шейлеликде, оңат болан зат маңа өлүм болдумы? Ёк! Йөне гүнә буйрук аркалы ченденаша гүнәли болар ялы, гүнә — гүнә болуп гөрүнсин дийип, оңат зат аркалы маңа өлүм хасыл этди.</verse>
				<verse number="14">Кануның рухудыгыны билйәрис, йөне мен тене дегишли болуп, гүнәниң гулы хөкмүнде сатыландырын.</verse>
				<verse number="15">Себәби мен нәме эдйәними билмейәрин, ягны ислән задымы этмән, йигренен задымы эдйәрин.</verse>
				<verse number="16">Эгер-де ислемейән задымы эдйән болсам, онда кануның оңатдыгыны тассыклаяндырын.</verse>
				<verse number="17">Йөне оны эдйән инди мен дәл-де, мениң ичимде месген тутан гүнәдир.</verse>
				<verse number="18">Чүнки менде, ягны тенимде ягшы задың месген тутмандыгыны билйәрин, себәби менде говулык ислеги бар, йөне говы зады этмеги башармаярын.</verse>
				<verse number="19">Чүнки ислейән ягшы ишими эдемок-да, ислемейән эрбет ишими эдйәрин.</verse>
				<verse number="20">Мен ислемейәними эдйән болсам, онда оны эдйән инди мен дәл-де, мениң ичимде месген тутан гүнәдир.</verse>
				<verse number="21">Шейлеликде, мен бу кануны тапярын, ягшылык этҗек боламда, менде эрбетлик хәзир боляр.</verse>
				<verse number="22">Худайың канунындан ички тебигатыма гөрә леззет тапмаярын.</verse>
				<verse number="23">Өз сыналарымда башга бир кануны гөрйәрин. Ол пикиримиң кабул эден канунына гаршы сөвешип, мени сыналарымдакы гүнә канунына есир эдйәр.</verse>
				<verse number="24">Не бичәре адам мен! Бу өлүм тенинден мени ким халас эдер?</verse>
				<verse number="25">Реббимиз Иса Месих аркалы Худая шүкүр эдйәрин. Мен инди пикир билен Худайың канунына, йөне тен билен гүнә канунына гуллук эдйәрин.</verse>
			</chapter>
			<chapter number="8">
				<verse number="1">Шейлелик билен, Месих Исада боланлара, тен билен дәл-де, Рух билен гезйәнлере хәзир хич хили иш кесме ёкдур.</verse>
				<verse number="2">Чүнки Месих Исадакы яшайыш Рухуның кануны мени гүнә хем өлүм канунындан азат эдендир.</verse>
				<verse number="3">Чүнки тениң гүйчсүзлиги зерарлы, кануна мүмкин болмадык зады Худай этди.</verse>
				<verse number="4">Ол кануның талап эдйән догрулыгы тене гөрә дәл, Руха гөрә гезйән бизде ерине етер ялы, Өз Оглуны гүнә тени меңзешлигинде гүнә үчин ёллап, тенде гүнә иш кесди.</verse>
				<verse number="5">Чүнки тене гөрә боланлар тене дегишли ишлере, Руха гөрә боланлар хем Руха дегишли ишлере пикир эдйәндир.</verse>
				<verse number="6">Чүнки тене даянян пикир өлүм, Руха даянян пикир яшайышдыр, парахатлыкдыр.</verse>
				<verse number="7">Себәби тене даянян пикир Худая душманчылыкдыр, Худайың канунына табын болян дәлдир, муны башарян хем дәлдир.</verse>
				<verse number="8">Шонуң үчин тениң хөкүми астындакылар Худайың гөвнүнден турмагы башармаз.</verse>
				<verse number="9">Худайың Рухы сизде месген тутан болса, онда сиз тенде дәл, Рухдасыңыз. Кимде Месихиң Рухы ёк болса, ол Онуңкы дәлдир.</verse>
				<verse number="10">Месих сизде болса, онда тен гүнә үчин өли, рух хем акланма үчин диридир.</verse>
				<verse number="11">Исаны Дирелдениң Рухы сизде месген тутян болса, онда Месихи өлүмден Дирелден сизде месген тутан Рухы үчин өлүмли бедениңизе-де яшайыш берер.</verse>
				<verse number="12">Эй доганлар, биз борчлудырыс, йөне тене гөрә яшамак үчин тене борчлы дәлдирис.</verse>
				<verse number="13">Тене гөрә яшасаңыз, өлерсиңиз, йөне беден ишлерини Рух билен өлдүрсеңиз, яшарсыңыз.</verse>
				<verse number="14">Чүнки Худайың Рухы аркалы идекленйәнлериң бары Худайың оглудыр.</verse>
				<verse number="15">Чүнки сиз ене-де горкы үчин гуллук рухуны дәл-де, огуллык рухуны алансыңыз. Биз шол рух билен: «Абба, Ата» дийип сесленйәрис.</verse>
				<verse number="16">Бизиң Худайың перзендидигимизе шол рухуң өзи рухумыз билен гүвә гечйәр.</verse>
				<verse number="17">Перзент болан болсак, онда хем мирасчыдырыс — Худайың мирасчылары, Месихиң хем мирасдашларыдырыс. Иса билен биле гөрги гөрйән болсак, биле шөхратланмагымыз үчиндир.</verse>
				<verse number="18">Мениң пикиримче, шу вагткы гөргүлер бизе аян болҗак гелҗекки шөхрат билен деңешдирер ялы дәл.</verse>
				<verse number="19">Чүнки ярадылыш Худайың огулларының аян болмагына күйсег билен гарашяр.</verse>
				<verse number="20">Себәби ярадылыш өз ислеги билен дәл-де, оны табын Этдирениң ислеги билен пучлуга табын болды.</verse>
				<verse number="21">Мунда ярадылышың өзи хем чүйреме гуллугындан азат эдилип, Худайың перзентлериниң шөхратлы азатлыгына говшар диен умыт барды.</verse>
				<verse number="22">Чүнки биз бүтин ярадылышың шу вагта ченли бирликде ах чекип, бирликде бургусының тутуп ятаныны билйәрис.</verse>
				<verse number="23">Диңе бир ярадылыш хем дәл, эйсем, Рухуң илкинҗи мивесини алан бизиң өзүмиз хем огуллыга алынмагымыза, ягны тенимизиң халас болмагына гарашып, ичимизден ах чекйәрис.</verse>
				<verse number="24">Чүнки биз бу умыт билен халас боландырыс. Йөне гөрүнйән умыт умыт дәлдир, гөрйән задына ким умыт баглар?</verse>
				<verse number="25">Йөне гөрмедик задымыза умыт багласак, шонда сабырлы гарашарыс.</verse>
				<verse number="26">Рух хем эҗизлигимизде бизе көмек берер, чүнки биз нәхили дога этмелидигимизи билмейәрис, йөне Рухуң Өзи айдып болмаз иңңилдилер билен бизиң үчин төвелла эдер.</verse>
				<verse number="27">Эмма йүреклери Дерңейән Рухуң пикириниң нәмедигини билйәндир, чүнки Рух мукаддеслер үчин Худайың ислегине гөрә төвелла эдйәндир.</verse>
				<verse number="28">Биз әхли затларың Худайы сөййәнлериң, Онуң максадына гөрә чагырыланларың бәхбиди үчин бирликде ишлейәндигини билйәрис.</verse>
				<verse number="29">Себәби көп доганларың арасында Өз Оглуның илкинҗи доглан болмагы үчин, Худай өңден танаян адамларыны Оглуның кешбине дөнмек үчин өңден белләп гойды.</verse>
				<verse number="30">Ол өңден белләнлерини-де чагырды, чагыранларыны-да аклады, акланларыны-да шөхратландырды.</verse>
				<verse number="31">Ери, муңа нәме диерсиң? Худай бизлик болса, онда ким бизе гаршы?</verse>
				<verse number="32">Өз Оглуны гайгырман, бизиң хеммәмиз үчин өлүме берен Худай Онуң билен биле бизе бар зады нәхили багышламаз?</verse>
				<verse number="33">Худайың сайланларыны ким айыплар? Олары аклаян Худайдыр.</verse>
				<verse number="34">Ким иш кесер? Бизиң үчин төвелла эдйән өлен, ондан хем бетер дирелип, Худайың сагында отуран Месих Исадыр.</verse>
				<verse number="35">Месихиң сөйгүсинден бизи ким айрар? Мушакгатмы, гайгымы, азармы, ачлыкмы, ялаңачлыкмы, ховпмы я гылычмы?</verse>
				<verse number="36">«Сениң угруңда бизи хер гүн өлдүрйәрлер, бизи гоюн хасаплаярлар» дийип язылыпдыр.</verse>
				<verse number="37">Эмма биз өзүмизи Сөййән аркалы буларың барыны еңенлерден үстүндирис.</verse>
				<verse number="38">Себәби, мен не өлүмиң, не-де яшайшың, не перишделериң, не хөкүмдарларың, не-де гудратларың, не шу вагтың, не-де гелҗегиң,</verse>
				<verse number="39">не белентлигиң, не-де чуңлугың не-де башга махлугың Реббимиз Месих Исада болан Худай сөйгүсинден бизи айырмагы башармаҗакдыгына ынанярын.</verse>
			</chapter>
			<chapter number="9">
				<verse number="1">Мен Месихде хакыкаты айдярын, ялан сөзләмок. Ынсабым хем айдянларыма Мукаддес Рухда гүвә гечйәр.</verse>
				<verse number="2">Мениң улы гайгым, йүрегимде дынгысыз агырым бар.</verse>
				<verse number="3">Мен доганларым, тен боюнча гарындашларым болан ысрайыллылар үчин гаргыша галып, Месихден айра дүшмәге разы болардым.</verse>
				<verse number="4">Огуллык, шөхрат, әхтлер ве кануның берилмеси, хакыкы ыбадат ве вадалар оларыңкыдыр.</verse>
				<verse number="5">Аталар хем оларыңкы, Месих хем тен боюнча олардандыр. Ол барчаның бакы мүбәрек Худайыдыр. Омын.</verse>
				<verse number="6">Эмма бу Худайың сөзи ялана чыкды диймек дәлдир. Себәби Ысрайылдан боланларың бары ысрайыллы дәлдир.</verse>
				<verse number="7">Ыбрайымың неслинден болсалар-да, хеммеси онуң перзенди дәлдир, йөне: «Сениң неслиң Ысхакда довам эдер» дийлендир.</verse>
				<verse number="8">Ягны тен боюнча Ыбрайымың перзенди боланлар Худайың перзенди дәл, эйсем, вада аркалы перзент боланлар несил дийип хасапланяндыр.</verse>
				<verse number="9">Берлен вада болса: «Белленен вагтда гелерин, Сараның бир оглы болар» диен сөздүр.</verse>
				<verse number="10">Диңе бу хем дәл, эйсем, Ребека-да бир эркекден, атамыз Ысхакдан гөврели боланда,</verse>
				<verse number="11">хатда огланлар энтек догулманкалар, ягшылык я яманлык этмәнкәлер, Худайың максады ишлерден дәл-де, эйсем, Чагырандан болуп, сайлава гөрә дурар ялы,</verse>
				<verse number="12">Ребека: «Улусы кичисине гуллук эдер» дийилди.</verse>
				<verse number="13">Шонуң ялы-да: «Якубы сөйдүм, Ысувы йигрендим» дийип язылгыдыр.</verse>
				<verse number="14">Инди нәме диелиң? Эйсем Худайың янында адалатсызлык бармы? Ёкдур!</verse>
				<verse number="15">Чүнки Ол Муса: «Мерхемет эдениме мерхемет эдерин, рехим эдениме рехим эдерин» диййәр.</verse>
				<verse number="16">Шейлелик билен, сайланма адамың ислегине я тагалласына дәл-де, Худайың мерхеметине баглыдыр.</verse>
				<verse number="17">Худай Мукаддес Язгыда фыръовна шейле диййәр: «Мен гудратымы сенде гөркезип, адым бүтин ер йүзүнде ыглан эдилсин дийип, сени галдырдым».</verse>
				<verse number="18">Шейлеликде, Худай исләнине мерхемет эдйәндир, исләниниң йүрегини гаталдяндыр.</verse>
				<verse number="19">Сен маңа: «Ене нәме үчин язгаряр? Ким Онуң ислегине гаршы дуруп билер?» диерсиң.</verse>
				<verse number="20">Ери, эй адам, Худая терс җогап гайтарар ялы, сен ким болупсың? Шекил берлен бир зат шекил берене: «Мени нәме үчин бейле ясадың» диерми?</verse>
				<verse number="21">Я күйзегәриң шол бир үйшмек тоюндан бир габы хорматлылык ве бейлекисини хорматсызлык үчин ясамага ыгтыяры ёкмы?</verse>
				<verse number="22">Худай газабыны гөркезмек, Өз гудратыны билдирмек исләп, хеләкчилик үчин тайярланып, газаба сезевар боланлара улы сабыр-такат билен дөз гелен болса нәме?</verse>
				<verse number="23">Ол муны Өз шөхратының байлыгыны Өзүниң өңден шөхрат үчин тайярлап, мерхемет эденлерине билдирҗек болуп эден болса нәме?</verse>
				<verse number="24">Худайың диңе ехудылардан дәл-де, өзге миллетлерден хем чагыран бу адамлары биздирис.</verse>
				<verse number="25">Хошеаның китабында-да диййәр: «Мен халкым дәле халкым, сөйүлмейәне сөйгүли диерин».</verse>
				<verse number="26">«Бу олара: Сиз Мениң халкым дәл дийлен ерде йүзе чыкар, шол ерде-де олара дири Худайың огуллары дийлер».</verse>
				<verse number="27">Ишая болса Ысрайыл хакда шейле гыгыряр: «Ысрайыл огулларының саны деңзиң чәгеси ялы болса-да, диңе галаны гутулар.</verse>
				<verse number="28">Реб ишини битирер, оны тиз ерине етирер, чүнки Ол ишини ер йүзүнде тиз амала ашырар».</verse>
				<verse number="29">Ишаяның өңүнден айдышы ялы: «Гошунлар Ребби бизе бир тохум галдырмадык болса, онда Содом ялы болардык, Гоморра меңзәрдик».</verse>
				<verse number="30">Ене нәме диелиң? Догрулыга ковалашмадык миллетлер догрулыга, имандан гелен догрулыга етдилер.</verse>
				<verse number="31">Йөне Ысрайыл догрулык канунына ковалашып, бу кануна етмеди.</verse>
				<verse number="32">Нәме үчин? Себәби иман билен дәл-де, Кануның амаллары билен болян ялы эдип ёртды.</verse>
				<verse number="33">«Ине, Сионда бир бүдреме дашыны, бөвет гаясыны гойярын, оңа иман эден утандырылмаз» дийип язылышы ялы, бүдреме дашына бүдредилер.</verse>
			</chapter>
			<chapter number="10">
				<verse number="1">Эй доганлар, мениң гөвүн арзувым, ысрайыллылар хакда Худая ялбармагым оларың гутулмагы үчиндир.</verse>
				<verse number="2">Мен оларың Худая ыхласларының барлыгына гүвә гечйәрин, йөне бу аңлы-дүшүнҗели ыхлас дәл.</verse>
				<verse number="3">Чүнки олар Худайың догрулыгыны билмән, өзлериниңкини гурҗак болуп, Онуң догрулыгына табын болмадылар.</verse>
				<verse number="4">Чүнки Месих иман эден хер бир адамың акланмагы үчин кануның соңудыр.</verse>
				<verse number="5">Чүнки Муса канундан болан догрулык хакда шейле язяр: «Бу затлары берҗай эден адам олар аркалы яшар».</verse>
				<verse number="6">Имандан болан догрулык болса шейле диййәр: «Өз ичиңден: Месихи дүшүрмек үчин Гөге ким чыкар?</verse>
				<verse number="7">Я-да: Месихи өлүмден чыкармак үчин чуңлуга ким инер дийме».</verse>
				<verse number="8">Гөр, нәме диййәр? «Худайың сөзи саңа якындыр, ол сениң агзыңда, сениң йүрегиңдедир», ягны вагыз эдйән иман сөзүмиз.</verse>
				<verse number="9">Чүнки сен агзың билен Исаны Реб хөкмүнде ыкрар этсең, Худайың Оны өлүмден дирелдендигине йүрегиң билен ынансаң гутуларсың.</verse>
				<verse number="10">Акланмак үчин йүрек билен иман гетирилйәндир, гутулыш үчин агыз билен ыкрар эдилйәндир.</verse>
				<verse number="11">Чүнки Мукаддес Язгы: «Оңа иман эден киши утандырылмаз» диййәр.</verse>
				<verse number="12">Ехуды билен грегиң арасында тапавут ёкдур, себәби барының Ребби бирдир, Ол Өзүни чагырянларың барына сахыдыр.</verse>
				<verse number="13">Чүнки: «Ребби чагыран адам гутулар».</verse>
				<verse number="14">Олар өз иман этмедиклерини нәхили чагырарлар? Эшитмедиклерине нәхили иман эдерлер? Вагызчысыз нәхили эшидерлер?</verse>
				<verse number="15">Иберилмеселер, нәхили вагыз эдерлер? Шейле хем язылгыдыр: «Парахатлык хош хабарыны, ягшы затларың хош хабарыны вагыз эдйәнлериң аяклары не аҗап!»</verse>
				<verse number="16">Йөне Хош Хабара хемме киши гулак асмады. Чүнки Ишая: «Я Реб, ким бизден эшиден хабарына иман этди?» диййәр.</verse>
				<verse number="17">Шейлелик билен, иман эшитмек аркалы, эшитмек хем Худайың сөзи аркалы боляндыр.</verse>
				<verse number="18">Йөне мен диййәрин: олар эшитмедими? Элбетде, эшитди. «Оларың сеси бүтин дүнйә, сөзлери Ериң учларына етди».</verse>
				<verse number="19">Эмма мен диййәрин: Ысрайыл билмедими? Илки билен Муса диййәр: «Мен бир миллет болмадык халк аркалы сизиң габанҗаңлыгыңызы ояндырарын, бир пәхимсиз миллет аркалы сизи гахарландырарын».</verse>
				<verse number="20">Ишая батыргайлык билен: «Мен өзүми агтармаянлара тапдырдым, мени сорамаянлара гөрүндим» диййәр.</verse>
				<verse number="21">Ысрайыл хакда болса: «Сөзе гулак асмаз кечҗал халка гүнузын эллерими узатдым» диййәр.</verse>
			</chapter>
			<chapter number="11">
				<verse number="1">Мен шуны сораярын: Худай өз халкыны рет этдими? Ёк! Чүнки мен-де Ыбрайымың неслинден, бенямын тайпасындан болан бир ысрайыллы.</verse>
				<verse number="2">Худай Өзүниң өңден танан халкыны рет эденок. Мукаддес Язгының Ыляс хакдакы бөлүмде нәме диййәнини билмейәрсиңизми? Ол Ысрайыл бабатда Худая шикаят эдип, шейле диййәр:</verse>
				<verse number="3">«Я Реб! Пыгамберлериңи өлдүрдилер, гурбанлык эдилйән ерлериңи йыкдылар, диңе мен галдым. Олар мениң хем җанымың кастында».</verse>
				<verse number="4">Худайың оңа берен җогабы нәме? «Мен Баал өңүнде дыз эпмедик еди мүң адамы Өзүме айрып гойдум».</verse>
				<verse number="5">Шонуң ялы хәзирки вагтда хем мерхемет билен сайланан бир галынды бар.</verse>
				<verse number="6">Йөне мерхемет билен болса, онда ише гөрә дәлдир. Ёгса, мерхемет мерхемет болмазды. Ише гөрә болса, онда ол эййәм мерхеметден дәлдир, ёгса, иш эййәм иш болмазды.</verse>
				<verse number="7">Инди нәме? Ысрайыл агтаранына етмеди, йөне сайлананлар етдилер, бейлекилер хем,</verse>
				<verse number="8">«Худай олара укучыллык рухуны берди, шу гүн хем гөзлери гөрмейәр, гулаклары эшитмейәр» дийип язылышы ялы гатадылар.</verse>
				<verse number="9">Давут: «Сачаклары олара кемент, дузак, бөвет ве җеза болсун!</verse>
				<verse number="10">Гөзлери гөрмез ялы, гараңкырасын, биллери хемише бүкүк болсун!» диййәр.</verse>
				<verse number="11">Мен диййәрин: олар йыкылмалы болуп бүдредими? Ёк! Йөне габанҗаңлыгыны ояндырмак үчин оларың, языклары себәпли өзге миллетлере гутулыш берилди.</verse>
				<verse number="12">Оларың языгы дүнйәниң байлыгы, оларың зыяны миллетлериң байлыгы болса, оларың тамамланмагы хас улы байлык гетирер.</verse>
				<verse number="13">Мен сиз ехуды дәллере айдярын. Өзге миллетлериң ресулыдыгым үчин, өз хызматымы шөхратландырярын.</verse>
				<verse number="14">Белки, шейдип, өз халкымдан боланларың габанҗаңлыгыны ояндырып, оларың кәбирлерини халас этмеги башарарын.</verse>
				<verse number="15">Чүнки оларың рет эдилиши дүнйәниң ярашыгы болса, оларың кабул эдилиши өлүмден яшайша говушмакдан башга нәме болар?</verse>
				<verse number="16">Хамырың илкинҗи бөлеги мукаддес болса, онда бүтин хамыр хем шейледир, көк мукаддес болса, балдаклар-да шейледир.</verse>
				<verse number="17">Йөне балдакларың кәбири дөвлен болса, сен ябаны зейтун агаҗыкаң, олара сапылып, зейтун агаҗының док көкүне, сувуна шәрик болан болсаң, онда балдакларың өңүнде магтанма.</verse>
				<verse number="18">Магтанян хем болсаң, сен көки гөтермән, эйсем, көкүң сени гөтерйәндигини билип гой.</verse>
				<verse number="19">Сен: «Балдаклар мениң сапылмагым үчин дөвүлди» дийҗексиң.</verse>
				<verse number="20">Догры, олар имансыздыклары зерарлы дөвүлди, йөне сен иман аркалы дурсуң. Текепбирлик этме-де, гайтам, горк.</verse>
				<verse number="21">Себәби Худай тебигы балдаклары гайгырмадык болса, сени-де гайгырмаз.</verse>
				<verse number="22">Инди Худайың ягшылыгыны, гатылыгыны гөр, Ол йыкыланлара гаты, саңа болса, эгер Худайың ягшылыгында галсаң, ягшы болар, ёгса, сен хем кесилерсиң.</verse>
				<verse number="23">Олар хем имансызлыкда галмасалар, тәзеден сапыларлар, чүнки Худай олары сапмагы башаряндыр.</verse>
				<verse number="24">Чүнки сен тебигаты боюнча ябаны зейтун агаҗындан кесилип, тебигатың терсине, оңат зейтун агаҗына сапылан болсаң, бу тебигы балдаклар өз зейтун агачларына хас говы сапылар!</verse>
				<verse number="25">Чүнки, эй доганлар, өзүңизи дана саймаз ялы, мен сизиң бу сырдан хабарсыз галмагыңызы ислемейәрин: миллетлериң саны тамамланянча, Ысрайыл бөлеклейин гатап галар.</verse>
				<verse number="26">Шейле: «Сиондан Халасгәр гелер, Ол худайсызлыгы Якупдан совар.</verse>
				<verse number="27">Гүнәлерини гечҗек вагтым олар билен этҗек әхтим шудур» дийип язылышы ялы, тутуш Ысрайыл гутулар.</verse>
				<verse number="28">Хош Хабар бабатда олар сизиң хатыраңыза Худая душман болдулар, йөне сайлав бабатда аталарың хатырасына эзиздирлер.</verse>
				<verse number="29">Себәби Худайың сылаглары, чакылыгы ызына алынмаз.</verse>
				<verse number="30">Сизиң бир вагтлар Худая боюн болман, йөне хәзир буларың боюн болмазлыгы аркалы мерхемет астына гелшиңиз ялы,</verse>
				<verse number="31">булар-да сизиң етен мерхеметиңиз билен мерхемете етҗек болуп, шинди боюн болмадылар.</verse>
				<verse number="32">Чүнки Худай барына мерхемет этмек үчин, хеммесини боюн болмазлыкда туссаг этди.</verse>
				<verse number="33">Худайың байлыгы, акылдарлыгы, билими чуңдур! Онуң хөкүмлери акыла сыгмаз, ёллары билинмездир!</verse>
				<verse number="34">Чүнки Реббиң пикирини ким билди? Ким Оңа геңешдар болды?</verse>
				<verse number="35">Ол бергили болар ялы, ким Оңа өңинчә бир зат берди?</verse>
				<verse number="36">Себәби әхли затлар Ондан, Ол аркалы ве Онуң үчиндир. Оңа бакы шөхрат болсун! Омын.</verse>
			</chapter>
			<chapter number="12">
				<verse number="1">Эй доганлар, өзүңизи дири, мукаддес, Худайың халаҗак гурбаны хөкмүнде хөдүрләң дийип, Худайың рехимлери аркалы сизе ялбарярын, бу сизиң рухы ыбадатыңыздыр.</verse>
				<verse number="2">Бу дүнйә меңзеш болман, Худайың халаян, оңат, кәмил ислегиниң нәмедигини аңлар ялы, пикириңизиң тәзеленмеги билен үйтгәң.</verse>
				<verse number="3">Мен өзүме берлен мерхемет аркалы сизиң хеммәңизе диййәрин: өз бараңызда герегинден артык ойланман, Худайың хер киме берен иманының мөчберине гөрә, салыкатлылык билен ойланың.</verse>
				<verse number="4">Чүнки бизиң бир тенимиз ве көп агзамыз болуп, бүтин агзаларың ишиниң болса бир болмайшы ялы,</verse>
				<verse number="5">көп болан биз-де Месихде бир тен ве бири-биримизиң агзаларыдырыс.</verse>
				<verse number="6">Бизиң өзүмизе берлен мерхемет боюнча, айры-айры сылагларымыз бардыр. Бу велилик этмек болса, иман мөчберине гөрә велилик эделиң.</verse>
				<verse number="7">Хызмат болса, хызмат эделиң. Бири өвредиҗи болса өвретсин.</verse>
				<verse number="8">Бири несихатчы болса несихат этсин. Хайыр-ыхсан эдйән муны сахылык билен этсин, баштутанлык эдйән гайрат билен, рехимдарлык эдйән бегенч билен этсин.</verse>
				<verse number="9">Сөйги икийүзли болмасын. Эрбетлиги йигренип, ягшылыга япышың.</verse>
				<verse number="10">Бири-бириңизи доганлык сөйги билен йүрекден сөйүң, хорматда хер киши бейлекини өзүнден ёкары сайсын.</verse>
				<verse number="11">Гайратыңыз говшамасын. Рухда хыҗувлы болуң. Реббе хызмат эдиң.</verse>
				<verse number="12">Умытда шатланың. Мушакгатда чыдамлы болуң. Догада эрҗеллик эдиң.</verse>
				<verse number="13">Мәтәчлик чекйән мукаддеслере ярдам эдиң. Мыхмансөер болмага дырҗашың.</verse>
				<verse number="14">Өзүңизе азар берйәнлере хайыр-дога эдиң, гаргамаң.</verse>
				<verse number="15">Шатланянлар билен шатланың, аглаянлар билен аглаң.</verse>
				<verse number="16">Өзара пикирдеш болуң. Өзүңизи ёкары тутман, орны ашаклар билен дост болуң. Акыллысырамаң.</verse>
				<verse number="17">Яманлык дерегине хич киме яманлык этмәң. Әхли адамларың өңүнде оңат ишлере үнс бериң.</verse>
				<verse number="18">Оңардыгыңыздан әхли адамлар билен оңшуклы яшамак барада элиңизден гелени аямаң.</verse>
				<verse number="19">Эй, сөйгүли доганлар, өзүңиз өч алман, Худайың газабына ёл бериң. Чүнки: «Реб диййәр: Өч Мениңкидир, өвезини Мен берерин».</verse>
				<verse number="20">«Душманың ач болса, оны нахарла, сусан болса гандыр, себәби муны этсең, онуң башына көзлер гуярсың» дийип язылгыдыр.</verse>
				<verse number="21">Өзүңи яманлыга еңдирме-де, яманлыгы ягшылык билен ең.</verse>
			</chapter>
			<chapter number="13">
				<verse number="1">Хер киши ёкары хәкимиетлере табын болсун, чүнки Худай тарапындан болмадык хәкимиет ёкдур, бу барлар Худай тарапындан гурландыр.</verse>
				<verse number="2">Мунуң үчин ким хәкимиете гаршы болян болса, Худайың гуранына гаршы боляндыр, гаршы болянлар өзлерини хөкүм эдйәндир.</verse>
				<verse number="3">Чүнки башлыклар ягшы иш эдйән үчин дәл-де, яман иш эдйән үчин горкунчдыр. Хәкимиетден горкмазлык ислейәрсиңми? Онда ягшы иш эт, ол сени тарыплар.</verse>
				<verse number="4">Себәби башлык сениң ягшылыгың үчин Худайың хызматкәридир. Яман иш эдйән болсаң, онда горк, чүнки ол гылыҗы йөне ере гөтерйән дәлдир. Себәби ол Худайың хызматкәридир, яманлык эденден җеза берип, өч аляндыр.</verse>
				<verse number="5">Шонуң үчин диңе җеза зерарлы дәл-де, ынсап себәпли хем хәкимиетлере табын болмак зерурдыр.</verse>
				<verse number="6">Сиз салгытлары хем мунуң үчин төлейәрсиңиз. Олар мыдама шу иш билен мешгулдыгы себәпли Худайың хызматкәридир.</verse>
				<verse number="7">Хер кишә бермелисини бериң: салгыт болса, салгыды; гүмрүк болса, гүмрүги; горкы болса, горкыны; хормат болса, хорматы.</verse>
				<verse number="8">Бири-бириңизи сөймекден башга хич киме бергили болмаң, себәби ким башганы сөййән болса, кануны берҗай эдйәндир.</verse>
				<verse number="9">Чүнки: «Зына этме, адам өлдүрме, огрулык этме, ялан гүвәлик берме, ачгөз болма» ве ене-де буйрук бар болса, ол хем шу сөзде җемленендир: «Гоңшыңы өзүң ялы сөй».</verse>
				<verse number="10">Сөйги гоңша хич хили яманлык этмез. Сөйги кануның берҗай эдилишидир.</verse>
				<verse number="11">Муны хәзирки замана дүшүнип эдиң. Бизиң укудан оянмалы сагадымыз эййәм гелди, чүнки шу вагт гутулышымыз иман эден вагтымыздакыдан якындыр.</verse>
				<verse number="12">Гиҗе гечип, гүндиз голайлады. Инди гараңкылык ишлерини эгнимизден чыкарып, нур ярагларыны дакыналың.</verse>
				<verse number="13">Айшы-эшрет, серхошлук, азгынлык, ахлаксызлык, дава, ичигарачылык билен дәл-де, гүндизки ялы сыпайы гезелиң.</verse>
				<verse number="14">Реб Иса Месихи гейниң, тениң хөвеслерини канагатландырмак үчин алада этмәң.</verse>
			</chapter>
			<chapter number="14">
				<verse number="1">Иманы говшагы кабул эдиң, йөне пикирлери хакда онуң билен җеделлешмәң.</verse>
				<verse number="2">Бир киши әхли зады ийип билйәнине иманы бардыр, йөне иманы говшак адам диңе гөк иййәндир.</verse>
				<verse number="3">Ким иййән болса, иймейәни әсгермезлик этмесин. Ким иймейән болса, иййәни язгармасын, чүнки Худай оны кабул эдендир.</verse>
				<verse number="4">Башга бириниң хызматкәрини язгарян сен ким? Ол өз хоҗайынының өңүнде дурар я йыкылар, йөне дикелер, чүнки Худай оны дикелтмеги башаряндыр.</verse>
				<verse number="5">Бири бир гүне бейлекиден парх гойяндыр; башга бири болса, әхли гүнлери дең гөрйәндир. Йөне хер кесиң өз гарайшына ынамы болсун.</verse>
				<verse number="6">Ким гүни сылаян болса, оны Реб үчин сылаяндыр. Ким гүни сыламаян болса, оны Реб үчин сылаян дәлдир. Ким иййән болса, Реб үчин иййәндир, чүнки Худая шүкүр эдйәндир. Ким иймейән болса, Реб үчин иймән, Худая шүкүр эдйәндир.</verse>
				<verse number="7">Себәби хич биримиз өзүмиз үчин яшаян дәлдирис, хич ким хем өзи үчин өлйән дәлдир.</verse>
				<verse number="8">Себәби яшаян болсак, Реб үчин яшаяндырыс, өлйән болсак, Реб үчин өлйәндирис. Шоңа гөрә, яшасак-да, өлсек-де Реббиңкидирис.</verse>
				<verse number="9">Себәби Месих хем өлүлериң, хем дирилериң Ребби болмак үчин, хем өлди, хем дирелди, хем-де яшайша говушды.</verse>
				<verse number="10">Эмма сен нәме үчин доганыңы язгарярсың? Я-да сен нәме үчин доганыңы әсгермезлик эдйәрсиң? Чүнки бизиң барымыз Месихиң хөкүм күрсүси өңүнде дурмалыдырыс.</verse>
				<verse number="11">«Реб диййәр: Өз дирилигимден касам, хер дыз өңүмде эпилер, хер дил Худайы ыкрар эдер» дийип язылгыдыр.</verse>
				<verse number="12">Шейлеликде, хер киши өзи үчин Худая җогап берер.</verse>
				<verse number="13">Мунуң үчин бири-биримизи язгарман, говусы, бир доганың өңүне бүдреме, тайма дашыны гоймазлыгың пикирини эделиң.</verse>
				<verse number="14">Мен хич бир задың өз-өзүнден мурдар дәлдигини билйәрин, муңа Реб Месихде ынамым бар. Йөне бири бир зады мурдар сайян болса, оңа мурдардыр.</verse>
				<verse number="15">Чүнки доганың иййән дамагың үчин гам чекйән болса, онда сен энтек сөйги ёлундан йөрейән дәлсиң. Дамагың билен хич кишини хеләк этме, Месих шоларың угрунда җаныны пида этди.</verse>
				<verse number="16">Ягшылыгыңызы яманлатмаң.</verse>
				<verse number="17">Чүнки Худайың патышалыгы иймек, ичмек дәл-де, догрулык, парахатлык ве Мукаддес Рухда шатлыкдыр.</verse>
				<verse number="18">Ким Месихе шейле гуллук эдйән болса, Худайың писиндиниң отуряны ве адамларың халаны шолдур.</verse>
				<verse number="19">Шейлеликде, парахатлыга, бири-биримизи дикелтмәге яраян ишлер угрунда дырҗашалың.</verse>
				<verse number="20">Дамак үчин Худайың ишини бозма. Хемме зат тәмиз, йөне бириниң бүдремегине себәп болуп иййән адама эрбетдир.</verse>
				<verse number="21">Эт иймезлиге, шерап ичмезлиге хем-де доганыңың бүдремегине, гүнә итилмегине я эҗизлемегине себәп болян зады этмезлик ягшыдыр.</verse>
				<verse number="22">Иманың бармы? Оны Худайың хузурында өзүң үчин сакла. Говы гөрйән задында өзүни хөкүм этмейән багтлыдыр.</verse>
				<verse number="23">Эмма шүбхе эдйән ийсе, ол хөкүм эдилер, себәби ол муны иман билен эдйән дәлдир. Имансыз эдилен зат гүнәдир.</verse>
				<verse number="24">Мениң вагыз эдйән Хош Хабарыма ве Иса Месихиң вагзына гөрә, гадым дөвүрлерден бәри яшырын галан,</verse>
				<verse number="25">йөне инди аян болуп, эбеди Худайың буйругы билен пыгамберлериң язгылары аркалы бүтин миллетлере имана боюн болмак үчин билдирилен сырың аян болмагына гөрә сизи беркитмеги башарян,</verse>
				<verse number="26">ялңыз акылдар Худая Иса Месих аркалы бакы шөхрат болсун! Омын.</verse>
			</chapter>
			<chapter number="15">
				<verse number="1">Йөне биз гүйчлүлер эҗизлериң эҗизликлерини гөтермелидирис, өз гөвнүмизден турмалы дәлдирис.</verse>
				<verse number="2">Хер киши абатлык үчин, ягшылык үчин гоңшусының гөвнүнден турмалыдыр.</verse>
				<verse number="3">Чүнки: «Сени кемсидйәнлериң кемситмесине мен дучар болдум» дийип язылышы ялы, Месих хем Өз гөвнүнден турмады.</verse>
				<verse number="4">Чүнки нәме өңден язылан болса, бары чыдам аркалы, Язгыларың теселлиси аркалы умытлы болар ялы, бизе тәлим үчин языландыр.</verse>
				<verse number="5">Сиз йүрекдеш болуп, Худайы, ягны Реббимиз Иса Месихиң Атасыны бирагыздан шөхратландырар ялы,</verse>
				<verse number="6">чыдам хем теселли Худайы Иса Месихе гөрә, сизе өзара пикирдешлик берсин.</verse>
				<verse number="7">Бу себәпден, Худайың шөхраты үчин Месихиң сизи кабул эдиши ялы, сиз-де бири-бириңизи кабул эдиң.</verse>
				<verse number="8">Чүнки мен айдярын: «Мунуң үчин миллетлер арасында Сени ыкрар эдип, адыңа нагма айдарын» дийип язылышы ялы, өзге миллетлер Худайы мерхемети үчин шөхратландырсын дийип,</verse>
				<verse number="9">Месих аталара берлен ваданы тассыклаҗак болуп, Худайың хакыкаты үчин сүннетлилериң хызматкәри болды.</verse>
				<verse number="10">Ене диййәр: «Эй миллетлер, Онуң халкы билен бирликде шатланың».</verse>
				<verse number="11">Ене: «Эй бүтин миллетлер, Худая алкыш окаң, бүтин халклар Оңа өвги айтсын».</verse>
				<verse number="12">Ене Ишая диййәр: «Миллетлере хөкүм этмек үчин Галан, Ессәниң Көки гелер, миллетлер Оңа умыт баглар».</verse>
				<verse number="13">Мукаддес Рухуң гудраты билен умытда артар ялы, умыт Худайы сизи иманда бүтин шатлык ве парахатлык билен долы этсин.</verse>
				<verse number="14">Эй доганлар, мен сизиң хем ягшылыкдан долудыгыңыза, бүтин билим билен долуп, өзара несихат бермеги башаряндыгыңыза ынанярын.</verse>
				<verse number="15">Эй доганлар, йөне мен Худайың өзүме берен мерхеметине гөрә, сизиң ядыңыза салмак үчин, кәбир затлары батыргайлык билен яздым.</verse>
				<verse number="16">Маңа бу мерхемет миллетлериң совгады Мукаддес Рух аркалы мукаддес эдилип, кабул болар ялы, Худайың Хош Хабары угрунда руханылык кәрини ерине етирмегим, миллетлере Месих Исаның хызматкәри болмагым үчин берилди.</verse>
				<verse number="17">Шейлеликде, Месих Иса дегишли бири хөкмүнде Худая эдйән хызматым билен магтансам ерликлидир.</verse>
				<verse number="18">Себәби мен өзге миллетлериң боюн болмагы үчин, Месихиң мен аркалы сөзде хем ишде,</verse>
				<verse number="19">аламатлар, гудратлар аркалы, Мукаддес Рух аркалы эденлеринден башга затлары айтмага хет этмерин. Шейлеликде, мен Иерусалимден башлап, Иллирия ченли айланып, Месихиң Хош Хабарыны яйратдым.</verse>
				<verse number="20">Башга бириниң бинасының үстүнден гурмайын дийип: «Ондан хабарсыз боланлар гөрер, эшитмедиклер дүшүнер» дийип язылышы ялы,</verse>
				<verse number="21">Месихиң ады эшидилмедик ерлерде Хош Хабары вагыз этмәге ыхлас этдим.</verse>
				<verse number="22">Мениң сизиң яныңыза гелмегиме-де энчеме гезек пәсгел берен шу болды.</verse>
				<verse number="23">Инди болса бу юртларда маңа эдере иш ёклугы ве көп йыллардан бәри яныңыза гелмеги күйсейәнлигим үчин,</verse>
				<verse number="24">Испания баряркам, яныңыза дегерин. Себәби гечип баряркам, сизи гөрүп, дидарыңыздан бираз доянымдан соң, сиз мени ол ере уградарсыңыз диен умыдым бар.</verse>
				<verse number="25">Хәзир болса мукаддеслере гуллук этмек үчин, Иерусалиме барярын.</verse>
				<verse number="26">Чүнки Македония ве Ахая илаты Иерусалимде болан мукаддеслер арасындакы мәтәчлере садака ибермеги маслахат билдилер.</verse>
				<verse number="27">Олар маслахат билдилер, аслында, олара борчлудырлар. Чүнки өзге миллетлер оларың рухы берекетлерине шәрик боландыкларына гөрә, мадды затларда олара хызмат этмәге борчлудырлар.</verse>
				<verse number="28">Мен шуны битиренимден, бу хасылы олара говшуранымдан соң, сизиң үстүңиз билен Испания гитмекчи.</verse>
				<verse number="29">Сизиң яныңыза баранымда, Месих барадакы Хош Хабарың берекединиң боллугы билен гелҗекдигими билйәрин.</verse>
				<verse number="30">Эй доганлар, мен Яхудадакы имансызлардан гутулар ялы ве Иерусалим үчин эдйән хызматымы худайхонлар кабул эдер ялы,</verse>
				<verse number="31">мениң үчин Худая дога эдип, мениң билен бирликде гөрешмегиңизи Реббимиз Иса Месихиң ве Рухуң сөйгүси хатырасына сизден хайыш эдйәрин.</verse>
				<verse number="32">Онсоң Худайың ислеги билен шатлык ичинде сизиң яныңыза гелип, сиз билен ынҗаларын.</verse>
				<verse number="33">Парахатлык Худайы сизиң барыңыз билен болсун! Омын.</verse>
			</chapter>
			<chapter number="16">
				<verse number="1">Кенреадакы йыгнагың гуллукчысы аял доганымыз Фибини сизе табшырярын.</verse>
				<verse number="2">Оны мукаддеслере мынасып ягдайда Ребде кабул эдип, сизе мәтәч затларында көмек бериң, чүнки ол көплере, мениң өзүме-де көмекчи болды.</verse>
				<verse number="3">Месих Иса ёлунда ишдешлерим Прискилла билен Акила салам айдың.</verse>
				<verse number="4">Олар мениң җаным үчин өз җанларыны ховп астына салдылар, олара диңе мен дәл, миллетлериң әхли йыгнаклары хем миннетдар.</verse>
				<verse number="5">Оларың өйүндәки йыгнага-да салам айдың. Месих үчин Азияның илкинҗи мивеси эзиз достум Эпенетоса салам айдың.</verse>
				<verse number="6">Сизиң үчин көп зәхмет чекен Меръеме салам айдың.</verse>
				<verse number="7">Ресуллар арасында ат-абрай газанып, Месихе менден өң иман эден гарындашларым, туссагдашларым Андроникоса билен Юниаса салам айдың.</verse>
				<verse number="8">Ребде эзиз достум Амплиятуса салам айдың.</verse>
				<verse number="9">Месихде ишдешимиз Урбануса, эзиз достум Стахисе салам айдың.</verse>
				<verse number="10">Месихде сынагдан гечен Апеллисе салам айдың. Аристобулосың ичерсине салам айдың.</verse>
				<verse number="11">Гарындашым Хиродиона салам айдың. Наркиссисиң ичерсинден Ребде боланлара салам айдың.</verse>
				<verse number="12">Ребде зәхмет чекйән Трифена, Трифоса салам айдың. Ребде көп зәхмет чекен сөйгүли Персисе салам айдың.</verse>
				<verse number="13">Ребде сайланан Руфуса ве маңа хем энелик эден онуң энесине салам айдың.</verse>
				<verse number="14">Асинкритоса, Флегона, Эрмисе, Патробаса, Эрмаса ве оларың янындакы доганлара салам айдың.</verse>
				<verse number="15">Филологоса ве Юлия, Нереуса хем-де онуң аял доганына, Олимпаса ве оларың янындакы әхли мукаддеслере салам айдың.</verse>
				<verse number="16">Бири-бириңизе мукаддес огшук билен салам айдың. Месихиң хемме йыгнаклары сизе салам гөндерйәр.</verse>
				<verse number="17">Эй доганлар, өвренен таглыматыңыза гаршы гидип, бөлүнме ве бөветлере себәп болянлардан әгә болмагы сизден хайыш эдйәрин, олардан дашда дуруң.</verse>
				<verse number="18">Чүнки бейле адамлар Реббимиз Иса Месихе дәл-де, өз гарынларына гуллук эдйәндир, сүйҗи сөз сөзләп, овадан гүрләп, йөнекей адамларың йүреклерини алдава саляндыр.</verse>
				<verse number="19">Сизиң боюн боланлыгыңыз хеммәниң гулагына етди. Мен мунуң үчин хем бегенйәрин, йөне сизиң ягшылыкда акылдар, эрбетликде йөнтем болмагыңызы ислейәрин.</verse>
				<verse number="20">Парахатлык Худайы хай диймән, шейтаны аякларыңызың астында мынҗырадар. Реббимиз Иса Месихиң мерхемети сизиң билен болсун!</verse>
				<verse number="21">Ишдешим Тимотеос, гарындашларым Лукиус, Ясон ве Сосипатрос сизе салам гөндерйәр.</verse>
				<verse number="22">Бу хаты язан мен Тертиус сизе Ребде салам айдярын.</verse>
				<verse number="23">Мени хем бүтин йыгнагы мыхман алан Гаюс сизе салам гөндерйәр. Шәхериң хазыначысы Эрастос ве доганымыз Кувартос сизе салам гөндерйәр.</verse>
				<verse number="24">Реббимиз Иса Месихиң мерхемети сизиң хеммәңиз билен болсун! Омын.</verse>
			</chapter>
		</book>
		<book number="46">
			<chapter number="1">
				<verse number="1">Худайың ислеги билен Месих Исаның ресулы болмага чагырылан Павлусдан ве Состенис догандан,</verse>
				<verse number="2">Худайың мукаддеслиге чагырылып, Месих Исада мукаддес эдилен Коринтосдакы йыгнагына ве хер ерде хем оларың, хем-де бизиң Реббимиз Иса Месихиң адыны тутянларың барысына салам!</verse>
				<verse number="3">Атамыз Худайдан, Реб Иса Месихден сизе мерхемет хем парахатлык болсун!</verse>
				<verse number="4">Мен Месих Исада сизе берлен Худайың мерхемети үчин, сиз барада элмыдам Худая шүкүр эдйәрин.</verse>
				<verse number="5">Чүнки сиз Онда хер зада, хер сөзе ве хер билиме бай болдуңыз.</verse>
				<verse number="6">Бизиң Месих хакдакы гүвәлигимиз сизде беркеди.</verse>
				<verse number="7">Шонуң үчин хем сиз Реббимиз Иса Месихиң аян болмагына гарашып, хич бир сылагда етмезчилигиңиз ёкдур.</verse>
				<verse number="8">Ол сизи Реббимиз Иса Месихиң гүнүнде мүйнсүз болар ялы, соңа деңеч беркидер.</verse>
				<verse number="9">Сизи Өз Оглы, бизиң Реббимиз Иса Месих билен шәрикчилиге чагыран Худай ынамдардыр.</verse>
				<verse number="10">Эй доганлар, хеммәңизиң дилиңиз бир болуп, араңызда бөлүнишик болман, бир пикирде ве бир ислегде бирлешмегиңизи Реббимиз Иса Месихиң ады билен сизден хайыш эдйәрин.</verse>
				<verse number="11">Чүнки, эй доганлар, сизиң араңыза дава дүшенлиги хакда Клоиниң өйүндәкилер маңа хабар берди.</verse>
				<verse number="12">Мениң айтҗак болян задым шу: сизиң хер бириңиз «Мен Павлусыңкы», «Мен Аполлосыңкы», «Мен Кифасыңкы», «мен Месихиңки» диййәрсиңиз.</verse>
				<verse number="13">Месих бөлүндими? Павлус сизиң үчин хача чүйлендими? Я сиз Павлусың адына чокундырылдыңызмы?</verse>
				<verse number="14">Хич ким маңа өз адына чокундырды диймез ялы,</verse>
				<verse number="15">Мен Криспус ве Гаюсдан башга сизиң хич бириңизи чокундырманыма Худая шүкүр эдйәрин.</verse>
				<verse number="16">Шейле хем мен Стефаның ичерсини-де чокундырдым, башга чокундыраным ядыма дүшмейәр.</verse>
				<verse number="17">Чүнки Месих мени чокундырмак үчин дәл-де, Хош Хабары ыглан этмек үчин ёллады, йөне Месихиң хачы бидерек болмаз ялы, муны сөз акылдарлыгында этмели дәлдим.</verse>
				<verse number="18">Чүнки хачың сөзи хеләк боланлар үчин акмаклык, биз — гутуланлар үчин болса Худайың гудратыдыр.</verse>
				<verse number="19">Чүнки: «Мен акылдарларың акылдарлыгыны вейран эдерин, дүшүнҗелилериң дүшүнҗесини гүйчден дүшүрерин» дийип язылгыдыр.</verse>
				<verse number="20">Акылдар ханы? Канунчы ханы? Бу дөврүң алымы ханы? Худай бу дүнйәниң акылдарлыгыны акмаклыга өвүрмедими?</verse>
				<verse number="21">Чүнки дүнйәниң Худайың акылдарлыгында өз акылдарлыгы билен Худайы танамадыгына гөрә, Худай иман эденлери вагыз акмаклыгы аркалы гутармагы унады.</verse>
				<verse number="22">Чүнки ехудылар гудрат гөркезмеги талап эдйәр, греклер акылдарлыгы гөзлейәр.</verse>
				<verse number="23">Биз болсак хача чүйленен Месихи ехудылар үчин бүдремәге себәп, греклер үчин-де акмаклык болан,</verse>
				<verse number="24">йөне чагырыланлара, хем ехудылара, хем греклере Худайың гудраты ве Худайың акылдарлыгы болан Месихи вагыз эдйәрис.</verse>
				<verse number="25">Чүнки Худайың «акмаклыгы» адам акылындан үстүн, Худайың «эҗизлиги» адам гүйҗүнден гүйчлүдир.</verse>
				<verse number="26">Чүнки, эй доганлар, чагырылышыңыза середиң. Адам өлчеги боюнча көпиңиз акылдар, гүйчли, асылзада дәлдиңиз.</verse>
				<verse number="27">Йөне Худай акылдарлары утандырмак үчин, дүнйәниң акмак сайянларыны сайлады. Худай гүйчлүлери утандырмак үчин, дүнйәниң эҗиз сайянларыны сайлады.</verse>
				<verse number="28">Худай әхмиетли затлары ятырмак үчин, бу дүнйәниң асылзада дәллерини, әсгерилмейәнлерини ве әхмиетсизлерини сайлады.</verse>
				<verse number="29">Ол муны хич бир адам Худайың хузурында магтанмасын дийип этди.</verse>
				<verse number="30">Йөне: «Магтанан Реб билен магтансын» дийип язылышы ялы,</verse>
				<verse number="31">сиз Худайың саясында Месих Исадасыңыз. Ол бизиң үчин Худайың акылдарлыгы ве догрулыгы, мукаддеслиги ве гутарышы болды.</verse>
			</chapter>
			<chapter number="2">
				<verse number="1">Эй доганлар, мен сизе Худайың гүвәлигини вагыз этмәге геленимде, сөз ве акыл артыклыгы билен гелемок.</verse>
				<verse number="2">Чүнки сизиң араңыздакам, Иса Месихден, Онуң хача чүйленмегинден башга хич бир зады билмезлиги йүрегиме дүвдүм.</verse>
				<verse number="3">Мен сизе эҗизлик ве горкы ичинде гелдим, гаты-да сандыраярдым.</verse>
				<verse number="4">Сөзүм хем вагзым ынсан акылдарлыгының ынандырыҗы сөзлерине дәл-де,</verse>
				<verse number="5">сизиң иманыңыз ынсан акылдарлыгында дурман, Худайың гүйҗүнде дурар ялы, Рухуң ве Онуң гүйҗүниң гөркезилмегине даянярды.</verse>
				<verse number="6">Биз акылдарлыгы кәмиллер арасында сөзлейәрис. Бизиң сөзлейән бу акылдарлыгымыз бу дөврүңки, бу дөврүң гечиҗи хөкүмдарларыныңкы дәл-де,</verse>
				<verse number="7">Худайың заман башламаздан өң бизиң шөхратымыз үчин беллән гизлин, сырлы акылдарлыгыдыр.</verse>
				<verse number="8">Бу акылдарлыга бу дөврүң хөкүмдарларының хич бири дүшүнмеди, чүнки дүшүнен болсалар, шөхратлы Ребби хача чүйлемездилер.</verse>
				<verse number="9">Эмма язылышы ялы: «Худайың Өзүни сөенлер үчин тайярлан затларыны не гөз гөрендир, не гулак эшидендир, не-де адам йүреги хыял эдендир».</verse>
				<verse number="10">Бизе болса Худай муны Өз Рухы аркалы аян этди, себәби, Рух әхли зады, Худайың чуң пикирлерини-де барлаяндыр.</verse>
				<verse number="11">Чүнки адамда нәме барлыгыны адамың өзүнде болан рухундан башга ким билер? Шейле хем Худайда нәме барлыгыны Худайың Рухундан башга хич ким билйән дәлдир.</verse>
				<verse number="12">Биз бу дүнйәниң рухуны дәл-де, Худайың өзүмизе берен берекетлерини билер ялы, Худайдан гелен Рухы алдык.</verse>
				<verse number="13">Биз булары адам акылдарлыгының өвреден сөзлери билен дәл-де, рухы затлары рухы сөзлер билен сөзләп, Рухуң өвреден сөзлери билен айдярыс.</verse>
				<verse number="14">Тебигы адам Худайың Рухуна дегишли затлары унамаз, чүнки булар онуң үчин акмаклыкдыр, булары билип билмез, себәби булара рух боюнча дүшүнилйәндир.</verse>
				<verse number="15">Руха уян адам әхли зады сайгарар, йөне оны хич ким сайгармаз.</verse>
				<verse number="16">Чүнки, «Реббе өвүт берер ялы, онуң пикирини ким билди?» Йөне бизде Месихиң пикири бардыр.</verse>
			</chapter>
			<chapter number="3">
				<verse number="1">Эй доганлар, мен сизе Руха уянлара дәл-де, тебигы адамлара, Месихдәки чагалара гүррүң бершим ялы гүррүң бердим.</verse>
				<verse number="2">Сизе гаты-гуты дәл-де, сүйт бердим, чүнки сиз гаты-гуты иймеги башармаярдыңыз, муны хәзир хем башармаярсыңыз.</verse>
				<verse number="3">Чүнки сиз энтек тебигы адамларсыңыз. Себәби араңызда ичигарачылык, чекишме ве даваның барлыгына гөрә, сиз тебигы адамлар дәлми? Адам адаты боюнча гезмейәрсиңизми?</verse>
				<verse number="4">Чүнки бири «Мен Павлусыңкы», ене бири «Мен Аполлосыңкы» диййән болса, тебигы адамлар дәлсиңизми?</verse>
				<verse number="5">Павлус ким? Аполлос ким? Олар хызматчы, сиз хем Реббиң хер бирине бершине гөрә, олар аркалы иман этдиңиз.</verse>
				<verse number="6">Мен экдим, Аполлос суварды, йөне өсдүрйән Худайдыр.</verse>
				<verse number="7">Шоңа гөрә, экен-де, суваран-да хичдир, диңе өсдүрйән Худай әхмиетлидир.</verse>
				<verse number="8">Экен билен суваран бирдир, йөне хер бири өз зәхметине гөрә сылагыны алар.</verse>
				<verse number="9">Биз Худайың ишдешлеридирис, сиз болсаңыз, Худайың экин мейданы, Худайың ымаратысыңыз.</verse>
				<verse number="10">Худайың өзүме берлен мерхеметине гөрә, мен акылдар усса кимин бинаның дүйбүни тутдум. Башга бири болса, онуң үстүни гуряндыр, йөне хер киши нәхили салшына дыкгат этсин.</verse>
				<verse number="11">Себәби хич ким тутулан дүйпден, ягны Иса Месихден башга дүйби тутуп билмез.</verse>
				<verse number="12">Бу дүйбүң үстүнде гызылдан, күмүшден, гымматбаха дашлардан, агачдан, отдан, самандан,</verse>
				<verse number="13">ымарат салан хер кишиниң иши белли болар, чүнки Реббиң гүни оны аян эдер, себәби отда белли болар, хер бириниң ишиниң нәхилидигини от сынар.</verse>
				<verse number="14">Кимиң бина эдени ода чыдаса, шол сылаг алар.</verse>
				<verse number="15">Кимиң иши янса, ол зыян чекер, йөне өзи от ичинден гечен ялы болуп гутулар.</verse>
				<verse number="16">Сиз Худайың ыбадатханасыдыгыңызы, Худайың Рухуның сизде яшаяныны билмейәрсиңизми?</verse>
				<verse number="17">Бири Худайың ыбадатханасыны йыкса, Худай хем оны йыкар, чүнки Худайың ыбадатханасы мукаддесдир. Ине, шол ыбадатхана сизсиңиз.</verse>
				<verse number="18">Хич ким өзүни алдамасын. Сизиң араңыздан бири шу дүнйәде өзүни акылдар сайян болса, онда ол акылдар болмак үчин акмак болсун.</verse>
				<verse number="19">Чүнки бу дүнйәниң акылдарлыгы Худайың янында акмаклыкдыр, себәби: «Ол акылдарлары өз хилелеринде тутяндыр» дийип язылгыдыр.</verse>
				<verse number="20">Ене-де: «Реб акылдарларың пикирлериниң бошдугыны билйәндир» дийип язылгыдыр.</verse>
				<verse number="21">Шоңа гөрә, хич ким адам билен магтанмасын, чүнки хемме зат сизиңкидир:</verse>
				<verse number="22">Павлус, Аполлос я Кифас болсун, дүнйә, яшайыш, өлүм болсун, хәзирки я гелҗекки затлар болсун — хеммеси сизиңкидир.</verse>
				<verse number="23">Сиз Месихиңкисиңиз, Месих-де Худайыңкыдыр.</verse>
			</chapter>
			<chapter number="4">
				<verse number="1">Шейлеликде, адамлар бизи Месихиң хызматчылары, Худайың сырларының векиллери хасап этмелидир.</verse>
				<verse number="2">Векиллериң хер биринден болса садыклык талап эдилйәр.</verse>
				<verse number="3">Сизиң я-да адамларың диванының үстүмден хөкүм чыкармагы мениң үчин мөхүм зат дәл, йөне өзүм хем өз үстүмден хөкүм чыкармаярын.</verse>
				<verse number="4">Чүнки мен өзүмде бир айып гөрмейәрин, йөне мунуң билен өзүми акламаярын. Мениң үстүмден хөкүм чыкарян Ребдир.</verse>
				<verse number="5">Шонуң үчин Реб гелйәнчә, вагтындан өң хич бир задың үстүнден хөкүм чыкармаң. Ол гараңкылыгың гизлин затларыны ягтылдар, йүреклериң ниетлерини аян эдер, шол вагт хер кес Худайдан өзүне лайык тарыпыны алар.</verse>
				<verse number="6">Эй доганлар, сиз языланлардан артык пикир этмезлиги бизден өвренип, хич бириңиз бейлекиниң өңүнде габармаз ялы, мен бу затлары сиз себәпли өзүме хем Аполлоса тымсал эдип айтдым.</verse>
				<verse number="7">Чүнки ким сени бейлекилерден пархлы эдйәр? Алмадык нәмәң бар? Алан болсаң, алмадык ялы, өвүнмәң нәме?</verse>
				<verse number="8">Сиз эййәм доюп, эййәм баядыңыз, бизсиз хөкүм сүрдүңиз. Догрудан хем, биз-де сиз билен хөкүм сүрер ялы, кәшгә хөкүм сүрседиңиз!</verse>
				<verse number="9">Чүнки Худай биз ресуллары өлүме беллененлер ялы соңкулар хөкмүнде орта чыкарандыр өйдйәрин, себәби биз дүнйә, перишделере ве адамлара томаша болдук.</verse>
				<verse number="10">Биз Месихиң хатырасына акмакдырыс, йөне сиз Месихде акыллысыңыз. Биз эҗиз, сиз гүйчли, сиз шөхратлы, биз әсгерилмедикдирис.</verse>
				<verse number="11">Биз шу чака ченли ачлыга, сувсузлыга, ялаңачлыга, енҗилмәге, сергезданлыга дөз гелип йөрендирис.</verse>
				<verse number="12">Өз эллеримиз билен ишләп, зәхмет чекйәрис, сөгүленимизде, хайыр-дога эдйәрис, азар берленде чыдаярыс.</verse>
				<verse number="13">Мыҗабат япыланда, мылайым җогап берйәрис. Шу чака ченли дүнйәниң сыр-сүплүги, хеммәниң зир-зибили болдук.</verse>
				<verse number="14">Мен бу затлары сизи утандырмак үчин язамок, сизе сөйгүли балаларым хөкмүнде несихат берйәрин.</verse>
				<verse number="15">Месихде он мүңлерче тербиечиңиз болса-да, көп атаңыз ёкдур, себәби Месих Исада Хош Хабар аркалы мен сизиң атаңыз болдум.</verse>
				<verse number="16">Шоңа гөрә-де, маңа өйкүниң дийип, сизден хайыш эдйәрин.</verse>
				<verse number="17">Реббе садык болан сөйгүли оглум Тимотеосы шу максат билен сизе иберйәрин. Ол мениң Месих Исадакы ёлларымы хер ерде, хер йыгнакда өвредишим ялы, сизиң ядыңыза салар.</verse>
				<verse number="18">Хамала, мен сизе гелмеҗек ялы, кәбирлери габарян экен.</verse>
				<verse number="19">Реб ислесе, басым сизе гелип, габарянларың сөзүни дәл-де, гүйҗүни гөрерин.</verse>
				<verse number="20">Себәби Худайың Патышалыгы сөзде дәл-де гүйчдедир.</verse>
				<verse number="21">Сиз нәме ислейәрсиңиз? Яныңыза таяк билен барайынмы я-да сөйгүдир юмшаклык рухы билен?</verse>
			</chapter>
			<chapter number="5">
				<verse number="1">Сизиң араңызда бутпаразлар арасында-да гөрүлмедик ахлаксызлыгың барлыгы эшидилйәр: бири өз атасының аялыны аланмыш.</verse>
				<verse number="2">Сиз болса бу иши эден араңыздан айрылар ялы, яс тутман, гайтам, габарярсыңыз.</verse>
				<verse number="3">Мен тен билен сизиң яныңызда болмасам-да, рухда сиз билендирин. Сизиң яныңызда ялы, бу иши эден адамы мен эййәм хөкүм этдим.</verse>
				<verse number="4">Рухум араңызда болуп, Реббимиз Иса Месихиң гудраты билен бир ере үйшен махалыңыз,</verse>
				<verse number="5">тени хеләк болуп, рухы Реб Исаның гүнүнде гутулар ялы, бу адамы шейтана табшырың.</verse>
				<verse number="6">Магтанмагыңыз догры дәлдир. Азаҗык хамырмаяның бүтин хамыры туршадяныны сиз билмейәрсиңизми?</verse>
				<verse number="7">Хамырмая тәзе хамыр болар ялы, көне хамырмаяны айырың. Чүнки бизиң Песахлык гузымыз Месих-де гурбан эдилендир.</verse>
				<verse number="8">Шонуң үчин көне хамырмая билен, яманлык ве эрбетлик хамырмаясы билен дәл-де, ак йүреклилигиң, хакыкатың петири билен байрам эделиң.</verse>
				<verse number="9">Мен сизе хатымда ахлаксызлар билен гатнашык этмәң дийип яздым.</verse>
				<verse number="10">Бу дүнйәниң, умуман, ахлаксызлары, ачгөзлери, талаңчылары я бутпаразлары билен диемок, ёгсам, сиз бу дүнйәден чыкмалы болардыңыз.</verse>
				<verse number="11">Йөне мен сизе доган дийилйәниң бири ахлаксыз, ачгөз, бутпараз, агзы пайыш, араккеш я талаңчы болса, онуң билен гатнашмазлыгы, бейле адам билен нахар хем иймезлиги язярын.</verse>
				<verse number="12">Чүнки мениң дашардакыларың үстүнден хөкүм чыкармага нәме хакым бар? Сиз ичердәкилериң үстүнден хөкүм чыкармалы дәлми?</verse>
				<verse number="13">Дашардакыларың үстүнден Худай хөкүм чыкарар. Сиз яманы өз араңыздан чыкарың.</verse>
			</chapter>
			<chapter number="6">
				<verse number="1">Башга бири билен давасы болан сизиң бириңиз мукаддеслер хузурында дәл-де, имансызларың өңүнде үстүнден хөкүм чыкарылмагына йүрек эдерми?</verse>
				<verse number="2">Я-да сиз мукаддеслериң дүнйәниң үстүнден хөкүм чыкарҗагыны билмейәрсиңизми? Дүнйәниң үстүнден хөкүм чыкарҗак болсаңыз, онда кичи даваларың үстүнден хөкүм чыкармага сиз мынасып дәлми?</verse>
				<verse number="3">Бу яшайшың ишлери бейледе дурсун, сиз бизиң перишделериң-де үстүнден хөкүм чыкарҗакдыгымызы билмейәрсиңизми?</verse>
				<verse number="4">Бу яшайшың ишлерини хөкүм этмели болсаңыз, онда йыгнакда сыланмаян адамлары бу ише гойярсыңыз.</verse>
				<verse number="5">Муны сизи утандырмак үчин айдярын: өз доганларының арасында хөкүм этмеги башарян екеҗе-де акылдар адам араңызда ёкмы?</verse>
				<verse number="6">Гайтам, доган-доган билен дивана гидишйәр, өзем имансызларың өңүнде.</verse>
				<verse number="7">Догрудан-да, араңызда дивана гидишмелериң барлыгының өзи сизиң үчин бүтинлей бир шовсузлыкдыр. Адалатсызлык чекмек сизиң үчин хас говы дәлми? Талаңа дөз гелмек сизиң үчин хас говы дәлми?</verse>
				<verse number="8">Эмма сизиң өзүңиз адалатсызлык эдйәрсиңиз, талаярсыңыз, өзем доганларыңызы.</verse>
				<verse number="9">Я-да адалатсызларың Худайың Патышалыгыны мирас алмаҗакдыгыны билмейәрсиңизми? Алданмаң, Худайың Патышалыгыны не ахлаксызлар, не бутпаразлар, не зынахорлар, не гомосексуаллар, не бечебазлар,</verse>
				<verse number="10">не огрулар, не ачгөзлер, не араккешлер, не агзы пайышлар, не-де талаңчылар мирас алар.</verse>
				<verse number="11">Сизиң хем кәбирлериңиз шейледиңиз, йөне ювулдыңыз, мукаддес эдилдиңиз, Реббимиз Иса Месихиң ады билен, Худайымызың Рухы аркалы акландыңыз.</verse>
				<verse number="12">Маңа хемме зада ругсат берлендир, йөне хемме зат пейдалы дәлдир. Маңа хемме зада ругсат берлендир, йөне хич зат маңа агалык этмели дәлдир.</verse>
				<verse number="13">Иймит гарын үчин, гарын-да иймит үчиндир, йөне Худай икисини-де ёк эдер. Тен болса ахлаксызлык үчин дәл-де, Реб үчиндир, Реб-де тен үчиндир.</verse>
				<verse number="14">Худай Өз гудраты билен Ребби дирелтди, бизи-де дирелдер.</verse>
				<verse number="15">Сиз тениңизиң Месихиң агзасыдыгыны билмейәрсиңизми? Мен Месихиң агзасыны алып, бир кемчиниң агзасы эдейинми? Этмен!</verse>
				<verse number="16">Я-да бир кемчин билен бирлешениң онуң билен бир тен боляныны билмейәрсиңизми? Себәби: «Икиси бир тен болар» дийлендир.</verse>
				<verse number="17">Эмма Реб билен бирлешен Онуң билен бир рухдур.</verse>
				<verse number="18">Ахлаксызлыкдан гачың! Адамың эдйән хер бир гүнәси тениң дашындадыр, йөне ахлаксызлык эдйән өз тенине гаршы гүнә эдйәндир.</verse>
				<verse number="19">Я-да тениңизиң сизде яшаян ве сизиң Худайдан алан Мукаддес Рухуңызың ыбадатханасыдыгыны, сизиң өзүңизиңки дәлдигиңизи билмейәрсиңизми?</verse>
				<verse number="20">Чүнки сиз бир баха алындыңыз. Мунуң үчин, Худайыңкы болан тениңиз ве рухуңыз билен Худайы шөхратландырың.</verse>
			</chapter>
			<chapter number="7">
				<verse number="1">Инди сизиң язан затларыңыз хакда: бир адама аяла эл дегирмезлик ягшыдыр.</verse>
				<verse number="2">Йөне ахлаксызлыкдан сакланмак үчин, хер кишиниң өз аялы ве хер аялың өз әри болсун.</verse>
				<verse number="3">Әр аялына, шейле хем аял әрине мәхрибанлык борҗуны берҗай этсин.</verse>
				<verse number="4">Аялың өз тенине ыгтыяры ёкдур, бу ыгтыяр әриңкидир ве шонуң ялы, әриң-де өз тенине ыгтыяры ёкдур, бу ыгтыяр аялыңкыдыр.</verse>
				<verse number="5">Диңе ораза ве дога билен мешгул болар ялы, ылалашыга гөрә, вагтлайынча болмаса, бири-бириңизи әр-аяллык хакындан махрум этмәң. Вагтлайын айрылсаңыз-да, шейтан небсиңизе буюрмак бабатда сизи сынага салмаз ялы, ене-де бирлешиң.</verse>
				<verse number="6">Эмма муны буйрук дәл-де, ругсат хөкмүнде айдярын.</verse>
				<verse number="7">Мен әхли адамларың өзүм ялы болмагыны арзув эдйәрин, йөне хер кишиниң Худайдан өз сылагы бардыр; бириниңки бир хили, башга бириниңки башга хилидир.</verse>
				<verse number="8">Эмма өйленмедиклере, дул хатынлара, мениң ялы галсалар, олар үчин ягшыдыр диййәрин.</verse>
				<verse number="9">Небислерине буйруп билмейән болсалар, онда өйленсинлер, себәби өйленмек ышк одуна янмакдан говудыр.</verse>
				<verse number="10">Өйлененлере болса мен дәл-де, Реб: «Аял әринден айрылмасын» дийип, буйрук берипдир.</verse>
				<verse number="11">Эгер-де айрылан болса, әрсиз галсын я-да әри билен ярашсын. Әр-де аялының талагыны бермесин.</verse>
				<verse number="12">Бейлекилере болса Реб дәл-де, мен диййәрин: бир доганың иман этмедик аялы бар болса, ол аял хем онуң билен яшамага разы болса, ол онуң талагыны бермесин.</verse>
				<verse number="13">Бир аялың иман этмедик әри бар болса, әри хем онуң билен яшамага разы болса, онда ол әринден айрылмасын.</verse>
				<verse number="14">Чүнки иман этмедик әр иманлы аялы аркалы мукаддес эдилендир, иман этмедик аял хем иманлы әр аркалы мукаддес эдилендир, ёгса, чагаларыңыз хапа боларды, йөне хәзир мукаддесдир.</verse>
				<verse number="15">Йөне иман этмедик айрылса, гой айрылсын. Доган я-да аял доган бейле ягдайларда баглы дәлдир. Худай бизи парахат яшамага чагырандыр.</verse>
				<verse number="16">Чүнки, эй аял, сен әриңи халас эдип-этмеҗегиңи ниреден билйәрсиң? Эй әр, сен аялыңы халас эдип-этмеҗегиңи ниреден билйәрсиң?</verse>
				<verse number="17">Йөне Реб хер кеси нәхили беллән болса, Худай кими нәхили чагыран болса, ол шейле гезсин. Мен бу буйругы әхли йыгнаклара берйәрин.</verse>
				<verse number="18">Ким сүннетликә чагырылан болса, сүннетсиз болмасын. Ким сүннетсизкә чагырылан болса, сүннетленмесин.</verse>
				<verse number="19">Сүннетлилик-де хичдир, сүннетсизлик-де хичдир, иң мөхүми Худайың буйрукларыны берҗай этмекдир.</verse>
				<verse number="20">Ким нәхили ягдайда чагырылан болса, шонда галсын.</verse>
				<verse number="21">Гулкаң чагырылан болсаң, гайгы этме, йөне азат болмагы башарсаң, пурсатдан пейдалан.</verse>
				<verse number="22">Чүнки гулка Реб тарапындан чагырылан адам Реббиң эркин адамыдыр, шонуң ялы, эркинликде чагырылан-да Месихиң гулудыр.</verse>
				<verse number="23">Сиз бир баха сатын алындыңыз, адамың гулы болмаң.</verse>
				<verse number="24">Доганлар, ким нәхили ягдайда чагырылан болса, шол ягдайда Худайың хузурында галсын.</verse>
				<verse number="25">Гызлар хакда Ребден буйругым ёк; йөне Реббиң мерхемети саясында садык киши хөкмүнде маслахат берйәрин.</verse>
				<verse number="26">Мениң пикиримче, хәзирки аладалы ягдай зерарлы, адама өз болшы ялы галмак ягшыдыр.</verse>
				<verse number="27">Бир аяла баглымысың? Онда, айрылҗак болма. Аялдан айрылдыңмы? Онда, аял гөзлеме.</verse>
				<verse number="28">Йөне өйленсең хем гүнә эден дәлсиң, гыз-да әре чыкса, гүнә эден дәлдир. Эмма өйлененлериң яшайышда мушакгаты болар, мен сизе дөземок.</verse>
				<verse number="29">Йөне, эй доганлар, сизе айдярын: вагт гысгадыр. Мундан бейләк аялы барлар аялы ёклар ялы,</verse>
				<verse number="30">аглаянлар хем агламаянлар ялы, шатланянлар хем шатланмаянлар ялы, мал аланлар хем малы ёклар ялы,</verse>
				<verse number="31">дүнйәден пейдаланянлар хем пейдаланмаянлар ялы болсун, себәби дүнйәниң хәзирки ягдайы гечегчидир.</verse>
				<verse number="32">Мен сизиң гайгысыз болмагыңызы ислейәрин. Өйленмедик киши Ребби хошнут этҗек болуп, Онуң ишлериниң аладасыны эдйәндир.</verse>
				<verse number="33">Йөне өйленен аялыны хошнут этҗек болуп, дүнйә ишлериниң аладасыны эдйәндир.</verse>
				<verse number="34">Әрли аял билен гызың арасында-да парх бардыр. Әрсиз аял хем тенде, хем-де рухда мукаддес болар ялы, Реббиң ишлериниң аладасыны эдйәндир, йөне әрли аял әрини хошнут этҗек болуп, дүнйә ишлериниң аладасыны эдйәндир.</verse>
				<verse number="35">Мен муны сизиң бойнуңыза сыртмак салмак үчин дәл-де, эйсем, эдепли болуп, пикириңизи дагатман, Реббе берлер ялы, өз пейдаңыз үчин айдярын.</verse>
				<verse number="36">Эмма бири өз гелинлиги билен гелшиксиз иш эдйәндир өйтсе, гызың хем яшы гечен болуп, өйленмек зерур болса, ол халаныны этсин, гүнә эдйән дәлдир. Олар өйленсин.</verse>
				<verse number="37">Эмма ким ниетинде берк дуруп, мәтәчлик чекмән, небсине буйруп, гелинлиги билен өйленмезлиги йүрегине дүвен болса, онда ол говы эдйәр.</verse>
				<verse number="38">Шейле, адаглысы билен өйленен говы эдйәр, йөне өйленмедик ондан-да говы эдйәр.</verse>
				<verse number="39">Аял, әри өлйәнчә, оңа баглыдыр. Эгер-де әри өлсе, өз исләнине бармага азатдыр, йөне Ребде болмалыдыр.</verse>
				<verse number="40">Эгер-де ол әрсиз галса, мениң пикиримче, хас хем багтыярдыр. Менде-де Худайың Рухы бардыр дийип пикир эдйәрин.</verse>
			</chapter>
			<chapter number="8">
				<verse number="1">Бутлара берилйән гурбанлар хакда хеммәмизиң билимимизиң барлыгыны билйәрис. Билим текепбир эдйәндир, йөне сөйги абатлаяндыр.</verse>
				<verse number="2">Ким бир зады билйәндирин өйдйән болса, онда ол энтек билмелиси ялы билйән дәлдир.</verse>
				<verse number="3">Йөне ким Худайы сөййән болса, Худай хем оны танаяндыр.</verse>
				<verse number="4">Бутлара берлен гурбанларың этинден ийилмеги барада болса, бутуң дүнйәде хичдигини, бир Худайдан башга худайың ёкдугыны билйәрис.</verse>
				<verse number="5">Чүнки Ерде болсун, Гөкде болсун, «таңры» дийилйәнлер нәче болса-да, энчеме «таңрыларың» ве энчеме «реблериң» болшы ялы,</verse>
				<verse number="6">бизиң бир Ата Худайымыз бардыр. Хемме зат Ондандыр, биз Онуң үчин яшаяндырыс ве бир Реббимиз Иса Месих бардыр, хемме зат Ол аркалы боландыр, биз Ол аркалы яшаяндырыс.</verse>
				<verse number="7">Эмма хеммелерде бу билим ёк, кәбирлери бутуң пикиринде болуп, эти энтек-де бута берлен гурбан ялы иййәр. Онсоң эҗизликлери зерарлы, оларың ынсабы тегмилтли боляр.</verse>
				<verse number="8">Дамак бизи Худая якын эдйән дәлдир. Иймесек-де кемлигимиз болмаз, ийсек-де артыкмачлыгымыз болмаз.</verse>
				<verse number="9">Эмма велин бу азатлыгыңызың эҗизлериң бүдремегине себәп болаймагындан хабардар болуң.</verse>
				<verse number="10">Чүнки бири билимли болан сениң бутханада сачак башында отураныңы гөрсе, эҗизлиги зерарлы, онуң ынсабы бутлара берлен гурбанлардан иймәге мейилленмезми?</verse>
				<verse number="11">Онсоң сениң билимиң зерарлы, бу эҗиз доган хеләк болар, Месих болса онуң угрунда өлди.</verse>
				<verse number="12">Шейлеликде, сиз доганларыңыза гаршы гүнә эдип, оларың эҗиз ынсапларыны яраламак билен, Месихе гаршы гүнә эдйәрсиңиз.</verse>
				<verse number="13">Шонуң үчин, дамак доганымың бүдремегине себәп болян болса, онда мен доганымы бүдретмез ялы, асла эт иймерин.</verse>
			</chapter>
			<chapter number="9">
				<verse number="1">Мен эркин дәлми? Мен ресул дәлми? Мен Реббимиз Месихи гөрмедимми? Сиз Ребде мениң зәхметимиң нетиҗеси дәлмисиңиз?</verse>
				<verse number="2">Мен башгалара ресул болмасам-да, сизе ресулдырын; сиз Реб ёлунда мениң ресуллыгымың мөхрүсиңиз.</verse>
				<verse number="3">Өзүми сорага чекйәнлериң гаршысында мен шейле горанярын.</verse>
				<verse number="4">Бизиң иймәге, ичмәге хакымыз ёкмы?</verse>
				<verse number="5">Бейлеки ресуллар, Реббиң доганлары ве Кифас ялы, иманлы бир аялы янымызда гездирмәге хакымыз ёкмы?</verse>
				<verse number="6">Я-да ишлемезлиге диңе мен билен Барнабасың хакы ёкмы?</verse>
				<verse number="7">Ким өз харҗы билен эсгерлик эдйәр? Ким үзүм агаҗыны экип-де, онуң мивесинден иймейәр? Я-да ким сүрини бакып-да, онуң сүйдүнден ичмейәр?</verse>
				<verse number="8">Мен муны адамларың пикир эдишине гөрә айдярынмы? Канун -да шуны айтмаярмы?</verse>
				<verse number="9">Чүнки Мусаның канунында: «Харман дөвен өкүзиң агзыны баглама» дийип язылгыдыр. Худай өкүзлериң аладасыны эдйәрми?</verse>
				<verse number="10">Булары бүтинлей бизиң үчин айтмаярмы? Хава, бу бизиң үчин языландыр. Шейле, ер сүрен умыт билен сүрмелидир, харман дөвен хем хармана шәрик болмак умыды билен дөвмелидир.</verse>
				<verse number="11">Биз сизде рухы затлары экип, сизден мадды затлары орсак, бу бир улы затмыдыр?</verse>
				<verse number="12">Башгаларың сизден муны ислемәге хакы бар болса, бизиң муңа олардан көп хакымыз ёкмудыр? Йөне биз бу хакдан пейдаланман, Месихиң Хош Хабарының өңүни бөкдемезлик үчин, хер зада дөз гелйәрис.</verse>
				<verse number="13">Сиз мукаддес затлар билен мешгулланянларың ыбадатханадан иййәнини, гурбанлык эдилйән ери саклаянларың гурбанлык эдилйән ерден пайларыны аляныны билмейәрсиңизми?</verse>
				<verse number="14">Шейле, Реб хем Хош Хабары вагыз эдйәнлериң Хош Хабардан яшамагыны буюрды.</verse>
				<verse number="15">Мен бу затларың хич биринден пейдаланамок, шу затлар маңа шейле эдилсин дийип хем язамок, себәби бу буйсанҗымы бириниң бидерек эденинден өленим говудыр.</verse>
				<verse number="16">Чүнки Хош Хабары вагыз эдйән болсам, өвүнмәге хакым ёкдур, себәби бу маңа ваҗыпдыр. Эгер Хош Хабары вагыз этмесем, вай мениң халыма!</verse>
				<verse number="17">Чүнки муны мейлетин этсем, сылагым болар. Мейлетин этмесем-де, диңе өзүме табшырылан везипәни берҗай этдигимдир.</verse>
				<verse number="18">Ери, сылагым нәме? Хош Хабардакы хакымдан долы пейдаланмаз ялы, Хош Хабары вагыз эдип, Хош Хабары мугт бермегим.</verse>
				<verse number="19">Чүнки мен хер кесден азат болсам-да, көп адамлары газанҗак болуп, өзүми хеммелере гул этдим.</verse>
				<verse number="20">Мен ехудылары газанҗак болуп, ехудылара ехуды болдум. Канун астындакылары газанҗак болуп, канун астында болмасам-да, канун астындакылара канун астындакы ялы болдум.</verse>
				<verse number="21">Худайың гаршысында канунсыз болман, Месихиң Кануны астында болсам-да, кануны ёклары газанҗак болуп, кануны ёклара кануны ёк кимин болдум.</verse>
				<verse number="22">Эҗизлери газанҗак болуп, эҗизлере бир эжиз ялы болдум. Хер ничик-де болса, кәбирлерини халас этҗек болуп, хер кесе хер зат болдум.</verse>
				<verse number="23">Мен булары Хош Хабарда пайым болсун дийип, Хош Хабар үчин эдйәрин.</verse>
				<verse number="24">Сиз ылгав мейданында ылгаянларың хеммесиниң ылгап, йөне байрагы бириниң аляныны билмейәрсиңизми? Байрак алар ялы ылгаң.</verse>
				<verse number="25">Гөрешйән адам әхли затда өз небсине буюряндыр. Олар муны паны тәҗи алмак үчин, биз хем бакы тәҗи алмак үчин эдйәрис.</verse>
				<verse number="26">Шонуң үчин, мен максатсыз ылгаян ялы ылгамаярын, хованы юмруклаян ялы юмрукламаярын.</verse>
				<verse number="27">Йөне бейлекилере вагыз эденимден соң, өзүм махрум галмаз ялы, теними хорлап, оны гул эдйәрин.</verse>
			</chapter>
			<chapter number="10">
				<verse number="1">Эй доганлар, аталарымызың барының булут астында боланындан, барының деңизден геченинден хабарлы болмагыңызы ислейәрин.</verse>
				<verse number="2">Бары булутда хем деңизде Муса чокундырылды.</verse>
				<verse number="3">Бары шол бир рухы иймити ийди.</verse>
				<verse number="4">Бары шол бир рухы ичгини ичди, себәби олар өзлерине хемралык эден рухы гаядан ичйәрди. Ол гая болса Месихди.</verse>
				<verse number="5">Эмма Худай оларың көпүсинден разы дәлди. Чөлде оларың җесетлери серлип галды.</verse>
				<verse number="6">Йөне оларың хөвеслениши кимин, биз-де ямана хөвесленмез ялы, бу вакалар бизе мысал хөкмүнде йүзе чыкды.</verse>
				<verse number="7">«Халк ийип-ичмек үчин ашак отурды ве ойнамак үчин ёкары галды» дийип язылышы ялы, оларың кәбирлери кимин сиз хем бутпараз болмаң.</verse>
				<verse number="8">Зына этмәлиң, чүнки оларың кәбирлери зына эдип, бир гүнде йигрими үч мүң адам өлди.</verse>
				<verse number="9">Ребби сынамалың, чүнки оларың кәбирлери Оны сынап, йыланлардан хеләк болдулар.</verse>
				<verse number="10">Кәйинмәң, чүнки оларың кәбирлери кәйинип, өлүм перишдесиниң элинден хеләк болдулар.</verse>
				<verse number="11">Йөне бу затларың бары оларың башына гөрелде хөкмүнде инип, дөвүрлериң соңуна етен бизе үндев үчин язылды.</verse>
				<verse number="12">Шонуң үчин мен догрудырын дийип пикир эдйән адам өз йыкылмагындан әгә болсун.</verse>
				<verse number="13">Сиз хер кишиниң башына гелйәнден башга хич бир сынага салынмадыңыз. Худай догручылдыр, Ол сизе гүйҗүңизден өте сыналмагыңыза ёл бермән, дөз гелип билмегиңиз үчин, сынаг билен билеликде чыкалга-да ачар.</verse>
				<verse number="14">Шонуң үчин, эй, эзиз доганларым, бутпаразлыкдан гачың.</verse>
				<verse number="15">Мен дүшүнҗели адамлара гүррүң берйәрин. Айдянларыма өзүңиз баха бериң.</verse>
				<verse number="16">Бизиң шүкүр эдйән шүкүр кәсәмиз Месихиң ганына шәрикчилик дәлми? Бизиң бөлйән чөрегимиз Месихиң тенине шәрикчилик дәлми?</verse>
				<verse number="17">Чөрегиң бир болшы ялы, көп болан биз хем бир тендирис, себәби бизиң хеммәмизиң шол бир чөрекде пайымыз бардыр.</verse>
				<verse number="18">Ысрайыл халкына середиң, гурбанлыклары иййәнлер гурбанлык эдилйән ер билен шәрикчилик эдйәнлер дәлми?</verse>
				<verse number="19">Мен нәме диййәрин? Бута берлен гурбан бир затмыдыр? Я-да бут бир затмыдыр?</verse>
				<verse number="20">Ёк, йөне бутпаразлар берйән гурбаныны Худая дәл-де, җынлара берйәр диййәрин. Мен сизиң җынлар билен шәрикчилик этмегиңизи исләмок.</verse>
				<verse number="21">Сиз хем Реббиң кәсесинден, хем җынларың кәсесинден ичип билмерсиңиз. Сиз хем Реббиң сачагына, хем җынларың сачагына шәрик болуп билмерсиңиз.</verse>
				<verse number="22">Я-да биз Реббиң габанҗаңлыгыны оярярысмы? Биз Ондан гүйчлүми?</verse>
				<verse number="23">Маңа әхли зада ругсат эдилендир, йөне хемме зат пейдалы дәлдир. Маңа әхли зада ругсат эдилендир, йөне хемме зат абатлаян дәлдир.</verse>
				<verse number="24">Хич ким өз пейдасыны гөзлемесин, башганың пейдасыны гөзлесин.</verse>
				<verse number="25">Эт базарында нәме сатылян болса, ынсап хатырасы үчин, хич бир зады селҗермән ийиң.</verse>
				<verse number="26">Чүнки Ер ве онуң йүзүндәки әхли зат Реббиңкидир.</verse>
				<verse number="27">Иман этмедиклериң бири сизи нахара чагырып-да, сиз хем гитмек ислесеңиз, өңүңизде нәме гоюлса, ынсап хатырасы үчин, хер бир зады селҗермән ийиң.</verse>
				<verse number="28">Эмма бири сизе: «Бу бутлара берлен гурбаның этидир» дийсе, яңкы хабар берениң хатырасы үчин ве ынсап хатырасы үчин иймәң, чүнки Ер ве онуң ичиндәкилериң бары Реббиңкидир.</verse>
				<verse number="29">Мен ынсап дийип, сениң өзүңкә дәл-де, бейлекиниңкә диййәрин, себәби нәме үчин мениң азатлыгымың үстүнден бейлекиниң ынсабы хөкүм чыкаряр?</verse>
				<verse number="30">Мен шүкүр эдип, нахара гошулян болсам, онда нәме үчин шүкүр эдйән задым үчин маңа кәелйәр?</verse>
				<verse number="31">Ийсеңиз-де, ичсеңиз-де, хер нәме этсеңиз-де, барыны Худайың шөхраты үчин эдиң.</verse>
				<verse number="32">Ехудылара, греклере ве Худайың йыгнагына бүдремәге себәп болмаң.</verse>
				<verse number="33">Чүнки мен хем хер затда хер кеси разы этмәге чалышярын. Мен муны өз бәхбидим үчин эдемок, гутулсынлар дийип, көп адамларың бәхбиди үчин эдйәрин.</verse>
			</chapter>
			<chapter number="11">
				<verse number="1">Мениң Месихден гөрелде алшым ялы, сиз хем менден гөрелде алың.</verse>
				<verse number="2">Эй доганлар, хер затда мени яда салянлыгыңыз, таглыматы сизе табшырышым ялы саклаянлыгыңыз үчин, мен сизи тарыплаярын.</verse>
				<verse number="3">Сизиң муны-да билмегиңизи ислейәрин: хер эркегиң баяры Месих, аялың баяры эркек, Месихиң баяры хем Худайдыр.</verse>
				<verse number="4">Башына зат гейип, дога я пыгамберлик эдйән эркек киши өз башыны биабрай эдйәндир.</verse>
				<verse number="5">Башы ачык дога я пыгамберлик эдйән аял киши хем өз башыны биабрай эдйәндир, чүнки бу сачы сырылмак билен бирдир.</verse>
				<verse number="6">Чүнки аял башыны өртмейән болса, онда сачыны-да кесдирсин. Аял сачының кесилмегинден я-да сырылмагындан утанян болса, онда башыны өртсүн.</verse>
				<verse number="7">Чүнки эркек Худайың сураты хем шөхратыдыгы үчин башыны өртмели дәлдир, йөне аял эркегиң шөхратыдыр.</verse>
				<verse number="8">Чүнки эркек аялдан дәл-де, аял эркекдендир.</verse>
				<verse number="9">Себәби эркек аял үчин дәл-де, аял эркек үчин ярадылды.</verse>
				<verse number="10">Шонуң үчин, перишделериң хатырасына аялың башында онуң ыгтыяр астындадыгыны гөркезйән белги болмалыдыр.</verse>
				<verse number="11">Йөне велин Ребде не аял эркексиз, не-де эркек аялсыздыр.</verse>
				<verse number="12">Чүнки аялың эркекден болшы ялы, эркек хем аял аркалы дүнйә инендир, йөне хемме зады Худай ярадандыр.</verse>
				<verse number="13">Сизиң өзүңиз баха бериң: аялың башы ачык Худая дога этмеги ярашыклымыдыр?</verse>
				<verse number="14">Эркегиң сачы узын болса, бу онуң үчин биабрайчылыкдыгыны,</verse>
				<verse number="15">йөне аялың сачы узын болса, бу онуң үчин абрайдыгыны тебигатың өзи өвретмейәрми? Чүнки сач аяла бүренҗек ерине берлендир.</verse>
				<verse number="16">Йөне бириниң җедел эдеси гелйән болса, бизиң хем, Худайың йыгнакларының хем бейле эндиги ёк.</verse>
				<verse number="17">Эмма бу таглыматда сизи тарыпламаярын, чүнки сизиң үйшмелериңиз пейдалы дәл, зыянлыдыр.</verse>
				<verse number="18">Чүнки, биринҗиден, хачан йыгнакда үйшүшениңизде, араңызда бөлүнишигиң боляныны эшидйәрин, муңа аз-кем ынанярынам.</verse>
				<verse number="19">Чүнки араңыздакы Худайың тассыклан адамлары белли болар ялы, араңызда бөлүнишигиң болмагы зерурдыр.</verse>
				<verse number="20">Сиз бир ере үйшүшениңизде, Реббиң нахарыны иймек үчин үйшмейәрсиңиз.</verse>
				<verse number="21">Чүнки нахар иениңизде, хер ким өз нахарыны бейлекилерден өңүрти аляр, бири ач галяр, ене бири серхош боляр.</verse>
				<verse number="22">Сизиң иймәге, ичмәге өйүңиз ёкмы? Я-да Худайың йыгнагыны әсгермән, ёксуллары утандырярсыңызмы? Мен сизе нәме диейин? Сизи тарыплайынмы? Бу затда сизи тарыпламарын.</verse>
				<verse number="23">Чүнки мен Ребден аланымы сизе табшырдым. Реб Иса Өзүниң тутулып берлен гиҗеси чөрек алып,</verse>
				<verse number="24">шүкүр эденинден соң, оны бөлүп: «Алың, ийиң, бу мениң сизиң үчин дөвлен беденимдир, муны мени яда салмак үчин берҗай эдиң» дийди.</verse>
				<verse number="25">Шонуң ялы-да, нахардан соң кәсәни алып: «Бу кәсе мениң ганым билен беркидилен тәзе әхтдир, хер гезек ичениңизде, мени яда салмак үчин муны берҗай эдиң» дийди.</verse>
				<verse number="26">Чүнки сиз бу чөреги хер гезек иениңизде, кәседен хер гезек ичениңизде, тә Өзи гелйәнчә, Реббиң өлүмини ыглан эдйәнсиңиз.</verse>
				<verse number="27">Шонуң үчин хер ким мынасып болмадык тәрде Реббиң бу чөрегини ийсе я бу кәседен ичсе, Онуң тени ве ганы бабатда языклы болар.</verse>
				<verse number="28">Адам өзүни сынап гөренсоң, бу чөрекден иймели, бу кәседен хем ичмелидир.</verse>
				<verse number="29">Чүнки ким Реббиң тенини сайгарман, гелшиксиз тәрде ийсе, ичсе, өзүне гаршы хөкүм иййәндир ве ичйәндир.</verse>
				<verse number="30">Шонуң үчин сизиң араңызда көплери эҗиз, хасса, өленлериң хем саны аз дәл.</verse>
				<verse number="31">Өз-өзүмизи сынан болсак, хөкүме дучар болмаздык.</verse>
				<verse number="32">Үстүмизден хөкүм чыкарыланда, бизе дүнйә билен билеликде иш кесилмез ялы, Реб бизи тербиелейәр.</verse>
				<verse number="33">Эй доганлар, нахар иймек үчин үйшүшениңизде, бири-бириңизе гарашың.</verse>
				<verse number="34">Сиз хөкүм үчин үйшүшмез ялы, ким ач болса, өз өйүнде ийсин. Галан затлары болса өзүм барамда дүзедерин.</verse>
			</chapter>
			<chapter number="12">
				<verse number="1">Эй доганлар, мен рухы сылаглар барада-да, сизиң бихабар галмагыңызы ислемейәрин.</verse>
				<verse number="2">Бутпаразкаңыз, бири сизи чекйән ялы, дилсиз бутларың ызына эерйәрдиңиз.</verse>
				<verse number="3">Шонуң үчин сизе айдярын: Худайың Рухы билен геплейән киши: «Иса лагнат!» диймез, хич ким хем Мукаддес Рух билен болмаса: «Иса Ребдир!» дийип билмез.</verse>
				<verse number="4">Сылаглар дүрли-дүрли, йөне Рух шол бир Рухдур.</verse>
				<verse number="5">Гуллуклар-да дүрли-дүрли, йөне Реб шол бир Ребдир.</verse>
				<verse number="6">Амаллар дүрли-дүрли, йөне хеммеде хер зады эмеле гетирйән Худай шол бир Худайдыр.</verse>
				<verse number="7">Йөне хер кишә Рухуң аян болмагы хеммәниң пейдаланмагы үчин берилйәр.</verse>
				<verse number="8">Чүнки Рух аркалы бирине акылдарлык сөзи, ене бирине шол Рух аркалы билим сөзи,</verse>
				<verse number="9">башга бирине шол Рух аркалы иман, бейлекә шол Рух аркалы шыпа сылаглары,</verse>
				<verse number="10">бирине гудрат гөркезме, ене бирине пыгамберлик, башга бирине рухлары сайгарма, бейлеки бирине дүрли диллер, ене бирине болса диллери дүшүндирме берилйәр.</verse>
				<verse number="11">Буларың хеммесини болса шол бир Рух эмеле гетирйәр. Ол хер бирине Өз халайшына гөрә, айры-айры бөлүп берйәр.</verse>
				<verse number="12">Йөне тениң бир ве агзасының көп болшы ялы, тениң агзасы көп болса-да, бир тендир, Месих -де шейледир.</verse>
				<verse number="13">Чүнки ехуды болсун я грек болсун, гул болсун я азат болсун — бизиң хеммәмиз бир Рух аркалы бир тене чокундырылдык, хеммәмизе бир Рухдан ичирилди.</verse>
				<verse number="14">Тен хем бир агзадан дәл-де, көп агзадан ыбаратдыр.</verse>
				<verse number="15">Аяк: «Мен эл дәлдигим үчин, тене дегишли дәлдирин» диени билен, тене дегишли болман билмез.</verse>
				<verse number="16">Гулак: «Мен гөз дәлдигим үчин, тене дегишли дәлдирин» диени билен, тене дегишли болман билмез.</verse>
				<verse number="17">Тутуш тен гөз болан болса, онда эшидиш ниреде боларды? Бары эшидиш болан болса, онда ысгайыш ниреде боларды?</verse>
				<verse number="18">Эмма Худай агзаның хер бирини тенде Өз ислейшине гөрә гойды.</verse>
				<verse number="19">Хеммеси бир агза болан болса, онда тен ниреде боларды?</verse>
				<verse number="20">Шейлеликде, агза көп, йөне тен бир.</verse>
				<verse number="21">Гөз эле: «Сен маңа герек дәл» дийип билмез. Келле аяклара: «Сиз маңа герек дәл» дийип билмез.</verse>
				<verse number="22">Терсине, тениң эҗиз гөрүнйән агзалары хас көп гереклидир.</verse>
				<verse number="23">Биз тениң хорматсызрак гөрүнйән агзасына хас көп хормат гойярыс, овадан дәл агзаларымызың хас көп гөрки бардыр.</verse>
				<verse number="24">Йөне гөркли агзаларымыз муңа мәтәч дәлдир. Эмма Худай тенде хичбир бөлүнишик болман, агзалар деңлик билен бири-бириниң аладасыны этсин дийип,</verse>
				<verse number="25">тени гуранда, әхмиетсиз агзалары хас көп хорматлады.</verse>
				<verse number="26">Бир агза хорлук чексе, әхли агзалар билеликде хорлук чекер. Бир агза шөхратланса, әхли агзалар билеликде шатланар.</verse>
				<verse number="27">Сиз Месихиң тени, айры-айры агзаларысыңыз.</verse>
				<verse number="28">Худай йыгнакда биринҗилери ресул, икинҗилери пыгамбер, үчүнҗилери өвредиҗи эдип отуртды. Ондан соң гудрат гөркезмелери, соңра шыпа сылагларыны, ярдамлары, эдаралары, дүрли диллери берди.</verse>
				<verse number="29">Хеммелер ресулмыдыр? Хеммелер пыгамбермидир? Хеммелер өвредиҗимидир? Хеммелер гудрат гөркезйәнмидир?</verse>
				<verse number="30">Хеммелериң шыпа сылагы бармы? Хеммелер дүрли диллерде геплейәрми? Хеммелер диллери маныландырярмы?</verse>
				<verse number="31">Сиз улурак сылаглара ыхлас эдиң, мен ене сизе мундан хем говы ёлы гөркезейин.</verse>
			</chapter>
			<chapter number="13">
				<verse number="1">Эгер мен ынсан хем перишделериң диллеринде геплейән болсам, йөне сөйгим ёк болса, онда җыңңырдаян мисдирин я-да сесленйән цимбалыдырын.</verse>
				<verse number="2">Пыгамберлик сылагым болуп, әхли сырлары хем ылымлары билйән болсам, даглары еринден гозгаҗак иманым болса, йөне сөйгим болмаса, онда мен хичдирин.</verse>
				<verse number="3">Әхли задымы пайлап, ёксуллары доюрсам, теними якмага берсем, йөне сөйгим болмаса, онда мунуң маңа хич бир пейдасы ёкдур.</verse>
				<verse number="4">Сөйги сабырлыдыр, шепагатлыдыр, сөйги гөрипчилик эдйән дәлдир, сөйги өвүнип, текепбирлик эдйән дәлдир.</verse>
				<verse number="5">Биабрайчылыклы иш эдйән дәлдир, өз непини гөзлейән дәлдир, гахарланян дәлдир, ичинде хылт саклаян дәлдир.</verse>
				<verse number="6">Адалатсызлыга шатланман, хакыката шатланяндыр.</verse>
				<verse number="7">Хер зада дөз гелйәндир, хер зада ынаняндыр, хер зада умыт баглаяндыр, хер зада чыдаяндыр.</verse>
				<verse number="8">Сөйги асла түкенмез. Пыгамберликлер болса айрылар, диллер дымар, билим ёга чыкар.</verse>
				<verse number="9">Чүнки биз бөлеклейин билип, бөлеклейин пыгамберлик эдйәрис.</verse>
				<verse number="10">Йөне кәмил болан геленде, бөлеклейин болан арадан айрылар.</verse>
				<verse number="11">Мен чагакам, чага ялы гепләп, чага ялы ойланып, чага ялы пайхас эдердим, улаланымда, чага гылыкларымы гойдум.</verse>
				<verse number="12">Шинди хер зады айнадакы ялы үмүзли гөрйәрис, йөне шол вагт йүзбе-йүз гөрерис. Хәзир мен бөлеклейин билйәрин, йөне шол вагт өз билинишим ялы билерин.</verse>
				<verse number="13">Хәзир шу үчүси галяр: иман, умыт, сөйги. Буларың иң улусы болса сөйгүдир.</verse>
			</chapter>
			<chapter number="14">
				<verse number="1">Сөйгиниң ызында болуң хем-де рухы сылаглара, хас-да пыгамберлик этмәге ыхлас эдиң.</verse>
				<verse number="2">Чүнки билинмейән дилде геплейән, адам билен дәл-де, Худай билен геплешйәндир, чүнки оңа хич ким дүшүнйән дәлдир, ол сырлары рух билен айдяндыр.</verse>
				<verse number="3">Пыгамберлик эдйән киши адамлары абатламак, несихат ве гөвүнлик бермек үчин геплейәндир.</verse>
				<verse number="4">Башга дилде геплейән өзүни абатлаяндыр, йөне пыгамберлик эдйән йыгнагы абатлаяндыр.</verse>
				<verse number="5">Мен сизиң хеммәңизиң башга диллерде геплемегиңизи, хас-да пыгамберлик этмегиңизи арзув эдйәрин. Бу диллерде геплейән йыгнагың абатланмагы үчин дүшүндирмейән болса, онда пыгамберлик эдйән ондан говудыр.</verse>
				<verse number="6">Эй доганлар, мен сизиң яныңыза барып, башга диллерде геплесем, йөне ылхам, билим, пыгамберлик я таглыматдан гүррүң бермесем, сизе нәме хайрым дегер?</verse>
				<verse number="7">Сес чыкарян җансыз затлар, меселем, түйдүк я гусли бири-биринден пархлы сес чыкармаса, түйдүк я гусли билен нәме чалыняндыгы нәхили билнер?</verse>
				<verse number="8">Чүнки сурнай хем нәбелли сес чыкарса, урша ким тайярланар?</verse>
				<verse number="9">Шейлеликде, сиз хем дил аркалы дүшнүкли гүррүң бермесеңиз, нәме айдяныңыз нәхили билнер? Чүнки бу хова гүррүң бердигимиз болар.</verse>
				<verse number="10">Дүнйәде дүрли-дүрли диллериң бардыгы, оларың хич бириниң-де манысыз дәлдиги гүррүңсиздир.</verse>
				<verse number="11">Йөне айдылана дүшүнмесем, онда мен геплейәне бигәне, ол хем маңа бигәне болар.</verse>
				<verse number="12">Шейлеликде, сиз хем рухы сылаглара ыхлас эдишиңизе гөрә, йыгнагы абатламак үчин, сылаглара бай болмага чалшың.</verse>
				<verse number="13">Шонуң үчин билинмейән дилде геплейән адам оны маныландырар ялы дога этсин.</verse>
				<verse number="14">Чүнки мен башга бир дилде дога эдйән болсам, рухум дога эдйәндир, йөне акылым мивесиздир.</verse>
				<verse number="15">Нәме этмели? Мен рух билен дога этҗек, йөне акыл билен хем дога этҗек. Рух билен нагма айтҗак, йөне акыл билен хем нагма айтҗак.</verse>
				<verse number="16">Себәби сен рух билен алкыш айтсаң, билимсиз адамлар сениң шүкүриңе нәхили «омын» дийсин? Себәби ол сениң нәме айдяныңа дүшүнйән дәлдир.</verse>
				<verse number="17">Догры, сен говы шүкүр эдйәрсиң, йөне бейлеки абатланмаяр.</verse>
				<verse number="18">Мен диллерде хеммәңизден көп геплейәниме Худая шүкүр эдйәрин.</verse>
				<verse number="19">Йөне йыгнакда бейлекилере-де өвредер ялы, акылым билен бәш сөз айтмагы башга дилде он мүң сөз айтмакдан говы гөрйәрин.</verse>
				<verse number="20">Доганлар, акылда чага ялы болман, яманлыкда чага ялы болуп, акылда кәмил болуң.</verse>
				<verse number="21">Реб шейле диййәр: «Мен бу халка башга диллер билен, ятларың агзы билен гүррүң берерин, шонда-да Мени диңлемезлер» дийип Канунда язылгыдыр.</verse>
				<verse number="22">Шейлеликде, диллер иман эденлере дәл-де, иман этмедиклере, пыгамберлик хем иман этмедиклере дәл-де, иман эденлере аламатдыр.</verse>
				<verse number="23">Бүтин йыгнак бир ере үйшүп, әхлиси башга диллерде геплесе ве билимсизлер я-да иман этмедиклер ичери гирсе, олар: «Сиз акылыңыздан азашыпсыңыз» диймезми?</verse>
				<verse number="24">Эмма хеммелер пыгамберлик этсе ве бир иман этмедик я бир билимсиз ичери гирсе, хеммелер тарапындан язгарылып, хеммелер тарапындан хөкүм эдилер.</verse>
				<verse number="25">Йүрегиниң гизлин сырлары аян болуп, йүзин йыкылар, «Худай, догрудан-да, сизиң араңызда» дийип, Худая сежде эдер.</verse>
				<verse number="26">Доганлар, инди нәме? Бир ере үйшүшениңизде, сизиң хер бириңизде мезмур, тәлим, дил, ылхам я диллери дүшүндирме бардыр — әхлиси абатлама үчин болсун.</verse>
				<verse number="27">Кимдир бири билинмейән дилде геплейән болса, онда ики я-да иң ёкарсы үч адам нобатма-нобат гепләп, бири-де маныландырсын.</verse>
				<verse number="28">Дүшүндирйән ёк болса, онда ол адам йыгнакда дымып, өзүне ве Худая гүррүң берсин.</verse>
				<verse number="29">Пыгамберлериң хем икиси я үчүси гүррүң берип, бейлекилер сайгарсынлар.</verse>
				<verse number="30">Отуранлардан бирине ылхам гелсе, онда илкинҗи дымсын.</verse>
				<verse number="31">Чүнки хеммелер өвренип, хеммелер өвүт алар ялы, хеммәңиз бири-бириңизиң ызындан пыгамберлик эдип билерсиңиз.</verse>
				<verse number="32">Пыгамберлериң рухлары пыгамберлере табындыр.</verse>
				<verse number="33">Чүнки Худай тертипсизлик Худайы дәл-де, мукаддеслер йыгнакларының хеммесинде болшы ялы, парахатлык Худайыдыр.</verse>
				<verse number="34">Йыгнакларда аялларыңыз геплемесин, чүнки олара геплемәге ругсат эдилен дәлдир. Олар, кануның хем айдышы ялы, табын болмалыдырлар.</verse>
				<verse number="35">Олар бир зады өвренҗек болсалар, өйде өз әрлеринден сорасынлар, чүнки аяла йыгнакда геплемек айыпдыр.</verse>
				<verse number="36">Худайың сөзи, эйсем, сизден чыкдымы? Я диңе сизе етдими?</verse>
				<verse number="37">Өзүни пыгамбер я рухда кәмил сайян адам сизе язянларымың Реббиң буйругыдыгыны аңласын.</verse>
				<verse number="38">Бири наданлык этсе, гой, наданлык этсин.</verse>
				<verse number="39">Шонуң үчин, эй доганлар, пыгамберлик этмәге ыхлас эдиң, башга диллерде геплемеги-де гадаган этмәң.</verse>
				<verse number="40">Йөне херки зат сыпайычылык хем тертип билен болсун.</verse>
			</chapter>
			<chapter number="15">
				<verse number="1">Эй доганлар, сизе Хош Хабары ятладярын. Мен оны сизе вагыз этдим, сиз хем оны унап, оңа баглы галдыңыз.</verse>
				<verse number="2">Сизе вагыз эден сөзүми тутсаңыз, эден иманыңыз бидерек болмаз, ол аркалы гутуларсыңыз.</verse>
				<verse number="3">Чүнки мен аланымы өңүрти сизе табшырдым. Месих Язгылара гөрә, бизиң гүнәлеримиз үчин өлди.</verse>
				<verse number="4">Җайланды ве Язгылара гөрә, өленден үч гүнден соң дирелди.</verse>
				<verse number="5">Онсоң Кифаса, соң-да Онкилере гөрүнди.</verse>
				<verse number="6">Ондан соң бәш йүзден көп догана бирден гөрүнди. Бу доганларың көпүси хәзир хем дири, кәбирлери болса өлди.</verse>
				<verse number="7">Ондан соң Якуба, соң хем бүтин ресуллара гөрүнди.</verse>
				<verse number="8">Иң соңунда хем бивагт доглан чага ялы болан маңа гөрүнди.</verse>
				<verse number="9">Чүнки мен ресулларың иң кичиси, ресул адыны алмага хем мынасып дәлдирин, себәби мен Худайың йыгнагына азар бердим.</verse>
				<verse number="10">Йөне нәме болсам, Худайың мерхемети аркалы болдум, Онуң маңа гөркезен мерхемети бидерек болман, оларың хеммесинден көп зәхмет чекдим. Муны мен дәл-де, мениң билен болан Худайың мерхемети этди.</verse>
				<verse number="11">Инди мен болайын, олар болсун, биз шейле вагыз эдйәрис, сиз хем шейле иман гетирдиңиз.</verse>
				<verse number="12">Месих дирелди дийип вагыз эдилйән болса, онда сизиң араңыздан кәбирлери нәме үчин өлүлер дирелмез диййәр?</verse>
				<verse number="13">Өлүлер дирелмейән болса, онда Месих хем дирелен дәлдир.</verse>
				<verse number="14">Месих дирелмедик болса, онда бизиң вагыз этмегимиз бидерек, сизиң хем иманыңыз бидерекдир.</verse>
				<verse number="15">Шейлеликде, биз Худай хакда яланчы шаятлар боларыс, чүнки биз Худай Месихи дирелтди дийип гүвә гечдик. Эгер өлүлер дирелмейән болса, Оны-да дирелден дәлдир.</verse>
				<verse number="16">Чүнки өлүлер дирелмейән болса, Месих хем дирелен дәлдир.</verse>
				<verse number="17">Месих дирелмедик болса, онда сизиң иманыңыз хем пуч болуп, сиз энтек өз гүнәлериңизиң ичиндесиңиз.</verse>
				<verse number="18">Шейле хем Месихде иманлы болуп өленлер-де хеләк боландыр.</verse>
				<verse number="19">Биз диңе бу яшайышда Месихе умыт баглан болсак, онда бүтин ынсанларың иң багтыгарасыдырыс.</verse>
				<verse number="20">Эмма Месих өлүлериң илкинҗи мивеси болуп өлүмден дирелди.</verse>
				<verse number="21">Чүнки өлүмиң ынсан аркалы гелши ялы, өлүлериң дирелиши-де ынсан аркалы гелди.</verse>
				<verse number="22">Чүнки Адам ата баглы болуп, хеммәниң өлши ялы, Месихе баглы болуп хем хеммелер яшайша етер.</verse>
				<verse number="23">Йөне хер кес өз нобатына гөрә: илкинҗи миве болан Месих, Ол геленсоң хем Месихиңкилер.</verse>
				<verse number="24">Соңра Ол хер хили баштутанлыгы, хер хили хәкимиети хем гудраты ёк эдип, Патышалыгы Ата Худая табшыранда, ахырзаман болар.</verse>
				<verse number="25">Чүнки Ол бүтин душманларыны аяк астына салянча хөкүм сүрмелидир.</verse>
				<verse number="26">Ёгалдылҗак соңкы душман болса өлүмдир.</verse>
				<verse number="27">Чүнки хемме зады Онуң аякларының астына табын эдендир. Йөне әхли зат Оңа табын эдилди дийленде, хер зады Оңа табын этдирен Худайың айратынлык газанянлыгы әшгәрдир.</verse>
				<verse number="28">Эмма әхли зат Оңа табын боланда, Оглуң өзи хем, Худай хем әхли затда хөкүм сүрер ялы, Оңа әхли зады табын этдирене табын болар.</verse>
				<verse number="29">Ёгса, өлүлер үчин чокундырыланлар нәме эдер? Өлүлер асла дирелмейән болса, онда нәмә олар үчин чокундырылярлар?</verse>
				<verse number="30">Нәмә биз хәли-шинди ховп астына гирйәрис?</verse>
				<verse number="31">Эй доганлар, сиз барада Реббимиз Месих Исада болан магтанҗыма касам, мен хер гүн өлүм билен йүзбе-йүз болярын.</verse>
				<verse number="32">Эгер бир адам ялы ойланып, Эфесосда ябаны хайванлар билен уруш эден болсам, маңа нәме пейдасы бар? Өлүлер дирелмейән болса, онда иелиң, ичелиң, чүнки эртир өлерис.</verse>
				<verse number="33">Алданмаң! Яман яранлар ягшы ахлагы бозяндыр.</verse>
				<verse number="34">Догрулык билен хүшгәр болуң, гүнә этмәң, чүнки сизиң кәбирлериңиз Худайы танамаяр. Мен муны сизиң утанмагыңыз үчин айдярын.</verse>
				<verse number="35">Эмма бириниң: «Өлүлер нәхили дирелер? Хайсы тен билен гелер?» диймеги мүмкиндир.</verse>
				<verse number="36">Эй акмак! Сениң экйән задың өлмесе, яшайша говушмаз.</verse>
				<verse number="37">Сен экеңде гөгермели бүтин өсүмлиги дәл-де, диңе тохумыны, бугдай я башга бир өсүмлигиң тохумыны экйәрсиң.</verse>
				<verse number="38">Йөне Худай оңа Өз ислейши ялы, бир тен, хер тохумың өз тенини берйәр.</verse>
				<verse number="39">Хемме эт бир эт дәлдир, ынсан эти башга, хайван эти башга, гушларың эти башга, балыкларың эти бир башгадыр.</verse>
				<verse number="40">Асмана дегишли тенлер хем дүнъеви тенлер бардыр, йөне асмана дегишлилериң шөхраты башга, дүнъевилериңки башгадыр.</verse>
				<verse number="41">Гүнүң шөхраты башга, Айың шөхраты башга ве йылдызларың шөхраты башгадыр, чүнки шөхратда йылдыз хем йылдыздан пархлыдыр.</verse>
				<verse number="42">Өлүлериң дирелмеги-де шейледир. Тен чүйремеде экилип, чүйремезликде галяндыр;</verse>
				<verse number="43">харлыкда экилип, шөхратда галяндыр, эҗизликде экилип, кувватда галяндыр;</verse>
				<verse number="44">тебигы тен экилип, рухы тен галяндыр. Тебигы тен бар болса, рухы тен хем бардыр.</verse>
				<verse number="45">Шейле-де язылгыдыр: «Илкинҗи ынсан Адам яшаян җан болды», йөне соңкы Адам яшайыш берйән рух болды.</verse>
				<verse number="46">Эмма рухы болан дәл-де, тебигы болан илкинҗидир, рухы болан соң гелендир.</verse>
				<verse number="47">Илкинҗи адам ерден, топракдандыр, икинҗи адам болса Гөкден инен Ребдир.</verse>
				<verse number="48">Топракдан болан адам нәхили болса, топрага дегишлилер хем шейледир. Гөкден инен нәхили болса, Гөге дегишлилер хем шейледир.</verse>
				<verse number="49">Биз топракдан боланың кешбини нәхили гөтерен болсак, Гөкден инениң кешбини хем шейле гөтерерис.</verse>
				<verse number="50">Йөне, эй доганлар, мен эт билен ганың Худайың Патышалыгындан пай алып билмейәнини, шейле хем чүйрейәниң-де чүйремезликден пай алып билмейәнини айдярын.</verse>
				<verse number="51">Ине, сизе бир сыры паш эдейин. Бизиң хеммәмиз өлҗек дәл, соңкы сурнай чалнанда, бирден гөз ачып-юмасы салымда үйтгедилҗекдирис.</verse>
				<verse number="52">Чүнки сурнай чалынҗак, өлүлер чүйремез болуп, дирелҗек, биз үйтгедилҗекдирис.</verse>
				<verse number="53">Себәби бу чүйрейән чүйремезлик донуны геймелидир, бу өлүмли өлмезлик донуны геймелидир.</verse>
				<verse number="54">Бу чүйрейән чүйремезлик, бу өлүмли өлмезлик донуны геенде, «өлүм еңишде ювдулды» диен сөз ерине етер.</verse>
				<verse number="55">«Эй өлүм, ханы сениң тикениң? Эй, өлүлер дияры, ханы сениң еңшиң?»</verse>
				<verse number="56">Өлүмиң тикени гүнәдир, гүнәниң гүйҗи болса канундыр.</verse>
				<verse number="57">Эмма Реббимиз Иса Месих аркалы бизе еңши ыхсан эден Худая шүкүр!</verse>
				<verse number="58">Шонуң үчин, эй сөйгүли доганлар, элмыдам берк, дурнуклы болуп, Реббиң ишине ыхласлы япышың, чүнки зәхметиңизиң Ребде бош дәлдигини билйәнсиңиз.</verse>
			</chapter>
			<chapter number="16">
				<verse number="1">Мукаддеслер үчин көмек йыгнама хакда, сиз хем Галатя йыгнакларына табшырышым ялы эдиң.</verse>
				<verse number="2">Мен баранымда, йыгнама зерурлыгы болмаз ялы, сизиң хер бириңиз хепдәниң биринҗи гүни өз ягдайына гөрә, бир мукдар пул сүйшүрип, янында сакласын.</verse>
				<verse number="3">Баранымда болса мынасып гөрен адамларыңызы сизиң гатанҗыңызы Иерусалиме говшурар ялы, хатлар билен ёлларын.</verse>
				<verse number="4">Мениң гитмегим хем ярашыклы болса, онда олар мениң билен гидер.</verse>
				<verse number="5">Македониядан геченимден соң, сизиң яныңыза-да барарын, себәби мен Македониядан гечмекчи.</verse>
				<verse number="6">Мени гитҗек ериме угратмагыңыз үчин, белки, сизиң яныңызда бир мүтдет галарын я гышы-да гечирерин.</verse>
				<verse number="7">Чүнки сизи хәзир ёл угрунда гөресим геленок. Реб ругсат этсе, бирнәче вагтлап яныңызда болайсам диен умыдым бар.</verse>
				<verse number="8">Мен Хасыл байрамына ченли Эфесосда боларын.</verse>
				<verse number="9">Чүнки маңа улы, иш битириҗи бир гапы ачылды, гаршы чыкянлар хем көп.</verse>
				<verse number="10">Тимотеос баранда, яныңызда горкусыз болар ялы, гөз-гулак болуң, себәби ол хем мениң ялы Реббиң ишини эдйәр.</verse>
				<verse number="11">Оны хич ким әсгермезлик этмесин. Мениң яныма гелер ялы, оны саг-саламат ёла салың. Чүнки мен оңа доганлар билен билеликде гарашярын.</verse>
				<verse number="12">Доган Аполлос хакда айданымда болса, мен доганлар билен билеликде сизиң яныңыза гитмегини ондан көп хайыш этдим, эмма онуң шу вагт гелмәге мейли ёк; аматлы пурсат тапанда гелер.</verse>
				<verse number="13">Хүшгәр болуң, иманда берк дуруң, мерт болуң, гуҗурлы болуң!</verse>
				<verse number="14">Эдйән әхли задыңыз сөйги билен болсун.</verse>
				<verse number="15">Доганлар, сизден шуны хайыш эдйәрин, сиз Стефаның ичерсини танаянсыңыз, оларың Ахаяда илкинҗи месихилердигини ве мукаддеслериң гуллугына берлендиклерини билйәнсиңиз.</verse>
				<verse number="16">Сиз хем шейле адамлара, олар билен ишләп, зәхмет чекйәнлериң хеммесине баш эгиң.</verse>
				<verse number="17">Мен Стефаның, Фортунатусың ве Ахаякусың геленине бегенйәрин, себәби олар маңа сизиң ёклугыңызы билдирмейәрлер.</verse>
				<verse number="18">Чүнки олар мениң рухума-да сизиңкә беришлери ялы ынҗалык берди. Шейле адамларың гадырыны билиң.</verse>
				<verse number="19">Азияның йыгнаклары сизе салам айдяр. Акила ве Прискилла өйлериндәки йыгнак билен бирликде сизе Ребде көп салам айдяр.</verse>
				<verse number="20">Доганларың бары сизе салам айдярлар. Бири-бириңизе мукаддес огшук билен салам айдың.</verse>
				<verse number="21">Мен Павлус өз саламымы өз элим билен язярын.</verse>
				<verse number="22">Реб Иса Месихи сөймейәне лагнат болсун. Эй Реббимиз, гел!</verse>
				<verse number="23">Реб Иса Месихиң мерхемети сизиң билен болсун!</verse>
				<verse number="24">Мениң сөйгим Месих Исада сизиң әхлиңиз билен болсун! Омын.</verse>
			</chapter>
		</book>
		<book number="47">
			<chapter number="1">
				<verse number="1">Худайың ислеги билен Иса Месихиң ресулы болан Павлусдан ве доган Тимотеосдан бүтин Ахаядакы мукаддеслериң барына, Худайың Коринтосдакы йыгнакларына салам!</verse>
				<verse number="2">Атамыз Худай, Реб Иса Месих сизе мерхемет этсин, парахатлык берсин!</verse>
				<verse number="3">Реббимиз Иса Месихиң Худайы хем Атасына алкыш! Ол рехимлер Атасы, бүтин теселлилер Худайыдыр.</verse>
				<verse number="4">Худайың бизе берйән теселлиси билен биз-де хер хили мушакгат ичиндәкилере теселли берер ялы, Ол хер мушакгатымызда бизе теселли берйәр.</verse>
				<verse number="5">Чүнки Месихиң гөргүлериниң бизде артышы ялы, бизиң теселлимиз хем Месих аркалы артяр.</verse>
				<verse number="6">Мушакгат чекйән болсак, бу сизиң теселли тапып, гутулмагыңыз үчиндир. Бу гутулыш бизиң хем гөрйән гөргүлеримизе дөз гелмегиңиз билен эмеле гелйәндир. Бизе теселли берилйән болса, бу сизиң теселли тапмагыңыз, гутулмагыңыз үчиндир.</verse>
				<verse number="7">Бизиң сиз хакдакы умыдымыз беркдир, чүнки гөргүлеримизе шәрик болшуңыз ялы, рухланмамыза-да шәрикдигиңизи билйәрис.</verse>
				<verse number="8">Чүнки, эй доганлар, Азияда бизиң башымыза гелен мушакгатлардан сизиң хабарсыз болмагыңызы ислемейәрис. Биз ченденаша, чыдардан агыр кынчылыга дүшүп, дири галмакдан хем умыдымызы үздүк.</verse>
				<verse number="9">Өлүм җезасыны ичимизде дуйдук. Бу өзүмизе дәл-де, өлүлери дирелден Худая бил багламагымыз үчин болды.</verse>
				<verse number="10">Ол бизи шейле улы өлүмден гутарды ве гутаряр. Бизиң үчин эдйән догаларыңызың көмеги билен Онуң бизи ене-де гутарҗагына умыт баглаярыс.</verse>
				<verse number="11">Шейлеликде, көп адамларың догасы нетиҗесинде, бизе берлен мерхеметден өтри көплер биз бабатда Худая шүкүр эдер.</verse>
				<verse number="12">Чүнки бизиң буйсанҗымыз бу дүнйәде, ылайта-да, сизиң билен болан гатнашыгымызда тебигы акылдарлык билен дәл-де, Худайың мерхемети билен, Худайдан болан мукаддеслик ве җаныпкешлик билен гезенлигимизе ынсабымызың гүвәлигидир.</verse>
				<verse number="13">Чүнки биз сизе окаянларыңыздан, дүшүнйәнлериңизден башга хич бир зады язмаярыс.</verse>
				<verse number="14">Бөлеклейин дүшүнишиңиз, Реббимиз Иса Месихиң гүнүнде бизиң буйсанҗымыз болшуңыз ялы, бизиң хем сизиң буйсанҗыңыз болмагымыз үчин, муңа соңуна ченли дүшүнерсиңиз диен умыдым бар.</verse>
				<verse number="15">Бу ынам билен, бәхбидиңиз ики эссе болар ялы, өңүрти сизе барсам,</verse>
				<verse number="16">сизиң үстүңиз билен Македония гечип, Македониядан ене сизе гелип, Яхуда сиз ёла саларсыңыз диен ниетим барды.</verse>
				<verse number="17">Мен шейле ниет эдип, дурнуксызлык этдимми? Я менде хем «хава, хава» хем-де «ёк, ёк» болар ялы, ниет эдйәнлерими адам пикири боюнча ниет эдйәринми?</verse>
				<verse number="18">Бизиң сизе говшуран сөзүмизиң хем «хава», хем «ёк» дәлдигине Худайың ынамдарлыгындан ант ичйәрин.</verse>
				<verse number="19">Чүнки Силванус ве Тимотеос дагымыз тарапдан сизиң араңызда вагыз эдилен Худайың Оглы Иса Месих «хава» ве «ёк» болман, Онда хемише «хава» боландыр.</verse>
				<verse number="20">Худайың әхли вадалары Месихде «хавадыр». Шонуң үчин, биз аркалы Худая шөхрат болар ялы, омын Ол аркалы айдыляндыр.</verse>
				<verse number="21">Бизи сиз билен бирликде Месихде беркиден, везипә беллән Худайдыр.</verse>
				<verse number="22">Ол бизе мөхүр басып, Мукаддес Рухы йүреклеримизде гирев гойды.</verse>
				<verse number="23">Худайы җаныма гүвә тутярын, шу чака ченли Коринтоса гелмедигимиң себәби сизи аямакды.</verse>
				<verse number="24">Бу биз сизиң иманыңызың үстүнден хөкүм сүрйәрис диймек дәлдир, биз шатлыгыңыз үчин сизиң ишдешлериңиздирис. Чүнки сиз иманда берк дурсуңыз.</verse>
			</chapter>
			<chapter number="2">
				<verse number="1">Мен сизиң яныңыза икиленч гайгы билен гелмезлиги йүрегиме дүвдүм.</verse>
				<verse number="2">Чүнки сизи гайгыландырсам, гайгыландыран адамым болмаса, мени шатландырҗак ким?</verse>
				<verse number="3">Муны гелемде шатланмалы адамларымдан гайгыланмайын дийип яздым. Чүнки мениң шатлыгымың хеммәңизиң шатлыгыдыгына ынанярын.</verse>
				<verse number="4">Мен сизе агыр мушакгат ве йүрек горкусы зерарлы көп гөзяш дөкүп, сизиң гайгыланмагыңыз үчин дәл-де, мениң өзүңизе болан бол сөйгими билмегиңиз үчин яздым.</verse>
				<verse number="5">Бири гайгыландыран болса, ол мени дәл-де, улалтмайын велин, белли бир дереҗеде сизиң хеммәңизи гайгыландырандыр.</verse>
				<verse number="6">Шейле адама көплүгиң берен шол җезасы етерликдир.</verse>
				<verse number="7">Бейле адам ченденаша гайга батмаз ялы, оны багышламалысыңыз, рухландырмалысыңыз.</verse>
				<verse number="8">Шонуң үчин оңа болан сөйгиңизи тассыкламагыңызы сизден хайыш эдйәрин.</verse>
				<verse number="9">Шоңа гөрә-де, мен сизиң хер затда боюн болянлыгыңызы сынагда билҗек болуп яздым.</verse>
				<verse number="10">Сиз кими бир затда багышласаңыз, мен хем багышлаярын, себәби мен хем бирини бир затда багышлан болсам, багышланымы сизиң үчин Месихиң хузурында багышладым.</verse>
				<verse number="11">Муны шейтан бизден үстүн чыкмасын дийип этдим, чүнки биз онуң яман ниетлеринден хабарсыз дәлдирис.</verse>
				<verse number="12">Мен Месихиң Хош Хабарыны вагыз этмәге Троаса баранымда, маңа Реб тарапындан бир гапы ачыланда,</verse>
				<verse number="13">рухумда ынҗалыгым ёкды, чүнки доганым Титусы тапман, олар билен хошлашып, Македония гитдим.</verse>
				<verse number="14">Эмма бизи Месихиң ызындан элмыдам еңишли ёллардан йөредйән, биз аркалы хер ерде Өзүни танамаклыгың атыр ысыны сачян Худая шүкүр!</verse>
				<verse number="15">Чүнки биз хем гутуланларың, хем-де хеләк боланларың арасында Худай үчин Месихиң атыр ысыдырыс.</verse>
				<verse number="16">Биз бирине өлүм гетирйән өлүм ысы, бейлекә болса яшайыш гетирйән яшайыш ысыдырыс. Ким бу затлара мынасып?</verse>
				<verse number="17">Чүнки биз, көп адамлар ялы, Худайың сөзүни алыш-чалыш этмән, эйсем, Худайдан болуп, Худайың хузурында Месихе баглылыкда җаныпкешлик билен геплейәрис.</verse>
			</chapter>
			<chapter number="3">
				<verse number="1">Биз ене-де өзүмизе маслахат бермәге башлаярысмы? Бизе кәбирлери ялы сизден я-да сизе маслахат хатлары герекми?</verse>
				<verse number="2">Сиз бизиң йүрегимизде язылан, әхли адамлар тарапындан таналан, окалан хатымызсыңыз.</verse>
				<verse number="3">Хызматымызың нетиҗеси хөкмүнде сыя билен дәл-де, дири Худайың Рухы билен, даш сахыпаларың йүзүнде дәл-де, йүрегиң эт сахыпаларының йүзүнде язылан Месихиң хатыдыгыңыз әшгәрдир.</verse>
				<verse number="4">Бизиң Месих аркалы Худая болан ынамымыз шейледир.</verse>
				<verse number="5">Бир зады хамала өзүмизден ялы саймага бизиң өзүмиз укыплы дәл-де, эйсем, укыбымыз Худайдандыр.</verse>
				<verse number="6">Ол бизе харп дәл-де, рух эсасындакы Тәзе Әхтиң гуллукчылары болмак укыбыны берди, себәби харп өлдүрйәр, йөне рух яшадяр.</verse>
				<verse number="7">Өлүм гуллугы дашларың йүзүне оюлып язылан харплар билен шөхратда гелип, Ысрайыл огуллары Мусаның йүзүндәки гечип барян шөхрат үчин онуң йүзүне гөзлерини совман бакып билмедик болса,</verse>
				<verse number="8">Онда Рух гуллугы хас шөхратда болмазмы?</verse>
				<verse number="9">Чүнки иш кесме гуллугы шөхратлы болса, онда догрулык хызматы хас хем шөхратлыдыр.</verse>
				<verse number="10">Чүнки өңки шөхратланан соңкының артык шөхратына гаранда, шөхратланан дәлдир.</verse>
				<verse number="11">Чүнки гечип барян шөхратлы болан болса, онда галыҗы хас хем шөхратлыдыр.</verse>
				<verse number="12">Шейле умыдымызың барлыгына гөрә, улы гайратымыз хем бардыр.</verse>
				<verse number="13">Биз Муса ялы дәлдирис. Ол, Ысрайыл огуллары гечип барян шөхратың соңуны гөрмесин дийип, өз йүзүни перделәпди.</verse>
				<verse number="14">Йөне оларың акыллары күтелди, себәби шу гүне ченли Көне Әхт окаланда, шол перде сырылман галып, диңе Месихде арадан айрыляр.</verse>
				<verse number="15">Муса окаланда, перде шу гүне ченли оларың йүрегини бүрейәр.</verse>
				<verse number="16">Йөне бири Реббе тарап өврүленде, ол перде айрыляр.</verse>
				<verse number="17">Реб Рухдур. Реббиң Рухы ниреде болса, азатлык хем шол ердедир.</verse>
				<verse number="18">Эмма бизиң хеммәмиз пердеси айрылан йүз билен Реббиң шөхратыны гөрүп, шөхрат үстүне шөхрат билен шол кешбе дөндерилйәндирис. Бу хем Рух болан Месих тарапындыр.</verse>
			</chapter>
			<chapter number="4">
				<verse number="1">Шонуң үчин өзүмизе гөркезилен мерхемет саясында бу хызмата етенимиз үчин, биз рухдан дүшмейәрис.</verse>
				<verse number="2">Гизлин, утанчлы ёллары рет этдик. Биз хиле билен гезмән, Худайың сөзүниң саплыгыны бозман, хакыкаты аян эдип, өзүмизи Худайың хузурында әхли адам ынсабына маслахат берйәрис.</verse>
				<verse number="3">Бизиң Хош Хабарымыз пердели-де болса, хеләк боланлар үчин перделидир.</verse>
				<verse number="4">Худайың кешби болан Месихиң шөхратының Хош Хабарының нуры олары ягтыландырмасын дийип, бу дүнйәниң таңрысы имансызларың акылларыны күтелдендир.</verse>
				<verse number="5">Чүнки биз өзүмизи дәл-де, Месих Исаны Реб дийип, өзүмизи болса Исаның хатырасына сизиң гулларыңыз дийип ыглан эдйәрис.</verse>
				<verse number="6">Чүнки «Түмлүкден нур парласын» диен Худай Месихиң йүзүнде Худайың шөхратыны танамак нуруны бермек үчин бизиң йүрегимизи ягтыландырды.</verse>
				<verse number="7">Йөне иң үстүн гудратың бизе дәл-де, Худая дегишлидиги билинсин дийип, бу генҗи топрак гапларда саклап йөрүс.</verse>
				<verse number="8">Биз хер тарапдан гысылярыс, йөне овранмаярыс. Биз чәресиз ягдайдадырыс, йөне чыкалгасыз дәлдирис.</verse>
				<verse number="9">Коваланяндырыс, йөне терк эдилен дәлдирис. Ере урландырыс, йөне өлен дәлдирис.</verse>
				<verse number="10">Исаның яшайшы тенимизде аян болсун дийип, Онуң өлүмини хемише тенимизде гөтерйәрис.</verse>
				<verse number="11">Чүнки бизиң өлүмли тенимизде Исаның яшайшы хем аян болсун дийип, биз — яшаянлар Онуң хатырасына өлүме табшырылярыс.</verse>
				<verse number="12">Шейлеликде, өлүм бизде, яшайыш болса сизде ишлейәр.</verse>
				<verse number="13">«Иман этдим, шонуң үчин гепледим» дийип язылышына гөрә, биз-де бу иман рухуна эе болуп иман эдйәрис, шонуң үчин-де геплейәрис.</verse>
				<verse number="14">Чүнки Реб Исаны Дирелдениң бизи хем Иса аркалы дирелдип, сиз билен бирликде Өз өңүнде дурузҗагыны билйәрис.</verse>
				<verse number="15">Себәби Худайың мерхемети кән адамлар аркалы көпелип, Худайың шөхратына шүкүри артдырар ялы, әхли зат сизиң үчиндир.</verse>
				<verse number="16">Мунуң үчин, биз рухдан дүшмейәрис, гайтам, дашкы адамымыз бозулса-да, ички адамымыз гүнбе-гүнден тәзеленйәр.</verse>
				<verse number="17">Себәби вагтлайын, еңил мушакгат бизиң үчин җуда артыкмач шөхратың эбеди аграмыны эмеле гетирйәр.</verse>
				<verse number="18">Себәби биз гөрүнйән затлара дәл-де, гөрүнмейәнлере середйәрис, чүнки гөрүнйәнлер вагтлайын, гөрүнмейәнлер эбедидир.</verse>
			</chapter>
			<chapter number="5">
				<verse number="1">Чүнки бизиң бу дүнъеви өйүмиз, бу чадыр вейран болса, Гөкде Худайдан бир ымаратымызың, эл билен ясалмадык эбеди өйүмизиң бардыгыны билйәрис.</verse>
				<verse number="2">Себәби Гөкдәки месгенимизи гейинмеги күйсәп, мунда ах чекйәрис.</verse>
				<verse number="3">Йөне гейинсек, ялаңач гөрүнмерис.</verse>
				<verse number="4">Чүнки бу чадырда болян биз йүк астында ах чекйәрис, себәби паны боланлары яшайыш ювутсын дийип, ялаңачланмак дәл-де, гейинмек ислейәрис.</verse>
				<verse number="5">Худай бизи шунуң өзи үчин тайярлап, бизе Рухы хем гирев берди.</verse>
				<verse number="6">Шейлеликде, хемише гайратлы болуп, тенде месген тутян вагтымыз Ребден узакдадыгымызы билйәрис —</verse>
				<verse number="7">чүнки биз дидар аркалы дәл-де, иман аркалы гезйәрис.</verse>
				<verse number="8">Гайратлы болуп, тенден айрылмагы, Реббиң янында месген тутмагы говы гөрйәрис.</verse>
				<verse number="9">Шонуң үчин бу тенде яшасак-да, айрылсак-да, Онуң писинди отурҗак адамлары болмага ыхлас эдйәрис.</verse>
				<verse number="10">Чүнки ягшы болсун, яман болсун, бедендекәк өз эденлеримизе лайык алмытымызы алмак үчин, хеммәмиз Месихиң хөкүм күрсүси өңүнде хәзир болмалыдырыс.</verse>
				<verse number="11">Шейлеликде, биз Ребден горкмагың нәмедигини билйәндигимиз үчин адамлары ынандырярыс, йөне Худая аяндырыс, сизиң ынсабыңыза-да аяндырыс диен умыдым бар.</verse>
				<verse number="12">Биз ене-де өзүмизи сизе маслахат бермейәрис, йөне йүрек билен дәл-де, дашкы гөрнүш билен магтанянлара айдара гепиңиз болар ялы, сизе бизиң билен магтанмага эсас берйәрис.</verse>
				<verse number="13">Биз акылымызы йитирен болсак, бу Худай үчиндир, эгер-де акылымыз башымызда болса, сизиң үчиндир.</verse>
				<verse number="14">Чүнки Месихиң сөйгүси бизи меҗбур эдйәр, себәби бири хеммәниң угрунда өлди, эйле болса, хеммеси өлендир дийип хасап эдйәрис.</verse>
				<verse number="15">Ол яшаянлар артыкмач өзлери үчин дәл-де, олар угрунда Өлен ве Дирелен үчин яшасын дийип, хеммәниң угрунда өлди.</verse>
				<verse number="16">Шонуң үчин биз мундан бейләк хич кими адам өлчеглерине гөрә танамаярыс. Месихи шейле танан хем болсак, инди бейле танамаярыс.</verse>
				<verse number="17">Шонуң үчин ким Месихе баглы болса, ол тәзе махлукдыр. Көне затлар гечди, инди әхлиси тәзе боландыр.</verse>
				<verse number="18">Херки зат Худайдандыр. Ол бизи Месих аркалы Өзи билен ярашдырды, бизе ярашдырма гуллугыны берди.</verse>
				<verse number="19">Ягны Худай дүнйәни Өзи билен Месихде ярашдырды, языкларыны хасаба алман, бизе ярашдырма сөзүни берди.</verse>
				<verse number="20">Шейлеликде, инди хамала Худай биз аркалы хайыш эдйән ялы, биз Месихиң илчилеридирис. Месих тарапындан ялбарярыс: Худай билен ярашың!</verse>
				<verse number="21">Биз Оңа баглы болуп, Худайың догрулыгындан пай алар ялы, Ол гүнәни танамаян Месихи бизиң үчин гүнә гурбаны этди.</verse>
			</chapter>
			<chapter number="6">
				<verse number="1">Биз Онуң билен ишдешлик эдип, Худайың мерхеметини бош ере кабул этмәң дийип ялбарярыс.</verse>
				<verse number="2">Чүнки Ол: «Аматлы вагтда саңа гулак асдым, гутулыш гүнүнде саңа ярдам этдим» диййәр. Ине, инди шу аматлы вагтдыр, ине, инди шу гутулыш гүнүдир.</verse>
				<verse number="3">Биз гуллугымыз кәйинҗе сезевар болмаз ялы, хич затда бириниң бүдремегине себәп болман,</verse>
				<verse number="4">хер затда Худайың гуллукчылары хөкмүнде өзүмизи маслахат берйәрис: агыр чыдамларда, мушакгатларда, мәтәчликлерде, чыкгынсыз ягдайларда,</verse>
				<verse number="5">таякланмаларда, туссагларда, аяга галмаларда, азапларда, укусызлыкларда, оразаларда;</verse>
				<verse number="6">тәмизликде, билимде, сабырда, ягшылыкда, Мукаддес Рухда, хилесиз сөйгүде,</verse>
				<verse number="7">Хакыкат сөзүнде, Худайың гүйҗүнде, сагда хем чепде догрулык яраглары билен,</verse>
				<verse number="8">абрай ве биабрайчылыкда, бетнамлык ве тарыпда өзүмизи Худайың гуллукчылары хөкмүнде маслахат берйәрис. Биз яланчы хасаплансак-да, хакыкаты сөзлейәндирис.</verse>
				<verse number="9">Нәтаныш ялы болсак-да мешхурдырыс; өли ялы болсак-да диридирис; җеза чексек-де, өлдүрилен дәлдирис.</verse>
				<verse number="10">Гайгылы болсак-да, хемише шатдырыс; гарып болсак-да, көплери баядяндырыс; хич зады ёк ялы болсак-да, әхли зада эедирис.</verse>
				<verse number="11">Эй коринтослылар, бизиң сөзүмиз сизе ачык, гөвнүмиз гиңдир.</verse>
				<verse number="12">Сизден өз мәхрини аяян биз дәл-де, бизден мәхрини аяян сизсиңиз.</verse>
				<verse number="13">Муңа дерек сизе өз балаларым хөкмүнде айдярын, сиз хем гөвнүңизи гиң тутуң.</verse>
				<verse number="14">Имансызлар билен бир боюнтырыга гирмәң. Чүнки догрулыгың шер иш билен нәме шәриклиги бар? Я-да нуруң түмлүк билен нәме ёлдашлыгы бар?</verse>
				<verse number="15">Месихиң Белиал билен нәме агзыбирлиги бар? Я-да иманлының имансыз билен нәме пайдашлыгы бар?</verse>
				<verse number="16">Худайың ыбадатханасының бутлар билен нәме ылалашыгы бар? Чүнки сиз дири Худайың ыбадатханасысыңыз; Худай болса: «Оларың арасында мекан тутуп гезерин, Мен оларың Худайы, олар хем Мениң халкым болар» дийипдир.</verse>
				<verse number="17">Реб шейле диййәр: «Мунуң үчин оларың арасындан чыкың, олардан айрылың, мурдара галташмаң, Мен хем сизи кабул эдерин».</verse>
				<verse number="18">Хер зады башарян Реб: «Мен сизиң Атаңыз боларын, сиз хем Мениң огул -гызларым боларсыңыз» диййәр.</verse>
			</chapter>
			<chapter number="7">
				<verse number="1">Эй, сөйгүли доганлар, бу вадаларымызың барлыгына гөрә, хер хили тен ве рух пислигинден тәмизленип, Худайдан горкмакда мукаддеслиги кәмиллешдирелиң.</verse>
				<verse number="2">Бизе йүрегиңизден ер бериң. Биз хич кими ынҗадан дәлдирис, хич кими аздыран дәлдирис, хич кими эзен дәлдирис.</verse>
				<verse number="3">Муны сизи язгармак үчин айтмаярын. Себәби биле өлүп, биле яшар ялы, бизиң йүрегимиздедигиңизи мен озал айтдым.</verse>
				<verse number="4">Сизе бичак ынанярын, сизе бичак гуванярын. Мен теселлиден долы, мушакгатымыз арасында бегенҗим чәксиз.</verse>
				<verse number="5">Чүнки Македония геленимизде-де, гөвнүмизиң ынҗалыгы болман, хер тарапдан гысылярдык. Дашарда урушлар, ичимизде горкулар барды.</verse>
				<verse number="6">Эмма пес гөвүнлилери рухландырян Худай Титусың гелмеги билен бизе теселли берди.</verse>
				<verse number="7">Диңе онуң гелмеги билен хем дәл, сизиң оңа эден теселлиңиз билен хем теселли тапдык. Ол сизиң күйсегиңизи, ясыңызы, маңа болан ыхласыңызы хабар беренде, хас хем бегендим.</verse>
				<verse number="8">Чүнки хатым билен сизи гайгыландыран болсам хем өкүнмейәрин. Өкүнен болсам-да — чүнки ол хатың аз вагт хем болса, сизи гайгыландыраныны гөрйәрин — инди бегенйәрин.</verse>
				<verse number="9">Гайгылананыңыза дәл-де, тоба үчин гайгылананыңыза бегенйәрин. Чүнки сиз бизден хич бир зыян гөрмән, Худайың ислеги боюнча гайгыландыңыз.</verse>
				<verse number="10">Чүнки Худайың ислеги боюнча гайгыланмаклык гутулыш үчин өкүнчсиз тобаны эмеле гетирйәндир. Дүнйәниң гайгылары болса, өлүми эмеле гетирйәндир.</verse>
				<verse number="11">Бу гайгыңызың Худайың ислегине гөрә болмагы, гөр, сизде нәхили гайрат, нәхили өкүнч, нәхили гахар, нәхили горкы, нәхили күйсег, нәхили ыхлас, нәхили адалата ымтылыш дөретди! Сиз бу ишде хер тайдан тәмиздигиңизи гөркездиңиз.</verse>
				<verse number="12">Шейлеликде, сизе язан хем болсам, муны ынҗыдан үчин я-да ынҗан үчин дәл-де, бизе болан гайратыңызың Худайың хузурында өзүңизе аян болмагы үчин яздым.</verse>
				<verse number="13">Булар бизе теселли берйәр. Йөне өз теселлимизден көп Титусың шатлыгына бегендик, чүнки сизиң барыңыз онуң гөвнүни ынҗалдыпсыңыз.</verse>
				<verse number="14">Чүнки онуң янында сиз барада бир зат дийип өвүнен болсам хем, мени утандырмадыңыз, гайтам, бизиң сизе хемме зады хакыкатда айдышымыз ялы, Титусың гаршысындакы магтанҗымыз хем хакыкат болды.</verse>
				<verse number="15">Ол хеммәңизиң боюн боланыны, оны горкы хем титреме билен гаршыланыңызы ятланда, сизе болан сөйгүси хас-да артяр.</verse>
				<verse number="16">Мен хер затда сизе бил баглап билҗегиме бегенйәрин.</verse>
			</chapter>
			<chapter number="8">
				<verse number="1">Эй доганлар, Худайың Македонияның йыгнакларына берен мерхеметини сизе билдирйәрис.</verse>
				<verse number="2">Улы мушакгат сынагында оларың шатлыгының боллугы аян болды, оларың аша гарыплыгы сахылыкларында чәксиз байлыга өврүлди.</verse>
				<verse number="3">Оларың өз ягдайларына гөрә хем-де ягдайларындан аша сахылык эденлерине мен гүвә гечйәрин.</verse>
				<verse number="4">Олар бу хайыр ише, мукаддеслере гуллук этмәге өзлериниң гатнашмагыны көп ялбарып, бизден хайыш этдилер.</verse>
				<verse number="5">Хатда умыт эдишимизден-де ёкары болуп, олар өзлерини илки Реббе, соң-да Худайың ислеги билен бизе пешгеш этдилер.</verse>
				<verse number="6">Шонуң үчин бу хайыр иши озал нәхили башлан болса, шейле хем араңызда битирмегини биз Титусдан хайыш этдик.</verse>
				<verse number="7">Иманда, сөзде, билимде, хер хили гайратда, бизе болан сөйгиңизде, әхли затда болшуңыз ялы, бу хайыр ишде-де үстүн болуң.</verse>
				<verse number="8">Муны буйрук хөкмүнде дәл-де, бейлекилериң гайраты аркалы сөйгиңизиң хакыкылыгыны сынап айдярын.</verse>
				<verse number="9">Чүнки сиз Реббимиз Иса Месихиң мерхеметини билйәнсиңиз. Гарыплыгы билен сиз баяр ялы, Ол байка гарып болды.</verse>
				<verse number="10">Бу хакда мен өз пикирими айдайын. Чүнки бу сизиң үчин пейдалыдыр. Сиз өтен йылдан бәри диңе этмекде дәл-де, муны арзувламакда хем илкинҗилердиңиз.</verse>
				<verse number="11">Инди арзувламага гөвүнҗең болшуңыз ялы, башардыгыңыздан, бу ишиң битмеги үчин, оны соңуна ченли алып барың.</verse>
				<verse number="12">Чүнки гөвүнҗеңлик бар болса, адамың ёгуна гөрә дәл, барына гөрә бермеги макулдыр.</verse>
				<verse number="13">Биз башгаларына еңил, сизе агыр болмагыны исләмзок, деңлиги ислейәрис.</verse>
				<verse number="14">Оларың хем артыкмач зады сизиң етмезиңизи долдурар ялы, шу вагт сизиң артыкмач задыңыз оларың етмезини долдурсын.</verse>
				<verse number="15">Шейле, «Көп йыгнаның артыгы, аз йыгнаның хем кем зады болмады» дийип язылышы ялы, деңлик болар.</verse>
				<verse number="16">Сиз бабатдакы шейле ыхласы Титусың йүрегине гуйян Худая шүкүр!</verse>
				<verse number="17">Чүнки ол бизиң хайышымыза гулак асып, көп ыхласлы боланы үчин, өз ислеги билен сизиң яныңыза гитди.</verse>
				<verse number="18">Биз Хош Хабарда бүтин йыгнаклар тарапындан тарыпланян доганы хем онуң билен биле ёлладык.</verse>
				<verse number="19">Мундан башга-да ол доган Реббиң шөхраты үчин ве бизиң өз гөвүнҗеңлигимизи гөркезмек үчин ерине етирйән бу хайыр ишимизде йыгнаклар тарапындан бизе ёлдашлык этмәге сайланды.</verse>
				<verse number="20">Биз гуллугымыз билен газанылан бу гатанч хакда хич ким бизе гаралык япмаз ялы, әтияҗы элден бермейәрис.</verse>
				<verse number="21">Чүнки биз диңе бир Реб хузурында дәл, эйсем, адамлар хузурында-да ягшы ишиң аладасыны эдйәрис.</verse>
				<verse number="22">Ыхласлыдыгыны көп затларда телим гезек сынан, инди хем сизе болан улы ынамы аркалы хас-да ыхласлы болан доганымызы хем олар билен ёлладык.</verse>
				<verse number="23">Титус хем мениң шәгирдим, сизиң араңыздакы ишдешимдир. Доганларымыз болса йыгнакларың илчилери, Месихиң шөхратыдыр.</verse>
				<verse number="24">Инди сөйгиңизи, сиз хакдакы магтанҗымызы йыгнакларың гөзүниң алнында олара субут эдиң.</verse>
			</chapter>
			<chapter number="9">
				<verse number="1">Мукаддеслере гуллук этмек барада мениң сизе язмагымың гереги ёк.</verse>
				<verse number="2">Чүнки ярдама болан мейлиңизи билйәрин, Ахая өтен йылдан бәри тайяр дур дийип, македониялыларың янында сиз хакда өвүнйәрин. Сизиң ыхласыңыз көплери хөвеслендирди.</verse>
				<verse number="3">Бизиң бу бабатда сиз хакда өвүнмәмиз бидерек болман, айдышым ялы, тайярлыклы болмагыңыз үчин, доганлары яныңыза иберйәрин.</verse>
				<verse number="4">Чүнки македониялылар мениң билен гелип-де, сизиң тайяр дәлдигиңизи гөрселер, биз — сиз диймейәрис — бейле ынамлылык үчин утанҗа галарыс.</verse>
				<verse number="5">Шоңа гөрә хем менден өң яныңыза барып, вада эдилен пешгешлериңизи өңден тайярламакларыны доганлардан хайыш этмеги зерур билдим. Шейлеликде, ол борчлулык билен дәл-де, бир хакыкы пешгеш хөкмүнде тайярланар.</verse>
				<verse number="6">Шуны билиң: аз экен аз орар, көп экен көп орар.</verse>
				<verse number="7">Тукатлык я меҗбурлык билен дәл-де, хер ким өз гөвнүнден чыкараныны берсин. Себәби Худай бегенч билен берени сөййәндир.</verse>
				<verse number="8">Хемише хемме задыңыз етерлик болуп, хер ягшы ише бол мүмкинчилигиңиз болар ялы, Худай сизе хер ныгматы болдан бермеги башаряндыр.</verse>
				<verse number="9">Шонуң ялы хем: «Пайлап, гарыплара берди, Онуң догрулыгы бакы галар» дийип язылгыдыр.</verse>
				<verse number="10">Экйәне тохум, иймәге чөрек берйән Худай экениңизи хем боладып артдырар, догрулыгыңызың хасылыны өсдүрер.</verse>
				<verse number="11">Сиз хер хили җомартлык этмек үчин, хемме зада баярсыңыз. Бу-да биз аркалы Худая шүкүр дөредер.</verse>
				<verse number="12">Чүнки бу хызматы ерине етирмек диңе мукаддеслериң етмезини долдурман, эйсем, Худая эдилйән шүкүрлери хем көпелдер.</verse>
				<verse number="13">Бу гуллук нетиҗесинде, олар сизиң Месихиң Хош Хабарына болан ыкрарыңыза баглыдыгыңыз үчин, олар билен ве хеммелер билен малыңызы пайлашмакда гөркезйән җомартлыгыңыз үчин, Худайы шөхратландырар.</verse>
				<verse number="14">Худайың үстүңиздәки бол мерхемети үчин сиз бабатда дога эдип, сизи күйсәр.</verse>
				<verse number="15">Ченденаша сылагы үчин Худая шүкүр!</verse>
			</chapter>
			<chapter number="10">
				<verse number="1">Араңыздакам кичигөвүнли, гайыбана болса сизе гаршы батыр болан Павлус Месихиң юмшаклыгы ве мәхрибанлыгы билен сизден хайыш эдйәрин.</verse>
				<verse number="2">Геленимде, бизи дүнйә ёллары боюнча гезйәндир өйдйәнлериң кәбирлерине гаршы ойланян ниетимде батырлык уланмалы болмайын дийип ялбарярын.</verse>
				<verse number="3">Чүнки биз дүнйәде гезйән хем болсак, дүнйә ёллары боюнча сөвешйән дәлдирис.</verse>
				<verse number="4">Себәби бизиң сөвеш ярагларымыз дүнъеви дәлдир, галалары йыкмак үчин Худайың гудратына эедир.</verse>
				<verse number="5">Биз терс чекишмелери, Худайың билиминиң гаршысына аяга галан хер бир белентлиги йыкып, хер пикири Месихе боюн болмага есир эдйәндирис.</verse>
				<verse number="6">Месихе бүтинлей боюн болан махалыңыз, хер бир боюн болмазлыгы җезаландырмага тайярдырыс.</verse>
				<verse number="7">Гөз өңүндәкилере середиң. Ким өзүниң Месихиңкидигине ынамы бар болса, бизиң хем өзи ялы Месихиңкидигимиз хакда өз янындан ойлансын.</verse>
				<verse number="8">Мен Реббиң бизе сизи вейран этмек үчин дәл-де, абат этмек үчин берен ыгтыярына хас көпрәк өвүнйән хем болсам утанмаярын.</verse>
				<verse number="9">Муны сизи өз хатлары билен горкузҗак боляр диймәң дийип эдйәрин.</verse>
				<verse number="10">«Ол хатларында ёвуз хем гүйчли, йөне шахсы хузуры эҗиз, сөзи дерексиз» диййәрлер.</verse>
				<verse number="11">Бейле адам муны билсин: биз ёккак хат аркалы сөзде нәхили болсак, баркак амалда хем шейледирис.</verse>
				<verse number="12">Чүнки биз өзлерини маслахат берйәнлериң кәбирлери билен өзүмизи бир тутмага я-да деңемәге хет эдип билмейәрис. Олар өзлерини өзлери билен өлчәп, өзлерини өзлери билен деңәп, пәхимсиз болярлар.</verse>
				<verse number="13">Эмма биз хетденаша дәл-де, сизиң хетдиңизе етер ялы, Худайың бизе беллән иш мейданының чәгине гөрә магтанярыс.</verse>
				<verse number="14">Сизиң хетдиңизе етмедик ялы, өз хетдимизден ашмаярыс, чүнки биз Месихиң Хош Хабары билен сизе-де етдик.</verse>
				<verse number="15">Биз башганың зәхмети билен хетденаша магтанмаярыс.</verse>
				<verse number="16">Эмма Хош Хабары сизден аңыррак-да вагыз эдип, башганың мейданында тайяр ишлер билен магтанмаз ялы, сизиң иманыңыз өсдүгиче, бизиң-де иш мейданымыз хас көп гиңәр диен умыдымыз бар.</verse>
				<verse number="17">Йөне магтанян Реб билен магтансын.</verse>
				<verse number="18">Чүнки өзүни маслахат берйән арзылы дәл-де, Реббиң маслахат берйәни арзылыдыр.</verse>
			</chapter>
			<chapter number="11">
				<verse number="1">Кәшгә мениң акылсызлыгыма аз-кем чыдасадыңыз! Йөне сиз маңа чыдаман хем дурмаярсыңыз.</verse>
				<verse number="2">Чүнки мен сизе Худайың ыхласы билен ыхлас эдйәрин, себәби мен сизи пәк гыз хөкмүнде Месихе хөдүрлемек үчин диңе бир әре ниетледим.</verse>
				<verse number="3">Эмма йыланың Хов энәни кеззаплык билен алдайшы ялы, сизиң хем пикирлериңиз бозулып, Месихде болан садалыкдан айрылармыкан дийип горкярын.</verse>
				<verse number="4">Чүнки бири гелип, бизиң вагыз эденимизден башга Исаны вагыз эдип-де, аланыңыздан башга рухы алсаңыз я кабул эдениңизден башга Хош Хабары кабул этсеңиз, муңа говы чыдарсыңыз.</verse>
				<verse number="5">Чүнки мен хич затда бу ёкары дереҗели ресуллардан ызда дәлдирин дийип гүман эдйәрин.</verse>
				<verse number="6">Сөз сөзлемекде өкде дәл хем болсам, билимде өкдедирин. Биз муны сизе хер ёлда, хер затда гөркезендирис.</verse>
				<verse number="7">Я-да сизи бейгелтмек үчин өзүми песелтмек билен гүнә этдимми? Чүнки мен Худайың Хош Хабарыны сизе мугт вагыз этдим.</verse>
				<verse number="8">Сизе гуллук этмек үчин, бейлеки йыгнаклардан музд алып, олара харч чекдирдим.</verse>
				<verse number="9">Араңызда болуп, мәтәчлик чекенимде-де, хич киме йүк болмадым, себәби Македониядан гелен доганлар мениң етмезими етирдилер. Хич бир затда сизе аграм салман, өзүми сакладым, шейле-де сакларын.</verse>
				<verse number="10">Месихиң мендәки хакыкаты билен айдярын: Ахая этрабында хич ким мени бу магтанчдан махрум эдип билмез.</verse>
				<verse number="11">Нәме үчин? Сизи сөймейәним үчинми? Муны Худай билйәндир.</verse>
				<verse number="12">Йөне магтанян затларында бизиң билен дең сайылмак үчин пурсат гөзлейәнлере пурсат бермеҗек болуп, эденими ене-де эдерин.</verse>
				<verse number="13">Чүнки бейле адамлар галп ресуллар, Месихиң ресулларының кешбине гирйән алдавчы ишгәрлердир.</verse>
				<verse number="14">Бу гең зат дәл, себәби, шейтаның өзи-де нур перишдесиниң кешбине гирйәр.</verse>
				<verse number="15">Шонуң үчин онуң гуллукчылары-да догрулык гуллукчыларының кешбине гирсе, бу улы бир зат дәлдир, оларың соңы ишлерине гөрә болар.</verse>
				<verse number="16">Ене-де диййәрин: хич ким мени акылсыздыр өйтмесин. Йөне шейле болса, мен хем бираз магтанар ялы, сиз мени бир акылсыз хөкмүнде кабул эдиң.</verse>
				<verse number="17">Мен бу айдянларымы Реббе гөрә дәл-де, акылсыз ялы магтанма ынамы билен айдярын.</verse>
				<verse number="18">Көплериң дүнйә ёлларына гөрә магтанышы ялы, мен-де шейле магтанярын.</verse>
				<verse number="19">Чүнки сиз акыллы болуп, ене акылсызлара хөвес билен чыдаярсыңыз.</verse>
				<verse number="20">Чүнки бири сизи гул этсе, бири сизи ийсе, бири сизи таласа, бири өзүни ёкары тутса, бири сизиң яңагыңыза шапбатласа, сиз оңа чыдаярсыңыз.</verse>
				<verse number="21">Бизиң муңа гүйҗүмиз етмәнсоң, утанып геплейәрин. Бири нәме зада йүрек эдйән болса, акылсызлык билен айдярын, мен хем йүрек эдйәндирин.</verse>
				<verse number="22">Олар еврейми? Мен-де. Ысрайыллымы? Мен-де. Ыбрайымың неслими? Мен-де.</verse>
				<verse number="23">Олар Месихиң гуллукчыларымы? (Дәли ялы айдярын.) Мен олардан артык: зәхметде артык, туссагларда артык, енҗилмекде — хетденаша, өлүмли хатарларда — энчеме гезек.</verse>
				<verse number="24">Ехудылардан бәш гезек кыркдан бир кем шаллак ийдим;</verse>
				<verse number="25">үч гезек таякландым, бир гезек дашландым, үч гезек гәмим гарк болуп, бир гиҗе-гүндизи деңизде гечирдим.</verse>
				<verse number="26">Энчеме гезек ёлагчылык этдим, деряларда хем гаракчылар арасында, өз халкым хем өзге миллетлер арасында ховп-хатара учрадым. Шәхерде, чөлде, деңизде, галп доганлар арасында ховп-хатарда болдум.</verse>
				<verse number="27">Зәхмет хем зорлукда, көп гезек укусызлыкда, ачлык хем сувсузлыкда, көп гезек оразаларда, совукда хем ялаңачлыкда болдум.</verse>
				<verse number="28">Булардан башга-да хер гүн мени басмарлаян әхли йыгнаклар барадакы алададыр.</verse>
				<verse number="29">Ким эҗизләп, мен эҗизлемейәрин? Ким бүдрәп, мен янмаярын?</verse>
				<verse number="30">Магтанмалы болса, мен өз эҗизлигими гөркезйән затлар билен магтанҗак.</verse>
				<verse number="31">Мениң ялан сөзлемейәними бакы мүбәрек Реббимиз Исаның Худайы хем Атасы билйәндир.</verse>
				<verse number="32">Шамда Арет патышаның велаят хәкими мени тутҗак болуп, шамлыларың шәхерини саклаярды. Шонда мени себеде салып, шәхер диварының пенҗиресинден ашак дүшүрдилер, шейдип, ондан сыпдым.</verse>
			</chapter>
			<chapter number="12">
				<verse number="1">Магтанмагым, догрудан-да, пейдалы зат дәл, чүнки Ребден гелен гөрнүшлере, ылхамлара гелйәрин.</verse>
				<verse number="2">Мен Месихде бир адамы танаярын. Ол он дөрт йыл мундан озал (билмейәрин тендеми, билмейәрин тенден дашардамы, Худай билйәр) үчүнҗи Гөге әкидилди.</verse>
				<verse number="3">Бу адам барада шуны билйәрин (билмейәрин тендеми, билмейәрин тенден дашардамы, Худай билйәр),</verse>
				<verse number="4">ол бехишде әкидилди. Ол ерде адамзада сөзлемәге ругсат эдилмедик, айдып болмаҗак сөзлери эшитди.</verse>
				<verse number="5">Мен шейле адам хакда магтанярын, йөне эҗизлигим болаймаса, өзүм хакда магтанара задым ёк.</verse>
				<verse number="6">Чүнки магтанҗак болсам, акылсыз болмарын, себәби мен хакыкаты айдарын. Йөне бири мени гөренинден я эшиденинден ёкары биләймесин дийип, магтанмакдан сакланярын.</verse>
				<verse number="7">Ылхамларың боллугындан яңа өзүми ёкары тутмаз ялы, тенимде тикен, ягны өзүми ёкары тутмаз ялы, мени юмрукламагы үчин, маңа бир шейтан перишдеси берилди.</verse>
				<verse number="8">Оны менден айырсын дийип, Реббе үч гезек ялбардым.</verse>
				<verse number="9">Ол маңа: «Саңа мениң мерхеметим етерликдир, чүнки Мениң гудратым эҗизликде кәмиллешйәндир» дийди. Шунуң үчин Месихиң гудраты үстүме көлеге салар ялы, хөвес билен өз эҗизликлерим хакда хас хем магтанярын.</verse>
				<verse number="10">Шу себәпден мен Месих угрундакы эҗизликлере, сөгүнчлере, мәтәчликлере, азарлара, кынчылыклара разы, себәби мен эҗизкәм гүйчлүдирин.</verse>
				<verse number="11">Мен бир акылсыз болдум, муңа сиз мени меҗбур этдиңиз. Аслында, сиз мени өвмелидиңиз, себәби хич хем болсам, хич бир затда бу ёкары дереҗели ресуллардан ызда дәлдирин.</verse>
				<verse number="12">Ресуллык аламатларым сизиң араңызда улы сабыр билен аламатларда, мугҗызаларда, гудратларда гөркезилди.</verse>
				<verse number="13">Чүнки мениң сизе йүк болмайшымдан башга сизиң бейлеки йыгнаклардан нәме песлигиңиз бар? Мениң бу адалатсызлыгымы багышлаң.</verse>
				<verse number="14">Ине, бу сизиң яныңыза гитмәге үчүнҗи гезек тайярланышым, йөне сизе йүк болмарын, себәби мен сизиң затларыңызы дәл-де, өзүңизи күйсейәрин. Чүнки огланлар эне- ата дәл-де, эне-ата чагалар үчин мал-мүлк йыгнамалыдыр.</verse>
				<verse number="15">Мен сизиң җаныңыз угрунда барымы хөвес билен харчлап, бүтинлей харчланарын. Сизи көпрәк сөйсем, сиз мени азрак сөермисиңиз?</verse>
				<verse number="16">Гой, шейле болсун, эмма мен сизе йүк болмандырын, йөне мекир боланым үчин сизи хиле билен тутанмышым!</verse>
				<verse number="17">Яныңыза иберен адамларымың бири аркалы сизи эздимми?</verse>
				<verse number="18">Мен Титусдан хайыш этдим, доганы онуң билен ёлладым. Титус сизи эздими? Биз шол бир рухда гезмедикми? Шол бир ызы ызарламадыкмы?</verse>
				<verse number="19">Сиз ене биз өзүмизи сизиң өңүңизде аклаяндырыс өйдйәрсиңизми? Биз Худайың хузурында Месихе баглылыкда геплейәрис, йөне, эй сөйгүли доганлар, мунуң бары сизиң абатланмагыңыз үчиндир.</verse>
				<verse number="20">Чүнки яныңыза гелип-де, сизи ислейшим ялы, сиз хем мени ислейшиңиз ялы гөрмезмикәңиз дийип горкярын. Дава, ичигаралык, гахар, җенҗел, төхмет, гыбат, габарма ве тертипсизлик бардыр өйдүп горкярын.</verse>
				<verse number="21">Яныңыза баранымда, Худайым мени яныңызда песе дүшүрип, озалдан гүнә батып, эден мурдарлыкларындан, зына ве ахлаксызлыкларындан тоба этмедик көп адамлар үчин яс тутмалы болармыкам дийип горкярын.</verse>
			</chapter>
			<chapter number="13">
				<verse number="1">Бу үчүнҗи гезек яныңыза баршымдыр. Хер сөз ики я үч гүвәниң агзы билен тассыкланар.</verse>
				<verse number="2">Мен икинҗи гезек яныңыздакам, өңүнден айдышым ялы, шинди-де ёккам озалдан гүнә эденлере хем-де бейлекилериң барына өңүнден язярын: ене яныңыза барайсам, гайгырмарын.</verse>
				<verse number="3">Чүнки сиз Месихиң мен аркалы геплейәнине субутнама агтарярсыңыз. Ол сизе гаршы эҗиз дәл-де, сизиң араңызда гүйчлүдир.</verse>
				<verse number="4">Себәби Ол эҗизликде хача чүйленен хем болса, Худайың гудраты аркалы яшаяр. Биз-де Онда эҗиздирис, йөне Худайың сизе болан гудраты аркалы Онуң билен яшарыс.</verse>
				<verse number="5">Имандадыгыңызы өзүңиз барлап гөрүң. Өзүңизи сынаң. Я-да Месихиң сиздедигини өзүңиз хем билмейәрсиңизми? Бейле болмаса, сынагдан йыкылардыңыз.</verse>
				<verse number="6">Йөне бизиң сынагдан йыкылмандыгымызы билйәнсиңиз дийип умыт эдйәрис.</verse>
				<verse number="7">Биз сизиң асла эрбет иш этмезлигиңиз үчин Худая дога эдйәрис. Бу сынагдан гечен ялы болуп гөрүнмегимиз үчин дәл-де, биз сынагда йыкылан ялы болуп, сизиң ягшы иш этмегиңиз үчиндир.</verse>
				<verse number="8">Чүнки биз хакыката гаршы хич бир иш эдип билмән, диңе хакыкат угрунда бир иш эдип билйәрис.</verse>
				<verse number="9">Биз өзүмиз эҗиз-де, сиз гүйчлүкәңиз бегенйәрис. Мунуң үчин, ягны сизиң кәмиллешмегиңиз үчин хем дога эдйәрис.</verse>
				<verse number="10">Реббиң маңа йыкмак үчин дәл-де, абатламак үчин берен ыгтыяры боюнча, өзүм баркам сизи гаты тутмайын дийип, бу затлары араңызда ёккам язярын.</verse>
				<verse number="11">Эй доганлар, махласы, шатлыкда болуң! Кәмил болуң, айдянларыма гулак асың, пикирдеш болуң, парахат яшаң, сөйги хем парахатлык Худайы сизиң билен болар.</verse>
				<verse number="12">Бири-бириңизе мукаддес огшук билен салам айдың. Бүтин мукаддеслер сизе салам айдяр.</verse>
				<verse number="13">Реб Иса Месихиң мерхемети, Худайың сөйгүси, Мукаддес Руха шәриклик сизиң әхлиңиз билен болсун! Омын.</verse>
			</chapter>
		</book>
		<book number="48">
			<chapter number="1">
				<verse number="1">Адамлар тарапындан ве адамзат аркалы дәл-де, эйсем, Иса Месих ве Оны өлүлерден дирелден Ата Худай аркалы ресул болан Павлус</verse>
				<verse number="2">ве мениң билен билеликдәки бүтин доганлардан Галатядакы йыгнаклара салам!</verse>
				<verse number="3">Атамыз Худай, Реббимиз Иса Месих сизе мерхемет этсин, парахатлык берсин.</verse>
				<verse number="4">Атамыз хем Худайымызың ислегине гөрә, бизи хәзирки яман чагдан гутарҗак болуп, Ол Өзүни бизиң гүнәлеримиз үчин пида этди.</verse>
				<verse number="5">Худая эбедилик шөхрат болсун! Омын.</verse>
				<verse number="6">Мен сизиң Месихиң мерхемети аркалы өзүңизи Чагыраны бейле тиз ташлап, башга Хош Хабара өврүлишиңизе хайран галярын.</verse>
				<verse number="7">Догрудан-да башга Хош Хабар ёк, йөне сизи булашдырҗак, Месихиң Хош Хабарыны ёйҗак болян кәбир адамлар бар.</verse>
				<verse number="8">Эмма биз я Гөкден инен бир перишде хем сизе вагыз эденимизден башга бир зады Хош Хабар дийип вагыз этсе, оңа лагнат болсун!</verse>
				<verse number="9">Өң айдышымыз ялы, ене-де айдярын: бири сизе кабул эдениңизден башга бир зады Хош Хабар дийип вагыз этсе, оңа лагнат болсун!</verse>
				<verse number="10">Инди мен адамларың разычылыгыны гөзлейәринми я Худайың разычылыгыны? Я-да адамлара яранҗак болярынмы? Мен хениз хем адамлара яранян болсам, Месихиң гулы болмадыгымдыр.</verse>
				<verse number="11">Эй доганлар, мениң вагыз эден Хош Хабарымың адамдан дәлдигини сизе айдярын.</verse>
				<verse number="12">Чүнки мен оны бир адамдан алман, бир адамдан өвренмән, Иса Месихиң ылхамы аркалы алдым.</verse>
				<verse number="13">Чүнки сиз мениң ехудылыкда гечен яшайшымы эшиденсиңиз. Мен Худайың йыгнагына ченденаша азар берип, оны вейран этдим.</verse>
				<verse number="14">Аталарымың дәп-дессурына бичак ыхласлы болуп, халкымда болан яшдашларымың көпүсинден ехудылыкда оздум.</verse>
				<verse number="15">Эмма энемиң гарнындакам, мени сечип, Өз мерхемети билен чагыран Худай,</verse>
				<verse number="16">миллетлер арасында Оны вагыз эдер ялы, Өз Оглуны менде аян этмәге разы боланда, мен деррев эт ве ган билен маслахатлашман,</verse>
				<verse number="17">Иерусалиме менден өң ресул боланларың янына гитмән, Арабыстана гитдим, соң хем Шама өврүлдим.</verse>
				<verse number="18">Үч йылдан соң Петрус билен танышмак үчин, Иерусалиме барып, он бәш гүн онуң янында болдум.</verse>
				<verse number="19">Йөне Реббиң доганы Якупдан башга ресулларың хич бирини гөрмедим.</verse>
				<verse number="20">Сизе нәме язсам, ине Худайың хузурында ялан сөзлемейәрин.</verse>
				<verse number="21">Онсоң Сирия ве Киликия этрабына гитдим.</verse>
				<verse number="22">Эмма Яхуданың Месихдәки йыгнаклары мениң өзүми танаман,</verse>
				<verse number="23">диңе: «Бизе озаллар азар берен адам инди бир вагтлар өзүниң вейран эден иманыны вагыз эдйәр» дийшип,</verse>
				<verse number="24">мен себәпли Худайы шөхратландырярдылар.</verse>
			</chapter>
			<chapter number="2">
				<verse number="1">Онсоң он дөрт йылдан соң, Титусы хем яныма алып, Барнабас билен ене Иерусалиме рована болдум.</verse>
				<verse number="2">Мен ылхам билен гитдим, бидерек ере ёртмайын я ёртан болаймайын дийип, олара, ылайта-да, ат-абрайлылара миллетлер арасында вагыз эден Хош Хабарымы беян этдим.</verse>
				<verse number="3">Янымдакы Титус хем грекдигине гарамаздан, сүннетленмәге меҗбур эдилмеди.</verse>
				<verse number="4">Бу ягдай бизи гул этҗек болуп, Месих Исадакы азатлыгымызы билмек үчин огрынча арамыза гирен галп доганлар себәпли йүзе чыкды.</verse>
				<verse number="5">Хош Хабарың хакыкаты диңе сизиң яныңызда галсын дийип, биз бирсалым хем олара табын болуп баш эгмедик.</verse>
				<verse number="6">Эмма ат-абрайлылар — нәме-де болан болсалар, маңа пархы ёк, чүнки Худай адамың даш гөрнүшине бакмаяр — бу ат-абрайлылар мениң айданларыма хич бир зат гошмадылар.</verse>
				<verse number="7">Гайтам терсине, Хош Хабары сүннетлилере вагыз этме ишиниң Петруса берлиши ялы, сүннетсизлере вагыз этме ишиниң-де маңа берленини гөрдүлер.</verse>
				<verse number="8">Себәби сүннетлилере ресуллык этмеги үчин Петрусда ишлән Худай ехуды дәллере ресуллык этмек үчин хем менде ишледи.</verse>
				<verse number="9">Йыгнагың диреглери хасапланан Якуп, Кифас ве Яхя маңа берлен мерхемети аңанларында, шәрикчилигимиз үчин маңа ве Барнабаса саг эллерини бердилер. Шейдибем, биз өзге миллетлер арасына гитдик, олар хем сүннетлилериң арасына гитмели болдулар.</verse>
				<verse number="10">Олар диңе гарыплары ятламагымызы иследилер, мен хем эдил шоны этмәге гайрат эдйәрдим.</verse>
				<verse number="11">Эмма Петрус Антакия геленде, гүнәли боланы үчин, мен оңа ач-ачан гаршы чыкдым.</verse>
				<verse number="12">Чүнки Якубың янындан кәбир адамлар гелмезден өң, ол өзге миллетлерден боланлар билен нахар иййәрди, йөне ол адамлар геленлеринде, Петрус горкуп, сүннетлилерден чекилип айрылды.</verse>
				<verse number="13">Онуң билен бирликде бейлеки ехудылар хем икийүзлүлик этдилер. Барнабас хем оларың икийүзлүлигине гошулды.</verse>
				<verse number="14">Мен оларың Хош Хабарың хакыкатына гөрә догры ёл билен йөремейәнлерини гөремде, хеммелериң өңүнде Петруса шейле дийдим: «Сен ехуды болуп, ехуды ялы дәл-де, өзге миллетлерден бири ялы яшаян болсаң, онда нәме үчин өзге миллетлери ехуды болмаклыга меҗбур эдйәрсиң?»</verse>
				<verse number="15">Биз дога ехудыдырыс, өзге миллетлерден болан гүнәкәрлер дәлдирис.</verse>
				<verse number="16">Биз адамың Мукаддес Кануның ишлерини берҗай этмек билен дәл-де, диңе Иса Месихе болан иман билен акланяндыгыны билйәрис. Шонуң үчин биз хем Канун ишлерини берҗай этмек билен дәл-де, Месихе болан иман билен акланар ялы, Месих Иса иман этдик. Себәби хич ким диңе канун ишлерини берҗай этмек билен акланмаз.</verse>
				<verse number="17">Месихде акланмак исләп, өзүмиз хем гүнәкәр болуп чыксак, Месих гүнәниң гуллукчысы болярмы? Ёк!</verse>
				<verse number="18">Чүнки йыкан затларымы гайтадан диксем, өзүми канундан чыкыҗы эдйәрин.</verse>
				<verse number="19">Себәби мен Худай үчин яшар ялы, канун аркалы кануна өлдүм.</verse>
				<verse number="20">Месих билен бирликде хача чүйлендим. Инди мен яшаман, эйсем, Месих менде яшаяр. Шинди тенде гечирйән яшайшымы Худайың мени сөен, мениң угрумда Өзүни пида эден Оглуна болан иман билен гечирйәрин.</verse>
				<verse number="21">Мен Худайың мерхеметини ятырамок, чүнки акланма канун аркалы газанылян болса, онда Месих бидерек ере өлендир.</verse>
			</chapter>
			<chapter number="3">
				<verse number="1">Эй, акмак галатялылар! Хакыката боюн болмаз ялы, сизи ким җадылады? Иса Месих хача чүйленен хөкмүнде гөзүңизиң өңүнде суратландырылмадымы?</verse>
				<verse number="2">Мен сизден диңе шуны билҗек болярын: сиз Мукаддес Рухы Мукаддес Кануның ишлерини берҗай этмек билен алдыңызмы я-да эшиденлериңизе иман этмек билен?</verse>
				<verse number="3">Сиз бейле акмакмысыңыз? Рух билен башлап-да, инди адам гүйҗи билен соңлаҗак болярсыңызмы?</verse>
				<verse number="4">Сиз бейле гөргүлери бидерек ере гөрдүңизми? Догрудан-да бидерекмиди?</verse>
				<verse number="5">Сизе Рухы берен, араңызда гудратлар гөркезен муны канун ишлерини берҗай эдениңиз үчин, эшиденлериңизе иман эдениңиз үчин эдйәрми?</verse>
				<verse number="6">Меселем, «Ыбрайым Худая иман этди, бу оңа догрулык сайылды».</verse>
				<verse number="7">Шейлеликде, шуны билип гоюң: Ыбрайымың чын огуллары иман гетиренлердир.</verse>
				<verse number="8">Мукаддес Язгы Худайың миллетлери иманлары аркалы аклаҗагыны өңүнден гөрүп, Ыбрайыма: «Бүтин миллетлере сен аркалы берекет инер» дийип өңүнден бушлады.</verse>
				<verse number="9">Шейле, иман эденлер иман эден Ыбрайым билен билеликде берекет тапарлар.</verse>
				<verse number="10">Канун ишлерине умыт баглаянларың әхлиси гаргыш астындадыр, чүнки: «Канун китабында язылгы затлары ызыгидерли берҗай этмейән адам лагнатлыдыр» дийип язылгыдыр.</verse>
				<verse number="11">Худайың өңүнде болса хич кимиң канун билен акланмаянлыгы айдыңдыр, чүнки «догры адам иман билен яшар».</verse>
				<verse number="12">Эмма канун имандан дәл, эйсем, «ким бу затлары берҗай этсе, олар аркалы яшар».</verse>
				<verse number="13">Ыбрайымың берекеди Иса Месих аркалы миллетлере инер ялы, биз-де вада эдилен Рухы иман билен алар ялы,</verse>
				<verse number="14">Месих бизиң угрумызда гаргалып, бизи кануның гаргышындан халас этди. Чүнки: «Дар агачдан асылан киши лагнатлыдыр» дийип язылгыдыр.</verse>
				<verse number="15">Доганлар, адамларың ойланышына гөрә айдярын, хич ким тассыкланан бир әхти, адамыңкы хем болса, гүйчден дүшүрип билмез я оңа бир зат гошуп билмез.</verse>
				<verse number="16">Вадалар Ыбрайыма, онуң неслине берилди. Худай көплерине вада берйән ялы, «несиллере» дәл, эйсем, бирине вада берип, «сениң неслиңе» диййәр. Бу-да Месихдир.</verse>
				<verse number="17">Мениң айтҗак боляным шу: дөрт йүз отуз йыл соңра гелен Мукаддес Канун Худайың өңден Месихе тассыклан әхтини гүйчден дүшүрип, берлен ваданы ортадан айырмаз.</verse>
				<verse number="18">Чүнки мирас кануна баглы болса, онда вада баглы дәлдир. Эмма Худай мирасы берен вадасы билен Ыбрайыма берди.</verse>
				<verse number="19">Онда Канун нәмә герек болды? Канун өзүне вада эдилен, Ыбрайымың неслинден болан Месих гелйәнчә, перишделер аркалы арачының эли билен дүзгүнлешдирилип, җенаятлар себәпли әхте гошулды.</verse>
				<verse number="20">Арачы диңе бир тарапа дегишли дәлдир, Худай болса бирдир.</verse>
				<verse number="21">Канун Худайың берен вадаларына гаршымыдыр? Ёк! Чүнки яшайыш бермеги башарян бир канун берлен болса, онда, догрудан-да, догрулык кануна баглы боларды.</verse>
				<verse number="22">Эмма Иса Месихе болан иман аркалы берлен вада иман гетиренлере болар ялы, Мукаддес Язгы бүтин дүнйәни гүнәниң есири этди.</verse>
				<verse number="23">Биз бу иман гелмезден өң канун астында сакланып, гелҗекки иман аян болянча, есир эдилипдик.</verse>
				<verse number="24">Шейлеликде, биз иман билен акланар ялы, канун Месих гелйәнчә, бизиң тербиечимиз болды.</verse>
				<verse number="25">Иман гелени үчин, биз инди тербиечиниң гол астында дәлдирис.</verse>
				<verse number="26">Чүнки сизиң хеммәңиз Месих Иса болан иманыңыз аркалы Худайың огулларысыңыз.</verse>
				<verse number="27">Себәби Месихе чокундырыланларыңызың бары Месихи гейинди.</verse>
				<verse number="28">Ехуды, грек, гул, азат, эркек я аял ёк, сизиң барыңыз Месих Исада бирсиңиз.</verse>
				<verse number="29">Месихиңки болсаңыз, онда Ыбрайымың несли, берлен вада боюнча мирасчысыңыз.</verse>
			</chapter>
			<chapter number="4">
				<verse number="1">Эмма шуны айдайын: мирасчы хеммәниң агасы хем болса, яшка гулдан пархы ёкдур.</verse>
				<verse number="2">Ол атасының беллән вагтына ченли, хоссарларының, векиллериниң гол астында боляндыр.</verse>
				<verse number="3">Биз хем, шонуң ялы, чагакак дүнйәниң йөнтем йөрелгелериниң гулудык.</verse>
				<verse number="4">Йөне вагты доланда, биз огуллук хакыны алар ялы,</verse>
				<verse number="5">Мукаддес Канун астындакылары азатлыга етирсин дийип, Худай канун астында аялдан доглан Оглуны ёллады.</verse>
				<verse number="6">Огуллардыгыңыз үчин хем Худай Өз Оглуның, «Абба, Ата!» дийип сесленйән Рухуны сизиң йүрегиңизе гөндерди.</verse>
				<verse number="7">Шейлеликде, сен инди гул дәл-де, огулсың. Огул болсаң, онда Иса Месих аркалы Худайың хем мирасчысысың.</verse>
				<verse number="8">Йөне велин, озал Худайы танамаяркаңыз өз тебигатлары боюнча Худай дәллере гуллук этдиңиз.</verse>
				<verse number="9">Инди болса Худайы танап, хас хем Худай тарапындан таналып-да, нәхили бу эҗиз, дерексиз йөрелгелере йүзленйәрсиңиз? Булара тәзеден гуллук этҗек болярсыңызмы?</verse>
				<verse number="10">Айратын гүнлер, айлар, пасыллар ве йыллар беллейәрсиңиз.</verse>
				<verse number="11">Мен сиз хакда бидерек ере зәхмет чекен болаймайын дийип, сизиң үчин горкярын.</verse>
				<verse number="12">Эй доганлар, сизе ялбарярын, мениң ялы болуң. Чүнки мен хем сизиң ялы болдум, сиз маңа хич бир эрбетлик этмедиңиз.</verse>
				<verse number="13">Хош Хабары сизе илкинҗи гезек тен эҗизлиги себәпли вагыз эденими билйәнсиңиз.</verse>
				<verse number="14">Сиз тендәки сынагымы әсгермезлик этмән, йигренҗи гөрмән, мени Худайың бир перишдеси ялы, Месих Иса ялы кабул этдиңиз.</verse>
				<verse number="15">Инди сизиң шол багтыярлыгыңыза нәме болды? Чүнки мен сизиң үчин гүвә гечйәрин: элиңизден гелсе, өз гөзүңизи хем оюп, маңа берердиңиз.</verse>
				<verse number="16">Шейлеликде, гепиң догрусыны айтмак билен, мен сизиң душманыңыз болдуммы?</verse>
				<verse number="17">Ол адамлар сизе ягшы ниет билен ыхлас этмән, эйсем, сиз өзлерине ыхлас эдер ялы, бизден айырҗак болярлар.</verse>
				<verse number="18">Ниет ягшы болса, диңе мениң яныңызда болан вагтым дәл-де, хемише ыхласлы болмак ягшыдыр.</verse>
				<verse number="19">Балаларым, Месих сизде шекилленйәнчә, мен сизиң үчин ене догурма агырысыны чекйәрин.</verse>
				<verse number="20">Шу вагт яныңызда болуп, сесими бир гаталдып билседим! Чүнки сизе нәме этҗегими билмейәрин.</verse>
				<verse number="21">Канун астында болмак ислейән сиз маңа айдың: кануна гулак асмаярсыңызмы?</verse>
				<verse number="22">Чүнки: «Ыбрайымың бири гырнакдан, ене бири азат аялындан болан ики оглы барды» дийип язылгыдыр.</verse>
				<verse number="23">Гырнакдан болан огул тене гөрә, азат аялдан болан огул хем берлен вада гөрә доглупды.</verse>
				<verse number="24">Бу ерде бир меңзетме бардыр. Себәби бу аяллар ики әхтдир: бири Сина дагындан болуп, гуллук үчин огул догран Хаҗардыр.</verse>
				<verse number="25">Хаҗар Арабыстанда болан Сина дагыдыр, хәзирки Иерусалиме меңзешдир, чүнки ол огуллары билен гулчулык эдйәр.</verse>
				<verse number="26">Йөне ёкаркы Иерусалим азатдыр, хеммәмизиң энемиз олдур.</verse>
				<verse number="27">Себәби: «Шатлан, эй өнелгесиз аял, догурма агырысыны билмейән, батлы сеслен, гыгыр! Чүнки ташланан аялың чагалары әрли аялыңкыдан көпдүр» дийип язылгыдыр.</verse>
				<verse number="28">Доганлар, биз хем Ысхак ялы берлен ваданың перзентлеридирис.</verse>
				<verse number="29">Шол вагт тене гөрә доглан Руха гөрә доглана нәхили азар берен болса, шу вагт хем шейле.</verse>
				<verse number="30">Эмма Мукаддес Язгы, гөр, нәме диййәр: «Гырнагы хем онуң оглуны ташла, чүнки гырнагың оглы азат аялың оглы билен биле мирас алмаз».</verse>
				<verse number="31">Эй доганлар, биз гырнагың дәл-де, азат аялың огланларыдырыс.</verse>
			</chapter>
			<chapter number="5">
				<verse number="1">Шейлеликде, Месихиң бизе берен азатлыгында берк дуруң, гулчулык боюнтырыгыны гайтадан салдырмаң.</verse>
				<verse number="2">Ине, мен Павлус сизе диййәрин, сүннетленсеңиз, Месихиң сизе хич бир пейдасы дегмез.</verse>
				<verse number="3">Мен ене-де сүннетленен хер бир адамың Мукаддес Кануны бүтинлей берҗай этмәге борчлудыгына гүвә гечйәрин.</verse>
				<verse number="4">Канун билен акланҗак болян сиз Месихден айрылдыңыз, Худайың мерхеметинден махрум болдуңыз.</verse>
				<verse number="5">Чүнки биз акланма умыдына иман билен Рух аркалы гарашярыс.</verse>
				<verse number="6">Чүнки Месих Исада сүннетли я сүннетсиз болмак хич бир зады башарян дәлдир, диңе сөйги билен ишлейән иман әхмиетлидир.</verse>
				<verse number="7">Сиз оңат ылгаярдыңыз, хакыката баглы галмагыңыза ким пәсгел берди?</verse>
				<verse number="8">Нәхили алдава дүшдүңиз? Бу сизи чагыран Худай тарапындан болан дәлдир.</verse>
				<verse number="9">Бир бөлек хамырмая бүтин хамыры туршадяндыр.</verse>
				<verse number="10">Башга хили ойланмаҗагыңыза мениң Ребде ынамым бар. Акылыңызы чашыран ким болса болсун, җезасыны чекер.</verse>
				<verse number="11">Эй доганлар, мен хениз хем сүннетлилиги вагыз эдйән болсам, онда нәме хәзир-де коваланярын? Бейле болса, хач бөведи арадан айрыларды!</verse>
				<verse number="12">Сизи биынҗалык эденлер өзлерини агта этсин!</verse>
				<verse number="13">Эй доганлар, сиз азатлыга чагырылдыңыз, йөне бу азатлыгы гүнәли тениң непи үчин уланман, бири-бириңизе сөйги билен гуллук эдиң.</verse>
				<verse number="14">Чүнки бүтин канун шу еке сөзде җемленендир: «Гоңшыңы өзүң ялы сөй!»</verse>
				<verse number="15">Бири-бириңизи чейнәп, иййән болсаңыз, онда бири-бириңизи ёк этмегиңизден хабардар болуң.</verse>
				<verse number="16">Ине, мен диййәрин, Рухда гезиң, шонда тениң хөвеслерини ерине етирмерсиңиз.</verse>
				<verse number="17">Чүнки тен Руха гаршы болана, Рух хем тене гаршы болана хөвес эдйәндир. Сиз исләниңизи этмез ялы, булар бир-бирлерине гаршыдыр.</verse>
				<verse number="18">Рух сизе ёл гөркезйән болса, онда канун астында дәлсиңиз.</verse>
				<verse number="19">Тен ишлери беллидир. Олар зынахорлык, мурдарлык, ахлаксызлык,</verse>
				<verse number="20">бутпаразлык, җадыгөйлүк, душманлык, дава, гөрипчилик, гахар, җенҗел, бөлүнишик, пыргалар,</verse>
				<verse number="21">ичигарачылык, адам өлдүрмеклик, серхошлук, айшы-эшрет ве шунуң ялы затлардыр. Булары эдйәнлериң Худайың Патышалыгыны мирас алмаҗагыны озал айдышым ялы, ене-де айдярын.</verse>
				<verse number="22">Рухуң мивеси болса сөйги, шатлык, парахатлык, сабыр, мәхрибанлык, ягшылык, садыклык,</verse>
				<verse number="23">юмшаклык ве небсиңе буюрмаклыкдыр. Бу затлара гаршы чыкян канун ёкдур.</verse>
				<verse number="24">Месих Иса дегишли боланлар бедени хыҗув хем хөвеслери билен бирликде хача чүйләндир.</verse>
				<verse number="25">Руха гөрә яшаян болсак, онда Руха гөрә-де гезелиң.</verse>
				<verse number="26">Бири-биримизи гахарландырып, бир-биримизе ичигарачылык эдип, шөхратпараз болмалың.</verse>
			</chapter>
			<chapter number="6">
				<verse number="1">Эй доганлар, бир адам бир язык үстүнде тутулса, Руха уян сиз бейле адамы юмшаклык рухы билен догры ёла гетириң. Сен хем сыналмаз ялы, өзүңе серет.</verse>
				<verse number="2">Бирек-бирегиң йүкүни гөтерип, Месихиң кануныны берҗай эдиң.</verse>
				<verse number="3">Чүнки бир адам хичкә өзүни бир затдыр өйтсе, өз-өзүни алдаяндыр.</verse>
				<verse number="4">Хер киши өз ишини дерңесин. Онсоң онуң башга бири хакда дәл-де, өзи хакда магтанҗы болар.</verse>
				<verse number="5">Себәби хер ким өз йүкүни өзи гөтермелидир.</verse>
				<verse number="6">Худайың сөзүни өвренен өвреден билен әхли ягшылыклары пайлашсын.</verse>
				<verse number="7">Алданмаң, Худай Өзүни яңсыладян дәлдир! Адам нәме эксе, шоны орар.</verse>
				<verse number="8">Чүнки өз гүнәли тенинде экин экен тенден чүйреме орар, Рухда экен болса Рухдан эбеди яшайыш орар.</verse>
				<verse number="9">Ягшылык этмекден ядамалың, чүнки говшамасак, вагтында орарыс.</verse>
				<verse number="10">Шейлеликде, вагт барка хеммелере, ылайта-да иманлылар ичерсине ягшылык эделиң.</verse>
				<verse number="11">Ине, мен өз элим билен сизе нәхили улы харплар билен язярын!</verse>
				<verse number="12">Тенде говы гөрнеси гелйәнлер диңе Месихиң хачы үчин азар гөрмез ялы, сизи сүннетленмәге меҗбур эдйәндир.</verse>
				<verse number="13">Чүнки сүннетлилериң өзи-де кануны берҗай этмән, эйсем, сизиң тениңиз билен магтанмак үчин сүннетленмегиңизи ислейәрлер.</verse>
				<verse number="14">Мен хич хачан Реббимиз Иса Месихиң хачындан башга бир зат билен магтанмарын. Ол хач аркалы дүнйә маңа хача чүйленендир, мен хем дүнйә хача чүйленендирин.</verse>
				<verse number="15">Чүнки Месих Исада сүннетлилик я сүннетсизлик мөхүм дәл, диңе тәзеден ярадылыш мөхүмдир.</verse>
				<verse number="16">Бу када уянларың барына, Худайың Ысрайылына парахатлык ве рехим болсун!</verse>
				<verse number="17">Мундан бейләк хич ким маңа зәхмет бермесин! Чүнки мен Реб Исаның яраларының ызларыны тенимде гөтерйәрин.</verse>
				<verse number="18">Эй доганлар, Реббимиз Иса Месихиң мерхемети сизиң рухуңыз билен болсун! Омын.</verse>
			</chapter>
		</book>
		<book number="49">
			<chapter number="1">
				<verse number="1">Худайың ислеги билен Месих Исаның ресулы болан мен Павлусдан Эфесдәки мукаддеслере, Месих Иса иманы боланлара салам!</verse>
				<verse number="2">Атамыз Худай, Реб Иса Месих сизе мерхемет этсин, парахатлык берсин!</verse>
				<verse number="3">Бизе Месихде хер хили рухы пата билен Гөкдәки әлемлерде пата берен Реббимиз Иса Месихиң Худайы хем Атасына алкыш болсун!</verse>
				<verse number="4">Ол Өз өңүнде сөйгүде мукаддес, мүйнсүз болмагымыз үчин, дүнйә гурулмаздан өң бизи Месихде сайлады.</verse>
				<verse number="5">Сөйгүли Оглунда бизе берен шөхратлы мерхеметиниң өвгүси үчин,</verse>
				<verse number="6">бизи Өз ягшы ниетли ислегине гөрә, Месих аркалы өңүнден Өзи үчин огуллыга белледи.</verse>
				<verse number="7">Онуң бүтин акылдарлык ве дүшүнҗе билен үстүмизе болелин ягдыран мерхеметиниң байлыгы саясында,</verse>
				<verse number="8">биз Месихде Онуң ганы аркалы гутулыша, языкларымызың багышланмагына эедирис.</verse>
				<verse number="9">Ол Месихде өңден беллән ягшы ниетине гөрә, Өз ислегиниң сырыны ачды.</verse>
				<verse number="10">Бу таслама гөрә, вагты доланда, Худай Гөкде хем ерде болан бар затлары Месихде бирлешдирер.</verse>
				<verse number="11">Херки зады Өз ислегиниң карары боюнча эмеле гетирен Худайың максадына гөрә өңүнден белленип,</verse>
				<verse number="12">Месихе өңден умыт баглан биз Онуң шөхратының тарыпы үчин яшар ялы, Онда сайландык.</verse>
				<verse number="13">Сиз хем хакыкат сөзүни, гутулышыңызың Хош Хабарыны эшидип, Оңа иман гетирениңизде, вада эдилен Мукаддес Рух билен Онда мөхүрлендиңиз.</verse>
				<verse number="14">Худайың шөхратының өвгүси үчин Оңа дегишли боланлар гутулянча, Рух бизиң мирасымызың гиревидир.</verse>
				<verse number="15">Мунуң үчин, Реб Иса болан иманыңызы, әхли мукаддеслере болан сөйгүңизи эшиделим бәри,</verse>
				<verse number="16">сизиң үчин дынгысыз шүкүр эдип, сизи догаларымда ятлаярын.</verse>
				<verse number="17">Реббимиз Иса Месихиң Худайы, шөхратлы Ата Өзүни танамакда сизе акылдарлык хем ылхам рухуны берсин дийип дога эдйәрин.</verse>
				<verse number="18">Онуң чакылыгының берен умыдыны, мукаддеслердәки мирасының шөхратлы байлыгыны,</verse>
				<verse number="19">биз иман эденлерде болан гүйҗүниң бичак улудыгыны билер ялы, йүрегиңизиң гөзлери айдыңлансын дийип дога эдйәрин.</verse>
				<verse number="20">Бу гүйч Месихи өлүмден дирелдип, Гөкдәки әлемлерде Өз сагында отурданында Худайың Онда ишледен гүйчли гудратының ишлейшине меңзешдир.</verse>
				<verse number="21">Месих хер хөкүмдарлыкдан, ыгтыярлылыкдан, гудрат ве хәкимиетден, диңе бир шу дөвүрде дәл, эйсем, гелҗек дөвүрде-де тутулҗак хер атдан хас белентдир.</verse>
				<verse number="22">Худай бар зады Онуң аяклары астына табын эдип, Оны бүтин затлара баш болар ялы, иманлылар йыгнагына берди.</verse>
				<verse number="23">Йыгнак Онуң тенидир, хер зады хер тайдан долдураның долулыгыдыр.</verse>
			</chapter>
			<chapter number="2">
				<verse number="1">[1-2] Сиз бир вагтлар ичинде гезйән язык ве гүнәлериңиз зерарлы өлүдиңиз. Бу дүнйәниң гердишине, сөз диңлемейән адамларда хәзир ишлейән рухуң, ягны ховадакы эрбет гүйчлериң хөкүмдарына уярдыңыз.</verse>
				<verse number="2"></verse>
				<verse number="3">Бир вагтлар бизиң хеммәмиз гүнәли тениң, акылың ислегини канагатландырып, тенимизиң хөвеслерине гөрә оларың арасында яшапдык, тебигатымыз боюнча бейлекилер ялы, гахар-газаба сезевар болан адамлардык.</verse>
				<verse number="4">Эмма рехиме бай Худай бизи чәксиз сөйги билен сөййәнлиги үчин,</verse>
				<verse number="5">языкларымыз зерарлы өли хем болсак, Месих билен билеликде дирелтди. Сиз Онуң мерхемети билен гутулдыңыз.</verse>
				<verse number="6">Худай Месих Исада бизе болан мәхрибанлыгындакы мерхеметиниң чәксиз байлыгыны гелҗек дөвүрлерде гөркезмек үчин,</verse>
				<verse number="7">Месих Исада бизи Онуң билен дирелдип, Гөкдәки әлемлерде отуртды.</verse>
				<verse number="8">Сиз иман аркалы мерхемет билен гутулдыңыз. Бу сизиң өз тагаллаңыз дәл, Худайың сылагыдыр.</verse>
				<verse number="9">Хич ким магтанмаз ялы, оңат ишлере-де баглы дәлдир.</verse>
				<verse number="10">Чүнки биз Худайың өңден тайярлан оңат ишлеринде гезер ялы, Онуң Месих Исада ярадылан эсеридирис.</verse>
				<verse number="11">Шонуң үчин бир вагтлар өзге миллетлерден доган, тенде адам эли билен эмеле гелен сүннетлилик билен сүннетли дийип атландырыланлар тарапындан сүннетсиз дийлен сиз,</verse>
				<verse number="12">шол вагтлар Месихсиз, Ысрайыла раятлыкдан махрум, ваданың әхтлерине ят, умытсыз, дүнйәде Худайсыз боландыгыңызы яда салың.</verse>
				<verse number="13">Бир вагтлар Худайдан даш болан сиз инди Месих Исада, Месихиң ганы саясында Оңа якын болдуңыз.</verse>
				<verse number="14">Чүнки Ол бизиң парахатлыгымыздыр. Ол ики тарапы бирлешдирип, арадакы дивары, душманчылыгы Өз тени билен йыкды.</verse>
				<verse number="15">Табшырыклардан ыбарат буйруклар кануныны ятырды. Ол муны Өзүнде икисинден бир тәзе адам ярадып, парахатлыгы беркарар этмек,</verse>
				<verse number="16">душманчылыгы хачда өлдүрип, хач аркалы бир тенде икисини Худай билен ярашдырмак үчин этди.</verse>
				<verse number="17">Месих гелип, дашдакы сизе хем якындакылара парахатлыгы ыглан этди.</verse>
				<verse number="18">Чүнки бизиң икимизиң бир Рухда Ол аркалы Атаның хузурына чыкара ёлумыз ачыкдыр.</verse>
				<verse number="19">Шейлеликде, сиз инди ят, мысапыр дәл-де, мукаддеслериң ватандашы болуп, Худайың машгаласына дегишлисиңиз.</verse>
				<verse number="20">Иса Месихиң Өзи бурч дашы болуп, сиз ресулларың, пыгамберлериң дүйп-тейкарында бина эдилдиңиз.</verse>
				<verse number="21">Бүтин ымарат Ребде бир мукаддес ыбадатхана болсун дийип, Онда өрүлйәр, бейгелйәр.</verse>
				<verse number="22">Сиз хем Рухда Худайың месгени болмак үчин, билеликде Месихде бина эдилйәрсиңиз.</verse>
			</chapter>
			<chapter number="3">
				<verse number="1">Шу себәпли, сиз өзге миллетлер угрунда Месих Исаның бендиси болан мен Павлус сизиң үчин дога эдйәрин.</verse>
				<verse number="2">Худайың сизиң үчин маңа берен мерхеметиниң векиллигинден сизиң хабарыңыз бардыр.</verse>
				<verse number="3">Озал хем сизе гысгача язышым ялы, Месихиң сыры маңа ылхам аркалы аян болды.</verse>
				<verse number="4">Бу хаты оканыңызда, мениң бу сыра дүшүнйәнлигими аңарсыңыз.</verse>
				<verse number="5">Ине, Худайың мукаддес ресулларына, пыгамберлерине Рух аркалы аян эдилиши ялы, өңки несиллере билдирилмедик бу сыр шейле:</verse>
				<verse number="6">өзге миллетлер хем мираса шәрикдир, олар хем бир тениң агзалары болуп, Хош Хабар аркалы Месих Исада берлен вада шәрикдир.</verse>
				<verse number="7">Мен Худайың гүйҗүниң ишлейши боюнча өзүме берлен мерхеметиниң сылагы саясында шол Хош Хабарың гуллукчысы болдум.</verse>
				<verse number="8">Месихиң акыл етмез байлыгыны миллетлере вагыз этме,</verse>
				<verse number="9">бар затлары Иса Месих аркалы ярадан Худайдакы эзелден гизлин сырың нәхили дүзгүнлешдирилишини әхли адамлара айдыңлашдырма мерхемети әхли мукаддеслериң иң әхмиетсизи болан маңа берилди.</verse>
				<verse number="10">Бу — Худайың көп тараплы акылдарлыгы, Онуң башлангычдан Реббимиз Иса Месихде эдинен максадына гөрә,</verse>
				<verse number="11">иманлылар йыгнагы аркалы асмандакы әлемде болан хөкүмдарлара, ыгтыярлара билдирилҗек болуп эдилди.</verse>
				<verse number="12">Биз Месихе болан иманымыз аркалы Ондан гайрат алып, Худая якынлашмага ынамлыдырыс.</verse>
				<verse number="13">Шонуң үчин сизиң угруңызда гөрйән мушакгатларым зерарлы рухдан дүшмәң дийип, сизден хайыш эдйәрин. Мениң мушакгатларым сизе шөхрат газандырар.</verse>
				<verse number="14">[14-15] Шоңа гөрә-де, Ерде-Гөкде хер машгаланың адыны Өзүнден алан Реббимиз Иса Месихиң Атасының өңүнде дыза чөкүп,</verse>
				<verse number="15"></verse>
				<verse number="16">Месих иман аркалы йүреклериңизде яшар ялы,</verse>
				<verse number="17">Ол шөхратының байлыгына гөрә, Өз Рухы аркалы сизи ички хәсиетиңизде гудрат билен гүйчлендирсин дийип дилег эдйәрин.</verse>
				<verse number="18">Шейлеликде, Худайың бүтин долулыгы билен долар ялы, сөйгүде көк уруп, дүйп тутуп, хемме мукаддеслер билен билеликде Месихиң сөйгүсиниң нәхили гиң, узын, белент ве чуңңурдыгына дүшүнмеги,</verse>
				<verse number="19">билимден ёкары чыкан бу сөйгини танамагы башармагыңыз үчин дилег эдйәрин.</verse>
				<verse number="20">Бизде ишлейән гудратына гөрә, хер хайышымыздан, ойланышымыздан хас ёкары затлары этмеги башарян Худая,</verse>
				<verse number="21">иманлылар йыгнагында, Месих Исада бүтин несиллерден несиллере эбедилик шөхрат болсун! Омын.</verse>
			</chapter>
			<chapter number="4">
				<verse number="1">Шейлеликде, Реб угрунда бенди болан мен сизден чагырылышыңыза мынасып гезмеги хайыш эдйәрин.</verse>
				<verse number="2">Пес гөвүнлилик, юмшаклык билен, сабыр хем сөйги билен бирек-биреге сабыр-такатлы болуң.</verse>
				<verse number="3">Рухуң бирлигини парахатлык багы билен горамага гайрат эдиң.</verse>
				<verse number="4">Чагырыланыңызда бир умыда чагырылышыңыз ялы, тен бир, Рух бир,</verse>
				<verse number="5">Реб бир, иман бир, чокундырыш бирдир.</verse>
				<verse number="6">Хемме задың үстүнде, хемме зат аркалы ве хеммәңизде болан хеммәниң Худайы хем Атасы бирдир.</verse>
				<verse number="7">Бизиң хер биримизе Месихиң сылагының өлчегине гөрә мерхемет берилди.</verse>
				<verse number="8">Мунуң үчин: «Белентлиге чыкып, туссаглары ызына тиркеди. Адамлара сылаглар берди» дийилйәр.</verse>
				<verse number="9">Ине, бу «чыкды» сөзи, Месих өңүрти ашак, ер йүзүне инди диймек дәл-ми, нәме?</verse>
				<verse number="10">Инен-де, әхли зады долдурмак үчин бүтин Гөгүң депесине чыкан-да бирдир.</verse>
				<verse number="11">Бизиң хеммәмиз иманда, Худайың Оглуны танамада бирлиге, кәмиллиге, Месихиң долулыгындакы етишенлик дереҗә етйәнчәк,</verse>
				<verse number="12">мукаддеслере гуллук этме везипесини берҗай этмек үчин, Месихиң бедениниң абатланмагы үчин,</verse>
				<verse number="13">Ол кәбирлери ресул, кәбирлери пыгамбер, кәбирлери Хош Хабарчы, кәбирлери чопан, кәбирлери өвредиҗи эдип белледи.</verse>
				<verse number="14">Ол муны биз мундан бейләк адамларың алдавчылыгы, азашдырыҗы хилелер гурмакдакы өкделиги аркалы хер таглыматың ели билен ковулян, эйләк-бейләк итекленйән чагалар болман,</verse>
				<verse number="15">эйсем хакыкаты сөйги билен айдып, бедениң Башы болан Месихе бака хер угурдан өсмегимиз үчин этди.</verse>
				<verse number="16">Бүтин беден хер богнуң көмеги билен багланып бирикдирилйәр, хер агзаның кадалы ишлейши билен Онуң саясында сөйгүде өсүп, абатланяр.</verse>
				<verse number="17">Мунуң үчин мен муны айдып, Реббиң адындан сизе дуйдурыш берйәрин: мундан бейләк, өзге миллетлериң гезиши ялы, оларың бош пикирлерине эерип гезмәң.</verse>
				<verse number="18">Олар йүреклериниң гатылыгы зерарлы, ичлериндәки наданлык үчин Худайың яшайшына ят болдулар, аң-дүшүнҗелери гараңкырады.</verse>
				<verse number="19">Бүтин дуйгуларыны йитирип, ачгөзлүк билен хер хили хапа иши ерине етирип, өзлерини ахлаксызлыга бердилер.</verse>
				<verse number="20">Эмма сиз Месихи бейле өвренен дәлсиңиз.</verse>
				<verse number="21">Сиз, элбетде, Иса хакда эшиденсиңиз, Ондакы хакыкат боюнча Онуң ёлунда тәлим алансыңыз.</verse>
				<verse number="22">Шунлук билен, өңки яшайшыңыза дегишли болуп, алдавчы хөвеслер билен чүйрән көне ярадылышы эгниңизден чыкарың.</verse>
				<verse number="23">Пикирлериңизиң рухунда тәзелениң.</verse>
				<verse number="24">Чын догрулык хем мукаддесликде Худайың меңзешлигинде дөредилен тәзе ярадылышы гейниң.</verse>
				<verse number="25">Яланы эгниңизден чыкарып, хер бириңиз өз гоңшыңыза хакыкаты айдың. Чүнки бизиң хеммәмиз бир бедениң агзаларыдырыс.</verse>
				<verse number="26">Гахарланың, йөне гүнә этмәң. Гахарыңызың үстүне гүн яшмасын.</verse>
				<verse number="27">Иблисе ёл бермәң.</verse>
				<verse number="28">Огрулык эден инди огрулык этмән, гайтам, мәтәҗе пайламага зады болар ялы, өз эли билен зәхмет чекип, оңат иш этсин.</verse>
				<verse number="29">Агзыңыздан хич хачан хапа сөз чыкарман, гайтам, эшиденлер пейдаланар ялы, герекли абатлык үчин оңат сөзлер айдың.</verse>
				<verse number="30">Худайың Мукаддес Рухуны гамгын этмәң. Сиз гутулыш гүни үчин, ол Рух билен мөхүрлененсиңиз.</verse>
				<verse number="31">Хер яманлык билен бирликде хер хили кине, гахар, газап, галмагал ве яманлама сизден даш болсун.</verse>
				<verse number="32">Бири-бириңизе мәхрибан, гамхор болуң, Худайың сизи Месихде багышлайшы ялы, сиз хем бири-бириңизи багышлаң.</verse>
			</chapter>
			<chapter number="5">
				<verse number="1">Шейлеликде, сөйгүли чагалар ялы болуп, Худайдан гөрелде алың.</verse>
				<verse number="2">Месих бизи нәхили сөен болса, Өзүни бизиң үчин атыр ыслы совгат, гурбан хөкмүнде Худая хөдүрлән болса, онда сиз хем сөйгүде гезиң.</verse>
				<verse number="3">Зынаның, хер хили хапалык я ачгөзлүгиң араңызда ады-да агзалмасын. Бейле затлар мукаддеслере ярашян дәлдир.</verse>
				<verse number="4">Араңызда эдепсизлик, яңралык, якымсыз яңсы болмасын. Булар ярашыклы дәлдир. Мунуң дерегине шүкүр эдилсин.</verse>
				<verse number="5">Шуны билип гоюң, хич бир ахлаксызың, хапаның я-да бутпараз ачгөзүң Месихиң ве Худайың Патышалыгында мирасы ёкдур.</verse>
				<verse number="6">Хич ким сизи бош сөзлер билен алдамасын, чүнки Худайың газабы сөз диңлемейәнлериң башына шу затлар зерарлы гелйәндир.</verse>
				<verse number="7">Шонуң үчин олар билен гатнашык этмәң.</verse>
				<verse number="8">Сиз бир вагтлар гараңкылыкдыңыз, йөне инди Ребде ышыксыңыз. Ышыга дегишли ынсанлар болуп гезиң.</verse>
				<verse number="9">Чүнки Рухуң мивеси хер хили ягшылыкдан, догрулыкдан ве хакыкатдан ыбаратдыр.</verse>
				<verse number="10">Реббиң писинди отурҗак зады аңлаҗак болуң.</verse>
				<verse number="11">Гараңкылыгың мивесиз ишлерине гатышмаң, гайтам, олары паш эдиң.</verse>
				<verse number="12">Гараңкылыкдакыларың огрынча эдйән затларыны айтмак айыпдыр.</verse>
				<verse number="13">Йөне ышыгың паш эден әхли зады гөрнер. Чүнки әхли зады әшгәр эдйән ышыкдыр.</verse>
				<verse number="14">Шонуң үчин: «Оян, эй ука гиден! Өлүмден дирел! Месих саңа ышык сачар» дийилйәр.</verse>
				<verse number="15">Шейлеликде, акылсызлар ялы дәл-де, акылдарлар ялы, үнсүңизи дыкгатлы гезмәге гөнүкдириң.</verse>
				<verse number="16">Пурсатдан пейдаланың, чүнки гүнлер ямандыр.</verse>
				<verse number="17">Мунуң үчин акмак болман, Реббиң ислегиниң нәмедигине дүшүниң.</verse>
				<verse number="18">Шерапдан серхош болмаң, онда эдепсизлик бардыр, Рухдан долы болуң.</verse>
				<verse number="19">Бири-бириңизе мезмурлар, өвгүли айдымлар, рухы нагмалар айдың, түйс йүрекден Реббе сазлар чалып, нагмалар дүзүң.</verse>
				<verse number="20">Хемише әхли зат үчин Реббимиз Иса Месихиң ады билен Ата Худая шүкүр эдип,</verse>
				<verse number="21">Месихе болан улы хорматыңыз билен бирек-биреге табын болуң.</verse>
				<verse number="22">Эй аяллар, Реббе табын болян ялы, әриңизе табын болуң.</verse>
				<verse number="23">Чүнки Месихиң бедениң Халасгәри болуп, иманлылар йыгнагының башы болшы ялы, эркек хем аялың башыдыр.</verse>
				<verse number="24">Иманлылар йыгнагының Месихе табын болшы ялы, аяллар-да херки затда өз әрине табын болсун.</verse>
				<verse number="25">Эй әрлер, Месихиң иманлылар йыгнагыны сөйши ялы, сиз хем аялыңызы сөйүң.</verse>
				<verse number="26">Месих иманлылар йыгнагыны сув билен ювуп, Худайың сөзи билен тәмизләп, мукаддес этмек үчин,</verse>
				<verse number="27">оны Өзүне тегмилтсиз, йыгыртсыз я-да шоңа меңзеш затларсыз шөхратда хөдүрлемек үчин, йыгнагың мукаддес хем мүйнсүз болмагы үчин онуң угрунда Өзүни пида этди.</verse>
				<verse number="28">Шунуң ялы хем әрлер аялыны өз тени кимин сөймелидир. Аялыны сөййән өзүни сөййәндир.</verse>
				<verse number="29">Чүнки хич ким хич хачан өз тенини йигренмән, гайтам, Месихиң иманлылар йыгнагыны эдиши ялы, оны иймитлендирип тимарлаяндыр.</verse>
				<verse number="30">Чүнки биз Онуң этинден, сүңкүнден болуп, Онуң бедениниң агзаларыдырыс.</verse>
				<verse number="31">«Шол себәпден хем эркек ата-энесини гоюп, аялы билен хөврүгер ве икиси бир тен болар».</verse>
				<verse number="32">Бу сыр улы, йөне мен Месих барада, иманлылар йыгнагы барада гүррүң эдйәрин.</verse>
				<verse number="33">Шейлеликде, хер бириңиз аялыңызы өзүңиз ялы сөйүң, аял хем әрини сыласын.</verse>
			</chapter>
			<chapter number="6">
				<verse number="1">Эй чагалар, Ребде эне-атаңызың сөзлерине гулак асың, чүнки бу догрудыр.</verse>
				<verse number="2">«Ягшылык гөрүп, ер йүзүнде яшың узак болар ялы, атаңы, энеңи сыла».</verse>
				<verse number="3">Вада билен берлен илкинҗи буйрук шудур.</verse>
				<verse number="4">Эй аталар, сиз хем чагаларыңызы гахарландырман, олары Реббиң тербие хем өвүди билен улалдың.</verse>
				<verse number="5">Эй гуллар, дүнйәдәки хоҗайыныңызың сөзүне, Месихиң сөзүне гулак асян ялы, горкы, титреме ве акйүреклилик билен гулак асың.</verse>
				<verse number="6">Адама яранҗак болянлар ялы, гөзе хош гөрүнсин дийип, иш битирмән, эйсем, Месихиң гуллары хөкмүнде Худайың ислегини йүрекден берҗай эдиң.</verse>
				<verse number="7">Адамлара дәл-де, Реббе гуллук эдйән ялы, ягшы ниет билен гуллук эдиң.</verse>
				<verse number="8">Чүнки гул болсун, азат болсун, хер кимиң эден хер ягшылыгының Ребден гайтҗагыны билйәнсиңиз.</verse>
				<verse number="9">Эй хоҗайынлар, сиз хем гулларыңыза шейле эдиң, олара горкы салмаң. Чүнки оларың хем өз Реббиңизиң Гөкдедигини, Онуң тарапгөйлик этмейәнини билйәнсиңиз.</verse>
				<verse number="10">Махласы, Ребде, Онуң үстүн гудратында гүйчлениң.</verse>
				<verse number="11">Иблисиң хилелерине гаршы дуруп билер ялы, Худайың әхли ярагларыны дакының.</verse>
				<verse number="12">Чүнки бизиң сөвешимиз адамлара гаршы дәл-де, хөкүмдарлара гаршы, ыгтыярлылара гаршы, бу гараңкы дүнйәниң хәкимиетлерине гаршы, яманлыгың Гөкдәки рухы гудратларына гаршыдыр.</verse>
				<verse number="13">Шонуң үчин яман гүнде гаршылык гөркезмеги, зерур болан хер зады эдеңизден соң, ериңизде дурмагы башарар ялы, Худайың әхли ярагларыны эле алың.</verse>
				<verse number="14">Шейлеликде, билиңизи хакыкат билен гушап, эгниңизе догрулык совудыны гейип,</verse>
				<verse number="15">аякларыңыза болса парахатлык гетирйән Хош Хабары вагыз этме тайынлыгыны гейип, ериңизде дуруң.</verse>
				<verse number="16">Буларың әхлисиниң үстесине-де, иман галканыны эле алың! Онуң билен шейтаның бүтин отлы окларыны өчүрмеги башарарсыңыз.</verse>
				<verse number="17">Гутулыш тувулгасыны, Худайың сөзи болан Рухуң гылыҗыны алың.</verse>
				<verse number="18">Хер хили дога ве дилег билен, хемише Рухда дога эдиң. Шу максат билен бүтин мукаддеслер үчин ялбарып, дурнуклылыкда хүшгәр болуң.</verse>
				<verse number="19">Угрунда зынҗыр билен баглы болуп, илчилик эдйән Хош Хабарымың сырыны батыргайлык билен вагыз этмек үчин, агзымы хер ачанымда герекли сөзлер берлер ялы, мениң үчин хем дога эдиң.</verse>
				<verse number="20">Хош Хабары болмалысы ялы батыргайлык билен билдирмегим үчин дога эдиң.</verse>
				<verse number="21">Мениң нәхилидигими, нәме эдйәними сиз билер ялы, сөйгүли доганымыз, Реббиң садык хызматкәри Тихикус сизе бар зады айдар.</verse>
				<verse number="22">Ине, шунуң үчин хал-ягдайымызы билиң, ол йүрегиңизе теселли берсин дийип, Тихикусы сизе ёлладым.</verse>
				<verse number="23">Ата Худайдан, Реб Иса Месихден доганлара парахатлык, иман, сөйги дилег эдйәрин.</verse>
				<verse number="24">Худайың мерхемети Реббимиз Иса Месихи өлмез-йитмез сөйги билен сөййәнлериң бары билен болсун! Омын.</verse>
			</chapter>
		</book>
		<book number="50">
			<chapter number="1">
				<verse number="1">Месих Исаның гулы мен Павлус ве Тимотеосдан Филипидәки гөзегчилер хем хызматчылар билен билеликде Месих Исада болан әхли мукаддеслере салам!</verse>
				<verse number="2">Атамыз Худай, Реб Иса Месих сизе мерхемет этсин, парахатлык берсин!</verse>
				<verse number="3">Мен сизи хер гезек ятланымда, Худайыма шүкүр эдип,</verse>
				<verse number="4">илкинҗи гүнден тә шу вагта ченли Хош Хабары яйратмакда эден хызматдашлыгыңыз себәпли,</verse>
				<verse number="5">хемише, хер догамда барыңыз үчин шатлык билен дилег эдйәрин.</verse>
				<verse number="6">Сизде оңат ише башлан Худайың Месих Исаның гүнүне ченли муны битирҗекдигине ынамым бар.</verse>
				<verse number="7">Сизиң барыңыз хакда шейле ойланмагым хакдыр, чүнки сиз мениң йүрегимдесиңиз. Зынҗырлар билен баглы болсам-да, Хош Хабары горап, тассыкласам-да, сизиң барыңыз Худайың мерхеметине мениң билен пайдашсыңыз.</verse>
				<verse number="8">Месих Исаның сөйгүси билен хеммәңизи нәхили күйсейәнлигиме Худай гүвәмдир.</verse>
				<verse number="9">Сиз Худайың шөхраты хем өвгүси үчин, Иса Месихден гелен догрулыгың мивесинден долуп,</verse>
				<verse number="10">Месих Исаның гүнүне ченли сап, мүйнсүз болар ялы,</verse>
				<verse number="11">иң ёкары затлара гөз етирмегиңиз үчин, сөйгиңиз билим хем дүшүнҗеде барха артсын дийип дога эдйәрин.</verse>
				<verse number="12">Эй доганлар, мениң башдан гечиренлеримиң Хош Хабарың яйрамагына ярандыгыны билмегиңизи ислейәрин.</verse>
				<verse number="13">Чүнки кайсарың тутуш көшгүни саклаян эсгерлере ве бейлекилере мениң Месих угрунда зынҗырлар билен баглыдыгым шонуң нетиҗесинде мәлим болды.</verse>
				<verse number="14">Доганларың аглабасы мениң зынҗырлар билен баглыдыгым үчин Реббе ынанып, Худайың сөзүни горкусыз сөзлемекде өңкүсинден хем көп батырлык гөркезйәрлер.</verse>
				<verse number="15">Кәбирлери бахыллык хем җедел билен, кәбирлери ягшы ниет билен Месихи вагыз эдйәр.</verse>
				<verse number="16">Олар мениң Хош Хабарың горагчысы эдип отурдыландыгымы билип, муны сөйги билен эдйәр.</verse>
				<verse number="17">Эмма бейлекилер йүрек саплыгы билен дәл-де, бендилигимде маңа мушакгат етирҗек болуп, Месихи игенҗеңлик билен вагыз эдйәр.</verse>
				<verse number="18">Эдиленде нәме? Исле бахана билен, исле хакыкат билен, гараз, хер ёл билен Месих вагыз эдилйәр. Мен муңа шатланярын ве шатланарын.</verse>
				<verse number="19">Чүнки мунуң сизиң догаларыңыз аркалы хем-де Иса Месихиң Рухуның көмеги аркалы мениң гутулмагыма себәп болҗагыны билйәрин.</verse>
				<verse number="20">Мен хич бир затда утанҗым болман яшасам хем, өлсем хем, хемишекиси ялы, Месихиң хәзир хем беденимде өвги билен бейгелдилмеги үчин, долы гайрат этмәге улы умыт билен гарашярын.</verse>
				<verse number="21">Чүнки мениң үчин яшайыш Месих, өлүм хем газанчдыр.</verse>
				<verse number="22">Беденде яшаҗак болсам, бу маңа хасыллы зәхмет чекмәге пурсат болар. Шейлеликде, хайсысыны сайлаҗагымы билмейәрин.</verse>
				<verse number="23">Хер ики тарапа-да чекилйәрин. Мен айрылмагы, Месих билен болмагы арзув эдйәрин, бу хас говудыр.</verse>
				<verse number="24">Йөне мениң беденде галмагым сизиң үчин хас герекли.</verse>
				<verse number="25">Мен галҗагымы ачык билйәрин.</verse>
				<verse number="26">Ене яныңызда болмагым билен, мен себәпли Месих Исада болан магтанҗыңыз артар ялы, иманда илерлемегиңиз, шатланмагыңыз үчин, барыңыз билен галарын.</verse>
				<verse number="27">Диңе гезишиңиз Месихиң Хош Хабарына мынасып болсун. Шейлеликде, гелип, сизи гөрсем-де, яныңызда болман, хал-ягдайыңызы эшитсем-де, сизиң бир рухда берк дураныңызы, Хош Хабара болан иман үчин бир җан болуп гөрешйәниңизи, өзүңизе гаршы чыкянлардан хич затда горкмаяныңызы билейин.</verse>
				<verse number="28">Бу болса олара хеләк болҗакларыны, сизе-де гутулҗагыңызы гөркезйән белгидир. Булар хем Худай тарапындыр.</verse>
				<verse number="29">Чүнки Месихиң хатырасына Оңа диңе иман гетирмек дәл, эйсем, Онуң угрунда гөрги гөрмек хем сизе берлендир.</verse>
				<verse number="30">Сизиң алып барян гөрешиңиз менден гөрен ве хәзир хем алып барянымы эшиден гөрешиңиздир.</verse>
			</chapter>
			<chapter number="2">
				<verse number="1">Шейлелик билен, Месихде болмакда теселли, сөйгүден доган гөвүнлик, Руха шәриклик бар болса, йүрекден бир дуйгы ве рехимдарлык бар болса,</verse>
				<verse number="2">онда бир пикир хем сөйгүде, рухда хем максатда бирлешип, бегенҗими долдурың.</verse>
				<verse number="3">Хич бир зады игенҗеңлик, шөхратпаразлык билен этмән, эйсем, кичигөвүнлилик билен бейлекилери өзүңизден үстүн сайып эдиң.</verse>
				<verse number="4">Хер ким диңе өз пейдасыны дәл-де, бейлекилериң хем пейдасыны гөзлесин.</verse>
				<verse number="5">Месих Исада болан бу пикир сизде-де болсун.</verse>
				<verse number="6">Ол Худайың хәсиетине эе болса-да, Худай билен деңлиги олҗа хасап этмән,</verse>
				<verse number="7">гайтам, гул хәсиетини алып, адам кешбине гирди, Өзүни хич этди.</verse>
				<verse number="8">Сыпатда ынсан болуп, өлүме, хатда хач үстүндәки өлүме-де боюн эгип, Өзүни кичелтди.</verse>
				<verse number="9">Шонуң үчин хем Худай Оны җуда бейгелдип, Оңа әхли атдан белент ады берди.</verse>
				<verse number="10">Ол муны Гөкдәкилериң, Ердәкилериң ве Ер астындакыларың бары Исаның адының хатырасына дыз эпсин,</verse>
				<verse number="11">хер дил Ата Худайың шөхраты үчин Иса Месихиң Ребдигини ыкрар этсин дийип этди.</verse>
				<verse number="12">Эй, сөйгүли доганлар, шонуң үчин, мыдама сөзе гулак асышыңыз ялы, диңе мениң барлыгымда дәл, хас-да бетер шу вагт ёклугымда горкы хем титреме билен өз гутулышыңызы амала ашырың.</verse>
				<verse number="13">Чүнки Өз халайшына гөрә, сизде хем ислемеги, хем-де эмеле гетирмеги хасыл эдйән Худайдыр.</verse>
				<verse number="14">Дүнйәде ышык кимин ялпылдаян эгри хем азгын неслиңизиң ортасында айыпсыз, сап, Худайың мүйнсүз чагалары болмак үчин,</verse>
				<verse number="15">әхли зады хүңүрдисиз, җеделсиз эдиң.</verse>
				<verse number="16">Мен бидерек ере ёртманлыгым, бидерек ере зәхмет чекмәнлигим үчин, Месихиң гүнүнде магтанар ялы, яшайыш сөзүни гайым тутуң.</verse>
				<verse number="17">Сизиң иманыңызың гурбаны ве гуллугы үстүне ганым Худая хөдүрленен шерап ялы дөкүлсе-де, мен шатланарын, хеммәңизиң шатлыгыңыза шәрик боларын.</verse>
				<verse number="18">Шейлеликде, сиз хем шатланың, шатлыгыма шәрик болуң.</verse>
				<verse number="19">Мен сизиң хал-ягдайыңыздан хабарлы болуп, гөвнүми ынҗалдайын дийип, сизе басым Тимотеосы ёлламагы Реб Исада умыт эдйәрин.</verse>
				<verse number="20">Чүнки сизиң ягдайыңыз барада онуң ялы ойланып, йүрекден аладаланҗак башга адамым ёк.</verse>
				<verse number="21">Себәби хеммелер Иса Месихиңкини дәл-де, өз пейдасыны гөзлейәр.</verse>
				<verse number="22">Тимотеосың болса, атасының янында ишлейән оглан ялы мениң билен бирликде Хош Хабарың яйрамагына хызмат этмек билен, өз гадыр-гымматыны субут эденини сиз билйәнсиңиз.</verse>
				<verse number="23">Мен ягдайымың нәхили болҗагыны билен бадыма, оны ёлларын дийип умыт эдйәрин.</verse>
				<verse number="24">Өзүмиң хем басым барҗагыма Ребде ынамым бар.</verse>
				<verse number="25">Эмма сиз тарапдан иберилен, мәтәчлигимде маңа гуллук эден доганым, ишдешим хем сөвешдеш ёлдашым Эпафродити сизе ёлламагы зерур билдим.</verse>
				<verse number="26">Чүнки ол хеммәңизи күйсәп, өзүниң хассадыгыны эшидениңиз үчин гаты гусса чекйәрди.</verse>
				<verse number="27">Догрудан-да, ол өлүм яссыгында ятды, йөне Худай оңа, диңе оңа дәл, эйсем, гайгы үстүне гайгы чекмез ялы, маңа-да рехим этди.</verse>
				<verse number="28">Шейлеликде, сиз оны гайтадан гөрүп бегенерсиңиз, онсоң мениң хем гайгыларым еңләр дийип, оны ховлукмач ёллаярын.</verse>
				<verse number="29">Бүтин шатлык билен оны Ребде гаршылаң, онуң ялы адамлары хорматлаң.</verse>
				<verse number="30">Чүнки ол сизиң маңа болан гуллугыңызың етмезини долдурҗак болуп, җаныны ховп астына сокуп, Месихиң иши угрунда тас өлүпди.</verse>
			</chapter>
			<chapter number="3">
				<verse number="1">Эй доганлар, махласы, Ребде шатланың. Сизе бир зады гайталап язып отурмагың маңа зәхмети ёк, йөне бу сизиң ховпсуз болмагыңыз үчиндир.</verse>
				<verse number="2">Яманлык эдйән адамлардан, ол итлерден әгә болуң. Ялан сүннетден әгә болуң.</verse>
				<verse number="3">Чүнки чын сүннетлилер, Худая Рухда гуллук эдйән, Месих Иса билен магтанян, бедене ынам этмейән биздирис.</verse>
				<verse number="4">Аслыетинде, мениң бедене-де ынам этмәге тутарыгым бар. Башга бири тене ынам этмеги пикир эдйән болса, мениң онуңкыдан хем көп тутарыгым бар.</verse>
				<verse number="5">Мен догулмагымың секизинҗи гүнүнде сүннетлендим. Ысрайыл уругындан, Бенямын тайпасындан, еврейлерден бир еврей болуп, Мукаддес Канун боюнча фарисейдирин.</verse>
				<verse number="6">Ыхлас дийсеңиз, иманлылар йыгнагына азар бердим, Канундакы догрулык дийсеңиз, айыпсыздым.</verse>
				<verse number="7">Маңа газанч болан хер зады Месихиң хатырасына зыян сайдым.</verse>
				<verse number="8">Хава, угрунда бар задымы йитирен Реббим Месих Исаны танамагың артык гымматы үчин хер зады зыян сайярын, Месихи газанҗак болуп, сыр-сүплүк сайярын.</verse>
				<verse number="9">Муны Мукаддес Канундан гелен өз догрулыгыма дәл, эйсем, Месихе болан иман аркалы берлен, иман саясында Худайдан гелен догрулыга эе болуп, Месихде болҗак болуп эдйәрин.</verse>
				<verse number="10">Өлүминде Оңа меңзәп, Оны танамак, дирелишиниң гүйҗүни, гөргүлерине шәриклигиң нәхилидигини билмек,</verse>
				<verse number="11">гараз, өлүмден дирелише етмек ислейәрин. Пеллехана тарап ылгалың.</verse>
				<verse number="12">Мен хәзирден булара етеними я кәмиллешеними айтмаярын, йөне Месихиң мени газанмакдакы максадыны газанҗак болуп җан чекйәрин.</verse>
				<verse number="13">Доганлар, мен өзүми муны газанан хасап этмейәрин.</verse>
				<verse number="14">Эмма бир зады эдйәрин: ыздакы затлары унудып, өңдәкилере эл узадып, Худайың Месих Исадакы арша тарап болан чакылыгының байрагына мынасып болмак үчин, пеллехана тарап ылгаярын.</verse>
				<verse number="15">Шейлелик билен биз, кәмиллер, барымыз шу пикирде болалың. Сиз бир затда башга хили пикирде болсаңыз, онда Худай муны-да сизе ачык гөркезер.</verse>
				<verse number="16">Йөне нәмә етен болсак, шол дүзгүне лайык гезип, шол пикирде болалың.</verse>
				<verse number="17">Доганлар, менден гөрелде алмакда бирлешиң. Бизден алан гөрелдәңизе гөрә гезйәнлере середиң.</verse>
				<verse number="18">Чүнки сизе энчеме гезек айдышым ялы, хәзир-де аглап айдярын, көп адамлар Месихиң хачына душман болуп гезйәр.</verse>
				<verse number="19">Оларың соңы хеләкчиликдир. Таңрысы гарынларыдыр. Олар өз айыплары билен магтанып, диңе бу дүнйәниң пикирини эдйәр.</verse>
				<verse number="20">Бизиң ватанымыз Гөкдедир. Шол ерден хем Халасгәре, Реб Иса Месихе гарашяндырыс.</verse>
				<verse number="21">Ол хер зады Өзүне табын этмеги башарян гүйҗи билен бизиң уҗыпсыз беденимизи үйтгедип, Өз шөхратлы беденине меңзедер.</verse>
			</chapter>
			<chapter number="4">
				<verse number="1">Мунуң үчин, эй, мениң күйсейән сөйгүли доганларым, гуванҗым ве башымың тәҗи, Ребде берк дуруң, эй сөйгүлилер.</verse>
				<verse number="2">Мен Эводия ве Синтихә ялбарярын, Ребде пикирдеш болсунлар.</verse>
				<verse number="3">Хава, эй, чын ишдешим, сенден-де бу аяллара гарашык этмеги хайыш эдйәрин, чүнки булар мениң билен, Клемент ве атлары яшайыш китабында язылан бейлеки ишдешлерим билен Хош Хабары яйратмак угрунда гөрешдилер.</verse>
				<verse number="4">Ребде хемише шатланың, ене-де айдярын: шатланың.</verse>
				<verse number="5">Сизиң юмшаклыгыңыз бүтин ынсанлара белли болсун. Реббиң гелмели вагты голайдыр.</verse>
				<verse number="6">Хич задың аладасыны этмән, хер затда дилеглериңизи дога ве ялбарма аркалы шүкүр билен Худая билдириң.</verse>
				<verse number="7">Хер хили дүшүнҗеден ёкары болан Худайың парахатчылыгы Месих Исада сизиң йүрегиңизи, пикирлериңизи горар.</verse>
				<verse number="8">Махласы, эй доганлар, догры, хорматлы, адалатлы, тәмиз, якымлы, тарыпланян нәме бар болса, артык ве өвгә мынасып бир зат бар болса, сиз шол хакда ойланың.</verse>
				<verse number="9">Менден өвренен, кабул эден, эшиден ве гөрен затларыңызы эдиң, онсоң парахатлык берен Худай сизиң билен болар.</verse>
				<verse number="10">Ахырсоңы, мен хакдакы аладаңызы тәзелейәндигиңиз үчин, Ребде гаты шатланярын. Аслыетинде, аладаланярдыңыз, йөне пурсат ёкды.</verse>
				<verse number="11">Булары етмезчилигимиң барлыгы зерарлы диймейәрин, чүнки хер хили ягдайда барыма кайыл болмагы өврендим.</verse>
				<verse number="12">Мәтәчлик чекмеги-де, болелин яшамагы-да билйәрин. Хер хили ягдайда хем доклугың, хем ачлыгың, хем болелин яшамагың хем-де мәтәчликде болмагың сырыны өврендим.</verse>
				<verse number="13">Өзүми гүйчлендирйән Месих аркалы хер зады этмеги башарярын.</verse>
				<verse number="14">Йөне сиз мениң мушакгатларыма шәрик болуп говы этдиңиз.</verse>
				<verse number="15">Хош Хабарың яңы яйрамага башлан вагтларында, мен Македониядан ёла дүшенимде, өзүңизден башга хич бир йыгнагың алыш-бериш ишинде маңа гошулмандыгыны, эй филипилилер, сиз-де билйәнсиңиз.</verse>
				<verse number="16">Мен Селаникдекәм хем сиз бир-ики гезек хаҗатларым үчин маңа көмегиңизи етирдиңиз.</verse>
				<verse number="17">Мен сылаг угрунда дәл, диңе сизиң хасабыңыза көпелҗек мивелери гөзлейәрин.</verse>
				<verse number="18">Әхли задым бар, артыгы билен бар. Сизден гелен совгатлары Эпафродитден аланым үчин, кем задым галмады. Булар: хошбой ыс, Худайың халаҗак гурбанлары.</verse>
				<verse number="19">Мениң Худайым әхли хаҗатыңызы Месих Исадакы шөхратлы байлыгы билен долдурар.</verse>
				<verse number="20">Атамыз Худая эбедилик шөхрат! Омын.</verse>
				<verse number="21">Бүтин мукаддеслере Месих Исада салам айдың. Мениң янымдакы доганлар сизе салам айдяр.</verse>
				<verse number="22">Бүтин мукаддеслер, ылайта-да, кайсарың ичерси салам айдяр.</verse>
				<verse number="23">Реб Месихиң мерхемети сизиң әхлиңиз билен болсун! Омын.</verse>
			</chapter>
		</book>
		<book number="51">
			<chapter number="1">
				<verse number="1">Худайың ислеги билен Месих Исаның ресулы болан мен Павлусдан, доганымыз Тимотеосдан,</verse>
				<verse number="2">Колоседәки мукаддес хем иманлы доганлара салам! Атамыз Худай ве Реб Иса Месих сизе мерхемет этсин, парахатлык берсин.</verse>
				<verse number="3">Биз мыдама сизиң үчин дога эдип, Реббимиз Иса Месихиң Атасы Худая шүкүр эдйәрис.</verse>
				<verse number="4">Чүнки сизе гелип говшан Хош Хабарың хак сөзүни өңден эшиден ве сизиң үчин Гөкде сакланан умыдыңыз үчин,</verse>
				<verse number="5">сизиң Месих Иса болан иманыңызы, бүтин мукаддеслере болан сөйгиңизи эшитдик.</verse>
				<verse number="6">Бу Хош Хабар, оны эшидип, Худайың мерхеметине хакыкатдан гөз етирен гүнүңизден бәри, сизиң араңызда болшы ялы, бүтин дүнйәде -де миве берип, өсүп гелйәр.</verse>
				<verse number="7">Муны-да бизиң үчин Месихиң садык хызматкәри сөйгүли ишдешимиз Эпафрадан өврендиңиз.</verse>
				<verse number="8">Сизиң Рухдакы сөйгиңизи-де бизе ол хабар берди.</verse>
				<verse number="9">Муны эшиден гүнүмизден бәри, биз хем сизиң үчин дога этмегиң, бүтин акылдарлык ве рухы дүшүнҗеде Худайың ислегиниң билими билен долмагыңызы дилемегиң ызыны үзмейәрис.</verse>
				<verse number="10">Реббе мынасып ягдайда гезип, Оны хер бабатда хошнут этмегиңиз, хер оңат ишде миве берип, Худайы танамакда өсмегиңиз,</verse>
				<verse number="11">Онуң шөхратлы гудратына гөрә, бүтин сабыр, чыдам үчин, хер хили гүйч билен гүйчленмегиңиз үчин дилег эдйәрис.</verse>
				<verse number="12">Мукаддеслериң нурдакы мирасындан пай алмага сизе башарнык берен Худая, Ата бегенч билен шүкүр этмегиңиз үчин дога эдйәрис.</verse>
				<verse number="13">Ол бизи гараңкылык хәкимлигинден гутарып, Өз сөйгүли Оглуның Патышалыгына гөчүрди.</verse>
				<verse number="14">Биз Онда гутулыша, гүнәлериң өтүлмегине эедирис.</verse>
				<verse number="15">Гөрүнмез Худайың кешби, бүтин ярадылышың илкинҗи догланы Олдур.</verse>
				<verse number="16">Себәби Гөкдәки ве ердәки гөрүнйән хем гөрүнмейән затлары, тагтлардыр хәкимиетлери, хөкүмдарлыклардыр ыгтыярлары — барыны Шол яратды. Хер зат Ол аркалы ве Онуң үчин ярадылды.</verse>
				<verse number="17">Хер затдан озал бар Олдур, бүтин затлар Ол аркалы ербе-ердир.</verse>
				<verse number="18">Бедениң, ягны иманлылар йыгнагының башы Олдур. Хер затда Өзи биринҗи болар ялы, башлангыч, өлүлерден илкинҗи доглан-да Олдур.</verse>
				<verse number="19">Чүнки Худай бүтин долулыгының Онда болмагына,</verse>
				<verse number="20">Онуң хачда дөкүлен ганы аркалы парахатчылыгы беркарар эдип, ердәки затлар болсун, Гөкдәки затлар болсун — барыны Өзи билен ярашдырмага разы болды.</verse>
				<verse number="21">Бир вагтлар эрбет ишлер үчин пикириңизде Худая ят хем душман болан сизи-де,</verse>
				<verse number="22">инди Месих Өз ынсанлык бедениниң өлүми аркалы Худай билен ярашдырды.</verse>
				<verse number="23">Өзүңизиң эшиден, Гөк астындакы бүтин ярадылышда вагыз эдилен, мен Павлусың-да хызматкәри болан Хош Хабарымың умыдындан гымылдаман, иманда эсаслы берк дурсаңыз, Худай сизи мукаддес, чирксиз ве мүйнсүз эдип, Өз өңүнде гояр.</verse>
				<verse number="24">Мен сизиң угруңызда гөрен гөргүлериме инди гуванярын, Месихиң тени болан иманлылар йыгнагы угрундакы мушакгатларың етмезлериниң үстүни өз тенимде долдурярын.</verse>
				<verse number="25">Мен, Худайың сөзүни, гечен дөвүрлерден, несиллерден яшырылан сыры бүтинлей билдирмек үчин, Худайың сизиң пейдаңыза маңа берен везипесине гөрә, иманлылар йыгнагының хызматкәри болдум.</verse>
				<verse number="26">Инди болса сыр Онуң мукаддеслерине аян болды. Худай олара миллетлер арасында бу сырың шөхратлы байлыгының нәмедигини,</verse>
				<verse number="27">ягны шөхрат умыды болан Месихиң ичиңиздедигини билдирмек иследи.</verse>
				<verse number="28">Биз әхли адамы Месихде Худая кәмил хөдүрләр ялы, хер киме өвүт-үндев эдип, әхли кишә бүтин акылдарлык билен тәлим берип, Месихи вагыз эдйәрис.</verse>
				<verse number="29">Шоңа гөрә-де, мен Онуң гудрат билен өзүмде ишлейән гүйҗүне даянып, гөрешип зәхмет чекйәрин.</verse>
			</chapter>
			<chapter number="2">
				<verse number="1">Мен сизиң үчин, Лаодикиядакылар ве мени гөрмедиклериң әхлиси үчин, нәхили улы гөреш алып баряндыгымы сизиң билмегиңизи ислейәрин.</verse>
				<verse number="2">Ата Худайың сырыны, ягны акылдарлыгың хем билимиң бүтин хазыналарының гизленен Месихини танамаклары үчин,</verse>
				<verse number="3">дүшүнҗеден угур алан долы ынамың байлыгына говушмаклары үчин, сөйгүде биригип, йүреклериниң теселли тапмагыны ислейәрин.</verse>
				<verse number="4">Муны хич ким сизи сүйҗи сөзлер билен алдамасын дийип айдярын.</verse>
				<verse number="5">Чүнки беден боюнча өзүм араңызда ёк хем болсам, дүзгүнлилигиңизи, Месихе болан иманыңызың берклигини гөрүп, рух боюнча шатлык билен сизиң яныңыздадырын.</verse>
				<verse number="6">Реб Месих Исаны нәхили кабул эден болсаңыз, Онда шейле хем гезиң. Сизе өвредилиши ялы, Онда көк уруп абатланып,</verse>
				<verse number="7">иманда беркәп, көп шүкүрлер эдиң.</verse>
				<verse number="8">Әтияҗы элден бермәң! Месих билен дәл-де, адам дәплери ве дүнйә йөрелгелери боюнча дөрән философия, бош алдав билен бири сизи есир эдәймесин!</verse>
				<verse number="9">Чүнки худайлыгың бүтин долулыгы беден шекилинде Месихде яшаяндыр.</verse>
				<verse number="10">Сиз хем әхли хөкүмдарлык, әхли хәкимиетлер башы болан Месихде кәмиллиге говшансыңыз.</verse>
				<verse number="11">Сиз Онуң сүннети билен, гүнәли тебигаты чыкарып, адам эли билен эдилмедик сүннет билен Онда сүннетлендиңиз.</verse>
				<verse number="12">Чокундырышда Онуң билен бирликде гөмлүп, Оны өлүмден дирелден Худайың гүйҗүне иман эдип, Онуң билен бирликде дирелдиңиз.</verse>
				<verse number="13">Гүнәлилигиңиз билен, гүнәли тебигатыңызың сүннетсизлиги билен өлүкәңиз, Худай сизи Онуң билен бирликде җанландырды. Әхли гүнәлеримизи гечди.</verse>
				<verse number="14">Бизиң терсимизе, када-канунлары билен бизе гаршы болан борчнаманы өчүрди, оны хача чүйләп, арадан айырды.</verse>
				<verse number="15">Хөкүмдарларың, хәкимиетлериң элинден эркини алды, олары хачда еңип, ачыкдан-ачык паш этди.</verse>
				<verse number="16">Шонуң үчин, хич ким сизи иймит ве ичги, байрам, тәзе ай я сабат гүни хакда хөкүм этмесин.</verse>
				<verse number="17">Булар гелҗекки затларың көлегесидир, гөвре болса Месихдир.</verse>
				<verse number="18">Ялан кичигөвүнлиликден, перишделере ыбадат этмекден леззет алян, гөрмедик затларына гарышян, тебигы акылында бош ере паңкарян, Баша берк япышмаяның бири сизи сылагыңыздан махрум этмесин.</verse>
				<verse number="19">Бүтин беден богунларың хем багларың көмеги билен бу Башдан иймитленип, битевилешип, Худайың берен өсүши билен өсйәндир.</verse>
				<verse number="20">Месих билен билеликде дүнйәниң элементлерине өлен болсаңыз, нәме үчин дүнйәде яшаянлар ялы,</verse>
				<verse number="21">«Галташма, датма, эл дегирме» ялы када-канунлара уйярсыңыз?</verse>
				<verse number="22">Буларың хеммеси уланылма аркалы ёгалмак үчин белленен, адамларың буйрук хем таглыматларына даянян затлардыр.</verse>
				<verse number="23">Хава, бу када-канунларың галп диндарлыкда, кичигөвүнлилик ве бедени хорламада акылдарлык гөрнүши бардыр, йөне гүнәли тебигаты канагатландырманың өңүни алмакда пейдасы ёкдур.</verse>
			</chapter>
			<chapter number="3">
				<verse number="1">Шунлукда, Месих билен биле дирелендигиңизе гөрә, Гөкдәки затлары, Месихиң Худайың сагында отуран ериндәки затлары күйсәң.</verse>
				<verse number="2">Үнсүңизи Ердәки дәл-де, Гөкдәки затлара гөнүкдириң.</verse>
				<verse number="3">Чүнки сиз өленсиңиз, яшайшыңыз Месих билен биле Худайда гизленендир.</verse>
				<verse number="4">Бизиң яшайшымыз болан Месих аян боланда, сиз хем Онуң билен биле шөхратда аян боларсыңыз.</verse>
				<verse number="5">Шонуң үчин ердәки тебигатыңыза махсус болан зына, хапалык, шехвет, хөвеслер ве бутпаразлыга барабар болан хусытлык ялы ислеглериңизи өлдүриң.</verse>
				<verse number="6">Худайың гахар-газабы Онуң сөзүне гулак асмаянларың үстүне шу затлар үчин инйәр.</verse>
				<verse number="7">Озаллар шейле гезен вагтыңыз бу ёллардан сиз хем йөредиңиз.</verse>
				<verse number="8">Инди болса бейле затларың әхлисини: гахары, газабы, яманлыгы, сөгүнҗи ве агзыңыздан чыкян хапа сөзлери ташлаң.</verse>
				<verse number="9">Өңки ярадылышы эрбет ишлери билен биле эгниңизден чыкарып,</verse>
				<verse number="10">Яраданың кешбине гөрә, Худайы танамагыңыз үчин, тәзеленен тәзе ярадылышы гейненлигиңиз себәпли, бири-бириңизе ялан сөз айтмаң.</verse>
				<verse number="11">Бу тәзеликде грек ве ехуды, сүннетлилик ве сүннетсизлик, варвар, скиф, гул ве азат арасында парх ёк, йөне Месих хер затдыр, хер затдадыр.</verse>
				<verse number="12">Шейлелик билен, Худайың мукаддес хем сөйгүли сайлананлары хөкмүнде рехимдарлык йүрегини, ягшылыгы, кичигөвүнлилиги, юмшаклыгы ве сабры гейниң.</verse>
				<verse number="13">Бири-бириңизе сабыр-такатлы болуң. Бирев биревден кинели болса, Месихиң сизи багышлайшы ялы, сиз хем бирек-биреги багышлаң.</verse>
				<verse number="14">Буларың хеммесиниң үстүнден-де кәмил бирлигиң багы болан сөйгини гейиң.</verse>
				<verse number="15">Йүрегиңизде Месихиң парахатчылыгы хөкүм сүрсүн. Сиз бир бедениң агзалары болуп, бу парахатчылыга чагырылансыңыз. Миннетдар хем болуң.</verse>
				<verse number="16">Месихиң сөзи бүтин байлыгы билен йүрегиңизде яшасын. Бүтин акылдарлык билен бири-бириңизе өвредиң, өвүт бериң, мезмурлар, өвгүли айдымлар, рухы нагмалар айдып, шүкүр билен йүрегиңизден Реббе нагма окаң.</verse>
				<verse number="17">Сөз билен я иш билен нәме этсеңиз, барыны Реб Исаның ады билен, Ол аркалы Ата Худая шүкүр эдип берҗай эдиң.</verse>
				<verse number="18">Эй аяллар, Ребде ярашыклы болшы ялы, әриңизе табын болуң.</verse>
				<verse number="19">Эй әрлер, аялыңызы сөйүң, олара ёвуз болмаң.</verse>
				<verse number="20">Эй чагалар, әхли затда ата-энеңизиң сөзүне гулак асың. Чүнки бу Реббиң халаяныдыр.</verse>
				<verse number="21">Эй аталар, чагаларыңызы ынҗатмаң, олар рухдан дүшмесин.</verse>
				<verse number="22">Эй гуллар, әхли затда дүнйәдәки хоҗайыныңызың сөзлерине гулак асың. Муны гөзе якымлы гөрүнйән хызматлар билен адама яранмак ислейәнлер ялы этмән, эйсем, йүрек садалыгы билен, Ребден горкуп ерине етириң.</verse>
				<verse number="23">Ребден мирас сылагыны алҗагыңызы билип,</verse>
				<verse number="24">хер нәме этсеңиз, адамлар үчин дәл-де, Реб үчин йүрекден ишләң. Сиз Реб Месихе гуллук эдйәнсиңиз.</verse>
				<verse number="25">Яманлык эден өз эден яманлыгының алмытыны алар. Онда йүз гөрме ёкдур.</verse>
			</chapter>
			<chapter number="4">
				<verse number="1">Эй хоҗайынлар, гулларыңыз бабатда адыллыгы, деңлиги берҗай эдиң. Өзүңизиң хем Гөкде Хоҗайыныңызың барлыгыны билиң.</verse>
				<verse number="2">Догада эрҗеллик эдиң, шүкүр эдип әгә болуң.</verse>
				<verse number="3">Шонуң билен бирликде Худайың сөзүни яйрадып, угрунда мениң бенди болан Месихимиң сырыны аян эдер ялы, Худай бизе бир гапы ачсын дийип, бизиң үчин хем дога эдиң.</verse>
				<verse number="4">Шейлеликде, сөзи эдилмелиси ялы аян эдейин.</verse>
				<verse number="5">Пурсатдан пейдаланып, өзүңизден болмадыклар билен пайхаслы болуң.</verse>
				<verse number="6">Хер киме нәхили җогап бермелидигиңизи билер ялы, сөзүңиз дуз билен тагамлы эдилип, якымлы болсун.</verse>
				<verse number="7">Ребде ишдешим, садык хызматкәр, сөйгүли доганымыз Тихикус мен хакда сизе әхли зады хабар берер.</verse>
				<verse number="8">Ол сизиң хал-ягдайыңызы билип, йүрегиңизе теселли берер ялы, йөрите шонуң үчин,</verse>
				<verse number="9">сизден болан садык ве сөйгүли доганымыз Онесимус билен биле оны сизе ёлладым. Олар бу ерде болуп гечйән затларың хеммесини сизе айдарлар.</verse>
				<verse number="10">Туссагда мениң билен биле болян ёлдашым Аристаркус билен Барнабасың егени Маркус сизе салам айдяр. Маркус барадакы буйруклары алансыңыз, барса, оны кабул эдиң.</verse>
				<verse number="11">Юстус лакамлы Ешу хем сизе салам айдяр. Худайың Патышалыгы үчин зәхмет чекйән ишдешлерим болан сүннетлилер диңе шулардыр. Булар маңа теселли бердилер.</verse>
				<verse number="12">Өзүңизден болан, Месих Исаның гулы Эпафра сизе салам айдяр. Ол Худайың хер ислегинде кәмил болуп, долы ынам билен дуруң дийип, догаларында хемише сизиң үчин гөреш эдйәр.</verse>
				<verse number="13">Мен онуң сиз барада ве Лаодикия билен Иераполисдәкилер барада гаты ыхласлыдыгына гүвә гечйәрин.</verse>
				<verse number="14">Сөйгүли тебип Лука билен Дима сизе салам айдяр.</verse>
				<verse number="15">Лаодикиядакы доганлара, Нимфаса ве онуң өйүндәки иманлылар йыгнагына салам айдың.</verse>
				<verse number="16">Шу хат араңызда окаландан соң, оны лаодикиялы иманлылар йыгнагына хем окадың. Сиз хем Лаокдикиядан гелен хаты окаң.</verse>
				<verse number="17">Архипуса: «Дыкгат эт, Ребде алан хызматыңы битирҗек бол» дийип айдың.</verse>
				<verse number="18">Мен Павлус өз элим билен бу салам хатыны язярын. Зынҗырлар билен баглыдыгымы яда салың. Худайың мерхемети сиз билен болсун! Омын.</verse>
			</chapter>
		</book>
		<book number="52">
			<chapter number="1">
				<verse number="1">Ата Худай ве Реб Иса Месихде болан селаникли иманлылар йыгнагына Павлусдан, Силванусдан ве Тимотеосдан салам! Атамыз Худайдан, Реб Иса Месихден сизе мерхемет хем парахатлык болсун!</verse>
				<verse number="2">Биз сизи догаларымызда ятлап, элмыдама барыңыз үчин Худая шүкүр эдйәрис.</verse>
				<verse number="3">Иманың хасылы болан ишиңизи, сөйгүден эмеле гелен зәхметиңизи, Реббимиз Иса Месихе баглан умыдыңыздан дөрән чыдамыңызы Худайымыз хем Атамыз өңүнде дынгысыз ятлаярыс.</verse>
				<verse number="4">Эй, Худай тарапындан сөйүлйән доганларым! Биз Онуң сизи сайланыны билйәрис.</verse>
				<verse number="5">Чүнки бизиң яйрадян Хош Хабарымыз сизе диңе бир сөз билен дәл-де, гудрат билен, Мукаддес Рух билен, улы ынам билен гелип говушды. Биз араңыздакак сизиң пейдаңыз үчин нәхили яшандыгымызы өзүңиз билйәнсиңиз.</verse>
				<verse number="6">Сиз агыр мушакгатлара гарамаздан, Мукаддес Рухуң берен шатлыгы билен сөзи кабул эдип, бизден ве Ребден гөрелде алдыңыз.</verse>
				<verse number="7">Шейдип хем Македония билен Ахаядакы бүтин иманлылара гөрелде болдуңыз.</verse>
				<verse number="8">Чүнки Реббиң сөзи сизден эшидилип уграды. Худая болан иманыңызың хабары диңе Македония, Ахая дәл-де, хемме ере яйрады. Шоңа гөрә-де, бизе гүррүң берере зат галмады.</verse>
				<verse number="9">Себәби оларың өзлери бизи нәхили гаршыландыгыңызы айдып, дири, хакыкы Худая гуллук этҗек болуп,</verse>
				<verse number="10">Онуң өлүмден дирелден, бизи гелҗекки газапдан халас эден Оглы Исаның Гөкден гелмегине гарашмак үчин бутлардан Худая тарап өврүлендигиңизи гүррүң эдйәрлер.</verse>
			</chapter>
			<chapter number="2">
				<verse number="1">Доганлар, сизиң яныңыза гелмегимиз йөне ере дәлди, муны өзүңиз билйәнсиңиз.</verse>
				<verse number="2">Билшиңиз ялы, биз өң Филипиде хорлук чекип, кемсидилмелере сезевар болдук, йөне улы гаршылык болса-да, Худайың Хош Хабарыны сизе вагыз этмек үчин Худай бизе гайрат берди.</verse>
				<verse number="3">Чүнки хайышымыз алдава, хапалыга, хилә даянман,</verse>
				<verse number="4">эйсем Худайың бизи мынасып гөрүп, Хош Хабары табшыранына гөрә, биз адамлары дәл-де, йүрегимизи сынаян Худайы хошнут этҗек болуп геплейәрис.</verse>
				<verse number="5">Чүнки билшиңиз ялы, яныңызда ялынҗаңлык билен гепләп, якымлы сөзлери ачгөзлүлиге асла перде эдинен дәлдирис. Муңа Худай шаятдыр.</verse>
				<verse number="6">Биз хич кимден, сизден хем бейлекилерден хормат хантама болмадык.</verse>
				<verse number="7">Месихиң ресуллары хөкмүнде сизе аграм салып хем билердик, йөне биз өз чагаларыны багрына басян эне ялы сизиң араңызда мылакатлы гездик.</verse>
				<verse number="8">Сизи шейле күйсейән биз сизе диңе Худайың Хош Хабарыны дәл-де, өз җанымызы-да бермәге разыдык. Чүнки бизе гаты эзиз болдуңыз.</verse>
				<verse number="9">Доганлар, өзүңиз зәхметимизи, чекен азабымызы яда салаянсыңыз: биз Худайың Хош Хабарыны сизе вагыз эденимизде хич бириңизе аграм салмаҗак болуп, гиҗе-гүндиз ишледик.</verse>
				<verse number="10">Иман эден сиз бабатда өзүмизи нәхили мукаддес, догры ве мүйнсүз алып баранымыза өзүңиз шаятсыңыз, Худай-да шаятдыр.</verse>
				<verse number="11">Билшиңиз ялы, бир атаның чагаларына эдиши ялы, биз хем сизиң барыңызы рухландырып, сизе гөвүнлик бердик,</verse>
				<verse number="12">Патышалыгына, шөхратына чагыран Худая мынасып гезмегиңизи табшырдык.</verse>
				<verse number="13">Шонуң үчин хем Худая дынгысыз шүкүр эдйәрис. Чүнки сиз Худайың сөзүни бизден эшидип кабул эдениңизде, муны адам сөзи хөкмүнде дәл-де, хакыкатда болшы ялы, Худайың сөзи хөкмүнде кабул этдиңиз. Сиз иманлыларда ишлейән сөз будур.</verse>
				<verse number="14">Себәби, эй доганлар, сиз Худайың Яхудада Месих Иса дегишли болан йыгнакларыны гөрелде эдиндиңиз. Оларың ехудылардан чекен шол җебирлерини өз илдешлериңизден чекдиңиз.</verse>
				<verse number="15">Хем Реб Исаны, хем-де өз пыгамберлерини өлдүрен, бизи хем ковалан ехудылардыр. Олар өзге миллетлерден боланлара гүррүң бермегимизе, шейдип хем оларың гутулмагына ёл бермезлик билен, Худайың халамаян задыны эдйәрлер, бүтин адамлара душман болярлар.</verse>
				<verse number="16">Шейлеликде, өз гүнә гапларыны хемише пүре-пүр эдйәрлер. Эмма Худайың газабы ахырсоңы оларың башындан инди.</verse>
				<verse number="17">Эй доганлар, биз йүрек дәл-де, дидар боюнча аз вагт сизден айра дүшсек-де, чуң күйсег билен дидарыңызы гөрмәге көпрәк гайрат этдик.</verse>
				<verse number="18">Чүнки яныңыза барасымыз гелйәрди. Мен Павлус муны энчеме гезек иследим, йөне шейтан бизе пәсгел берди.</verse>
				<verse number="19">Бизиң умыдымыз, шатлыгымыз, Реббимиз Иса геленде, Онуң өңүнде гуванҗак тәҗимиз нәме? Сиз дәлми?</verse>
				<verse number="20">Хава, бизиң магтанҗымыз хем, шатлыгымыз хем сизсиңиз.</verse>
			</chapter>
			<chapter number="3">
				<verse number="1">Шонуң үчин, мундан артык чыдамага халымыз галмансоң, Афиныда еке галмага разы болдук.</verse>
				<verse number="2">Сизи иманыңызда беркитмек, рухландырмак үчин, Месихиң Хош Хабарыны яйратмакда ишдешимиз, Худайың хызматкәри болан доганымыз Тимотеосы яныңыза ибердик.</verse>
				<verse number="3">Муны бу мушакгатлар зерарлы хич ким говшамасын дийип этдик. Себәби бизиң мунуң үчин отурдыландыгымызы өзүңиз билйәнсиңиз.</verse>
				<verse number="4">Сизиң яныңыздакак хем мушакгат чекҗегимизи өңүнден айдыпдык. Билшиңиз ялы, шейле хем болды.</verse>
				<verse number="5">Шонуң үчин хем, мен мундан артык чыдап билмән, аздырыҗы шейтан сизи аздырып, зәхметимиз бидерек болаймасын дийип, иманыңызың ягдайыны билмек үчин, доганымызы ибердим.</verse>
				<verse number="6">Эмма яныңыздан яңы гелен Тимотеос сизиң иманыңыз, сөйгиңиз хакда бизе оңат хабарлар гетирди. Бизи хемише говулык билен ятлаяндыгыңызы, бизиң сизи гөресимиз гелши ялы, сизиң-де бизи гаты күйсейәндигиңизи айтды.</verse>
				<verse number="7">Шу себәпден, эй доганлар, биз бүтин кынчылыкдыр мушакгатларымыз ичинде иманыңыз үчин сизден теселли тапдык.</verse>
				<verse number="8">Инди сиз Ребде берк дурсаңыз, биз яшарыс.</verse>
				<verse number="9">Худайымызың өңүнде сиз себәпли дуян бүтин шатлыгымызың өвезини сизиң үчин Худая нәхили шүкүр этме билен долдурып билерис?</verse>
				<verse number="10">Биз, йүзүңизи гөрмек, иманыңызың етмезини долдурмак үчин, гиҗе-гүндиз түйс йүрекден дога эдйәрис.</verse>
				<verse number="11">Атамыз Худайың Өзи ве Реббимиз Иса ёлумызы сизе тарап гөнелтсин.</verse>
				<verse number="12">Реб бизиң сизе болан сөйгимиз ялы бири-бириңизе ве бүтин адамлара болан сөйгиңизи артдырсын.</verse>
				<verse number="13">Реббимиз Иса бүтин мукаддеслери билен геленде, Атамыз Худайың өңүнде мукаддесликде мүйнсүз болар ялы, йүрегиңизи беркитсин.</verse>
			</chapter>
			<chapter number="4">
				<verse number="1">Махласы, эй доганлар, нәхили гезмелидиги, Худайы нәхили хошнут этмелидиги барада бизден өвренишиңиз ялы, шоңа гөрә-де гезишиңиз ялы, бу ишде хас көп илерлемегиңизи Реб Исаның ады билен сизден хайыш эдип ялбарярыс.</verse>
				<verse number="2">Бизиң Реб Исадан гелен хайсы буйруклары сизе беренимизи билйәнсиңиз.</verse>
				<verse number="3">Худайың ислейәни, мукаддес болмагыңыз үчин, зынадан сакланмагыңыз,</verse>
				<verse number="4">хер кишиниң Худайы танамаян миллетлер ялы харам кейп билен дәл-де,</verse>
				<verse number="5">өз беденине мукаддеслик ве хормат билен эелик этмеги, бу затда хетдинден ашман, өз доганының хакыны иймезлигидир.</verse>
				<verse number="6">Чүнки озал сизе айдып гүвә гечишимиз ялы, бүтин бу затлар үчин Реб адамлары җезаландырар.</verse>
				<verse number="7">Себәби Худай бизи хапалыга дәл-де, мукаддеслиге чагырды.</verse>
				<verse number="8">Бу чакылыгы рет эдйән адам, ынсаны дәл-де, сизе Өз Мукаддес Рухуны берен Худайы рет эдйәндир.</verse>
				<verse number="9">Доган сөйгүси хакда болса, сизе язмагымызың гереги ёк, чүнки Худай бирек-биреги сөймеги сизе өвредендир.</verse>
				<verse number="10">Аслыетинде, сиз тутуш Македониядакы әхли доганлары-да сөййәрсиңиз. Доганлар, биз сизден бу сөйгиңизи хас көп артдырмагыңызы хайыш эдйәрис.</verse>
				<verse number="11">Сизе буйрушымыз ялы, геп-гүррүңсиз гезмек, өз ишиңизе гыдырдап, өз эллериңиз билен ишлемек үчин ыхласлы болуң.</verse>
				<verse number="12">Шейлеликде, кесеки адамларың өңүнде хормат билен гезерсиңиз, хич бир зада зар болмарсыңыз.</verse>
				<verse number="13">Доганлар, бейлеки умытсызлар ялы гайгы чекмезлигиңиз үчин, өлен иманлылар хакда сизиң маглуматсыз болмагыңызы ислемейәрис.</verse>
				<verse number="14">Биз Исаның өлүп диреленине ынанярыс. Ине, шейле-де, Худай Иса баглы болуп өленлери хем Онуң билен биле ызларына гетирер.</verse>
				<verse number="15">Реббиң сөзүне даянып, сизе шуны айдярыс: биз дирилер, Реббиң гелмегине ченли галанлар, өлен иманлылардан асла өңе чыкмарыс.</verse>
				<verse number="16">Чүнки Реббиң Өзи эмирли гыгырыш билен, баш перишдәниң сеси билен, Худайың сурнайы билен Гөкден инер, шейлеликде, илки билен Месихе дегишли өлүлер дирелер.</verse>
				<verse number="17">Ондан соңра биз, галан дирилер олар билен биле Ребби ховада гаршыламак үчин, булутлар ичинде алнып гөтерилерис. Шейлеликде, элмыдама Реб билен биле боларыс.</verse>
				<verse number="18">Ине, шу сөзлер билен бири-бириңизе гөвүнлик бериң.</verse>
			</chapter>
			<chapter number="5">
				<verse number="1">Эй доганлар, бу вакаларың вагт хем мөвсүмлери хакда сизе язмагың гереги ёк.</verse>
				<verse number="2">Чүнки Реббиң гүнүниң бир огрының гиҗе гелши ялы болуп гелҗегини өзүңиз оңат билйәнсиңиз.</verse>
				<verse number="3">Адамлар: «Хер зат парахатлык, аман» диен бадына, гөврели аялың бургусының тутушы ялы, бирденкә оларың үстүне хеләкчилик инер, гачып билмезлер.</verse>
				<verse number="4">Эмма, доганлар, ол гүн сизи бир огры кимин басар ялы, сиз гараңкылыкда дәлсиңиз.</verse>
				<verse number="5">Чүнки барыңыз нура, гүндизе дегишли адамларсыңыз. Биз гиҗә я гараңкылыга дегишли дәлдирис.</verse>
				<verse number="6">Шейлеликде, бейлекилер ялы укламан, оя, хүшгәр болалың.</verse>
				<verse number="7">Чүнки уклаянлар гиҗе уклаяндыр, серхош болянлар-да гиҗе серхош боляндыр.</verse>
				<verse number="8">Гүндизе дегишли болан биз болса, иман, сөйги совудыны гейип, келләмизе тувулга хөкмүнде, гутулыш умыдыны гейнип, хүшгәр болалың.</verse>
				<verse number="9">Чүнки Худай бизи газаба сезевар болмак үчин дәл-де, Реббимиз Иса Месих аркалы гутулыша говушмак үчин белледи.</verse>
				<verse number="10">Биз оя болсак-да, укуда болсак-да, Онуң билен яшар ялы, Месих бизиң үчин өлди.</verse>
				<verse number="11">Шонуң үчин, шу вагт хем эдишиңиз ялы, бири-бириңизи рухландырың, бири-бириңизи абатлаң.</verse>
				<verse number="12">Эй доганлар, араңызда зәхмет чекйәнлериң, Реб ёлунда сизе өңбашчылык эдип өвүт берйәнлериң гадырыны билмеги сизден хайыш эдйәрис.</verse>
				<verse number="13">Эдйән ишлериниң хатырасына олара чәксиз сөйги билен хормат гоюң. Өзара парахатчылыкда яшаң.</verse>
				<verse number="14">Доганлар, сизе ялбарярыс, бош гезйәнлере өвүт-үндев эдиң, гөвнүчөкгүнлере гөвүнлик бериң, эҗизлери голдаң, хеммелер барада сабырлы болуң.</verse>
				<verse number="15">Хабардар болуң, хич ким яманлыга яманлык билен гайтаргы бермесин. Гайтам бири-бириңизе, әхли адамлара ягшылык этҗек болуп хемише тагалла эдиң.</verse>
				<verse number="16">Хемише шатлык эдиң.</verse>
				<verse number="17">Дынгысыз дога эдиң.</verse>
				<verse number="18">Әхли ягдайда шүкүр эдиң. Чүнки Худайың Месих Исада сиз барадакы ислеги шудур.</verse>
				<verse number="19">Рухы сөндүрмәң.</verse>
				<verse number="20">Пыгамберлик сөзлерини әсгермезлик этмәң.</verse>
				<verse number="21">Хер зады сынап гөрүң. Говы зады гайым саклаң.</verse>
				<verse number="22">Хер хили эрбетликден гача дуруң.</verse>
				<verse number="23">Парахатлыгың гөзбашы болан Худайың Өзи сизи бүтинлей мукаддес этсин. Рухуңыз, җаныңыз ве тениңиз сакланып, Реббимиз Иса Месих геленде ногсансыз хем мүйнсүз болсун.</verse>
				<verse number="24">Сизи чагыран Худай ынамдардыр, Ол муны башарар.</verse>
				<verse number="25">Доганлар, бизиң үчин дога эдиң.</verse>
				<verse number="26">Бүтин доганлара мукаддес огшук билен салам айдың.</verse>
				<verse number="27">Бу хатың бүтин мукаддес доганлара окалмагыны Реббиң адындан сизе табшырярын.</verse>
				<verse number="28">Реббимиз Иса Месихиң мерхемети сизиң билен болсун! Омын.</verse>
			</chapter>
		</book>
		<book number="53">
			<chapter number="1">
				<verse number="1">Атамыз Худай ве Реб Иса Месихде болан селаникли иманлылар йыгнагына Павлусдан, Силванусдан ве Тимотеосдан салам!</verse>
				<verse number="2">Атамыз Худай, Реб Иса Месих сизе мерхемет этсин, парахатлык берсин!</verse>
				<verse number="3">Эй доганлар, биз сиз бабатда элмыдама Худая шүкүр этмәге борчлудырыс. Бейле этмегимиз ярашыклыдыр. Чүнки сизиң иманыңыз гитдигиче өсйәр, хер бириңизиң бейлекә болан сөйгүси артяр.</verse>
				<verse number="4">Шейлелик билен, биз чекйән азарыңызда, мушакгатыңызда гөркезйән чыдам хем иманыңыз үчин, Худайың йыгнаклары арасында сизиң билен магтанярыс.</verse>
				<verse number="5">Буларың бары Худайың адалатлы хөкүминиң белгисидир. Шонуң нетиҗесинде, сиз угрунда гөрги гөрйән Худайыңызың Патышалыгына мынасып сайыларсыңыз.</verse>
				<verse number="6">Чүнки сизе мушакгат чекдиренлере Худайың мушакгат билен гайтаргы бермеги,</verse>
				<verse number="7">мушакгат чекен сизи-де бизиң билен биле ынҗалтмагы Онуң адыллыгына ярашыклыдыр. Бу затлар Реб Иса одуң ялнында гүйчли перишделери билен Гөкден гелип гөрнен махалы йүзе чыкар.</verse>
				<verse number="8">Реббимиз Иса Худайы танамаянлары, Өзи барадакы Хош Хабара уймаянлары җезалар.</verse>
				<verse number="9">Булар Онуң хузурындан, гүйҗүниң шөхратындан даш болуп, эбеди хеләкчилик җезасыны чекерлер.</verse>
				<verse number="10">Ол гүнде Реб Өз мукаддеслеринде шөхратланмак, бүтин иман эденлери тәсин галдырмак үчин шол гүн геленде, шейле болар. Сиз хем иман эденлерденсиңиз, чүнки сиз өзүңизе берен гүвәлигимизе ынандыңыз.</verse>
				<verse number="11">Шонуң үчин Худайымыз сизи Өз чакылыгына мынасып сайсын, ягшылыга болан әхли арзувыңызы, имандан угур алан әхли ишиңизи гудрат билен амала ашырсын дийип, хемише сизиң үчин дога эдйәрис.</verse>
				<verse number="12">Биз муны Худайымызың ве Реб Иса Месихиң мерхеметине гөрә, Реббимиз Исаның ады сизде шөхратлансын, сиз хем Онда шөхратланың дийип эдйәрис.</verse>
			</chapter>
			<chapter number="2">
				<verse number="1">Реббимиз Иса Месихиң гелмеги ве Онуң билен билеликде болмак үчин йыгнанышмагымыз хакда, эй доганлар, сизден хайыш эдйәрис:</verse>
				<verse number="2">Реббиң гүнүниң гелип етенлигини айдян бир рух, бир сөз я бизден баран ялы эдип гөркезилен бир хат сизиң пикириңизи хайдан-хай сарсдырмасын, горка салмасын.</verse>
				<verse number="3">Өзүңизи хич киме хич бир ёл билен алдатмаң. Чүнки имандан дөнме гелйәнчә, биканун адам, хеләкчилик оглы пейда болянча, ол гүн гелмез.</verse>
				<verse number="4">Бу адам Худай дийилйән я-да чокунылян хер зада гаршы дуруп, өзүни хеммеден ёкары тутар, хатда Худайың ыбадатханасында отурып, өзүни Худай дийип ыглан эдер.</verse>
				<verse number="5">Мен хениз сизиң яныңыздакам, булары сизе айданым ядыңыза дүшмейәрми?</verse>
				<verse number="6">Өз вагтында пейда болар ялы, инди бу адамы нәмәниң бөкдейәнини өзүңиз билйәнсиңиз.</verse>
				<verse number="7">Чүнки биканунлык сыры шу вагт хем херекетде, йөне оны бөкдейән арадан айрылянча, өз ишини довам этдирер.</verse>
				<verse number="8">Шонда шол биканун адам пейда болар, оны Реб Иса агзының деми билен өлдүрер, гелмегиниң хайбаты билен ёк эдер.</verse>
				<verse number="9">Ол адам шейтаның гүйҗи боюнча, хер хили ялан гудрат, аламат ве мугҗыза билен,</verse>
				<verse number="10">хеләк болянлары алдава салян хер хили яманлык билен гелер. Олар хакыкаты сөймеги, шейдип хем гутулмагы рет эдендиклери үчин хеләк болар.</verse>
				<verse number="11">Ине, шу себәпден хем ялана ынансынлар дийип, Худай олара бир алдавчы гүйч ёллаяр.</verse>
				<verse number="12">Ол муны хакыката ынанман, яманлыгы халаянларың бары хөкүм эдилсин дийип эдйәр.</verse>
				<verse number="13">Эмма биз, эй, Реб тарапындан сөйүлйән доганлар, сиз үчин хемише Худая шүкүр этмәге борчлудырыс. Чүнки Худай сизи Рух аркалы мукаддес эдилип, хакыката ынанмак билен гутулмагыңыз үчин башлангычдан сайлады.</verse>
				<verse number="14">Ол Реббимиз Иса Месихиң шөхратына говушмагыңыз үчин, бизиң вагыз эдйән Хош Хабарымыз аркалы сизи муңа чагырды.</verse>
				<verse number="15">Эй доганлар, шоңа гөрә инди берк дуруң! Бизден сөз билен я хат аркалы өвренен таглыматыңыза япышың.</verse>
				<verse number="16">Реббимиз Иса Месихиң Өзи ве бизи сөйүп, мерхемети билен бизе бакы теселли, ягшы умыт берен Атамыз Худай,</verse>
				<verse number="17">сизиң йүрегиңизе теселли берсин, сизи хер оңат ишде хем сөзде беркитсин.</verse>
			</chapter>
			<chapter number="3">
				<verse number="1">Махласы, доганлар, Реббиң сөзүниң, сизиң араңызда болшы ялы, чалтлык билен яйрап, шөхратланмагы үчин, биз барада дога эдиң.</verse>
				<verse number="2">Эрбет, яман адамлардан гутулмагымыз үчин дога эдиң. Чүнки хеммеси иман гетирен дәлдир.</verse>
				<verse number="3">Эмма Реб ынамдардыр. Ол сизи беркидер, иблисден горар.</verse>
				<verse number="4">Бизиң буйранларымызы хем эдйәнлигиңизе, хем-де этҗекдигиңизе Ребде сизе ынамымыз бар.</verse>
				<verse number="5">Реб йүрегиңизи Худайың сөйгүсине, Месихиң сабрына гөнүкдирсин.</verse>
				<verse number="6">Доганлар, бизден алан таглыматыңыза уймаян, бош гезйән хер бир догандан даш дурмагыңызы Реб Иса Месихиң адындан сизе буюрярыс.</verse>
				<verse number="7">Чүнки бизи нәхили гөрелде эдинмелидигиңизи өзүңиз билйәнсиңиз. Себәби биз сизиң араңызда бош гезмедик.</verse>
				<verse number="8">Хич кимиң чөрегини хем мугт иймән, сизиң хич бириңизе аграм салмаҗак болуп, зәхмет чекип гиҗе-гүндиз азап билен ишледик.</verse>
				<verse number="9">Биз муны сизден ярдам алмага хакымызың болманлыгы үчин дәл, эйсем, бизден гөрелде алар ялы, сизе нусга болмак үчин этдик.</verse>
				<verse number="10">Биз яныңыздакак хем сизе: «Ким ишлемек ислемейән болса, онда ол дамак-да иймесин» диен буйругы бердик.</verse>
				<verse number="11">Чүнки сизиң араңызда кәбир адамларың бош гезйәнини, хич бир иш этмән, бейлекилериң ишине гатышяныны эшидйәрис.</verse>
				<verse number="12">Бейле адамлара геп-гүррүңсиз ишләп, өз чөреклерини газанмагы Реб Иса Месихиң адындан буйруп, несихат берйәрис.</verse>
				<verse number="13">Эмма сиз доганлар, ягшылык этмекде ядамаң.</verse>
				<verse number="14">Ким бу хатда айданларымыза гулак асмаса, оны белгә алың. Онуң билен гатнашык этмән, утандырың.</verse>
				<verse number="15">Оны душман хөкмүнде гөрмән, йөне бир доган хөкмүнде оңа өвүт бериң.</verse>
				<verse number="16">Парахатлыгың гөзбашы болан Реббиң Өзи сизе хемише, хер ягдайда парахатлык берсин! Реб барыңыз билен болсун!</verse>
				<verse number="17">Мен Павлус бу саламы сизе өз элим билен язяндырын. Мениң хер хатымдакы белгим шудур, шейле язярын.</verse>
				<verse number="18">Реббимиз Иса Месихиң мерхемети сизиң барыңыз билен болсун!</verse>
			</chapter>
		</book>
		<book number="54">
			<chapter number="1">
				<verse number="1">Халасгәримиз Худайың, умыдымыз Месих Исаның буйругы билен Месих Исаның ресулы болан мен Павлусдан,</verse>
				<verse number="2">иманда оглум Тимотеоса салам! Ата Худай, Реббимиз Месих Иса саңа мерхемет хем рехим этсин, парахатлык берсин!</verse>
				<verse number="3">Македония баряркам сенден хайыш эдишим ялы, сен өзге таглыматлары яйратмазлыгы кәбир адамлара табшырмак үчин Эфесде гал.</verse>
				<verse number="4">Олар эртекилерден, түкениксиз несил шеҗерелеринден эл гөтерсин. Бу затлар Худайың имана даянан ишине пейда бермекден көп, җеделлере себәп боляндыр.</verse>
				<verse number="5">Бу буйругың максады сап йүрекден, догры ынсапдан, хилесиз имандан угур алан сөйгүдир.</verse>
				<verse number="6">Кәбир адамлар бу затлардан азашып, бош геплере йыкгын этдилер.</verse>
				<verse number="7">Олар Мукаддес Кануның өвредиҗилери болмак ислейәр, йөне не өз айдян затларына, не-де ныгтап тассыклаян затларына дүшүнйәр.</verse>
				<verse number="8">Биз Кануның оны кануна лайыклыкда уланян адам үчин оңатдыгыны билйәрис.</verse>
				<verse number="9">Ене-де Кануның догры адам үчин дәл-де, канунсызлар ве агыззырыксызлар, худайсызлар ве гүнәкәрлер, мукаддес дәллер ве мукаддеси сыламаянлар, ата-энесини өлдүрйәнлер, ганхорлар,</verse>
				<verse number="10">зынагәрлер, бечебазлар, гул сатянлар, яланчылар, ялан ере ант ичйәнлер ве саг таглымата гаршы башга нәме бар болса, булар үчин гойландыгыны биз билйәрис.</verse>
				<verse number="11">Мүбәрек Худайың маңа ынанылып берлен шөхратлы Хош Хабары боюнча бу шейледир.</verse>
				<verse number="12">Маңа кувват берйән Реббимиз Месих Иса шүкүр эдйәрин. Себәби Ол мени садык сайып, Өз гуллугына белледи.</verse>
				<verse number="13">Озаллар Оңа дил етирен, азар берип, зорлук эден хем болсам, Ол маңа рехим этди. Чүнки мен эденлерими наданлыкдан, имансызлыкдан эдипдим.</verse>
				<verse number="14">Йөне иман, Месих Исада болан сөйги билен бирликде Реббимизиң мерхемети мениң үстүме боллук билен ягды.</verse>
				<verse number="15">«Месих Иса гүнәкәрлери гутармак үчин дүнйә гелди» диен сөз такык, хер тайдан кабула лайык сөздүр. Ол гүнәкәрлериң иң эрбеди мендирин.</verse>
				<verse number="16">Эмма Месих Иса Өзүне иман эдип, эбеди яшайша говушҗаклара гөрелде хөкмүнде, Өз чәксиз сабрыны гүнәкәрлериң иң эрбеди болан менде гөркезсин дийип, маңа рехим эдилди.</verse>
				<verse number="17">Бүтин дөвүрлериң Патышасы, өлмез хем гөрүнмез ялңыз акылдар Худая эбедилик хормат, шөхрат болсун! Омын.</verse>
				<verse number="18">Эй оглум, Тимотеос, сен өзүң хакдакы озалкы пыгамберликлере даянып, сөвешиң иң оңадыны алып барар ялы, мен шол пыгамберликлере лайыклыкда шу буйругы саңа ынанярын.</verse>
				<verse number="19">Иманы, догры ынсабы сакла. Кәбир адамлар догры ынсабы бир яна итип, иман бабатда батдылар.</verse>
				<verse number="20">Именеюс ве Исгендер булардандыр. Мен күпүр этмезлиги өвренсинлер дийип, олары шейтана табшырдым.</verse>
			</chapter>
			<chapter number="2">
				<verse number="1">Хер затдан өң шуны үндейәрин: биз таква хем аграс, арам ве геп-гүррүңсиз яшар ялы, бүтин адамлар,</verse>
				<verse number="2">патышалар ве хәкимиет эелериниң бары үчин дилеглер, догалар, ялбарышлар хем шүкүрлер эдилсин.</verse>
				<verse number="3">Чүнки бу оңат ве Халасгәримиз Худайың халаян задыдыр.</verse>
				<verse number="4">Ол бүтин адамларың гутулмагыны, хакыкат билимине етмегини ислейәндир.</verse>
				<verse number="5">Чүнки Худай бирдир. Худай билен адам арасында дурян еке-тәк Төвеллачы бардыр.</verse>
				<verse number="6">Ол хем ынсан болан, Өзүни хеммелер үчин төлег хөкмүнде хөдүрлән Месих Исадыр. Муңа-да өз вагтында гүвә гечилендир.</verse>
				<verse number="7">Шу максат билен җарчы, ресул хөкмүнде Месихде хакыкаты айдярын, ялан сөзлемейәрин — мен ехуды дәллере иманы хем хакыкаты өвредиҗи болуп беллендим.</verse>
				<verse number="8">Эркеклериң гахарланып җеделлешмән, хер ерде мукаддес эллер галдырып дога этмегини ислейәрин.</verse>
				<verse number="9">Аялларың хем сач өрүмлери, гызыллар, хүнҗүлер ве гымматбаха эшиклер билен дәл-де, эйсем, ярашыклы эгин-эшиклер, хая ве салыкатлылык билен,</verse>
				<verse number="10">Худай ёлунда гезйәндиклерини ыкрар эдйән аяллара ярашян ягшы ишлер билен өзлерини беземеклерини ислейәрин.</verse>
				<verse number="11">Аял сессизлик, тутушлыгына табынлык ичинде өвренсин.</verse>
				<verse number="12">Аялың сапак бермегине, эркеге агалык этмегине ругсат этмейәрин, ол сессиз-үйнсүз болсун.</verse>
				<verse number="13">Чүнки өңүрти Адам, онсоң Хова ярадылды.</verse>
				<verse number="14">Алданан хем Адам дәлди, аял алданып, языклы болды.</verse>
				<verse number="15">Йөне аял салыкатлылык билен, иманда, сөйгүде ве мукаддесликде болуп, чага догурмак билен гутулар.</verse>
			</chapter>
			<chapter number="3">
				<verse number="1">Ине, бир догры сөз: ким гөзегчи болмага җан чекйән болса, онда ол оңат иши арзув эдйәр.</verse>
				<verse number="2">Шоңа гөрә-де, гөзегчи мүйнсүз, диңе бир аялың әри, хүшгәр, сагдын дүшүнҗели, гепи-сөзи ерликли, мыхмансөер, өвретмәге укыплы,</verse>
				<verse number="3">шераба хөвесҗең дәл, игенҗең дәл, юмшак, урушдан гачян, харам газанч этмейән болмалыдыр.</verse>
				<verse number="4">Өз өйүни оңат доландырмалы, долы аграслык билен чагаларына диенини этдирмелидир.</verse>
				<verse number="5">Ким өз өйүни доландырып билмейән болса, онда ол Худайың йыгнагының аладасыны нәхили эдер?</verse>
				<verse number="6">Гөзегчи яңы иман гетирениң бири болмалы дәл, ёгса, текепбирлик эдип, иблисиң сезевар болан хөкмүне сезевар болмагы мүмкин.</verse>
				<verse number="7">Айыпланҗак ягдая, иблисиң дузагына дүшмез ялы, ол йыгнагың дашындакылар тарапындан-да оңат дийип гүвә гечилйән адам болмалыдыр.</verse>
				<verse number="8">Шонуң ялы, йыгнагың хызматчылары хем хорматлы, икидилли дәл, көп шераба хөвессиз, харам газанч этмейән,</verse>
				<verse number="9">сап выждан билен иманың сырыны саклаян адамлар болмалыдыр.</verse>
				<verse number="10">Булар хем өңүрти сыналсын, онсоң, мүйнсүз болсалар хызмат этсинлер.</verse>
				<verse number="11">Шонуң ялы-да, аяллары хем хорматлы, мыҗабатчы дәл, хүшгәр, хер затда вепалы болмалыдыр.</verse>
				<verse number="12">Хызматчылар диңе бир аялың әри, чагаларыны, өз өйлерини оңат доландырян адамлар болсун.</verse>
				<verse number="13">Чүнки хызматларыны оңат берҗай эдйәнлер өзлерине оңат дереҗе, Месих Иса иман этмекде улы гайрат газаняндыр.</verse>
				<verse number="14">Мен аз вагтдан сениң яныңа бармагы умыт эдйәрин.</verse>
				<verse number="15">Йөне булары саңа мен гиҗә галсам, Худайың машгаласы, ягны хакыкатың диреги хем даянҗы болан дири Худайың йыгнагы арасында өзүңи нәхили алып бармагы билмегиң үчин язярын.</verse>
				<verse number="16">Худайың ёлуның сыры улудыр, муны хич ким инкәр эдип билмез. Худай беденде аян болды, Рухда тассыкланды, перишделер тарапындан гөрүлди, миллетлере вагыз эдилди, дүнйәде Оңа иман гетирилди, шөхрат ичинде ёкары алынды.</verse>
			</chapter>
			<chapter number="4">
				<verse number="1">Рух ныгтап айдяр: соңкы вагтларда кәбир адамлар имандан дәнер.</verse>
				<verse number="2">Ынсапларына даг басылан яланчыларың икийүзлүлиги зерарлы алдавчы рухлара, җынларың таглыматларына гулак асар.</verse>
				<verse number="3">Бу яланчылар өйленмеги гадаган эдер, иман эдип, хакыкаты билйәнлериң шүкүр билен иймелери үчин, Худайың ярадан тагамларындан гача дурмагы буйрар.</verse>
				<verse number="4">Худайың ярадан бар зады говудыр, шүкүр билен кабул эдилсе, хич бир зат рет эдилмели дәлдир.</verse>
				<verse number="5">Чүнки бар зат Худайың сөзи ве дога аркалы мукаддес эдилйәндир.</verse>
				<verse number="6">Сен булары доганларың ядына салсаң, иманың, эерен оңат таглыматың сөзлери билен етишдирилип, Месих Исаның оңат хызматкәри боларсың.</verse>
				<verse number="7">Ярамаз хекаялары, кемпирлериң эртекилерини рет эдип, өзүңи Худайың ёлунда вердиш эт.</verse>
				<verse number="8">Беден машкының пейдасы аздыр, йөне хәзирки ве гелҗекки яшайшың вадасына эе болан таквалык хер угурдан пейдалыдыр.</verse>
				<verse number="9">Бу сөз догры сөздүр, хер җәхетден макулланмага лайыкдыр.</verse>
				<verse number="10">Биз мунуң үчин зәхмет чекйәрис, сөгүнч эшидйәрис. Чүнки умыдымызы әхли адамларың, ылайта-да, иман эденлериң Халасгәри дири Худая багладык.</verse>
				<verse number="11">Бу затлары буюр, өврет.</verse>
				<verse number="12">Хич ким сени яшдыгың үчин әсгермезлик этмесин. Геп-гүррүңде, яшайышда, сөйгүде, Рухда иманда ве тәмиз ахлакда иман гетиренлере гөрелде бол.</verse>
				<verse number="13">Мен барянчам, Мукаддес Язгылары йыгнага окамак, өвүт-үндев этмек, өвретмек билен мешгул бол.</verse>
				<verse number="14">Пыгамберлик сөзи аркалы ве яшулулар гурамасының сениң үстүңе эл гоймагы билен өзүңе берлен рухы сылагы гөзден салма.</verse>
				<verse number="15">Бу ишлерде ыхласлы бол. Илерлейшиңи хеммелериң гөрмеги үчин, булар билен мешгуллан.</verse>
				<verse number="16">Өзүңе хем таглымата дыкгат эт, бу ишлери довам этдир. Себәби муны этмек билен, сен хем өзүңи, хем өзүңе гулак асянлары халас эдерсиң.</verse>
			</chapter>
			<chapter number="5">
				<verse number="1">Гарры адамы ынҗатма, оңа өз атаң ялы, өвүт-үндев бер.</verse>
				<verse number="2">Яш йигитлере өз доганларың ялы, гарры аяллара өз энең ялы, яш аяллара хем өз аял доганларың ялы, тәмиз ахлак билен өвүт-үндев эт.</verse>
				<verse number="3">Дул хатынлары, чындан дул болсалар сыла.</verse>
				<verse number="4">Бир дул хатының чагалары я агтыклары бар болса, онда олар өңүрти өз машгалаларына ярдам этмек билен, Худай ёлунда гезмеги, өз улуларына болан борчларыны өдемеги өвренсинлер. Чүнки бу Худайың халаныдыр.</verse>
				<verse number="5">Чын дул болуп, еке галан хатын умыдыны Худая баглаяндыр. Гиҗе-гүндиз дилеглерде, догаларда эрҗеллик эдйәндир.</verse>
				<verse number="6">Эмма айшы-эшретде яшаян дул хатын дириликде өлүдир.</verse>
				<verse number="7">Мүйнсүз болмагы үчин, бу затлары олара буюр.</verse>
				<verse number="8">Бири өз якынларының, ылайта-да, өз машгаласының аладасыны этмейән болса, онда ол иманы инкәр эдип, имансыздан бетер боландыр.</verse>
				<verse number="9">Ягшы ишлерде гүвә гечилйән, диңе бир әре аял болуп, алтмыш яшдан ашак болмадык дул хатын,</verse>
				<verse number="10">оглан-ушак етишдирен болса, ятлары мыхман алан болса, мукаддеслериң аякларыны юван болса, мушакгат чекйәнлере ярдам эден болса, хер бир оңат ишиң ызында ылган болса, ады дуллар депдерине язылсын.</verse>
				<verse number="11">Яш дул хатынларың атларыны язмагы рет эт. Чүнки олар хөвесе дүшүп, Месихден узаклашанларында, әре барҗак болар.</verse>
				<verse number="12">Шейлеликде, өңки иманы ташландыклары зерарлы, җеза сезевар боларлар.</verse>
				<verse number="13">Мундан башга-да, өйин-өйин айланып, ялталыга өвренишерлер. Диңе ялталыга өвренишмек билен чәкленмән, эйсем, ярашыксыз геплери агза алып, бейлекилериң ишлерине гарышян гепчилер болар.</verse>
				<verse number="14">Шонуң үчин, мен яш дул хатынларың әре бармакларыны, чага догурмакларыны, хоҗалыгы доландырмакларыны, душмана хич бир мыҗабат үчин бахана бермезликлерини ислейәрин.</verse>
				<verse number="15">Чүнки кәбирлери азып, эййәм шейтаның ызына эерди.</verse>
				<verse number="16">Иман эден бир эркегиң я аялың дул галан доган-гарындашлары бар болса, олары голдасын, иманлылар йыгнагына аграм дүшмесин. Шейле, йыгнак чын дул хатынлары голдап билер.</verse>
				<verse number="17">Йыгнагы оңат доландырян яшулулар, ылайта-да, Худайың сөзүни яйратмакда, өвретмекде зәхмет чекйәнлер ики эссе хормата лайык гөрүлсин.</verse>
				<verse number="18">Чүнки Мукаддес Язгы: «Харман дөвйән өкүзиң агзыны баглама», «Ишчи өз хакына мынасыпдыр» диййәр.</verse>
				<verse number="19">Ики я үч шаят болмаса, бир яшулы хакдакы айыпламаны кабул этме.</verse>
				<verse number="20">Бейлекилер хем горкар ялы, гүнә эдйәнлере хеммелериң өңүнде темми бер.</verse>
				<verse number="21">Өңүнден хөкүм этмән, хич затда биринден йүз гөрмән, бу язанларымы горамагыңы Худайың, Месих Исаның ве сайланан перишделериң өңүнде саңа берк табшырярын.</verse>
				<verse number="22">Бириниң депесине эл гоймакда ховлукма, башга кишилериң гүнәлерине шәрик болма. Өзүңи тәмиз сакла.</verse>
				<verse number="23">Диңе сув ичмән, ашгазаның ве йыгы-йыгыдан болян нәхошлугың үчин аз-кем шерап ич.</verse>
				<verse number="24">Кәбир адамларың гүнәлери беллидир, хөкүме олардан өң етйәндир. Кәбирлериниңки болса соң аян боляндыр.</verse>
				<verse number="25">Шонуң ялы, оңат ишлер-де беллидир, белли дәллер-де яшырын галып билмез.</verse>
			</chapter>
			<chapter number="6">
				<verse number="1">Гуллук боюнтырыгы астындакыларың хеммеси Худайың адына, таглыматына дил етмез ялы, өз хоҗайынларыны сылаг-хормата мынасып билсин.</verse>
				<verse number="2">Хоҗайынлары иман гетирен гуллар болса доган боландыклары үчин, олары әсгермезлик этмән, гайтам, хас бетер хызмат этсин. Чүнки бу оңат хызматдан пейдаланянлар иманлы хем сөйгүлидир. Булары өврет, үнде.</verse>
				<verse number="3">Ким-де ким башга таглыматы яйрадып, сагдын сөзлери, Реббимиз Иса Месихиң сөзлерини ве Худайың ёлуна дегишли таглыматы оңламаян болса,</verse>
				<verse number="4">онда ол текепбирдир, хич зады билйән дәлдир, җедел, сөз даваларының хассасыдыр. Гөрипчилик, чекишме, яманлама, эрбет шүбхелер,</verse>
				<verse number="5">пикирлери заяланып, Худайың ёлуны газанч ёлы хасаплап, хакыкатдан махрум болан адамларың үзнүксиз җеделлери шу затлардан угур аляндыр. Бейле адамлардан гача дуруң.</verse>
				<verse number="6">Барыңа кайыл болуп, Худайың ёлундан йөремек улы газанчдыр.</verse>
				<verse number="7">Чүнки биз дүнйә хич бир зат гетирмедик, хич бир зат хем әкидип билмеҗегимиз беллидир.</verse>
				<verse number="8">Иймәге, геймәге задымыз бар болса, булара кайылдырыс.</verse>
				<verse number="9">Баяҗак болянлар болса сынагларың дузагына дүшүп, адамлары чөкүше, хеләкчилиге сокян энчеме дүшнүксиз хем зыянлы хөвеслере ёлукяндыр.</verse>
				<verse number="10">Чүнки хер хили эрбетлигиң бир көки пул сөйгүсидир. Кәбир адамлар мунуң ышкына дүшүп, имандан азашдылар, көп санҗылар билен өзлерини гынадылар.</verse>
				<verse number="11">Эмма сен, эй Худай адамы, бу затлардан гач. Догрулыгың, Худайың ёлуның, иманың, сөйгиниң, сабыр хем юмшаклыгың ызында ылга.</verse>
				<verse number="12">Иманың оңат гөрешини алып бар. Эбеди яшайша япыш. Сен муңа чагырылып, энчеме шаядың өңүнде иманы оңат ыкрар эденсиң.</verse>
				<verse number="13">Бар зада яшайыш берен Худайың ве Понтиус Пилатусың гаршысында оңат ыкрар эден Месих Исаның хузурында саңа табшырярын,</verse>
				<verse number="14">Реббимиз Иса Месих гелйәнчә, Худайың буйругыны чирксиз ве мүйнсүз сакла.</verse>
				<verse number="15">Мүбәрек, тәк Хөкүмдар, патышалар Патышасы, реблер Ребби,</verse>
				<verse number="16">өлүмсизлигиң еке-тәк эеси, етдирмез нурда яшаян, хич бир ынсаның гөрмедик хем гөрүп билмеҗек Худайы Месихи өз вагтында гөркезер. Хормат хем гудрат бакы Онуңкы болсун! Омын.</verse>
				<verse number="17">Хәзирки дөвүрдәки байлара текепбир болмазлыгы табшыр. Вепасыз байлыга дәл-де, леззет алмагымыз үчин, хер зады бизе боллук билен берен дири Худая умыт багласынлар.</verse>
				<verse number="18">Олара ягшылык этмеги, ягшы ишлере бай болмагы, сахылыгы, җомартлыгы табшыр.</verse>
				<verse number="19">Соңсуз яшайша эе болар ялы, гелҗек үчин өзлерине берк бина болҗак хазынаны бирикдирсинлер.</verse>
				<verse number="20">Эй Тимотеос, өзүңе ынанылып берлени гора. Ярамаз, бош сөзлерден, ялан ере билим дийилйән гапма-гаршылыклардан йүз дөндер.</verse>
				<verse number="21">Бу ялан билими ыкрар эдип, кәбир адамлар имандан азашдылар. Худайың мерхемети сениң билен болсун! Омын.</verse>
			</chapter>
		</book>
		<book number="55">
			<chapter number="1">
				<verse number="1">Месих Исадакы яшайыш вадасы боюнча Худайың ислеги билен Месих Исаның ресулы болан мен Павлусдан,</verse>
				<verse number="2">сөйгүли оглум Тимотеоса салам! Ата Худай, Реббимиз Месих Иса саңа мерхемет хем рехим этсин, парахатлык берсин.</verse>
				<verse number="3">Мен гиҗе-гүндиз эдйән догаларымда сени дынгысыз ятлап, аталарым ялы сап выждандан хызмат эдйән Худайыма шүкүр эдйәрин.</verse>
				<verse number="4">Гөзяшларыңы яда салып, шатлыкдан долмак үчин сени гөресим гелйәр.</verse>
				<verse number="5">Озал мамаң Лоисде ве энең Эвникиде болан хилесиз иманы ятлаярын, онуң сенде-де бардыгына долы ынанярын.</verse>
				<verse number="6">Шу себәпден, эллерими үстүңе гоймагым аркалы Худайың саңа берен сылагыны ловурдатмагыңы ядыңа салярын.</verse>
				<verse number="7">Чүнки Худай бизе горкаклык рухуны дәл-де, гүйч, сөйги, небсиңе буюрма рухуны берендир.</verse>
				<verse number="8">Шоңа гөрә, Реббимиз хакда гүвәлик этмәге, Онуң угрунда бенди болан маңа утанман, Худайың берен кувваты билен Хош Хабарың угрунда мениң билен биле гөрги гөр.</verse>
				<verse number="9">Худай бизи эден ишлеримизе гөрә дәл-де, максат хем мерхеметине гөрә гутарып, мукаддес яшайша чагырды. Бу мерхемет бизе эзелден Месих Исада берлип,</verse>
				<verse number="10">инди болса, өлүми арадан айран, яшайыш хем өлмезлиги Хош Хабар аркалы ышыга чыкаран Халасгәримиз Месих Исаның гелмеги билен аян эдилди.</verse>
				<verse number="11">Мен хем бу Хош Хабарың җарчысы, ресулы ве миллетлериң өвредиҗиси эдилип беллендим.</verse>
				<verse number="12">Шу гөргүлери гөрмегимиң себәби хем шудур. Эмма мен утанмаярын, чүнки Киме иман эденими билйәрин, Онуң маңа табшыран задыны шол гүне ченли сакламагы башарҗакдыгына долы ынамым бар.</verse>
				<verse number="13">Менден эшиден сагдын сөзлериңиң нусгасыны иман, Месих Иса болан сөйги билен гайым сакла.</verse>
				<verse number="14">Өзүңе ынанылып берлен оңат таглыматы ичимизде яшаян Мукаддес Рух аркалы гора.</verse>
				<verse number="15">Азия илиндәкилериң хеммесиниң, шол санда Фигелус хем Эрмогенис дагының менден араны ачаныны билйәнсиң.</verse>
				<verse number="16">Реб Онисифорың ичерсине рехимдарлык этсин. Чүнки ол энчеме гезек җаныма җан гошды, зынҗырлар билен баглыдыгыма утанман,</verse>
				<verse number="17">Римдекә мени гайрат эдип гөзләп тапды.</verse>
				<verse number="18">Ол гүнде Ребден рехимдарлык тапмагы Реб оңа ыхсан этсин! Онуң Эфесде нәче хызмат эденини сениң өзүң гаты оңат билйәнсиң.</verse>
			</chapter>
			<chapter number="2">
				<verse number="1">Шейлеликде, оглум, Месих Исадакы мерхемет билен гүйчлен.</verse>
				<verse number="2">Биртопар шаятларың янында менден эшиден сөзлериңи бейлекилере-де өвредип билҗек адамлара табшыр.</verse>
				<verse number="3">Месих Исаның оңат эсгери болуп, мениң билен билеликде гөрги гөр.</verse>
				<verse number="4">Эсгерлик эдйән адам өзүни эсгерлиге чагыраны хошнут этҗек болуп, гүнделик яшайыш ишлерине гарышян дәлдир.</verse>
				<verse number="5">Ярыша гатнашян адам ярышың шертлерини берҗай этмесе, байрак алмаз.</verse>
				<verse number="6">Зәхмет чекен дайхан, хасылындан илкинҗи пайы өзи алмалыдыр.</verse>
				<verse number="7">Айдянларым хакда ойлан. Реб саңа хер затда аң-дүшүнҗе берер.</verse>
				<verse number="8">Мениң яйрадян Хош Хабарыма гөрә, Давудың неслинден болуп, өлүмден дирелен Иса Месихи яда сал.</verse>
				<verse number="9">Мен бу Хош Хабар угрунда, җенаятчы ялы, зынҗырлар билен багланып гөрги гөрйәрин. Йөне Худайың сөзи багланан дәлдир.</verse>
				<verse number="10">Шу себәпден, сайлананлар хем бакы шөхрат билен бирликде Месих Исадакы гутулыша говшар ялы, оларың хатырасына хер зада дөз гелйәрин.</verse>
				<verse number="11">Бу бир догры сөздүр: Онуң билен биле өлен болсак, Онуң билен биле-де яшарыс.</verse>
				<verse number="12">Чыдасак, Онуң билен биле хөкүм сүрерис. Оны инкәр этсек, Ол хем бизи инкәр эдер.</verse>
				<verse number="13">Биз вепалы галмасак хем, Ол вепалы болар. Чүнки Ол Өзүни инкәр эдип билмез.</verse>
				<verse number="14">Бу затлары оларың ядына сал. Эшидйәнлери хеләкчилиге элтмекден башга хич бир зада пейда бермейән сөз даваларыны чыкармазлыгы Реббиң хузурында олара берк табшыр.</verse>
				<verse number="15">Хакыкат сөзүни догры уланып, өзүңи говы гөрүлйән, утанмаҗак ишчи хөкмүнде Худая хөдүрлеҗек болуп гайрат эт.</verse>
				<verse number="16">Ярамаз, бош сөзлерден гача дур. Чүнки булара баш гошянлар худайсызлыкда мундан бейләк-де илерләрлер.</verse>
				<verse number="17">Оларың сөзлери рак кимин яйрар. Именеюс билен Филитус булардандыр.</verse>
				<verse number="18">Олар дирелишиң эййәм болуп гечендигини айтмак билен, хакыкатдан азашдылар, инди болса кәбир адамларың иманыны даргадярлар.</verse>
				<verse number="19">Эмма Худайың берк бинасы дурандыр. Ол «Реб Өзүниңкилери танаяндыр», «Реббиң адына багланан хер кес яманлыкдан узак дурсун» диен сөзлер билен мөхүрлидир.</verse>
				<verse number="20">Бир улы өйде диңе гызыл, күмүш гаплар дәл, эйсем, агач ве топракдан ясалан гаплар-да бардыр. Оларың кәбири абрайлы, кәбири болса абрайсыз иш үчиндир.</verse>
				<verse number="21">Шейлеликде, эгер бири өзүни бу абрайсыз ишлерден тәмизлесе, онда ол хорматлы максатлара ярашыклы, мукаддес эдилен, хоҗайынына пейдалы ве хер бир оңат ише тайяр гап болар.</verse>
				<verse number="22">Яшлык хөвеслеринден гач. Сап йүрек билен Ребби чагырянларың әхлиси билен бирликде догрулык, иман, сөйги ве парахатлык ызына эер.</verse>
				<verse number="23">Самсык хем дүшнүксиз җеделлерден чекил. Чүнки даваларың булардан туряндыгыны билйәнсиң.</verse>
				<verse number="24">Реббиң гулы давалашмалы дәл, хеммелере мылакатлы, өвретмәге укыплы, сабырлы болмалыдыр.</verse>
				<verse number="25">Өзүне гаршы боланлары юмшаклык билен ёла гетирмелидир. Хакыкатың билимине етер ялы, Худай олара, белки, бир тоба ёлуны ачар.</verse>
				<verse number="26">Шейдип, олар айылып, ислегини ерине етирмеклери үчин өзлерини туссаг эден иблисиң дузагындан гутулар.</verse>
			</chapter>
			<chapter number="3">
				<verse number="1">Шуны бил, соңкы гүнлерде кын пурсатлар болар.</verse>
				<verse number="2">Чүнки адамлар өзүни сөййән, пула гызан, өвүнҗең, текепбир, күпүр гүрлейҗи, эне- ата боюн эгмейән, гадыр билмез, мукаддесликден махрум,</verse>
				<verse number="3">доңйүрек, барлышыксыз, мыҗабатчы, небсине буюрмазак, залым ве ягшылыга душман болар.</verse>
				<verse number="4">Дөнүк, әтиячсыз, гопбамсы, леззети Худайдан көп сөййән,</verse>
				<verse number="5">Худайың ёлунда йөрән болуп, бу ёлуң гүйҗүни инкәр эдйәнлер чыкар. Бейле адамлардан араны ач.</verse>
				<verse number="6">Чүнки огрынча өйлере гирип, гүнәлер билен йүкли, дүрли хөвеслер билен әкидилйән,</verse>
				<verse number="7">хемише өвренип-де, хич хачан хакыкат билимине етип билмейән говшак аяллары туссаг эдйән адамлар булардандыр.</verse>
				<verse number="8">Яннис билен Ямбрис Муса нәхили гаршы дуран болса, булар-да, шонуң ялы, хакыката гаршы дуряр. Олар пикирлери заяланан, иманда рет эдилен адамлардыр.</verse>
				<verse number="9">Эмма ене илерләп билмезлер. Чүнки өңкүлер ялы буларың-да акылсызлыгы хеммелере белли болар.</verse>
				<verse number="10">Сен болса мениң таглыматымы, өзүми алып баршымы, максадымы, иманымы, сабрымы, сөйгими, чыдамымы,</verse>
				<verse number="11">гөрен азардыр гөргүлерими, меселем, Антакия, Коня ве Листрада башымдан геченлери берк ызарладың. Мен нәхили азарлара дөз гелдим! Реб мени хеммесинден гутарды.</verse>
				<verse number="12">Месих Исада Худайың ёлуна мынасып яшамак ислейәнлериң бары азар чекер.</verse>
				<verse number="13">Эмма эрбет, кеззап адамлар алдап хем алданып, эрбетликде ене илерләр.</verse>
				<verse number="14">Сен болса кимлерден өвренендигиңи билйәнлигиң үчин, өвренен, долы ынанян затларыңа баглы гал.</verse>
				<verse number="15">Сен Месих Иса болан иман аркалы гутулыш үчин өзүңи акылдар этмеги башарян Мукаддес Язгылары огланлыкдан бәри билйәрсиң.</verse>
				<verse number="16">Язгыларың хеммеси Худайың ылхамы болуп, Худай адамы хер бир оңат иш үчин тайын, кәмил болар ялы,</verse>
				<verse number="17">өвретмек, кәемек, ёла гетирмек, догрулыкда тербиелемек үчин пейдалыдыр.</verse>
			</chapter>
			<chapter number="4">
				<verse number="1">Худайың өңүнде, дирилериң хем өлүлериң үстүнден хөкүм чыкарҗак Месих Исаның өңүнде Онуң гелмегиниң, Патышалыгының хакы үчин саңа үндейәрин:</verse>
				<verse number="2">Худайың сөзүни вагыз эт. Пурсат аматлы болсун, болмасын, тайяр бол. Ынсанлара долы сабыр, таглымат билен кәе, ёла гетир, өвүт-үндев эт.</verse>
				<verse number="3">Чүнки шейле бир замана болар, адамлар сагдын таглымата чыдаман, гулакларына якян сөзлери диңлеҗек болуп, өз хөвеслерине ярашыклы мугаллымлар үйшүрер.</verse>
				<verse number="4">Гулакларыны хакыкатдан совуп, эртекилере тарап өврүлер.</verse>
				<verse number="5">Йөне сен хер ягдайда хүшгәр бол, гөрги гөр, бир Хош Хабарчы болуп ишләп, хызматыңы битир.</verse>
				<verse number="6">Чүнки мен эййәм Худая хөдүрленен шерап кимин дөкүлип дурун, мениң бу дүнйәден өтмели вагтым гелди.</verse>
				<verse number="7">Мен оңат сөвеш алып бардым, ярышы битирдим, иманы горадым.</verse>
				<verse number="8">Мундан бейләк, догрулык тәҗи мениң үчин тайяр дурандыр. Адыл казы Реб ол гүнде оны маңа, диңе маңа дәл, эйсем, Онуң гелмегини сөййәнлериң барына-да берер.</verse>
				<verse number="9">Мениң яныма басым гелҗек болуп гайрат эт.</verse>
				<verse number="10">Чүнки Дима хәзирки дүнйәни сөййәнлиги үчин, мени ташлап Селаниге гитди. Кирискис Галатя, Титус хем Далматя гитди.</verse>
				<verse number="11">Янымда диңе Лука бар. Маркусы алып гайт. Хызматымы ерине етирмекде маңа көмеги дегер.</verse>
				<verse number="12">Тихикусы Эфесе ёлладым.</verse>
				<verse number="13">Гелеңде Троасда Карпың янында гоюп гайдан донумы, китаплары, ылайта-да, гайыш китаплары гетир.</verse>
				<verse number="14">Демирчи Исгендер маңа кән яманлык этди. Реб оңа эденлерине гөрә алмытыны берер.</verse>
				<verse number="15">Сен хем ондан әгә бол. Чүнки ол бизиң сөзлеримизе гаты гаршы дурды.</verse>
				<verse number="16">Илкинҗи горанмамда тарапымы тутан болмады, гайтам, хеммелер мени ташлап гитдилер. Мунуң хасабы олардан соралмасын.</verse>
				<verse number="17">Йөне Худайың вагзы мен аркалы долы ыглан болуп, бүтин миллетлер оны эшидер ялы, Реб янымда дуруп, мени гүйчлендирди, шейлеликде, арсланың агзындан гутулдым.</verse>
				<verse number="18">Реб хем мени әхли яманлыкдан гутарып, Гөкдәки Патышалыгында саклар. Эбеди шөхрат Онуңкы болсун! Омын.</verse>
				<verse number="19">Прискилла, Акила ве Онисифорың ичерсине салам айт.</verse>
				<verse number="20">Эрастус Коринтосда галды. Трофимусы хассака Милитосда гоюп гайтдым.</verse>
				<verse number="21">Гышдан өң гелҗек болуп гайрат эт. Эвулус, Пуденс, Линус, Клавдия ве бүтин доганлар саңа салам айдяр.</verse>
				<verse number="22">Реб Иса Месих сениң рухуң билен болсун! Худайың мерхемети сиз билен болсун! Омын.</verse>
			</chapter>
		</book>
		<book number="56">
			<chapter number="1">
				<verse number="1">Худайың сайланларының иманына гөрә, Худай ёлуна ярашыклы болан хакыкат билимине гөрә Худайың гулы, Иса Месихиң ресулы болан мен Павлусдан салам!</verse>
				<verse number="2">Мениң бу ресуллыгым ялан сөзлемейән Худайың эзелден вада эден бакы яшайшының умыдына даяняр.</verse>
				<verse number="3">Халасгәримиз Худайың буйругы боюнча маңа табшырылан вагызда Худай Өз сөзүни аматлы вагтында аян этди.</verse>
				<verse number="4">Ортак иманымыза гөрә, хакыкы оглум Титуса Ата Худай, Халасгәримиз Месих Иса мерхемет хем рехим этсин, парахатлык берсин!</verse>
				<verse number="5">Ыза галан ишлери дүзелтмегиң, саңа буйрушым ялы, хер шәхерде яшулулар беллемегиң үчин, ине, шу себәпден мен сени Гиритде гоюп гайтдым.</verse>
				<verse number="6">Ким мүйнсүз, диңе бир аялың әри болса, иман эден, эдепсизликде айыпланмадык болса, тербиели чагалары бар болса, шоны белле.</verse>
				<verse number="7">Чүнки гөзегчи, Худайың өйүниң векилидиги үчин, мүйнсүз болмалыдыр. Башына гиден, гызма, шераба хөвесҗең, урушган, харам газанҗың ызында ылгап йөрмән,</verse>
				<verse number="8">эйсем, мыхмансөер, ягшылык сөер, сагдын дүшүнҗели, адалатлы, таква ве небсине буйруп билйән киши болмалыдыр.</verse>
				<verse number="9">Хем бейлекилере сагдын таглымат билен өвүт-үндев берип хем-де гаршы чыканлары дымдырар ялы, өвредилиши ялы, ынамлы сөзе япышмалыдыр.</verse>
				<verse number="10">Чүнки питнечи, яңра ве алдавчы көп адамлар бардыр. Ылайта-да, сүннетлиликден боланлар булардандыр.</verse>
				<verse number="11">Оларың агзыны багламак герек. Олар хаксыз газанч үчин, өвредилмесиз затлары өвредип, өйлери бүтинлей йыкярлар.</verse>
				<verse number="12">Араларындан бири, оларың өз пыгамберлериниң бири: «Гиритлилер хемише яланчы, яман хайван, ялта хаҗымеликдир» дийипдир.</verse>
				<verse number="13">Бу гүвәлик хакдыр. Шол себәпли ехуды эртекилерине, хакыкатдан азашан адамларың буйрукларына гулак асма,</verse>
				<verse number="14">гайтам, иманда сагдын болмаклары үчин олара берк кәе.</verse>
				<verse number="15">Чүнки тәмиз йүреклилер үчин бар зат тәмиздир. Йөне йүреги чирклилер, иман гетирмедиклер үчин хич зат тәмиз дәлдир, оларың аң-дүшүнҗелери, ынсаплары-да чиркленендир.</verse>
				<verse number="16">Олар Худайы танаяндыкларыны сөзләп, эдйән ишлери билен Оны инкәр эдйәр. Олар йигренҗи, сөзе гулак асмаз болуп, хич бир оңат ише ярарлы дәлдир.</verse>
			</chapter>
			<chapter number="2">
				<verse number="1">Эмма сен сагдын таглымата ярашыклы боланы өврет.</verse>
				<verse number="2">Гарры адамлара хүшгәр, аграс, сагдын дүшүнҗели, иманда, сөйгүде хем сабырда сагдын болмалыдыкларыны айт.</verse>
				<verse number="3">Шонуң ялы, гарры аяллар хем мыҗабатчы, көп шерап гулы дәл-де, эйсем, яшайышларында сылага мынасып, ягшылыгы өвредйәнлер болсун.</verse>
				<verse number="4">Онсоң олар Худайың сөзүне дил етирмез ялы, яш гелин-гызлары өз әрлерини, чагаларыны сөййән,</verse>
				<verse number="5">сагдын дүшүнҗели, пәк, өйүнде ишеңңир, оңат ве өз әрлерине табын болмагы үчин етишдирип билерлер.</verse>
				<verse number="6">Шонуң ялы-да, яш йигитлере хем сагдын дүшүнҗели болмагы үнде.</verse>
				<verse number="7">Өзүң оңат ишлер эдип, олара хер затда гөрелде гөркез.</verse>
				<verse number="8">Бизе гаршы боланлар биз хакда айдара хич бир яман геп тапман утанар ялы, таглыматыңда сап, аграс болуп, хич кимиң айыплап билмеҗек сагдын сөзлерини айт.</verse>
				<verse number="9">Гуллара халасгәр Худайымызың таглыматы хер бабатда безәр ялы, хоҗайынларына табын болмагы, җогап гайтарман, огурламан,</verse>
				<verse number="10">бүтинлей садыклык гөркезип, хоҗайынларыны хер затда хошнут этмеги үнде.</verse>
				<verse number="11">Чүнки Худайың хемме ынсанлара гутулыш гетирен мерхемети әшгәр болды.</verse>
				<verse number="12">Бу мерхемет бизе, худайсызлыгы, дүнъеви хөвеслери рет эдип, мүбәрек умыдымыз болан бейик Худай ве халасгәримиз Месих Исаның шөхрат ичинде гелмегине гарашып,</verse>
				<verse number="13">хәзирки дүнйәде сагдын дүшүнҗели, догры ве Худайың ёлуна мынасып яшамагымызы өвредйәр.</verse>
				<verse number="14">Месих хемме языкдан гутулып, Өзүне дегишли, ягшылык этмәге ыхласлы халк болмагымыз үчин, бизи тәмизлеҗек болуп, Өзүни бизиң угрумызда пида этди.</verse>
				<verse number="15">Булары айдып, диңлейәнлере долы ыгтыяр билен өвүт-үндев эт хем-де кәе. Хич ким сени әсгермезлик этмесин.</verse>
			</chapter>
			<chapter number="3">
				<verse number="1">Хөкүмдарлара ве хәкимлере табын болмагы, сөзе гулак асмагы, хер бир оңат ише тайяр дурмагы,</verse>
				<verse number="2">хич кими яманламазлыгы, игенҗең болман, мылайым болуп, әхли адамлара юмшаклык гөркезмеги иманлыларың ядына сал.</verse>
				<verse number="3">Чүнки бир вагтлар биз хем аң-дүшүнҗесиз, сөзе гулак асмаз, ёлундан азашан, дүрли хөвеслере хем-де кейплере бакна, яманлык хем гөрипликде яшап, йигренҗи, бири-бирлерини йигренйән адамлардык.</verse>
				<verse number="4">Йөне халасгәримиз Худайың ягшылыгы, ынсана болан сөйгүси әшгәр боланда,</verse>
				<verse number="5">Ол бизи догрулык билен битирен ишлеримиз үчин дәл-де, Өз рехимдарлыгы билен гутарды.</verse>
				<verse number="6">Биз Онуң мерхемети билен акланып, бакы яшайшың умыды ичинде Онуң мирасчылары болар ялы,</verse>
				<verse number="7">тәзеден догма ювшы билен халасгәримиз Иса Месихиң саясында үстүмизе болелин дөкен Мукаддес Рухуның тәзелемеги аркалы Ол бизи халас этди.</verse>
				<verse number="8">Бу бир догры сөздүр. Худая иман эденлер ягшы ишлери ерине етирмек үчин алада эдер ялы, мен сениң бу затлары ныгтамагыңы ислейәрин. Булар ынсанлар үчин оңат ве пейдалыдыр.</verse>
				<verse number="9">Бош җеделлерден, несил шеҗерелери ве Мукаддес Канун хакдакы чекишмелерден хем-де давалардан чекил. Чүнки булар пейдасыз, бидерек затлардыр.</verse>
				<verse number="10">Ара бөлүнишик салян адамдан биринҗи ве икинҗи үндевден соң гача дур.</verse>
				<verse number="11">Бейле адамың ёлдан азашып, гүнә эдип, өз-өзүне иш кесйәнлигини билйәнсиң.</verse>
				<verse number="12">Артемасы я-да Тихикусы сениң яныңа ёлламда, Никополисе — мениң яныма гелҗек болуп гайрат эт. Чүнки гышы ол ерде гечирмеги йүрегиме дүвдүм.</verse>
				<verse number="13">Канунчы Зенас билен Аполлосы ёла салаңда, хич бир етмезчиликлери болмаз ялы, оларың гамларыны ий.</verse>
				<verse number="14">Бизиңкилер хем мивесиз өмүр сүрмез ялы, герекли зерурлыклара көмек үчин оңат ишлери ерине етирмеги өвренсинлер.</verse>
				<verse number="15">Мениң янымдакыларың хеммеси саңа салам айдяр. Иманда бизи сөййәнлере салам айт. Худайың мерхемети сизиң барыңыз билен болсун! Омын.</verse>
			</chapter>
		</book>
		<book number="57">
			<chapter number="1">
				<verse number="1">Месих Исаның угрунда бенди болан мен, Павлусдан, Тимотеос догандан, сөйгүли ишдешимиз болан сен Филимуна,</verse>
				<verse number="2">аял доганымыз Аффия, сөвешдеш ёлдашымыз Архипуса ве сениң өйүңдәки иманлылар йыгнагына салам!</verse>
				<verse number="3">Атамыз Худай, Реб Иса Месих сизе мерхемет этсин, парахатлык берсин. Шүкүр ве дога</verse>
				<verse number="4">сениң Реб Иса болан иманыңы, бүтин мукаддеслере болан сөйгиңи эшидип, Худайыма шүкүр эдйәрин.</verse>
				<verse number="5">Сени догаларымда элмыдама ятлаярын.</verse>
				<verse number="6">Месихде өзүңизе дегишли бүтин ягшы затлары билер ялы, өзүңдәки иманы бейлекилер билен пайлашмакда тәсирли болмагың үчин дога эдйәрин.</verse>
				<verse number="7">Себәби мен сениң сөйгиң аркалы улы шатлык хем теселли тапдым, чүнки, эй доган, сениң саяңда бүтин мукаддеслериң йүрегине ынҗалык берилди. Павлусың Онесимус барадакы хайышы</verse>
				<verse number="8">шу себәпден герекли боланыны саңа буюрмага Месихде улы батырлыгым болса-да,</verse>
				<verse number="9">мен, гарры Павлус, шу вагт хем Месих Исаның угрунда бендиниң бири хөкмүнде сөйгиниң хатырасына сенден хайыш этмеги эй гөрйәрин.</verse>
				<verse number="10">Мен туссагдакам өзүне аталык эден,</verse>
				<verse number="11">бир вагтлар саңа пейдасыз, йөне шинди хем саңа, хем маңа пейдасы дегйән оглум Онесимус үчин сенден хайыш эдйәрин.</verse>
				<verse number="12">Оны, ягны йүреҗигими ызына саңа ёллаярын, оны кабул эт.</verse>
				<verse number="13">Хош Хабарың угрунда туссагдакам, сениң ериңе маңа хызмат этмеги үчин, оны өз янымда алып галмак ислейәрдим,</verse>
				<verse number="14">йөне этҗек ягшылыгың меҗбуры ялы дәл-де, мейлетин болар ялы, сенден сорагсыз хич бир зады этмек ислемедим.</verse>
				<verse number="15">Белки-де, онуң вагтлайынча сенден айрылмагы, оны хемишелик ызына алмагың үчин боландыр.</verse>
				<verse number="16">Оны инди бир гул дәл-де, гулдан артыкмач сөйгүли доган хөкмүнде ызына аларсың. Ол ылайта-да мениң үчин, хас-да сениң үчин хем беденде, хем-де Ребде бир сөйгүли догандыр.</verse>
				<verse number="17">Шоңа гөрә, мени өз ёлдашың хөкмүнде гөрйән болсаң, оны мени кабул эдйән ялы кабул эт.</verse>
				<verse number="18">Ол саңа хер хили эрбетлик эден болса я-да бир борҗы бар болса, муны маңа яз.</verse>
				<verse number="19">Мен Павлус, муны өз элим билен язярын, өзүм берерин. Сениң хем өз яшайшың билен маңа борчлудыгыңы айтмагымың гереги ёк.</verse>
				<verse number="20">Хава, доган, Ребде маңа бир пейдаң дегсин, Месихде йүрегиме ынҗалык бер.</verse>
				<verse number="21">Сөзүме гулак асҗагыңа ынам эдип, айданларымдан хем кәнрәк этҗегиңи билип саңа язярын.</verse>
				<verse number="22">Шонуң билен бирликде, маңа-да галара ер тайынла. Чүнки догаларыңыз аркалы сизе багышланарын диен умыдым бар.</verse>
				<verse number="23">Месих Иса угрунда мениң билен туссагда биле болян Эпафра,</verse>
				<verse number="24">ишдешлерим Маркус, Аристаркус, Дима ве Лука саңа салам айдярлар.</verse>
				<verse number="25">Реббимиз Иса Месихиң мерхемети сизиң рухуңыз билен болсун! Омын.</verse>
			</chapter>
		</book>
		<book number="58">
			<chapter number="1">
				<verse number="1">Худай гадым заманларда пыгамберлер аркалы энчеме гезек дүрли ёллар билен аталарымыз билен геплешипдир.</verse>
				<verse number="2">Ол соңкы вагтларда хем бар задың мирасчысы эдип белләни ве Ол аркалы әлеми ярадан Оглунда бизиң билен геплешди.</verse>
				<verse number="3">Огул Худайың шөхратының ялкымы, Онуң барлыгының кешби болуп, бар зады гудратлы сөзи билен саклап, бизи гүнәлерден тәмизләнден соң, Гөкде Шөхратлының сагында отурды.</verse>
				<verse number="4">Ол перишделерден нәче үстүн ады мирас алан болса, шонча-да олардан үстүн болды.</verse>
				<verse number="5">Чүнки Худай хей-де перишделериң бирине: «Сен Мениң Оглумсың, Мен бу гүн Сениң Атаң болдум», «Мен Оңа Ата, Ол-да Маңа Огул болар» дийипми?</verse>
				<verse number="6">Ене Худай Өзүниң илкинҗи доглан Оглуны дүнйә иберенде: «Худайың әхли перишделери Оңа сежде этсин» диййәр.</verse>
				<verse number="7">Перишделер хакда: «Ол перишделерини ел, хызматкәрлерини от ялны эдйәндир» диййән болса,</verse>
				<verse number="8">Оглы хакда: «Эй Худай, Сениң тагтың бакыдыр, догрулык хасасы Сениң Патышалыгың хасасыдыр» диййәр.</verse>
				<verse number="9">«Сен догрулыгы сөйүп, канунсызлыгы йигрендиң. Мунуң үчин Худай — Сениң Худайың Сени шатлык ягы билен ёлдашларыңдан артык месх этди».</verse>
				<verse number="10">Я Реб, башлангычда Ериң дүйбүни Сен тутдуң. Гөк хем Сениң эллериңиң ишидир.</verse>
				<verse number="11">Олар ёгалар, диңе Сен галарсың. Хеммеси бир эшик ялы көнелер.</verse>
				<verse number="12">Олары бир гейим ялы дүйрерсиң, олар үйтгәр. Эмма Сен шол дуршуңа дурарсың, Сениң йылларың түкенмез».</verse>
				<verse number="13">Худай перишделериң бирине хей: «Душманларыңы аякларың астына басганчак эдйәнчәм, Мениң сагымда отур» дийипми?</verse>
				<verse number="14">Перишделериң әхлиси гутулышы мирас алҗаклара хызмат этмек үчин иберилен хызматкәр рухлар дәлми нәме?</verse>
			</chapter>
			<chapter number="2">
				<verse number="1">Шонуң үчин эшиденлеримизден дашлашмаз ялы, олара хас көп үнс бермелидирис.</verse>
				<verse number="2">Чүнки перишделер аркалы айдылан сөз берк болуп, хер бир җенаят, сөзе гулак асмазлык өз адалатлы алмытыны алан болса,</verse>
				<verse number="3">Онда шейле улы гутулышы гөрмезлиге салсак, биз нәхили гачып билерис? Бу гутулышы озал башда Реб ыглан этди, Ондан эшиденлер болса оны бизе тассыкладылар.</verse>
				<verse number="4">Худай хем муңа аламатлар, мугҗызалар, дүрли гудратлар, Өз ислеги боюнча пайлан Мукаддес Рух сылаглары билен гүвәлик этди.</verse>
				<verse number="5">Ол бизиң гүррүңини эдйән гелҗекки дүнйәмизи перишделере табын эденок.</verse>
				<verse number="6">Йөне бири бир ерде шейле гүвә гечип дийди: «Сен оны ятлар ялы, ынсан нәме? Оңа үнс берер ялы, ынсан оглы нәме?</verse>
				<verse number="7">Оны перишделерден аз-кем пес тутдуң. Шөхрат хем хормат тәҗини Оңа гейдирип, Өз эллериң ишлериниң үстүнде Оны отуртдың.</verse>
				<verse number="8">Бар зады Онуң аякларының астында гойдуң». Худай бар зады Оңа табын этди, Оңа баглы дәл зат гоймады. Йөне велин хемме задың Оңа баглыдыгыны биз энтек гөрмейәрис.</verse>
				<verse number="9">Эмма перишделерден аз-кем пес тутулан Иса Худайың мерхемети билен хер ынсан үчин өлүми дадар ялы, гөрен өлүм гөргүси үчин шөхрат хем хормат тәҗиниң гейдириленини гөрйәрис.</verse>
				<verse number="10">Энчеме огуллары шөхрата етирйәркә, оларың гутулышының Өңбашчысыны гөргүлер аркалы кәмиллиге етирмек хемме задың Өзи үчин ве Өзи аркалы бар болан Худая ярашыклыды.</verse>
				<verse number="11">Чүнки мукаддес эден билен мукаддес эдиленлериң хеммеси бир Атадандыр. Шонуң үчин хем Иса олара доган диймекден утанмаяр. Шейле диййәр:</verse>
				<verse number="12">«Сениң адыңы доганларыма ыглан эдерин, йыгнагың ортарасында Саңа өвгүли нагмалар айдарын».</verse>
				<verse number="13">Ене: «Мен Оңа ынам эдерин», «Ине, Мен ве Худайың Маңа берен чагалары» диййәр.</verse>
				<verse number="14">Чагаларың эт хем гандандыгына гөрә, Өзи хем оларыңкы билен бир адам сыпатына гирди. Ол муны өлүм гүйҗүне эе боланы, ягны иблиси өлүм аркалы ёгалтҗак,</verse>
				<verse number="15">өмүрбойы өлүм горкусы зерарлы гул боланларың хеммесини эркинлиге етирҗек болуп этди.</verse>
				<verse number="16">Чүнки Ол, элбетде, перишделере ярдам этмән, Ыбрайымың неслинден боланлара ярдам эдйәр.</verse>
				<verse number="17">Шонуң үчин Ол халкың гүнәлерини Худая багышлатмак, Худайың гуллугында рехимдар хем садык Баш Руханы болмак үчин, хер тайдан доганларына меңземели болды.</verse>
				<verse number="18">Шейлелик билен, сыналанда Өзүниң гөрги гөрен затларында сыналянлара көмек бермеги башаряр.</verse>
			</chapter>
			<chapter number="3">
				<verse number="1">Шонуң үчин, эй, асмандан гелен чакылыга шәрик болан мукаддес доганлар, бизиң ыкрар эден иманымызың Ресулы хем Баш Руханысы Иса середиң.</verse>
				<verse number="2">Ол Мусаның, Худайың тутуш өйүнде садык галышы ялы, Өзүни белләне вепадар галды.</verse>
				<verse number="3">Өйи ясаның өйден кән хормат гөрши ялы, Иса-да Мусаныңкыдан бейик шөхрата мынасып гөрүлди.</verse>
				<verse number="4">Чүнки хер өй бири тарапындан ясаляр, Худай болса бар зады ясандыр.</verse>
				<verse number="5">Муса гелҗекде сөзленҗек сөзлере гүвә гечмек үчин, Худайың бүтин өйүнде бир хызматкәр болуп садык галды.</verse>
				<verse number="6">Эмма Месих Онуң өйүне җогапкәр Огул хөкмүнде садыкдыр. Батырлыгымызы, магтанян умыдымызы соңуна ченли берк сакласак, Онуң өйи биздирис.</verse>
				<verse number="7">Шонуң үчин Мукаддес Рухуң айдышы ялы: «Бу гүн Онуң сесини эшитсеңиз,</verse>
				<verse number="8">чөлде сыналан гүнүңиздәки питнеде болшы ялы, йүрегиңизи гататмаң.</verse>
				<verse number="9">Аталарыңыз ол ерде Мени барлап сынадылар, кырк йыллап Мениң эдйәнлерими гөрүп гездилер.</verse>
				<verse number="10">Шонуң үчин Мен бу несле гахарланып: олар элмыдам йүреклеринде азашяр, Мениң ёлларымы билмедилер дийдим.</verse>
				<verse number="11">Гахарлананымда: олар дынчлык үлкәме гирмез! дийип ант ичдим».</verse>
				<verse number="12">Эй доганлар, хабардар болуң, сизиң бириңизде дири Худайдан дашлашан имансызлыгың эрбет йүреги болаймасын.</verse>
				<verse number="13">Сизиң хич бириңизиң йүрегиңиз гүнәниң алдавчылыгы билен гатамаз ялы, «гүн шу гүндүр» дийилйәркә, хер гүн бири-бириңизи рухландырың.</verse>
				<verse number="14">Чүнки башлангычдакы ынамы соңуна ченли берк сакласак, бу Месихе шәрик болдугымыздыр.</verse>
				<verse number="15">Озал айдылышы ялы, «Бу гүн Онуң сесини эшитсеңиз, питнеде болшы ялы, йүрегиңизи гататмаң».</verse>
				<verse number="16">Онуң сесини эшидип хем питне турзанлар кимлерди? Муса аркалы Мүсүрден чыкарыланларың хеммеси дәлмиди?</verse>
				<verse number="17">Худай кырк йыллап киме гахарланды? Гүнә эдип, маслыклары чөлде серлип галанлара дәлми?</verse>
				<verse number="18">Сөзүне гулак асмаянлардан башга Өз дынчлык үлкесине кимлер гирмез дийип ант ичди?</verse>
				<verse number="19">Биз, имансызлык эдендиклери үчин, оларың гирип билмәндиклерини гөрйәрис.</verse>
			</chapter>
			<chapter number="4">
				<verse number="1">Шонуң үчин Онуң дынчлык үлкесине гирме вадасы хениз еринделигине гөрә, сизден бири муңа етмән галаймасын дийип горкуда болалың.</verse>
				<verse number="2">Чүнки Хош Хабар бизе вагыз эдилиши ялы, олара-да вагыз эдилди, йөне эшиден сөзлерини иман билен утгашдырмандыклары үчин, онуң олара пейдасы болмады.</verse>
				<verse number="3">Дүнйәниң ярадылышының башында ишлерини тамамлан Худайың: «Гахарлананымда: олар дынчлык үлкәме гирмезлер дийип ант ичдим» дийши ялы, биз иман гетиренлер бу дынчлыга гирерис.</verse>
				<verse number="4">Чүнки бир ерде единҗи гүн хакда: «Едиленҗи гүн Худай әхли ишини тамамлады ве шол гүн дынч алды» дийипдир.</verse>
				<verse number="5">Ене-де шол ерде: «Олар дынчлык үлкәме гирмез» диййәр.</verse>
				<verse number="6">Шейлеликде, Хош Хабары илки эшиденлер сөзе гулак асмандыклары үчин, ол дынчлыга гирип билмедилер, йөне кәбир гирҗеклер бар.</verse>
				<verse number="7">Шонуң үчин Худай көп вагтдан соң, Давут аркалы айдылышы ялы: «Бу гүн Онуң сесини эшитсеңиз, йүрегиңизи гататмаң» диенде, «бу гүн» диймек билен ене бир гүни беллейәр.</verse>
				<verse number="8">Чүнки Ешу олары дынчлыга етирен болса, онда Худай мундан соң башга гүнүң гүррүңини этмезди.</verse>
				<verse number="9">Шейлеликде, Худайың халкы үчин ене бир сабат гүнүниң дынчлыгы галяр.</verse>
				<verse number="10">Худай Өз ишлеринден нәхили дынч алан болса, Онуң дынчлыгына гирен хем өз ишлеринден шейле дынч аландыр.</verse>
				<verse number="11">Шейлеликде, хич ким оларың питнесинден гөрелде алып йыкылмаз ялы, ол дынчлыга гирмек үчин гайрат эделиң.</verse>
				<verse number="12">Худайың сөзи дири хем тәсирлидир, хер бир ики йүзли гылычдан кесгирдир. Ол җан хем рухы, богунлары хем йилиги бөлйәнчә батяндыр, йүрегиң дүшүнҗелеридир ниетлерине хөкүм эдйәндир.</verse>
				<verse number="13">Худайдан гизлин хич бир махлук ёкдур, хасап бермели Худайымызың гөзлериниң өңүнде әхли зат ялаңач хем ачыкдыр.</verse>
				<verse number="14">Гөкден гечен улы Баш Руханымыз, Худайың Оглы Исамызың барлыгына гөрә, ыкрар эден иманымызы берк туталың.</verse>
				<verse number="15">Чүнки бизиң эҗизликлеримизе гынанып билмейән дәл, эйсем, хер затда бизиң ялы сыналып, гүнә этмедик бир Баш Руханымыз бардыр.</verse>
				<verse number="16">Рехимдарлыга говшуп, герек вагтында бизе көмек берҗек мерхемети тапар ялы, Худайың мерхемет тагтына ынам билен голайлашалың.</verse>
			</chapter>
			<chapter number="5">
				<verse number="1">Хер бир баш руханы, гүнәлериң төлегине сылаглар хем гурбанлар хөдүрләр ялы, адамлар арасындан сайланып, Худая дегишли затларда олара векиллик этмек үчин белленйәр.</verse>
				<verse number="2">Наданлара, ёлдан азашанлара юмшак болмагы башаряр, чүнки өзүниң хем эҗизликлери бар.</verse>
				<verse number="3">Ол шу себәпли халк үчин болшы ялы, өз гүнәлери үчин хем гурбан бермәге борчлудыр.</verse>
				<verse number="4">Адам баш руханы болма хорматыны өз-өзүне берип биленок. Ол Харун ялы, Худай тарапындан чагырылып аляр.</verse>
				<verse number="5">Шонуң ялы, Месих хем баш руханы болмак үчин өз-өзүни шөхратландыранок, Оны «Сен Мениң Оглумсың, Мен бу гүн Сениң Атаң болдум» диен шөхратландырды.</verse>
				<verse number="6">Башга бир ерде-де диййәр: «Мелкиседек дүзгүни боюнча, Сен хемишелик руханысың».</verse>
				<verse number="7">Месих ер йүзүнде болан гүнлеринде Өзүни өлүмден гутармагы башарян Худая улы перят, гөзяшлар билен догалар хем ялбарышлар хөдүрләп, таквалыгы үчин эшидилди.</verse>
				<verse number="8">Ол Огул хем болса, гөрен гөргүлеринден сөзе гулак асмагы өвренди.</verse>
				<verse number="9">Кәмиллешдирилип, Худай тарапындан Мелкиседек дүзгүни боюнча Баш Руханы адыны алды.</verse>
				<verse number="10">Сөзүне гулак асанларың хеммеси үчин бакы гутулыш чешмеси болды.</verse>
				<verse number="11">Бу барада берҗек көп гүррүңимиз бар, йөне сизиң эшитмәге ислегсизлигиңиз үчин, дүшүндирмек кын.</verse>
				<verse number="12">Өвредиҗи болмалы вагтыңыз гелип етен хем болса, сиз бириниң Худайың сөзүниң илкинҗи эсасларыны гайтадан өзүңизе өвретмегине мәтәч. Сизе агыр дамак дәл-де, сүйт герек.</verse>
				<verse number="13">Ким сүйт эмйән болса, ол чага, догрулык сөзүнде теҗрибесиздир.</verse>
				<verse number="14">Агыр дамак кемала геленлере, ягны сайгарма укыплары ягшы билен яманы танамага өвренишдирилип, тербие эдиленлере берилйәндир.</verse>
			</chapter>
			<chapter number="6">
				<verse number="1">Шонуң үчин Месих барадакы башлангыч тәлими ызда галдырып, өлүм гетирйән ишлерден тоба этмәниң, Худая иманың,</verse>
				<verse number="2">чокундырмалар, эл гоймалар, өлүлериң дирелиши ве эбеди хөкүм барадакы таглыматың дүйбүни яңадандан тутман, кәмиллиге тарап илерләлиң.</verse>
				<verse number="3">Хава, Худай ругсат берсе, муны эделиң.</verse>
				<verse number="4">Чүнки бир гезек ягтылдып, асман сылагыны дадып, Мукаддес Руха шәрик эдилип,</verse>
				<verse number="5">Худайың оңат сөзүни, гелҗекки дөврүң гүйчли ишлерини даданындан соң,</verse>
				<verse number="6">ёлдан чыканлары тоба үчин яңадандан тәзелемек мүмкин дәл. Себәби олар Худайың Оглуны өзлери үчин гайтадан хача чүйләп, биабрай эдйәрлер.</verse>
				<verse number="7">Үстүне йыгы-йыгыдан дүшен ягышдан ичйән, өзүни беҗерене пейдалы өсүмликлер битирйән ере Худай берекет индерйәр.</verse>
				<verse number="8">Эмма тикендир гызганы битирйән ер дерексиздир, гаргыша голайдыр, соңы янмакдыр.</verse>
				<verse number="9">Эй сөйгүли доганлар, биз бейле геплесек-де, сизиң гутулыш бабатда хас оңат затлара эедигиңизе ынанярыс.</verse>
				<verse number="10">Худай сизиң ишиңизи, мукаддеслере хызмат эдип хем-де хызмат этмеги довам этдирмек билен, Өз адына гөркезен сөйгиңизи унудар ялы, адалатсыз дәлдир.</verse>
				<verse number="11">Биз, сиз ялта болман, гайтам, вада эдиленлери иман хем сабыр аркалы мирас аланлардан гөрелде алар ялы,</verse>
				<verse number="12">умыдыңыздан долы аркайын болмак үчин, хер бириңизиң шол гайраты соңуна ченли гөркезмегиңизи ислейәрис.</verse>
				<verse number="13">Худай Ыбрайыма вада беренде, Өзүнден улы болан бириниң адындан ант ичип билмәни үчин, Өз адындан ант ичип:</verse>
				<verse number="14">«Хакыкатдан-да, саңа берекеди болдан берерин, сениң зүрядыңы гаты көпелдерин» дийди.</verse>
				<verse number="15">Шейлеликде, сабырлы гарашан Ыбрайым вада етди.</verse>
				<verse number="16">Адамлар өзүнден улының адындан ант ичйәр. Олар үчин ант айдыланы тассыклап, хемме җеделлери соңлаяр.</verse>
				<verse number="17">Шонуң үчин Худай-да Өз максадының үйтгевсизлигини ваданың мирасчыларына хас анык гөркезҗек болуп, ваданы ант билен тассыклады.</verse>
				<verse number="18">Ол муны өңүмизде гойлан умыда япышҗак болуп гачан бизиң Худайың ялан сөзлемеги мүмкин болмадык ики үйтгевсиз зады аркалы улы теселли тапмагымыз үчин этди.</verse>
				<verse number="19">Бизиң җан лабыры ялы ынамлы хем берк болан бу умыдымыз тутының аңрысына гечйәндир.</verse>
				<verse number="20">Иса Мелкиседек дүзгүни боюнча эбеди Баш Руханы болуп, өңбашчымыз хөкмүнде бизиң үчин ол ере гирди.</verse>
			</chapter>
			<chapter number="7">
				<verse number="1">Бу Мелкиседек Салем патышасы хем-де бейик Худайың руханысыды. Ол патышалары дерби-дагын эдип гелйән Ыбрайымы гаршылап, оңа ак пата берди.</verse>
				<verse number="2">Ыбрайым хем оңа бар задың ондан бирини берди. «Мелкиседек» озал адының манысы боюнча «догрулык патышасыдыр», соң хем «Салем патышасы», ягны парахатлык патышасыдыр.</verse>
				<verse number="3">Онуң атасы, энеси, несил шеҗереси белли дәл. Гүнлериниң не башы, не-де өмрүниң соңы бар. Йөне Худайың Оглуна меңзедилип, мыдамлык руханы болуп галяр.</verse>
				<verse number="4">Бизиң улы атамыз Ыбрайымың алан олҗаларындан ондан бирини берен бу адамы, гөрүң, нәхили улы!</verse>
				<verse number="5">Леви огулларындан болуп, руханылык везипесини аланларың халкдан, ягны Ыбрайымың тохумындан хем болсалар, өз доганларындан Мукаддес Канун боюнча ондан бирини алмалы диен буйруклары барды.</verse>
				<verse number="6">Эмма Мелкиседек Леви неслинден болмаса-да, вадалары алан Ыбрайымдан ондан бирини алып, оңа ак пата берипдир.</verse>
				<verse number="7">Кичиниң ак патаны өзүнден улудан аляндыгы гүррүңсиздир.</verse>
				<verse number="8">Бу ерде өлүмли адамлар ондан бирини аляр, йөне ол ерде яшаянлыгына гүвәлик берилйән аляр.</verse>
				<verse number="9">Хатда ондан бирини алан Леви хем Ыбрайым аркалы ондан бир берипдир дийсең болҗак.</verse>
				<verse number="10">Чүнки Мелкиседек Ыбрайымы гаршылан махалы Леви энтек атасының билиндеди.</verse>
				<verse number="11">Шейлеликде, кәмиллиге левили руханылык аркалы етилйән болсады — чүнки халк бу руханылык астында Мукаддес Кануна говушды — онда Харун дүзгүни боюнча дәл-де, Мелкиседек дүзгүни боюнча башга бир руханының гелмеги нәмә герекди?</verse>
				<verse number="12">Чүнки руханылык үйтгәнде, Кануның хем үйтгемеги зерурдыр.</verse>
				<verse number="13">Бейле гүррүңи эдилйән адам башга тайпадан. Бу тайпадан хич ким гурбанлык эдилйән ерде хызмат этмәндир.</verse>
				<verse number="14">Реббимизиң Иуда тайпасындандыгы айдың. Муса бу тайпадан гүррүң эденде, руханылар хакда хич бир зат айтманды.</verse>
				<verse number="15">Мелкиседеге меңзеш башга бир руханының йүзе чыкмагы бу айданымызы өңкүсинден хем айдыңрак гөркезйәр.</verse>
				<verse number="16">Ол, Кануның ата -баба барадакы шертине гөрә дәл-де, түкенмез яшайшың гүйҗүне гөрә руханы болупдыр.</verse>
				<verse number="17">Чүнки «Мелкиседек дүзгүни боюнча, сен хемишелик руханысың» дийип гүвә гечилйәр.</verse>
				<verse number="18">Озалкы буйрук говшаклыгы хем пейдасыздыгы зерарлы ятырылды.</verse>
				<verse number="19">Чүнки Канун хич бир зады кәмиллешдирмеди. Мунуң ерине бизи Худая якынладян өңкүден оңат бир умыт берилди.</verse>
				<verse number="20">Бу антсыз болмады. Бейлекилер болса антсыз руханы болупдылар.</verse>
				<verse number="21">Эмма Ол өзүне: «Реб ант ичди, Ол дәнмез. Сен мыдамлык руханысың» диениң анты аркалы руханы болды.</verse>
				<verse number="22">Иса бу ант билен хас оңат әхтиң кепили болды.</verse>
				<verse number="23">Озалкы руханылар көпдүлер. Чүнки өлүм оларың везипеде галмагыны бөкдейәрди.</verse>
				<verse number="24">Эмма Исаның, бакы галянлыгы үчин, үйтгевсиз руханылыгы бардыр.</verse>
				<verse number="25">Шу себәпден Ол Өзи аркалы Худая якынлаянлары бүтинлей гутармагы башаряр. Чүнки олара төвелла этмек үчин хемише дири.</verse>
				<verse number="26">Бизе шейле, мукаддес, языксыз, чирксиз, гүнәкәрлерден араны ачан ве Гөкден ёкары чыкарылан Баш Руханы герекди.</verse>
				<verse number="27">Ол бейлеки руханылар ялы, хер гүн өңүрти өз гүнәлери, соңра-да халкың гүнәлери үчин гурбан хөдүрлемәге меҗбур дәл. Чүнки Ол Өзүни хөдүрлемек билен, муны бир гезекде битирди.</verse>
				<verse number="28">Мукаддес Канун эҗиз адамлары баш руханы эдип беллейәр, канундан соң гелен ант сөзи болса Худайың хемишелик кәмиллешдирилен Оглуны Баш Руханы эдип гойды.</verse>
			</chapter>
			<chapter number="8">
				<verse number="1">Айданларымызың өзени шунда: бизиң Гөкде, хеммеден Улының тагтының сагында отурып,</verse>
				<verse number="2">Мукаддес ериң, ягны ынсаның дәл-де, Реббиң гуран хакыкы чадырының хызматыны эдйән бир Баш Руханымыз бар.</verse>
				<verse number="3">Хер бир баш руханы сылаглар хем гурбанлар хөдүрлемек үчин белленйәр. Бу себәпден бизиң Баш Руханымызың хем хөдүрләре бир зады болмалы.</verse>
				<verse number="4">Өзи ер йүзүнде болан болса, Мукаддес Канун боюнча сылаглары хөдүрлейәнлериң барлыгы үчин Ол руханы болмазды.</verse>
				<verse number="5">Булар Муса берлен гөркезмә гөрә, асмана дегишли затларың нусгасы хем көлегесине хызмат эдйәрлер. Чүнки Муса чадыры гураҗак болуп йөркә, Худай оңа: «Әхли зады дагда саңа гөркезилен нусга гөрә этҗек бол» дийипди.</verse>
				<verse number="6">Инди болса Иса хас оңат вадалар үстүнде гуралан хас оңат әхтиң төвеллачысы болшы ялы, шонча-да улы гуллуга эе болды.</verse>
				<verse number="7">Илкинҗи әхт мүйнсүз болан болсады, онда икинҗи герекли болмазды.</verse>
				<verse number="8">Чүнки Худай Өз халкыны мүйнли гөрүп, шейле диййәр: «Ине Ысрайыл халкы билен, Яхуда халкы билен тәзе әхт баглашҗак гүнлерим гелйәр. Реб шейле диййәр.</verse>
				<verse number="9">Бу оларың аталарыны Мүсүр юрдундан чыкарҗак болуп, эллеринден тутан гүнүм олар билен баглан әхтим ялы болмаз. Чүнки олар әхтиме баглы болуп галмадылар, Мен хем олары индемедим, Реб диййәр.</verse>
				<verse number="10">Ол гүнлерден соң, Реб диййәр, Ысрайыл халкы билен баглаҗак әхтим ине, шу: Өз канунларымы оларың аңына берип, булары йүреклерине язарын. Мен оларың Худайы, олар хем Мениң халкым болар.</verse>
				<verse number="11">Инди хич ким өз гоңшусына, хич ким өз доганына: Ребби танаң дийип өвретмез. Чүнки кичисинден улусына ченли, оларың бары Мени танар.</verse>
				<verse number="12">Оларың нәдогрулыкларына рехимли боларын, гүнәлерини хич хачан яда салмарын».</verse>
				<verse number="13">Худай «тәзе әхт» диймек билен, илкинҗиниң көнелендигини гөркезйәр. Вагты гечен, көнелен зат болса ёгалмага голайдыр.</verse>
			</chapter>
			<chapter number="9">
				<verse number="1">Илкинҗи әхтиң хем ыбадат дессурлары, дүнъеви ыбадатханасы барды.</verse>
				<verse number="2">Бир чадыр гурлупды. Мукаддес Җай дийилйән биринҗи бөлүмде шемдан, сачак, Худая хөдүрленип гойлан чөреклер боларды.</verse>
				<verse number="3">Икинҗи тутының аңырсында Иң Мукаддес Җай дийилйән ички бөлүм барды. Алтын бухурдан, бүтинлей гызыл билен гапланан әхт сандыгы бу ердеди.</verse>
				<verse number="4">Сандыгың ичинде гызылдан ясалан манна габы, Харуның гүллән хасасы, йүзи язгылы даш сахыпалар барды.</verse>
				<verse number="5">Сандыгың үстүнде гүнәлериң өтүлйән ерине көлеге салып дуран шөхрат керубилери боларды. Йөне энтек булардан бирин-бирин гүррүң эдип билмейәрис.</verse>
				<verse number="6">Шейле гурлушда руханылар мыдама чадырың илкинҗи бөлүмине гирип, Худая хызматларыны берҗай эдйәр.</verse>
				<verse number="7">Эмма ички бөлүме йылда бир гезек диңе баш руханы гирйәр. Ол хем өзи үчин, халкың наданлыкдан эден языклары үчин хөдүрлән гурбанының ганы болмаса, гирип билмез.</verse>
				<verse number="8">Шейлеликде, Мукаддес Рух чадырың илкинҗи бөлүми барка, мукаддес ере гидйән ёлуң хениз белли дәлдигини гөркезйәр.</verse>
				<verse number="9">Бу-да хәзирки заман үчин бир мысал болуп, хөдүрленен сылаглар хем гурбанларың ыбадат эден адамың выжданыны кәмиллешдирмеги башарманлыгыны гөркезйәр.</verse>
				<verse number="10">Булар диңе ийме, ичме ве дүрли дини ювунмалара дегишли болуп, тәзе дүзгүниң башлангыҗына ченли гойлан беден барадакы дессурлардыр.</verse>
				<verse number="11">Эмма Месих гелҗекки оңат ишлериң баш руханысы болуп гелди. Ол ынсан эли билен ясалмадык, ягны бу ярадылышдан болмадык хас улы, хас кәмил чадырдан гечип,</verse>
				<verse number="12">Мукаддес ере гирип, эркечлериң, гөлелериң ганы билен дәл-де, Өз ганы билен бир гезекде эбеди гутулышы газанды.</verse>
				<verse number="13">Чүнки эркечлер билен өкүзлериң ганы, хапаларың тәмизлиги үчин гөләниң оларың үстүне сепилйән күли олары мукаддес эдйән болса,</verse>
				<verse number="14">онда Өзүни эбеди Рух аркалы Худая мүйнсүз хөдүрлән Месихиң ганы дири Худая ыбадат этмегимиз үчин бизиң ынсабымызы өлүм гетирйән ишлерден нәче артыкмач тәмизләр!</verse>
				<verse number="15">Шу себәпли хем, Месих биринҗи әхт астында эдилен җенаятлары багышлатҗак болуп, гутулыш газандырян гурбан хөкмүнде өлди, чагырыланлар эбеди мирасы алсынлар дийип, тәзе әхтиң төвеллачысы болды.</verse>
				<verse number="16">Чүнки весъетнаманың бар еринде весъет эдениң өленини субут этмек герекдир.</verse>
				<verse number="17">Чүнки весъетнама диңе бири өленден соң кануныдыр. Весъет эден шинди дирикә, весъетнаманың асла гүйҗи болмаз.</verse>
				<verse number="18">Шу себәпли биринҗи әхт хем гансыз беркарар эдилмеди.</verse>
				<verse number="19">Муса Мукаддес Кануның хер буйругыны бүтин халка билдиренден соң, гып-гызыл йүңи, зуфа отуны, сув билен гөлелериң хем-де эркечлериң ганыны алып, китабың, бүтин халкың үстүне сепип:</verse>
				<verse number="20">«Бу Худайың сизе буйран әхтиниң ганыдыр» дийди.</verse>
				<verse number="21">Шейле хем, чадырың, ыбадатда уланылян әхли гапларың үстүне-де ган сепди.</verse>
				<verse number="22">Мукаддес Канун боюнча затларың хеммеси диен ялы ган билен тәмизленйәр. Ган дөкүлмән, багышланма болмаз.</verse>
				<verse number="23">Шейлеликде, Гөкде болан затларың нусгаларыны бу гурбанлар билен, йөне Гөкдәки асылларыны булардан говы гурбанлар билен тәмизлемек герекди.</verse>
				<verse number="24">Чүнки Месих аслың нусгасы болуп, ынсан эли билен ясалан мукаддес ере дәл-де, бизиң үчин Худайың өңүнде гөрүнҗек болуп, асыл Гөге гирди.</verse>
				<verse number="25">Ол баш руханының йылың-йылына кесекиниң ганы билен Иң Мукаддес Җая гиришиниң терсине, Өзүни өвран-өвран хөдүрлемек үчин хем Гөге гирмеди.</verse>
				<verse number="26">Бейле болса, Ол дүнйәниң гурлушындан бәри өвран-өвран өлмели боларды. Эмма инди бир гезекде Өзүни гурбан этмек билен, гүнәни арадан айырмак үчин дөвүрлериң ахырында гөрүнди.</verse>
				<verse number="27">Бир гезек өлүп хем ондан соң хөкүм эдилмек ынсанларың язгыдында нәхили бар болса,</verse>
				<verse number="28">шонуң ялы, Месих хем көп адамларың гүнәлерини гөтермек үчин, бир гезек гурбан эдилди. Эмма ол икинҗи гезек гүнәни гөтермек үчин дәл-де, Өзүне гарашянлара гутулыш гетирмек үчин гөрнер.</verse>
			</chapter>
			<chapter number="10">
				<verse number="1">Мукаддес Канун гелҗекки оңат затларың аслы дәл-де, көлегесидир. Шу себәпли хер йыл үзнүксиз хөдүрленен шол бир гурбанлар билен Худая якынланлары хич хачан кәмиллиге етирип билмез.</verse>
				<verse number="2">Етирип билседи, онда гурбан хөдүрлемек бес эдилмезмиди? Чүнки ыбадат эденлерде бир гезек гүнәден тәмизлененден соң, инди гүнә аңы галмазды.</verse>
				<verse number="3">Эмма ол гурбанлар гүнәлериң барлыгыны хер йыл яда саляр.</verse>
				<verse number="4">Чүнки өкүзлериң, эркечлериң ганы билен гүнәлериң айрылмагы мүмкин дәлдир.</verse>
				<verse number="5">Мунуң үчин Месих дүнйә гелйәркә диййәр: «Гурбан, совгат ислемән, Маңа бир беден тайярладың.</verse>
				<verse number="6">Әхли якылян совгатлары, гүнә үчин хөдүрленйән гурбанлары халамадың.</verse>
				<verse number="7">Шонда Мен дийдим: Канун китабында Мен хакда язылышы ялы, Сениң ислегиңи берҗай этҗек болуп, Эй Худайым, ине, Мен гелдим».</verse>
				<verse number="8">Озал Кануна гөрә хөдүрлененлер хакда «гурбанлары, совгатлары, әхли якылян совгатлары, гүнә үчин хөдүрленйән гурбанлары ислемедиң, халамадың» дийди.</verse>
				<verse number="9">Соңра-да «Эй Худай, Сениң ислегиңи берҗай этҗек болуп, ине, Мен гелдим» дийди. Шейдип, Месих икинҗини беркарар этмек үчин, биринҗини арадан айыряр.</verse>
				<verse number="10">Биз бу ислег боюнча Иса Месихиң бедениниң бир гезек хөдүрленмеги билен мукаддес эдилдик.</verse>
				<verse number="11">Хер бир руханы болса гүнузын дуруп, гуллук эдип, гүнәлери асла ювуп билмейән шол бир гурбанлары өвран-өвран хөдүрлейәр.</verse>
				<verse number="12">Эмма Месих гүнәлериң дерегине хемишелик үчин диңе бир гурбан хөдүрләнден соң, Худайың сагында отурды.</verse>
				<verse number="13">Шондан бәри хем душманларының Өз аякларының астына басганчак эдилмегине гарашяр.</verse>
				<verse number="14">Чүнки мукаддес эдиленлери диңе бир гурбан билен хемишелик кәмиллиге етирди.</verse>
				<verse number="15">Мукаддес Рух хем бу хакда бизе гүвә гечйәр. Илки:</verse>
				<verse number="16">«Реб: Ол гүнлерден соң олар билен баглаҗак әхтим будур диййәр: Канунларымы оларың йүрегине гоюп, булары аңларына язарын» диййәр.</verse>
				<verse number="17">Онсоң: «Инди оларың гүнәлерини, канунсызлыкларыны яда салмарын» диййәр.</verse>
				<verse number="18">Буларың багышланан еринде, инди гүнә үчин гурбан болмаз.</verse>
				<verse number="19">Шоңа гөрә, эй доганлар, Исаның ганы билен тутудан гечмәге, ягны Өз беденинден бизе ачан тәзе хем дири ёлундан мукаддес ере гирмәге бизде гайрат бардыр.</verse>
				<verse number="20">Худайың өйүне җогапкәр улы Руханымыз хем бардыр.</verse>
				<verse number="21">Шоңа гөрә, йүрегимиз эрбет ынсапдан тәмизленип, беденлеримиз тәмиз сув билен ювлуп, иманың берен ынамы билен чын йүрекден Худая якынлашалың.</verse>
				<verse number="22">Умыдымызың ыкрарыны берк саклалың.</verse>
				<verse number="23">Чүнки ваданы берен Худай ынамдардыр.</verse>
				<verse number="24">Бирек-биреги сөйги, оңат ишлер үчин гайрата галдырҗак болалың.</verse>
				<verse number="25">Кәбирлериниң эндик эдиши ялы, йыгнанышмагы гойман, гайтам, ол гүнүң голайлаянлыгыны нәче гөрсеңиз, шонча-да бири-биримизи рухландыралың.</verse>
				<verse number="26">Чүнки хакыкаты биленимизден соң, билгешлейин гүнә этсек, гүнәлер үчин инди гурбан галман,</verse>
				<verse number="27">диңе гарашылан хөкүмиң ховпы, душманлары ювутҗак гызгын от галар.</verse>
				<verse number="28">Мусаның кануныны рет эден адам, ики я үч гүвәниң сөзи билен рехимсиз өлйәр.</verse>
				<verse number="29">Худайың Оглуны басалан, өзүни мукаддес эден әхтиң ганыны мукаддес хасапламадык, мерхемет Рухуны рысва эден адам мундан нәче агыр җеза сезевар болар өйдйәрсиңиз?</verse>
				<verse number="30">Чүнки биз, «Өч Мениңкидир, алмытыны Мен берҗек», ене-де «Реб Өз халкының үстүнден хөкүм чыкарар» Диени танаярыс.</verse>
				<verse number="31">Дири Худайың элине дүшмек элхенчдир!</verse>
				<verse number="32">Сиз болса ягтылыга чыканыңыздан соң, гөргүлер билен улы гөреше дөз гелен илки гүнлериңизи яда салың.</verse>
				<verse number="33">Сиз бир тарапдан ач-ачан сүтемлер хем мушакгатлара сезевар эдилдиңиз, бир тарапдан хем шейле ягдайлара учранлара ёлдаш болдуңыз.</verse>
				<verse number="34">Чүнки сиз хем туссаглыкда чекен дертлериме шәрик болдуңыз, хем-де өзүңизиң оңат, дурумлы малыңызың барлыгыны билип, малларыңызың таланмагыны бегенч билен унадыңыз.</verse>
				<verse number="35">Шейлеликде, гайратыңызы элден бермәң, онуң сылагы улудыр.</verse>
				<verse number="36">Чүнки Худайың ислегини берҗай эдеңизден соң вада говшар ялы, сабыр сизе гереклидир.</verse>
				<verse number="37">Чүнки аз салымдан соң: «Гелҗек гелер, гиҗә галмаз.</verse>
				<verse number="38">Мениң догры адамым иман билен яшар. Эгер-де ыза чекилсе, Мен оны халамарын».</verse>
				<verse number="39">Биз ыза чекилип, хеләкленйәнлерден дәл-де, иман эдип гутулянлардандырыс.</verse>
			</chapter>
			<chapter number="11">
				<verse number="1">Иман болса, умыт эдилен затлара бил багламак, гөрүнмейән затлара ынамдыр.</verse>
				<verse number="2">Аталарымыз Худайың берекелласыны шунуң билен газандылар.</verse>
				<verse number="3">Биз әлемиң Худайың буйругы билен ярадыландыгына, шейле хем гөрүнйән затларың гөрүнмейән затлардан дөрәндигине иман аркалы дүшүнйәрис.</verse>
				<verse number="4">Хабылың Худая Кабылыңкыдан говы гурбан хөдүрлемеги иман аркалы болды. Ол иман билен догры адам болуп, Худайың берекелласыны газанды. Чүнки Худай онуң хөдүрлән сылагларыны кабул этди. Шейлеликде, Хабыл өлен хем болса, иман аркалы хәзир-де геплейәр.</verse>
				<verse number="5">Ханок өлүми гөрмез ялы, иман аркалы ёкары алынды, хич ким оны тапып билмеди. Чүнки Худай оны ёкары алыпды. Ёкары алынмазындан озал, онуң Худай тарапындан халанянлыгына гүвә гечилди.</verse>
				<verse number="6">Иман этмезден, Худай тарапындан халанмак мүмкин дәлдир. Худая якынлашан Онуң барлыгына, Өзүни агтарянлары сылаглаҗакдыгына иман этмелидир.</verse>
				<verse number="7">Иман аркалы Нух энтек гөрүлмедик вакалар хакда Худайдан дуйдурыш аланда, Худайдан горкуп, ичерсиниң гутулмагы үчин бир гәми ясады. Шонуң билен дүнйә хөкүм этди, имана даянан догрулыгың мирасдары болды.</verse>
				<verse number="8">Ыбрайым иман аркалы мирас алан юрдуна гитмәге чагырыланда, бу сөзе гулак асып, нирә баряныны билмән ёла дүшди.</verse>
				<verse number="9">Ол иман аркалы бир ят адам хөкмүнде вада эдилен юртда орнашды. Шол вада шәрик мирасдарлар болан Ысхак ве Якуп билен биле чадырларда яшады.</verse>
				<verse number="10">Чүнки ол уссасы, гуруҗысы Худай болан берк эсаслы шәхере гарашярды.</verse>
				<verse number="11">Сара, яшы өтен хем болса, гөврели болмага иман аркалы кувват тапды, чүнки ол вада берен Худайы ынамдар сайды.</verse>
				<verse number="12">Шейдип хем тәк бир адамдан, өзем өли ялы биринден көплүкде Гөкдәки йылдызлар ялы, деңиз кенарындакы чәгелер ялы сансыз-саҗаксыз зүрят өнди.</verse>
				<verse number="13">Бу адамларың бары өлйәнчә имандан дәнмеди. Вада эдиленлере говушман, олары узакдан гөрүп, хош гаршылап, өзлериниң ер йүзүнде ят хем мысапырдыкларыны боюн алдылар.</verse>
				<verse number="14">Бейле геплейәнлер өзлериниң бир ватан агтаряндыгыны ачык гөркезйәрлер.</verse>
				<verse number="15">Аслында олар чыкып гайдан юртларыны ятлаян болсалар, онда ызларына дөнмәге пурсатлары боларды.</verse>
				<verse number="16">Эмма олар хас говусыны, ягны асмандакы ватаны арзувлаярдылар. Шонуң үчин Худай Өзүни оларың Худайы дийип атландырмакдан утанмаяр. Чүнки олар үчин бир шәхер тайярлады.</verse>
				<verse number="17">Ыбрайым сыналанда, иман аркалы Ысхагы гурбан хөкмүнде хөдүрледи.</verse>
				<verse number="18">Вадалары алан, хакында «сениң неслиң Ысхак билен довам эдер» дийлен шол ялңыз оглуны хөдүрледи.</verse>
				<verse number="19">Ыбрайым Худайың өлүлери хем дирелтмеги башарҗагына пикир этди, шоңа гөрә хем аламат шекилинде Ысхагы өлүмден алып галды.</verse>
				<verse number="20">Иман аркалы Ысхак хем гелҗек затлар хакда Якуп ве Ысува ак пата берди.</verse>
				<verse number="21">Якуп өлүп барярка Юсубың огулларының икисине-де иман аркалы ак пата берди, хасасының башына сөенип, Худая сежде этди.</verse>
				<verse number="22">Юсуп хем өлүп барярка, Ысрайыл огулларының Мүсүрден чыкҗагыны иман аркалы агзап, өз сүңклери хакда буйрук берди.</verse>
				<verse number="23">Муса догланда, эне-атасы оны иман аркалы үч айлап гизлин сакладылар, олар огланың гөрмегейдигини гөрүп, патышаның перманындан горкмадылар.</verse>
				<verse number="24">Муса улаланда, Фараоның гызының оглы дийип таналмакдан иман аркалы боюн гачырды.</verse>
				<verse number="25">Ол аз салым гүнәниң сапасыны сүрмекден, Худайың халкы билен биле хорлук гөрмеги говы гөрди.</verse>
				<verse number="26">Месих угрунда чекен сүтемини Мүсүриң хазыналарындан улы байлык сайды. Чүнки ол өз алҗак сылагына гараярды.</verse>
				<verse number="27">Патышаның газабындан горкман, иман аркалы Мүсүри терк этди. Гөрүнмези гөрени үчин берк дурды.</verse>
				<verse number="28">Илкинҗи догланлары өлдүрйән перишдәниң ысрайыллылара эл дегирмезлиги үчин, Муса иман аркалы Песах гурбанының өлдүрилмегини, гапылара ган сепилмегини буюрды.</verse>
				<verse number="29">Ысрайыллылар иман аркалы Гызыл деңизден гурак ерден гечйән ялы гечдилер. Мүсүрлилер хем муңа сынанышып гарк болдулар.</verse>
				<verse number="30">Ысрайыллылар еди гүнләп Эриханың дашындан айлананларындан соң, иманлары аркалы диварлар йыкылды.</verse>
				<verse number="31">Рахав кемчин ичалылары иманы аркалы достлуклы гаршыланы үчин, иман гетирмедиклер билен биле хеләк болмады.</verse>
				<verse number="32">Башга нәме айдайын? Чүнки Гидеон, Барак, Шимшон, Ефтах, Давут, Самуел ве пыгамберлер хакдакылары айтмага вагтым етерлик дәл.</verse>
				<verse number="33">Олар иман аркалы энчеме патышалыгы еңдилер, адалаты эмеле гетирдилер, вадалара етдилер, арсланларың агзыны багладылар.</verse>
				<verse number="34">Одуң гүйҗүни сөндүрдилер, гылыҗың йитилигинден гачып гутулдылар, эҗизликден гүйч алдылар, сөвешде кувватланып, ят гошунлары дерби-дагын этдилер.</verse>
				<verse number="35">Аяллар дирелен өлүлерини ызына алдылар. Бейлекилер болса хас оңат дирелише етҗек болуп, бошадылмагы кабул этмән гыналдылар.</verse>
				<verse number="36">Биртопарлары хем кемситмелере, гамчыланмалара сезевар болды, бейлекилер хем зынҗырлар билен багланып туссаг эдилди.</verse>
				<verse number="37">Олар дашландылар, бычгыландылар, гыналдылар, гылычдан гечирилип өлдүрилдилер. Гоюн дерисини, гечи хамыны гейип сергезданчылык чекдилер, мәтәчлик, мушакгат, хорлук гөрдүлер.</verse>
				<verse number="38">Дүнйә олара лайык дәлди. Олар чөллерде, дагларда, говакларда, Ериң көвеклеринде авара болуп гездилер.</verse>
				<verse number="39">Оларың бары иман аркалы Худайың берекелласыны газанан хем болса, вада эдилен зада говушмады.</verse>
				<verse number="40">Чүнки олар бизден айры кәмиллиге етмез ялы, Худай бизиң үчин бир хас говы зады тайярлапды.</verse>
			</chapter>
			<chapter number="12">
				<verse number="1">Ине, бизи гуршап алан шейле улы гүвәлер булудының барлыгына гөрә, хер хили йүки, бизи аңсатлык билен бүрән гүнәлери ташлап, өңүмизде гойлан ярышда сабырлы ылгалың.</verse>
				<verse number="2">Гөзүмизи иманымызың Өңбашчысы, Кәмиллешдириҗиси Иса дикелиң. Ол өңүне гойлан бегенч угрунда утанҗы әсгермән, хачдакы өлүме дөз гелип, Худайың тагтының сагында отурды.</verse>
				<verse number="3">Арып, рухдан дүшмез ялы, гүнәкәрлериң бейле улы гаршы дурмаларына чыдан Иса хакда ойланың.</verse>
				<verse number="4">Гүнә гаршы сөвешиңизде сиз энтек ганыңыз дөкүлйәнчә гаршылык гөркезмедиңиз.</verse>
				<verse number="5">Огуллара: «Оглум, Реббиң тербие бершини әсгермезлик этме, Ол саңа кәйәнде рухдан дүшме!» дийип айдылышы ялы, өзүңизе берлен бу өвүди-де унутдыңыз.</verse>
				<verse number="6">«Чүнки Реб сөййәнини тербиелейәндир, Огуллыга кабул эденини чаляндыр».</verse>
				<verse number="7">Тербиеленмек угрунда кынчылыклара чыдаярсыңыз. Худай сизи Өз оглы кимин тутяр. Чүнки хайсы огла атасы тербие бермейәр?</verse>
				<verse number="8">Эгер-де хер кесиң алян тербиеси сизде ёк болса, онда сиз огул дәл-де, никасыз доглан огланларсыңыз.</verse>
				<verse number="9">Мундан башга-да бизе тербие берен дүнъеви аталарымыз барды, биз олары сыладык. Шейле болса, онда рухлар Атасына көпрәк табын болуп яшамалы дәлми?</verse>
				<verse number="10">Аталарымыз бизи өз оңлайышларына гөрә, аз салымлык тербиеләрдилер, йөне Худай Өз мукаддеслигине шәрик болмагымыз үчин, бизиң хайрымыза тербие берйәр.</verse>
				<verse number="11">Хер хили тербие берилмек өңүрти шатлыклы зат дәл-де, гайгылы зат болуп гөрүнйәндир. Йөне бу соңра шейле етишдириленлер үчин догрулыгың дынчлык мивесини өндүрйәндир.</verse>
				<verse number="12">Шонуң үчин говшак эллериңизи галдырың, эпилен дызларыңызы язың!</verse>
				<verse number="13">Агсак аяк ёлдан чыкман, шыпа тапар ялы, аякларыңыз үчин гөни ёллар ясаң.</verse>
				<verse number="14">Хеммелер билен парахатчылыкда яшамак, мукаддес болмак үчин тагалла эдиң. Мукаддес болман, хич ким Ребби гөрүп билмез.</verse>
				<verse number="15">Дыкгат эдиң, хич ким Худайың мерхеметинден махрум галмасын. Бир аҗы көк гөгерип, сизи ынҗалыксыз этмесин, көп адамлар мунуң билен хапаланмасын.</verse>
				<verse number="16">Хич ким зынахорлык этмесин, новбахарлык хакыны бир табак аша сатан Ысув ялы Худая хорматсыз болмасын.</verse>
				<verse number="17">Сиз билйәнсиңиз, ол соңра хем ак патаны мирас алмак иследи, йөне рет эдилди. Ак пата алмак үчин гөзяш дөксе-де, Онуң карарыны үйтгедип билмеди.</verse>
				<verse number="18">Сиз отлар ичинде янян, йөне эл дегрип болян дага, гараңкылыга, түмлүге, харасада,</verse>
				<verse number="19">чакылык сурнайының овазына, сөз сөзлейән сесе голайлашан дәлсиңиз. Ол сеси эшиденлер өзлерине икиленч сөз айдылмасын дийип ялбардылар.</verse>
				<verse number="20">Чүнки дага бир хайван хем галташса, дашлансын диен буйруга чыдап билмедилер.</verse>
				<verse number="21">Гөрнүш шейле горкунчды велин, Муса: «Мен гаты горкярын, сандыраярын» дийипди.</verse>
				<verse number="22">[22-24] Сиз болса Сион дагына, дири Худайың шәхери болан асмана дегишли Иерусалиме, шагалаңлы үйшмелеңдәки он мүңлерче перишдә, атлары Гөкде язылан новбахарларың йыгнагына голайлашдыңыз. Хеммәниң казысы Худая, кәмиллиге етен догры адамларың рухларына, тәзе әхтиң төвеллачысы Иса, Хабылыңкыдан оңат геплейән сепилиш ганына голайлашдыңыз.</verse>
				<verse number="23"></verse>
				<verse number="24"></verse>
				<verse number="25">Булары айдяны рет этмеҗек болуң. Чүнки олар өзлерине ер йүзүнде дуйдурыш берени рет эденлеринде, нәхили гачып гутулып билмедик болса, Гөкден дуйдурыш беренден йүз дөндерсек, бизиң гачып гутулмаҗагымыз хас хем айдыңдыр.</verse>
				<verse number="26">Шол вагтлар Онуң сеси Ери титредипди, йөне Ол инди, «Ене бир гезек диңе бир Ери дәл, Гөги-де титредерин» дийип сөз берди.</verse>
				<verse number="27">«Ене бир гезек» диен сөз титремез затларың галмагы үчин, титрейәнлериң, ягны ярадылан затларың арадан айрылҗагыны аңладяр.</verse>
				<verse number="28">Шейлелик билен, ыранмаз патышалыга говшанлыгымыз үчин шүкүр эделиң. Шейдип, Худайың халаҗак ёлы билен, таквалык хем горкы билен Оңа гуллук эделиң.</verse>
				<verse number="29">Чүнки Худайымыз ийиҗи отдур.</verse>
			</chapter>
			<chapter number="13">
				<verse number="1">Доган сөйгүси ызыгидерли болсун.</verse>
				<verse number="2">Мыхмансөерлиги унутмаң. Чүнки мыхмансөерлик билен, перишдедигини билмән, кәбир адамлар перишделери мыхман алдылар.</verse>
				<verse number="3">Туссагдакылары, өзүңиз хем олар билен биле туссагда ялы яда салың. Хорлук чекйәнлери, өзүңиз хорланян ялы яда салың.</verse>
				<verse number="4">Хеммелер ника хормат гойсун, дүшек гүнә билен хапаланмасын. Чүнки Худай ахлаксызлары, зынахорлыгы хөкүм эдер.</verse>
				<verse number="5">Яшайшыңыз пул сөйгүсинден узак болсун. Бар затларыңыза канагат эдиң. Чүнки Худай: «Сени хергиз терк этмерин, Сени хергиз ташламарын» диендир.</verse>
				<verse number="6">Шоңа гөрә хем биз батырлык билен шейле диййәрис: «Реб мениң көмекчимдир, мен горкмарын. Бендеси маңа нәме эдип билҗек?»</verse>
				<verse number="7">Худайың сөзүни өзүңизе айдан ёлбашчыларыңызы ятлаң. Оларың яшайшының хасылына середип, иманларындан гөрелде алың.</verse>
				<verse number="8">Иса Месих дүйн хем, шу гүн хем, эбедилик хем үйтгевсиздир.</verse>
				<verse number="9">Сайры, өзге таглыматлара өзүңизи сүйретмәң. Чүнки йүрегиң нахарлар билен дәл-де, Худайың мерхемети билен беркидилмеги оңатдыр. Нахара даянанлар хич бир хайыр гөрен дәлдир.</verse>
				<verse number="10">Бизиң бир гурбанлык эдилйән еримиз бардыр, йөне ыбадат чадырына хызмат эдйәнлериң ондан иймәге хакы ёкдур.</verse>
				<verse number="11">Баш руханы хайванларың ганыны гүнә үчин хөдүрленен гурбан хөкмүнде Иң Мукаддес Җая гетирйәр, йөне оларың маслыгы дүшелгеден дашарда якыляр.</verse>
				<verse number="12">Шоңа гөрә, Иса хем халкы Өз ганы билен мукаддес этҗек болуп, шәхер дервезесинден дашарда өлди.</verse>
				<verse number="13">Шонуң үчин биз хем Онуң угрунда сүтемлере дөз гелип, дүшелгеден дашары Онуң янына гиделиң.</verse>
				<verse number="14">Чүнки бизиң бу ерде бакы шәхеримиз ёк, биз гелҗеккини агтарярыс.</verse>
				<verse number="15">Шу себәпли Иса аркалы Худая элмыдам өвги гурбанларыны, Онуң адыны ыкрар эдйән додакларың мивесини хөдүрләлиң.</verse>
				<verse number="16">Ягшылык этмеги, барыңызы бейлекилер билен пайлашмагы унутмаң. Чүнки Худай шу хили гурбанлары халаяндыр.</verse>
				<verse number="17">Ёлбашчыларыңызың сөзүне гулак асың, олара җаныңыз хакда хасабат берҗеклер хөкмүнде табын болуң. Чүнки олар гөзегчилик эдйәндир. Олар бу везипелерини ахы-нала билен дәл-де, — мунуң сизе хайры болмаз — эйсем, шатлык билен ерине етирер ялы, олара табын болуң.</verse>
				<verse number="18">Бизиң үчин дога эдиң. Биз өзүмизиң сап ынсаплы, хер бабатда оңат гезмеги ислейәндигимизи билйәрис.</verse>
				<verse number="19">Мениң сизиң яныңыза тиз өврүлмегим үчин дога этмегиңизи айратын хайыш эдйәрин.</verse>
				<verse number="20">Гоюнларың улы Чопаны болан Реббимиз Исаны эбеди әхтиң ганы билен өлүмден дирелден парахатлык Худайы,</verse>
				<verse number="21">Өз халаныны Иса Месих аркалы сизде амала ашырып, Өз ислегини ерине етирмегиңиз үчин, сизи әхли оңат ишде кәмиллешдирсин. Месихе эбедилик шөхрат болсун!</verse>
				<verse number="22">Доганлар, сизден хайыш эдйәрин, мениң бу өвүдими кын гөрмәң, чүнки сизе диңе бир гысга хат яздым.</verse>
				<verse number="23">Доганымыз Тимотеосың бошадыланындан хабарыңыз болсун. Гелен бадына, мен онуң билен биле сизи гөрмәге барарын.</verse>
				<verse number="24">Ёлбашчыларыңызың хеммесине, бүтин мукаддеслере салам айдың. Италиялылар сизе салам айдяр.</verse>
				<verse number="25">Худайың мерхемети сизиң барыңыз билен болсун! Омын.</verse>
			</chapter>
		</book>
		<book number="59">
			<chapter number="1">
				<verse number="1">Худайың хем-де Реб Иса Месихиң гулы болан мениң тарапымдан, ягны Якубың тарапындан дагынык он ики тайпа догайы салам болсун.</verse>
				<verse number="2">Эй доганлар, дүрли сынаглара учраныңызда, муны улы бегенч сайың,</verse>
				<verse number="3">чүнки иманыңызың барланмагының чыдам дөредйәнлигини билйәнсиңиз.</verse>
				<verse number="4">Кәмил хем долы болуп, хич бир етмезиңиз болмаз ялы, чыдам ишиңи кәмил этмелидир.</verse>
				<verse number="5">Сизиң бириңизе акылдарлык етмезлик эдйән болса, ол хеммелере җомартлык билен кәемән берйән Худайдан дилесин, оңа берлер.</verse>
				<verse number="6">Ол иман билен дилесин, хич хили шүбхе этмесин, себәби шүбхе эдйән адам ел билен чайкалып, эйләк-бейләк ковлуп йөрен деңиз толкуны ялыдыр.</verse>
				<verse number="7">Чүнки бу адам Ребден бир зат аларын дийип пикир этмесин.</verse>
				<verse number="8">Ол бүтин ёлларында дурнуксыз икигөвүнли адамдыр.</verse>
				<verse number="9">Пес доган өз белентлиги билен, дөвлетли хем өз песлиги билен магтансын,</verse>
				<verse number="10">чүнки байлык отуң гүли ялы гечип гидер.</verse>
				<verse number="11">Себәби Гүн җөвза билен догуп, оты гурадар, онуң гүли дөкүлип, гөрки гачар. Дөвлетли-де шейдип өз угруна солуп гечер.</verse>
				<verse number="12">Сынага чыдаян адам багтлыдыр, себәби ол сынагдан геченден соң, Реббиң Өзүни сөенлере вада эден яшайыш тәҗини алар.</verse>
				<verse number="13">Сыналанда хич ким: «Мен Худай тарапын сыналярын» диймесин, чүнки Худай эрбетлик билен сыналян дәлдир. Онуң өзи хем хич кими сынаян дәлдир.</verse>
				<verse number="14">Йөне хер кес өз хөвеслери тарапындан чекилип, алданан махалы сыналяндыр.</verse>
				<verse number="15">Онсоң хөвес богаз болуп, гүнәни догуряндыр; гүнә хем етишенден соң өлүми догуряндыр.</verse>
				<verse number="16">Эй, сөйгүли доганларым, алданмаң!</verse>
				<verse number="17">Әхли оңат, кәмил совгат ёкардан, нурлар Атасындан инйәндир. Онда не үйтгеме, не-де чалшык көлегеси бардыр.</verse>
				<verse number="18">Онуң махлукларының илкинҗи мивеси болмагымыз үчин, Ол бизи Өз ислегине гөрә, хакыкат сөзи билен яратды.</verse>
				<verse number="19">Эй, сөйгүли доганларым, шоңа гөрә, хер адам эшитмекде чалт, геплемекде асса, гахарланмакда асса болсун.</verse>
				<verse number="20">Себәби адамың гахары Худайың талап эдйән догрулыгыны эмеле гетирмез.</verse>
				<verse number="21">Шоңа гөрә хем хер хили хапалыгы, хер хили яманлыгың галындысыны ташлап, өзүңизде экилен, җаныңызы гутармаклыгы башарян сөзи юмшаклык билен кабул эдиң.</verse>
				<verse number="22">Йөне диңе өзүни алдаян диңлейҗи дәл-де, сөзи ерине етириҗи болуң.</verse>
				<verse number="23">Чүнки ким сөзи диңләп, оны ерине етирмесе, ол өз тебигы кешбини айнада сынлаян адама меңзешдир:</verse>
				<verse number="24">ол өз-өзүни сынлап гидйәр-де, нәхилидигини шобада унудяр.</verse>
				<verse number="25">Эмма ким кәмил кануна, азатлык канунына якындан серетсе, хушсуз диңлейҗи болман, ише амал эдиҗи болуп, онда дурса, ол өз эденлеринде багтлы болар.</verse>
				<verse number="26">Кимдир бири өзүни диндар сайып, дилини сакламан, гөвнүни алдаян болса, онуң диндарлыгы бидерекдир.</verse>
				<verse number="27">Ата Худайың янында сап, тегмилтсиз диндарлык будур: етимлери, дул хатынлары мушакгатларында идемек, өзүңи дүнйәден чирксиз сакламак.</verse>
			</chapter>
			<chapter number="2">
				<verse number="1">Эй доганлар! Реббимиз Иса Месихиң — шөхрат Реббиниң иманыны йүз гөрме билен сакламаң.</verse>
				<verse number="2">Себәби үйшен ериңизе бир адам алтын йүзүк, непис эшик билен гелсе, бир гарып хем кирли эшик билен гелсе,</verse>
				<verse number="3">сиз непис эшик гейнен адама середип: «Сен бу ерде рахат отур», гарыба болса: «Сен ол ерде дур» я-да: «Бу ерде аяк астымда отур» дийсеңиз,</verse>
				<verse number="4">Онда өз араңызда парх гоймаярсыңызмы? Эрбет пикирли хөкүм чыкарыҗылар болмаярсыңызмы?</verse>
				<verse number="5">Эй, сөйгүли доганларым, гулак асың, Худай дүнйә гарыпларыны имана бай болмаклыга, Өзүни сөенлере вада эден Патышалыгының мирасдарлыгына сайламадымы?</verse>
				<verse number="6">Эмма сиз гарыплары әсгермезлик этдиңиз. Байлар сизе сүтем этмейәрми? Сизи диванлар өңүне сүйремейәрми?</verse>
				<verse number="7">Сизе дакылан ягшы ада дил етирмейәрми?</verse>
				<verse number="8">Патышалык кануныны «Гоңшыңы өзүң ялы сөй» диен Язга гөрә чындан ерине етирсеңиз, ягшы эдерсиңиз.</verse>
				<verse number="9">Эгер-де йүз гөрсеңиз, гүнә эдерсиңиз, канун сизи җенаятчы хөкмүнде язгарар.</verse>
				<verse number="10">Чүнки ким тутуш кануны берҗай эдип-де, диңе бир затда бүдресе, ол хеммесинде языклы болар.</verse>
				<verse number="11">Чүнки «Зына этме» диен «Адам өлдүрме» хем диендир. Инди сен зына этмән, йөне адам өлдүрсең, онда кануна гаршы җенаятчы боларсың.</verse>
				<verse number="12">Үстлеринден азатлык кануны боюнча хөкүм чыкарылҗаклар ялы шейле сөзләп, шейле эдиң.</verse>
				<verse number="13">Чүнки рехим этмедиге хөкүм рехим этмез. Рехим хөкүме гаршы магтаняндыр.</verse>
				<verse number="14">Эй доганлар, бириниң амаллары ёкка, иманым бар диймегиниң нәме пейдасы бар? Оны ол иман саклап билерми?</verse>
				<verse number="15">Бир эркек доган я бир аял доган ялаңач, гүнделик иймите зарка,</verse>
				<verse number="16">сизиң бириңиз олара: «Асуда гидиң-де, йылының, доюң» дийсе, йөне бедене герекли затлары бермесеңиз, нәме пейдасы бар?</verse>
				<verse number="17">Шейле, иман-да амаллары ёк болса, өз-өзүнден өлүдир.</verse>
				<verse number="18">Бири диер: «Сениң иманың бар, мениң амалларым бар. Сен иманыңы амалсыз маңа гөркез, мен-де саңа иманымы амалларым билен гөркезейин».</verse>
				<verse number="19">Сен Худайың бирлигине ынанярсың; ягшы эдйәрсиң; җынлар хем ынаняр, сандырашяр.</verse>
				<verse number="20">Эй, акылсыз адам, амалсыз иманың өлүдигини билмек ислейәрсиңми?</verse>
				<verse number="21">Атамыз Ыбрайым оглы Ысхагы гурбанлык эдилйән ерде багыш эдип, амаллары билен акланмадымы?</verse>
				<verse number="22">Ана, гөрйәрсиң, иман онуң амаллары билен ишледи, иман онуң амаллары аркалы кәмиллешди.</verse>
				<verse number="23">Шейлелик билен, «Ыбрайым Худая иман гетирди, бу оңа догрулык сайылды» диен Язгы-да ерине етип, оңа Худайың досты дийилди.</verse>
				<verse number="24">Ине, гөрйәрсиңиз, адам диңе бир иман билен дәл, амаллары билен акланяр.</verse>
				<verse number="25">Кемчин Рахав-да чапарлары мыхман алып, олары башга ёлдан иберип, амаллары билен акланмадымы?</verse>
				<verse number="26">Себәби бедениң рухсуз өли болшы ялы, иман хем амаллар болмаса өлүдир.</verse>
			</chapter>
			<chapter number="3">
				<verse number="1">Эй доганлар! Көпүңиз мугаллым болмаң, чүнки бизиң өрән агыр хөкүм алҗакдыгымызы билйәнсиңиз.</verse>
				<verse number="2">Себәби хеммәмиз көп бүдрейәрис. Ким гепинде бүдремесе, кәмил адам болуп, бүтин бедени-де җылавламагы башарар.</verse>
				<verse number="3">Бизе атларың боюн болмагы үчин, агзына агыззырык салып, оларың бүтин гөвресини доландырярыс.</verse>
				<verse number="4">Ине, шейле улы хем гүйчли еллер билен ковулян гәмилер-де, бир иңңән кичи руль билен гәмичиниң ислән угруна өврүлйәр.</verse>
				<verse number="5">Дил хем бир кичиҗик агза болуп, улы затлар билен өвүнйәндир. Кичиҗик учгун нәхили улы җеңңели туташдырып гойберйәр!</verse>
				<verse number="6">Дил отдур, азгынчылык дүнйәсидир. Дил агзаларымызың арасында тутуш бедени кирледйәндир, довзахдан ловурдап, тебигатың гидишини ловурдадяндыр.</verse>
				<verse number="7">Чүнки хер бир тебигат, хем хайванларыңкы, хем гушларыңкы, хем сүйрениҗилериңки, хем деңиз хайванларыныңкы адамзат тебигаты аркалы элдеки эдилендир ве эдилйәндир.</verse>
				<verse number="8">Диле болса адамларың хич бири эрк эдип билйән дәлдир. Ол дурнуксыз эрбетликдир, өлдүриҗи авудан долудыр.</verse>
				<verse number="9">Биз онуң билен Ата Худая алкыш окаярыс, онуң билен Худай кешбине гөрә ярадылан адамлара-да гаргаярыс.</verse>
				<verse number="10">Алкыш, гаргыш бир агыздан чыкяр. Эй доганлар, бу бейле болмалы дәлдир.</verse>
				<verse number="11">Чешме аҗы хем сүйҗи сувы бир гөзден чыкарярмы?</verse>
				<verse number="12">Эй доганлар, инҗир агаҗы зейтун я бир үзүм шахасы инҗир берип билерми? Бир чешме хем шор, хем сүйҗи сув берип билмез.</verse>
				<verse number="13">Сизиң араңызда акылдар, дүшүнҗели ким? Ол өз амалларыны оңат яшама билен акылдарлыкдан гелен юмшаклыкда гөркезсин.</verse>
				<verse number="14">Эгер-де йүрегиңизде аҗы ичигаралык, игенҗеңлик бар болса, онда магтанмаң, хакыката гаршы ялан сөзлемәң.</verse>
				<verse number="15">Бу ёкардан инен акылдарлык дәл-де, дүнйә, тебигата, иблисе дегишли акылдарлыкдыр.</verse>
				<verse number="16">Чүнки ниреде ичигаралык, игенҗеңлик бар болса, ол ерде башбозарлык, хер хили эрбет иш хем бардыр.</verse>
				<verse number="17">Эмма Гөкден инен акылдарлык илки билен, сап, ондан соң-да парахатлык сөйүҗи, мылайым, диенэдиҗи, рехимден, оңат мивелерден долы, йүз гөрмезек ве икийүзлүликден халасдыр.</verse>
				<verse number="18">Парахатлык дөредйәнлер догрулык мивесини парахатлыкда экйәндир.</verse>
			</chapter>
			<chapter number="4">
				<verse number="1">Араңыза урушлар, давалар ниреден гирйәр? Агзаларыңызда урушян хөвеслерден дәлми?</verse>
				<verse number="2">Сиз ислейәрсиңиз, йөне газанмаярсыңыз; өлдүрйәрсиңиз, ичигаралык эдйәрсиңиз, йөне хич бир зада етип билмейәрсиңиз; давалашярсыңыз, урушярсыңыз; газанмаярсыңыз, чүнки дилемейәрсиңиз.</verse>
				<verse number="3">Дилейәрсиңиз, йөне хич зат алмаярсыңыз, чүнки хөвеслериңизе сарп этмек үчин эрбет дилейәрсиңиз.</verse>
				<verse number="4">Эй зынахорлар, дүнйә достлугының Худая душманчылыкдыгыны билмейәрсиңизми? Дүнйәниң досты болмак ислейән адам өзүни Худая душман эдйәндир.</verse>
				<verse number="5">Я-да: «Бизде месген тутан Рух габанҗаңлык билен күйсейәндир» диен Язгы йөне ерден айдяндыр өйдйәрсиңизми?</verse>
				<verse number="6">Ол иңңән улы мерхемет берйәндир. Шонуң үчин хем: «Худай текепбирлере гаршы дуряндыр, кичигөвүнлилере болса мерхемет эдйәндир» диййәр.</verse>
				<verse number="7">Инди Худая боюн болуң. Иблисе гаршы дуруң, ол сизден гачар.</verse>
				<verse number="8">Худая якынлашың, Ол хем сизе якынлашар. Эй гүнәкәрлер, элиңизи арассалаң, эй икигөвүнлилер, йүрегиңизи саплаң.</verse>
				<verse number="9">Гусса чекиң, яс тутуп аглаң; гүлкиңиз яса, шатлыгыңыз гайга өврүлсин.</verse>
				<verse number="10">Реббиң хузурында песелиң, Ол сизи бейгелдер.</verse>
				<verse number="11">Эй доганлар, бири-бириңизи яманламаң. Ким доганыны яманлаян я доганына хөкүм эдйән болса, ол кануны яманлаяндыр, Мукаддес Кануна хөкүм эдйәндир. Сен кануна хөкүм этсең, онда кануны берҗай эдйән дәл, оңа хөкүм эдйәнсиң.</verse>
				<verse number="12">Канун чыкарыҗы, хөкүм эдиҗи бирдир, Ол гутармагы хем хеләк этмеги башаряндыр. Башга адамлара хөкүм эдер ялы, сен ким?</verse>
				<verse number="13">Ханы инди: «Бу гүн я эртир пылан шәхере гитҗек, бир йылы ол ерде гечирҗек, алыш-бериш этҗек, пул газанҗак» диййәнлер.</verse>
				<verse number="14">Эй, эртирки гүнүң нәме гетирҗегини билмейәнлер, яшайшыңыз нәме? Ол бир аз вагт гөрнүп, ондан соң йитирим болян бугдур.</verse>
				<verse number="15">Мунуң дерегине: «Реб ислесе, яшарыс, муны я оны эдерис» диймелисиңиз.</verse>
				<verse number="16">Эмма сиз өз өвүнҗеңлигиңиз билен магтанярсыңыз. Бейле магтанмаларың бары эрбетдир.</verse>
				<verse number="17">Ким ягшылык этмеги билип-де, этмейән болса, ол гүнәкәрдир.</verse>
			</chapter>
			<chapter number="5">
				<verse number="1">Эй дөвлетлилер, башыңыза гелҗек кынчылыклар үчин аглаң, перят эдиң!</verse>
				<verse number="2">Байлыгыңыз чүйрәп, эшиклериңизи гүе иендир.</verse>
				<verse number="3">Алтыныңыз, күмшүңиз посландыр, оларың посы сизе гаршы гүвә гечип, этиңизи от кимин иер. Сиз ахыркы гүнлерде хазына йыгнадыңыз.</verse>
				<verse number="4">Ине, экинлериңизи оран ишчилере бермән саклан хакыңыз гыгыряр, оракчыларың перятлары Хөкмүрован Реббиң гулагына етди.</verse>
				<verse number="5">Сиз ер йүзүнде болчулыкда яшап, кейп чекдиңиз, дамак чалынян гүн үчин йүрегиңизи семретдиңиз.</verse>
				<verse number="6">Сизе гаршы дурмаса-да, догры адамы хөкүм эдип өлдүрдиңиз.</verse>
				<verse number="7">Эй доганлар, Реб гелйәнчә, сабырлы болуң. Ине, дайхан ирки ве соңкы ягшы алянча, ериң гымматлы хасылы үчин сабырлы гарашяр.</verse>
				<verse number="8">Сиз хем сабырлы болуң, йүрегиңизи беркидиң, чүнки Реббиң гелер вагты голайдыр.</verse>
				<verse number="9">Эй доганлар, өзүңиз хөкүм эдилмез ялы, бири-бириңизден шикаят этмәң. Ине, хөкүм эдиҗи гапының агзында дур.</verse>
				<verse number="10">Эй доганлар, гөргүде хем сабырда Реббиң адындан геплән пыгамберлери гөрелде эдиниң.</verse>
				<verse number="11">Биз чыдамлылык гөркезенлере багтлы диййәрис. Сиз Эйюбың чыдамлылыгыны эшитдиңиз, Реббиң ишиниң соңуны-да гөрдүңиз, чүнки Реб көп шепагатлы хем рехимдардыр.</verse>
				<verse number="12">Эй доганлар, хер затдан өң, хөкүм астына дүшмез ялы, Гөкден, Ерден я башга затдан касам ичмәң; диңе «хаваңыз» хава, «ёгуңыз» ёк болсун.</verse>
				<verse number="13">Араңызда бири гөрги гөрйәрми? Ол дога этсин. Бириниң кейпи көкми? Мезмур окасын.</verse>
				<verse number="14">Араңызда бири сыркавмы? Ол йыгнагың ёлбашчыларыны янына чагырсын, олар хем Реббиң адындан оңа яг чалып, онуң үчин дога этсин.</verse>
				<verse number="15">Иман догасы сыркава шыпа берер; Реб оны дикелдер. Эгер ол гүнә эден болса багышланар.</verse>
				<verse number="16">Шыпа тапар ялы, гүнәлериңизи бири-бириңизиң яныңызда боюн алып, бири-бириңиз үчин дога эдиң. Догры адамың ыхласлы догасы гаты гүйчлүдир.</verse>
				<verse number="17">Ыляс бизиңки ялы дуйгулары болан бир адамды. Ол ягыш ягмасын дийип, чындан дога этди. Шейлеликде, үч йыл алты айлап ер йүзүне ягыш ягмады.</verse>
				<verse number="18">Ол ене дога этди — Гөк ягыш берди, Ер өз мивесини гетирди.</verse>
				<verse number="19">Эй доганлар, араңыздан бири хакыкатдан азашса, бири оны өвүрсе,</verse>
				<verse number="20">онда ол муны билсин: бир гүнәкәри ялңыш ёлундан өврен бир җаны өлүмден гутарып, көп гүнәлериң үстүни басырар.</verse>
			</chapter>
		</book>
		<book number="60">
			<chapter number="1">
				<verse number="1">Иса Месихиң ресулы Петрусдан Понтус, Галатя, Каппадокия, Азия ве Битинядакы яйран</verse>
				<verse number="2">Ата Худайың өңден билшине гөрә, Рухуң мукаддес этмеги билен Оңа гулак асың ве Иса Месихиң ганының сепилмеги үчин сайланан гарыплара салам! Сизе мерхемет, парахатлык эчилсин!</verse>
				<verse number="3">Реббимиз Иса Месихиң Атасы Худая өвгүлер! Ол Өз улы рехимдарлыгы билен Иса Месихиң өлүлерден дирелмеги аркалы дири умыда говушмак үчин,</verse>
				<verse number="4">сизе Гөкде сакланан чүйремез, тегмилтсиз, солмаз мирасы алмак үчин, бизиң гайтадан догулмагымызы үпҗүн этди.</verse>
				<verse number="5">Сиз ахыркы вагтда аян болмага тайяр дуран гутулыш үчин, Худайың гүйҗи билен иман аркалы горалярсыңыз.</verse>
				<verse number="6">Хәзир герек болан дүрли сынаглар үчин гысга вагтлайын гайгылы болян сиз муңа бегениң.</verse>
				<verse number="7">Чүнки от билен сыналян хем болса, паны алтындан гымматлы болан иманыңызың сыналмагы Иса Месих гөрненде өвгә, шөхрата хем хормата өврүлер.</verse>
				<verse number="8">Сиз гөрмедик хем болсаңыз, Оны сөййәрсиңиз; хәзир Оны гөрмесеңиз хем, Оңа иман гетирип,</verse>
				<verse number="9">иманыңызың нетиҗесинде җанларыңызың гутулышына етип, айдып болмаз, шөхратлы бегенч билен шатланярсыңыз.</verse>
				<verse number="10">Сизе болан бу мерхемети велилик эдип айдан пыгамберлер бу гутулыш хакда гөзлег, барлаг гечирдилер.</verse>
				<verse number="11">Олар өзлериндәки Месихиң Рухы Месихиң гөргүлерине ве ондан соңкы шөхратлара өңүнден гүвәлик беренде, хайсы я-да нәхили вагты гөркезйәнини барладылар.</verse>
				<verse number="12">Ине шонда, Гөкден иберилен Мукаддес Рух аркалы Хош Хабары вагыз эдйәнлер тарапындан хәзир сизе ыглан эдилйән затлар билен өзлерине дәл-де, сизе хызмат эдйәндиклери олара әшгәр болды. Бу затлара перишделериң назар саласы гелйәр.</verse>
				<verse number="13">Мунуң үчин пикириңизиң билини гушап, хүшгәр болуп, Иса Месихиң гөрүнмеги билен өзүңизе гетирилҗек мерхемете баш-битин умыт баглаң.</verse>
				<verse number="14">Диен эдиҗи чагалар ялы наданлыгыңыздакы озалкы хөвеслериңизе уйман,</verse>
				<verse number="15">эйсем, сизи чагыраның мукаддес болшы ялы, әхли эдим-гылымыңызда мукаддес болуң.</verse>
				<verse number="16">Себәби: «Мукаддес болуң, чүнки Мен мукаддесдирин» дийип язылгыдыр.</verse>
				<verse number="17">Йүз гөрмән, хер кимиң үстүнден өз этмишине гөрә хөкүм чыкаряны «Ата» дийип чагырян болсаңыз, бу дүнйәдәки мысапырлык чагыңызы горкы билен гечириң.</verse>
				<verse number="18">Ата-бабадан галан бидерек яшайшыңыздан алтын я күмүш ялы паны затлар билен дәл-де,</verse>
				<verse number="19">эйсем, мүйнсүз, тегмилтсиз гузы ялы, Месихиң гымматлы ганы билен сатын алнандыгыңызы билиң.</verse>
				<verse number="20">Ол дүнйә гурулмазындан өң белленсе-де, сизиң үчин заманларың ахырында аян болды.</verse>
				<verse number="21">Сиз Оны өлүмден дирелдип, Оңа шөхрат берен Худая Ол аркалы иман эдйәрсиңиз, шейле, иман хем умыдыңыз Худая баглыдыр.</verse>
				<verse number="22">Рух аркалы хакыката боюн болмак билен, җанларыңызы хилесиз доган сөйгүси үчин тәмизләниңизден соң, бирек-биреги йүрекден ыхлас билен сөйүң.</verse>
				<verse number="23">Себәби, сиз паны тохумдан дәл-де, Худайың дири, мүдими галян сөзи аркалы паны болмадыкдан гайтадан доглансыңыз.</verse>
				<verse number="24">Чүнки: «Бүтин адамзат от ялы ве ынсаның бүтин шөхраты отуң гүли ялыдыр. От гурар, гүли хем дөкүлер.</verse>
				<verse number="25">Эмма Реббиң сөзи эбеди галар». Сизе вагыз эдилен сөз будур.</verse>
			</chapter>
			<chapter number="2">
				<verse number="1">Шейлеликде, әхли эрбетлиги, әхли алдавы, икийүзлүлиги, ичигаралыгы, хер хили геп-гыбаты гоюп,</verse>
				<verse number="2">гутулыш үчин ол аркалы өсер ялы, яңы доган чагалар кимин рухы, хилесиз сүйди күйсәң.</verse>
				<verse number="3">Себәби, сиз Реббиң мәхрини дадансыңыз.</verse>
				<verse number="4">Оңа, ынсанлар тарапындан ташланан, Худайың янында болса сайланан, гымматлы дири Даша якынлап,</verse>
				<verse number="5">сиз-де Иса Месих аркалы Худайың халаян рухы гурбанларыны хөдүрлемек үчин, дири дашлар кимин рухы өй, мукаддес руханылык хөкмүнде бина эдилйәрсиңиз.</verse>
				<verse number="6">Чүнки Мукаддес Язгыда: «Ине, Сионда сайлантгы, гымматлы бурч дашыны гойярын, Оңа иман эден асла утандырылмаз» дийилйәр.</verse>
				<verse number="7">Бу гыммат зат сиз — иман эденлер үчиндир, йөне иман этмедиклер үчин «Уссаларың ташлан дашы бурч дашы»,</verse>
				<verse number="8">«Бүдреме дашы, тайма гаясы болды». Олар сөзе боюн болман бүдрейәрлер; олар мунуң үчин хем ниетленендир.</verse>
				<verse number="9">Эмма сиз өзүңизи түмлүкден аҗайып нуруна чагыран Худайың шөхратлы ишлерини ыглан этмәге сайланан несил, Патышаның руханылары, мукаддес миллет, Худая дегишли халксыңыз.</verse>
				<verse number="10">Сиз бир вагтлар халк дәлдиңиз, йөне шинди Худайың халкысыңыз; рехиме говушмандыңыз, йөне шинди говушдыңыз.</verse>
				<verse number="11">Эй сөйгүлилер, сизден хайыш эдйәрин, җана гаршы сөвеш эдйән гүнәли хөвеслерден гарыплар, мысапырлар хөкмүнде гача дуруң.</verse>
				<verse number="12">Бет иш эдйәнлер хөкмүнде сизи яманлан затларында оңат ишлериңизи гөрүп, Реббиң бизе гелен гүни Худайы шөхратландырмалары үчин миллетлер арасында оңат эдим-гылымлы болуң.</verse>
				<verse number="13">Баш хәким боланы үчин патыша болсун,</verse>
				<verse number="14">я онуң бет иш эдйәнлери җезаландырмага, ягшылык эдйәнлери өвмәге иберен хәкимлери болсун, Реббиң хатырасына, бүтин адамзат дүзгүнине табын болуң.</verse>
				<verse number="15">Чүнки Худайың ислеги сизиң ягшылык эдип, пәхимсиз адамларың наданлыгыны бес этдирмегиңиздир.</verse>
				<verse number="16">Азатлар ялы, өз азатлыгыны эрбетлиге өртги эдиненлер ялы дәл-де, Худайың бенделери ялы гезиң.</verse>
				<verse number="17">Хеммелери сылаң, доганлары сөйүң, Худайдан горкуң, патышаны сылаң.</verse>
				<verse number="18">Эй хызматчылар! Диңе бир ягшы ве мылайым баярларыңыза дәл, эйсем, хырсызлара-да бүтин горкы билен боюн болуң.</verse>
				<verse number="19">Чүнки ким нәхак гөрги гөрүп, Худайың өңүндәки выжданындан өтри азаплара дөз гелйән болса, бу согапдыр.</verse>
				<verse number="20">Чүнки гүнә эдип-де, енҗилениңиз-де чыдаян болсаңыз, бу сизе нәхили абрай болар? Эмма ягшылык эдип, гөрги гөрүп, чыдам этсеңиз, бу Худайың янында согапдыр.</verse>
				<verse number="21">Чүнки сиз шейле болмага чагырылдыңыз, себәби Месих хем Өз ызыны алып гөтермегиңиз үчин гөрги гөрүп, сизе бир нусга галдырды.</verse>
				<verse number="22">Ол гүнә этмеди, агзындан хилели сөз чыкмады.</verse>
				<verse number="23">Сөгүленде сөгмән, гөрги гөренде горкы салман, Өзүни адыл хөкүм чыкарян Худая табшырды.</verse>
				<verse number="24">Гүнәлере өлүп, догрулыкда яшамагымыз үчин, Ол бизиң гүнәлеримизи Өз беденинде хача әкитди. Сиз Онуң яралары аркалы шыпа тапдыңыз.</verse>
				<verse number="25">Сиз гоюнлар кимин азашыпдыңыз, йөне шинди җанларыңызың Чопанына хем Гөзегчисине тарап ыза өврүлдиңиз.</verse>
			</chapter>
			<chapter number="3">
				<verse number="1">Эй хатынлар, сиз-де шонуң ялы өз әриңизе табын болуң. Шейдип, эгер кәбирлери Худайың сөзүне боюн болмаян болса,</verse>
				<verse number="2">сизиң горкы ичиндәки пәк эдим-гылымыңызы гөрүп, өз хатынының яшайшы аркалы гүррүңсиз Месихе газанылсын.</verse>
				<verse number="3">Безегиңиз сач өрмек, алтынлар дакынмак я эсбаплар геймек билен, дашкы гөрнүш дәл-де,</verse>
				<verse number="4">Худайың янында хас гымматлы болан юмшак, юваш рухуң бозулмаз безеги, йүрегиң гизлин ынсаны болсун.</verse>
				<verse number="5">Чүнки бир вагтлар Худая умыт баглан мукаддес хатынлар-да, өз әрлерине табын болуп, өзлерини шейле безейәрдилер.</verse>
				<verse number="6">Мысал үчин, Сара Ыбрайыма: «Баяр» дийип боюн болды. Сиз хем хич бир ховпдан горкман, ягшылык этсеңиз, онуң перзентлери боларсыңыз.</verse>
				<verse number="7">Эй әрлер, аялларыңызың өзүңизден эҗиздигини билиң, олары сылаң. Олар хем сиз ялы Худайдан яшайыш сылагыны алярлар. Догаларыңызың бөкделмезлиги үчин шейле эдиң.</verse>
				<verse number="8">Махласы, барыңыз пикирдеш, дертдеш, догансөер, рехимдар, кичигөвүнли болуң.</verse>
				<verse number="9">Яманлыга яманлык, сөгүнҗе сөгүнч билен гайтаргы бермән, терсине, хайырдога эдиң; чүнки сиз берекетиң мирасчысы болмак үчин муңа чагырылансыңыз.</verse>
				<verse number="10">Чүнки: «Кимиң яшайшы сөйүп, ягшы гүнлер гөреси гелйән болса, дилини яманлыкдан, додакларыны хилели гепден сакласын.</verse>
				<verse number="11">Яманлыкдан йүз дөндерсин, ягшылык этсин, парахатлыгы агтарып, шонуң угрунда гезсин.</verse>
				<verse number="12">Чүнки Реббиң гөзлери догрулара тарап, гулагы оларың ялбарышларына герлендир. Реббиң йүзи яман иш эдйәнлере гаршыдыр».</verse>
				<verse number="13">Ягшылык этмек үчин гайрат этсеңиз, сизе ким яманлык этҗек?</verse>
				<verse number="14">Сиз догрулык үчин гөрги гөрсеңиз хем багтыярсыңыз. Оларың горкян затларындан горкмаң, алҗырамаң.</verse>
				<verse number="15">Йөне йүрегиңизде Реб Худайы мукаддес эдиң. Ичиңиздәки умыт хакында өзүңизден хасабат соран хер кесе, хер вагт җогап бермәге тайяр болуң.</verse>
				<verse number="16">Муны юмшаклык, сайхаллылык билен эдиң. Месихдәки ягшы яшайшыңызы яманлаянлар эрбет иш эдйәнлер хөкмүнде сизе гаршы гепләнлеринде утандырылар ялы, ынсабыңыз пәк болсун.</verse>
				<verse number="17">Себәби Худайың ислеги шейле болса, онда ягшылык эдип гөрги гөрмек яманлык эдип гөрги гөрмекден говудыр.</verse>
				<verse number="18">Чүнки бизи Худайың янына элтмек үчин, тен боюнча өлдүрилип, рух боюнча дирелмек билен, догры болан Месих-де догры дәллер угрунда гүнәлер үчин бир гезек өлди.</verse>
				<verse number="19">Ол Рух билен хем гидип, туссагдакы рухлара вагыз этди.</verse>
				<verse number="20">Олар бир вагтлар, Нухуң гүнлеринде гәми ясалып йөркә, Худайың сабырлы гарашян вагты питнечи болупдылар. Ол гәмиде болса аз, ягны секиз адам сув билен гутулды.</verse>
				<verse number="21">Бу ваканың нусгасына гөрә, бедениң кириниң ювулмасы дәл, эйсем, Худайың хузурына пәк ынсап талабы болан чокунмаклык хем инди сизи Иса Месихиң дирелмеги аркалы гутаряр.</verse>
				<verse number="22">Ол Гөге чыкды, Худайың сагында, перишделер, хөкүмдарлар ве гудратлар Оңа табын.</verse>
			</chapter>
			<chapter number="4">
				<verse number="1">Месихиң бизиң хатырамыза тенде гөрги гөрши ялы, сиз хем шол пикир билен ярагланың, чүнки ким тенде гөрги гөрйән болса,</verse>
				<verse number="2">ол тенде галан вагтыны адам хөвесине гөрә дәл-де, Худай ислегине гөрә яшамак үчин гүнәден эл чекендир.</verse>
				<verse number="3">Чүнки ахлаксызлыкда, эрбет хөвеслерде, серхошлукда, айшы-эшретде, ичги мейлислеринде ве йигренҗи бутпаразлыкда гезип, гечен вагтда миллетлериң халаян затларыны ерине етирениңиз сизе етерликдир.</verse>
				<verse number="4">Олар өзлери билен бирликде шол ченденаша ахлаксызлыгың ызында дәлдигиңизи гең гөрүп, сизе сөгйәрлер.</verse>
				<verse number="5">Олар дирилериң хем өлүлериң үстүнден хөкүм чыкармага тайяр дуран Худая хасабат берерлер.</verse>
				<verse number="6">Чүнки тенде ынсанлара гөрә үстлеринден хөкүм чыкарылмагы, йөне рухда Худая гөрә яшамаклары үчин, Хош Хабар өлүлере-де ыглан эдилди.</verse>
				<verse number="7">Әхли затларың соңы якынлады. Мунуң үчин сагдын дүшүнҗели болуп, хүшгәрлик билен дога эдиң.</verse>
				<verse number="8">Хер затдан өң бирек-биреге болан сөйгиңиз җошгунлы болсун, себәби, сөйги көп гүнәлери басыряндыр.</verse>
				<verse number="9">Бирек-биреге хүңүрдисиз мыхмансөер болуң.</verse>
				<verse number="10">Худайың дүрли мерхеметлериниң оңат доландырыҗысы кимин хер кес өз алан сылагына гөрә бири-бирине хызмат этсин.</verse>
				<verse number="11">Бири геплесе, Худайың сөзлерини айдып геплесин; бири хызмат этсе, Худайың берен гүйч-кувватына гөрә хызмат этсин. Шейдип, Иса Месих аркалы Худай хемме затда шөхратлансын. Шөхрат ве гудрат эбедилик Онуңкыдыр. Омын.</verse>
				<verse number="12">Эй, сөйгүли доганлар, сизи сынамак үчин араңызда йүзе чыкян от азарыны, гең зада саташан ялы, гең гөрмән,</verse>
				<verse number="13">эйсем, Месихиң шөхраты гөрненде, улы бегенч билен шатланар ялы, Онуң гөргүлерине шәрикдеш болан дереҗеде шатланың.</verse>
				<verse number="14">Месихиң ады себәпли масгараланян болсаңыз, багтыярсыңыз, чүнки Худайың шөхратлы Рухы сизиң үстүңизде боляндыр. Олар Оңа дил етирйәр, сиз болса Оны шөхратландырярсыңыз.</verse>
				<verse number="15">Йөне сизден хич ким ганхор я огры, җенаятчы я шугул болуп гөрги гөрмесин.</verse>
				<verse number="16">Ким месихи болуп гөрги гөрйән болса утанмасын. Ол бу ат билен Худайы шөхратландырсын.</verse>
				<verse number="17">Чүнки хөкүмиң Худайың ичерсинден башланмалы вагты гелип етди. Хөкүм өңүрти бизден башланса, онда Худайың Хош Хабарына боюн болмаянларың соңы нәме болар?</verse>
				<verse number="18">Догры адам зордан гутулян болса, Онда худайсыза, гүнәкәре нәме болар?</verse>
				<verse number="19">Мунуң үчин Худайың ислеги билен гөрги гөрйәнлер хем ягшылык эдип, җанларыны догручыл Ярадана табшырмалыдыр.</verse>
			</chapter>
			<chapter number="5">
				<verse number="1">Өзлери ялы яшулы, Месихиң гөргүлериниң гүвәси, гөрүнҗек шөхратың шәриги болан мен араңыздакы яшулулардан шулары хайыш эдйәрин:</verse>
				<verse number="2">араңыздакы Худайың сүрүсине меҗбурлык билен дәл-де, мейлетинлик билен гөзегчилик эдиң. Олары биабрайчылыклы газанч үчин дәл-де, ислег билен,</verse>
				<verse number="3">өзлерине табшырыланлара агалык эдйәнлер ялы дәл-де, сүрә гөрелде болуп, Худайың ислейән ёлунда отладың.</verse>
				<verse number="4">Шейлеликде, Баш Чопан аян боланда, солмаз шөхрат тәҗини аларсыңыз.</verse>
				<verse number="5">Сиз яшлар хем, шонуң ялы, яшулулара табын болуң. Барыңыз бири-бириңизе гаршы кичигөвүнлилиги гейниң, чүнки Худай текепбирлере гаршы гидйәндир, кичигөвүнлилере болса мерхемет эдйәндир.</verse>
				<verse number="6">Худай сизи өз вагтында бейгелдер ялы, Онуң гүйчли эллери астында пәллериңизи пес тутуң.</verse>
				<verse number="7">Әхли гам-гуссаңызы Онуң үстүне атың, себәби Ол сизиң гамхорыңыздыр.</verse>
				<verse number="8">Хүшгәр болуң, ояның. Ягыңыз болан иблис арлайҗы арслан кимин айланып, ювутҗагыны агтарып йөрендир.</verse>
				<verse number="9">Дүнйәдәки доганларыңыза -да шейле гөргүлериң саташяныны билйәниңиз үчин, оңа гаршы иманда берк дуруң.</verse>
				<verse number="10">Месихде Өз эбеди шөхратына чагыран бүтин мерхеметлер Худайы аз вагтлайын гөрги гөрениңизден соң, сизи кәмиллешдирер, беркидер, гүйчлендирер ве гурар.</verse>
				<verse number="11">Шөхрат ве гудрат эбедилик Онуңкы болсун. Омын.</verse>
				<verse number="12">Мениң пикиримче садык доган болан Силванусың үсти билен сизе аз яздым, сизи үндәп, сизиң ичинде дураныңызың Худайың хакыкы мерхеметидигине гүвә гечдим.</verse>
				<verse number="13">Бабылда сизиң билен билеликде сайланан йыгнак ве оглум Маркус сизе салам айдяр.</verse>
				<verse number="14">Бири-бириңизе сөйги огшугы билен салам айдың. Месихде болан сизиң барыңыза парахатлык болсун! Омын.</verse>
			</chapter>
		</book>
		<book number="61">
			<chapter number="1">
				<verse number="1">Иса Месихиң гулы, ресулы Симун Петрусдан Худайымызың, халасгәр Иса Месихиң догрулыгы аркалы бизиңки билен бахадаш имана говшанлара салам!</verse>
				<verse number="2">Худайы, Реббимиз Исаны танамакда сизе мерхемет, парахатлык эчилсин!</verse>
				<verse number="3">Онуң Худайлык гүйҗи өзүмизи шөхрат хем артыклык билен чагыран Худайы танамагымыз аркалы яшайша, таквалыга дегишли әхли зады бизе багыш этди.</verse>
				<verse number="4">Шулар аркалы бизе җуда гымматлы, улы вадалар берди. Шейле, сизиң яман хөвеслер себәпли дүнйәде болан бозуклыкдан гачып, шулар аркалы Худайлык тебигата шәрик болмагыңыз гөз өңүнде тутуляр.</verse>
				<verse number="5">Шонуң үчин бүтин гайраты сарп эдип, иманыңызда артыклыгы, артыклыкда билими,</verse>
				<verse number="6">билимде небсиңизе буюрмагы, небсиңизе буюрмакда сабры, сабырда таквалыгы,</verse>
				<verse number="7">таквалыкда доган сөйгүсини, доган сөйгүсинде хем Худайың сөйгүсини көпелдиң.</verse>
				<verse number="8">Шу затлар сизде бар болса, көпелсе, сизи Реббимиз Иса Месихи танамакда бикәр хем мивесиз гоймаз.</verse>
				<verse number="9">Кимде бу затлар ёк болса, ол көрдүр, узагы гөрйән дәлдир, өңки гүнәлеринден тәмизленендигини унудандыр.</verse>
				<verse number="10">Шонуң үчин, эй доганлар, чагырылмагыңызы, сайланмагыңызы беркитмек үчин, көпрәк гайрат эдиң. Шейле этсеңиз, асла бүдремерсиңиз.</verse>
				<verse number="11">Шейлелик билен, Реббимиз хем Халасгәримиз Иса Месихиң эбеди Патышалыгына гирме сизе болдан берлер.</verse>
				<verse number="12">Шонуң үчин бу затлары билип, өзүңиздәки хакыката нәхили беркидилен хем болсаңыз, мен булары сизе ятладып дурмагы асла бес этмерин.</verse>
				<verse number="13">Мен бу чадырдан гидйәнчәм, булары ядыңыза салмак аркалы, сизи оярмагы догры билйәрин.</verse>
				<verse number="14">Чүнки Реббимиз Иса Месихиң-де маңа билдириши ялы, басым чадырымың чөзүлмелидигини билйәрин.</verse>
				<verse number="15">Гөченимден соң-да, хемише шу затлары яда салып билмегиңиз үчин шинди гайрат эдйәрин.</verse>
				<verse number="16">Чүнки сизе Реббимиз Иса Месихиң гүйҗүни, геленини айданымызда, ясама эртекилере эермедик, биз Онуң улы шөхратыны өз гөзүмиз билен гөрдүк.</verse>
				<verse number="17">Чүнки, иң шөхратлы Худайдан Оңа: «Мениң Сөйгүли Оглум Будур, Ондан разыдырын» диен сес геленде, Ол Ата Худайдан хормат, шөхрат алды.</verse>
				<verse number="18">Биз Онуң билен мукаддес дагдакак, бу сесиң Гөкден геленини эшитдик.</verse>
				<verse number="19">Шейле, пыгамберлик сөзи бизиң үчин хас беркеди. Гүн агарып, даң йылдызы йүрегиңизде догянча, гараңкы ерде нур сачян чыра ялы бу сөзе үнс берсеңиз, ягшы эдерсиңиз.</verse>
				<verse number="20">Озалы билен, Мукаддес Язгының пыгамберлик сөзлериниң хич бириниң өз-өзүңден маны чыкарма дәлдигини билмелисиңиз.</verse>
				<verse number="21">Чүнки велилик хич хачан адам ислеги билен диле гелен дәлдир. Худайың мукаддес адамлары Мукаддес Рух тарапындан херекете гелип гепләндирлер.</verse>
			</chapter>
			<chapter number="2">
				<verse number="1">Халк арасында ялан пыгамберлериң болшы ялы, сизиң араңызда-да ялан мугаллымлар болар. Олар хеләклейҗи, бозук таглыматлар гиризмек билен, өзлерини сатын алан Баяры-да инкәр эдип, өз башларына тиз бела гетирерлер.</verse>
				<verse number="2">Көп адамлар оларың азгынчылыгына эерер, олар себәпли хакыкат ёлуна дил етирилер.</verse>
				<verse number="3">Ачгөзлүликден яңа ялан сөзлер билен сизи эзерлер. Олар үчин озалдан бар болан хөкүм гиҗикмез, оларың хеләкчилиги иркилмез.</verse>
				<verse number="4">Чүнки Худай гүнә эден перишделере рехим этмән, хөкүм үчин саклансынлар дийип, олары довзаха ташлап, түмлүк зынҗырларына табшыран болса,</verse>
				<verse number="5">гадым дүнйә рехим этмән, худайсызлар дүнйәсиниң башына тупан турзанда, догрулык вагызчысы Нухы бейлеки еди адам билен саклан болса,</verse>
				<verse number="6">Содом ве Гоморра шәхерлерини күл эдип, үстлеринден вейранчылык хөкүмини чыкармак билен, олары худайсыз яшаҗаклара нусга эден болса,</verse>
				<verse number="7">азгынларың ахлаксызлык ичиндәки яшайышындан җебир чекен, йөне догры болан Луты гутаран болса</verse>
				<verse number="8">(оларың арасында яшан бу догры адам оларың нәхак ишлерини гөрмек, эшитмек билен, өз догры җанына гүнсайын җебир эдерди),</verse>
				<verse number="9">[9-10] худайхонлары сынагдан нәхили халас этмелидигини, догры дәллери, айратын-да, тен ислеглерине ковалашып, хәкимиети әсгермейәнлери хөкүм гүнүне ченли җеза астында нәхили сакламалыдыгыны Реб билйәр. Булар — батырсыраянлар, текепбирлер Гөкдәки гүйчлере дил етирмекден горкмаярлар.</verse>
				<verse number="10"></verse>
				<verse number="11">Перишделер гүйч ве гудратда улы хем болсалар, булары гараламак үчин Реббиң хузурына хөкүм гетирмейәр.</verse>
				<verse number="12">Булар болса тутулмак, хеләк эдилмек үчин доглан пәхимсиз ябаны хайванлар ялы, билмейән затларына дил етирип, өз хеләкчиликлеринде хеләк боларлар.</verse>
				<verse number="13">Эден яманлыкларының алмытыны аларлар. Тегмилт ве биабрай болан булар гүндиз айшы-эшрет сүрмеги шатлык сайяндыр, сизиң билен ийип-ичйән вагтлары өз хилелери билен кейп чекйәндир.</verse>
				<verse number="14">Оларың зынадан долы, гүнәден гайтмаз гөзлери болуп, дурнуксыз җанлары дузаклаяндырлар; йүреклери ачгөзлүлиге өвренишен гаргыш сиңен перзентлердир.</verse>
				<verse number="15">Олар Беор оглы Баламың ызына эермек билен, догры ёлы терк эдип, азашдылар. Балам хем адалатсызлык хакыны сөерди.</verse>
				<verse number="16">Йөне ол өз тагсырлары үчин кәйинч гөрди, бир дилсиз-агызсыз эшек адам сесинде гүрләп, пыгамбериң дәлилигини бөкдеди.</verse>
				<verse number="17">Олар сувсуз чешме, гүйчли елиң ковян үмрүдир; гараңкы түмлүк олар үчин сакланяр.</verse>
				<verse number="18">Чүнки хатада гезйәнлерден зордан гачанлары гопбамсы, бош сөзлер айдып, ахлаксызлыклар билен беден хөвеслеринде дузаклаярлар.</verse>
				<verse number="19">Олара азатлыгы вада эдйәрлер, өзлери болса бозуклыгың гулларыдыр. Себәби адам биринден еңилсе, оңа гул кимин табындыр.</verse>
				<verse number="20">Чүнки олар Реб хем халасгәр Иса Месихи танамак аркалы дүнйәниң писликлеринден гачансоңлар, ене-де булара гарышып, еңлен болсалар, онда оларың соңкы ягдайы өңкүден эрбетдир.</verse>
				<verse number="21">Чүнки олар үчин догрулык ёлуны билмезлик, оны билип-де, өзлерине табшырылан мукаддес буйрукдан йүз дөндермекден говы боларды.</verse>
				<verse number="22">Оларың башына бу хакыкы накылда айдыланлар гелди: «Ит өз гусугына гайдып гелди, ювнан доңуз батгада тогаланмага».</verse>
			</chapter>
			<chapter number="3">
				<verse number="1">Эй, сөйгүли доганлар, инди сизе бу икинҗи хаты язярын.</verse>
				<verse number="2">Буларың икисинде-де мукаддес пыгамберлериң өңден айдан сөзлерини, Реб хем Халасгәриң ресулларыңыз аркалы сизе берен буйругыны ядыңыза салмак үчин, сап пикирлериңизи ятлатма аркалы оярярын.</verse>
				<verse number="3">Озалы билен, билиң, ахыркы гүнлерде өз хөвеслеринде гезйән яңсылайҗылар яңсылы сөзлер билен гелип:</verse>
				<verse number="4">«Реббиң гелмегиниң вадасы ханы? Аталар өленден бәри хемме зат ярадылышың башлангыҗында болшы ялы дур» диер.</verse>
				<verse number="5">Чүнки олар Гөгүң Худайың сөзи аркалы гадымдан бәри бардыгындан, ериң сув аркалы сувдан дөрәнинден бихабарсыран болдулар.</verse>
				<verse number="6">Йөне ол вагткы дүнйә шол сувда хем гарк болуп хеләкленипди.</verse>
				<verse number="7">Йөне велин, хәзирки Гөк, Ер Онуң сөзи билен от үчин горалып, хөкүм гүнүне, худайсыз адамларың хеләк болҗак гүнүне ченли сакланяр.</verse>
				<verse number="8">Эй, сөйгүли доганлар, бир зады унутмаң: Реббиң янында бир гүн мүң йыл, мүң йыл бир гүн ялыдыр.</verse>
				<verse number="9">Кәбирлериниң гиҗикме хасап эдиши ялы, Реб Өз вадасыны ерине етирмеги гиҗикдирйән дәлдир. Ол бизиң үчин сабыр эдйәндир, чүнки Ол хич ким хеләк болман, хеммелериң тоба гелмегини ислейәр.</verse>
				<verse number="10">Эмма Реббиң гүни бир огры кимин гелер. Шонда Гөк улы гүпүрди билен гечер, элементлер янып даргар, ер, ондакы затлар янып ёк болар.</verse>
				<verse number="11">Буларың әхлиси шейле даргаҗак болса, онда сизиң нәхили адамлар болмагыңыз герек? Худайың гүнүниң гелмегине гарашып, оны чалтландырып, мукаддес яшайышда, таквалыкда гезмелисиңиз.</verse>
				<verse number="12">Шол гүн зерарлы Гөк от алып даргар, элементлер янып эрәр.</verse>
				<verse number="13">Биз Онуң вадасына гөрә тәзе Гөге, тәзе ере гарашярыс; оларда болса догрулык хөкүм сүрер.</verse>
				<verse number="14">Шоңа гөрә-де, эй, сөйгүли доганлар, булара гарашяндыгымыз үчин, Худайың янында парахатлыкда тегмилтсиз, мүйнсүз болҗак болуп гайрат эдиң.</verse>
				<verse number="15">Сөйгүли доганымыз Павлусың хем өзүне берлен акылдарлык боюнча сизе язышы ялы, Реббимизиң сабрыны гутулыш пурсады сайың.</verse>
				<verse number="16">Ол бу затлардан гүррүң беренде, бүтин хатларында шейле язяндыр. Оларда языланларың кәбирлерине дүшүнмек кындыр, надан хем дурнуксыз адамлар болса бейлеки Мукаддес Язгылары ёюшлары ялы, булары-да өз хеләкчиликлери үчин ёйярлар.</verse>
				<verse number="17">Инди, эй, сөйгүли доганлар, азгынларың хаталарына чекилип, берклигиңизде говшамаз ялы, бу затлары өңүнден билиң, өзүңизи гораң.</verse>
				<verse number="18">Реббимиз хем халасгәримиз Иса Месихиң мерхеметинде, билиминде өсүң. Шөхрат хәзир ве мыдамалык Онуңкы болсун! Омын.</verse>
			</chapter>
		</book>
		<book number="62">
			<chapter number="1">
				<verse number="1">Яшайыш сөзи хакда озал-башдан бар боланы, эшиденимизи, гөзлеримиз билен гөрүп сынланымызы, эллеримизиң тутаныны сизе ыглан эдйәрис.</verse>
				<verse number="2">Яшайыш аян болды, биз оны гөрдүк, оңа гүвә гечйәрис. Атада болуп, бизе аян болан яшайшы, эбеди яшайшы сизе хабар берйәрис.</verse>
				<verse number="3">Сизиң-де бизиң билен шәрикчилигиңиз болар ялы, гөренимизи, эшиденимизи сизе айдярыс. Бизиң шәрикчилигимиз болса Ата ве Онуң Оглы Иса Месих билендир.</verse>
				<verse number="4">Шатлыгыңыз кәмил болар ялы, шулары сизе язярыс.</verse>
				<verse number="5">Ондан эшиден ве сизе ыглан эдйән хабарымыз шудур: Худай нурдур, Онда хич хили гараңкылык ёкдур.</verse>
				<verse number="6">Биз Онуң билен шәрикчилигимизиң барлыгыны айдып-да, гараңкылыкда гезйән болсак, онда ялан сөзлейәндирис, хакыкаты берҗай эдйән дәлдирис.</verse>
				<verse number="7">Онуң нурда болшы ялы, биз хем нурда гезйән болсак, онда бири-биримиз билен шәрикчилигимиз бардыр, Онуң Оглы Исаның ганы бизи хемме гүнәлерден тәмизлейәндир.</verse>
				<verse number="8">Гүнәмиз ёкдур дийсек, онда биз өзүмизи алдаяндырыс, бизде хакыкат ёкдур.</verse>
				<verse number="9">Гүнәлеримизи боюн алсак, Ол ынамдар, адылдыр. Гүнәлеримизи өтер, бизи хер хили яманлыкдан арассалар.</verse>
				<verse number="10">Гүнә эден дәлдирис дийсек, Оны яланчы эдйәндирис, бизде Онуң сөзи ёкдур.</verse>
			</chapter>
			<chapter number="2">
				<verse number="1">Эй балаларым! Мен сизе шулары гүнә этмезлигиңиз үчин язярын. Кимдир бири гүнә эден болса, Атаның янында Төвеллачымыз, догры болан Иса Месих бардыр.</verse>
				<verse number="2">Ол гүнәлеримизе, диңе бир бизиңкә дәл-де, эйсем, бүтин дүнйәниң гүнәлерине хем багышланма газандыран гурбандыр.</verse>
				<verse number="3">Онуң буйрукларыны берҗай эдйән болсак, бу Оны танаяндыгымызы билдирйәндир.</verse>
				<verse number="4">Ким «Оны танаярын» дийип-де, буйрукларыны берҗай этмейән болса, яланчыдыр, онда хакыкат ёкдур.</verse>
				<verse number="5">Йөне ким Онуң сөзүни берҗай эдйән болса, догрудан-да, онда Худайың сөйгүси кәмиллешендир. Ондадыгымызы шундан билйәрис.</verse>
				<verse number="6">Ол нәхили гезен болса, Онда галяныны сөзлейәниң өзи-де шонуң ялы гезмәге борчлудыр.</verse>
				<verse number="7">Эй, сөйгүли доганлар, мен бир тәзе буйрук дәл-де, озал-башда алан гадымкы буйругыңызы язярын. Гадымкы буйрук сизиң озал-башда эшиден сөзүңиздир.</verse>
				<verse number="8">Сизе ене-де бир тәзе буйрук язярын. Ол сизде-де, Месихде-де хакдыр, чүнки гараңкылык өтйәндир, хакыкы нур болса эййәм ялкым сачып дурандыр.</verse>
				<verse number="9">Ким өзүниң нурдадыгыны сөзләп-де, доганыны йигренйән болса, ол энтек гараңкылыкдадыр.</verse>
				<verse number="10">Доганыны сөййән хер кес нурда галяндыр, онда бүдреме себәби ёкдур.</verse>
				<verse number="11">Йөне ким доганыны йигренйән болса, ол гараңкылыкдадыр. Гараңкылыкда гезип, ол нирә баряныны билйән дәлдир, чүнки гараңкылык онуң гөзлерини көр эдендир.</verse>
				<verse number="12">Эй балалар, сизе язярын, чүнки гүнәлериңиз Онуң хатырасына багышланды.</verse>
				<verse number="13">Эй аталар, сизе язярын, чүнки сиз эзелден бар Боланы танаярсыңыз. Эй яшлар, сизе язярын, чүнки сиз иблиси еңдиңиз. Эй балалар, сизе яздым, чүнки сиз Атаны танаярсыңыз.</verse>
				<verse number="14">Эй аталар, сизе яздым, чүнки сиз эзелден бар Боланы танаярсыңыз. Эй яшлар, сизе яздым, чүнки сиз гүйчлүсиңиз, Худайың сөзи сизде галяр, сиз иблиси еңдиңиз.</verse>
				<verse number="15">Дүнйәни, дүнйәдәки затлары сөймәң. Бири дүнйәни сөййән болса, онда Атаның сөйгүси ёкдур.</verse>
				<verse number="16">Чүнки дүнйәде болан әхли затлары: тен хөвеслери, гөз хөвеси ве яшайыш текепбирлиги Атадан дәл, дүнйәдендир.</verse>
				<verse number="17">Дүнйә ве онуң хөвеслери гечип гидер, ким Худайың ислегини ерине етирсе, бакы галар.</verse>
				<verse number="18">Эй балалар, бу соңкы сагатдыр, Месихе гаршы гөрешиҗи гелйәр дийип эшидишиңиз ялы, шу вагт хем энчеме Месихе гаршы гөрешиҗи чыкыпдыр. Биз соңкы сагатдыгыны шундан билйәрис.</verse>
				<verse number="19">Олар бизден чыкдылар, йөне бизден дәлдилер, чүнки бизден болан болсалар, бизиң арамызда галардылар. Йөне оларың барының бизден дәлдиги аян болар ялы чыкдылар.</verse>
				<verse number="20">Сиз болса мукаддес Боландан Мукаддес Рухы алансыңыз, хемме зады билйәнсиңиз.</verse>
				<verse number="21">Мен сизе хакыкаты билмейәндигиңиз үчин дәл-де, эйсем, оны ве хич бир яланың хакыкатдан дәлдигини билйәндигиңиз үчин яздым.</verse>
				<verse number="22">Исаның Месихдигини инкәр эдйән яланчы дәл болса, онда ким яланчы? Атаны, Оглы инкәр эдйән, ине, Месихе гаршы гөрешиҗидир.</verse>
				<verse number="23">Оглы инкәр эдйән адамда Ата хем ёкдур. Оглы ыкрар эдйән адамда Ата хем бардыр.</verse>
				<verse number="24">Озал-башдан эшидениңиз сизде галсын. Озал-башдан эшидениңиз сизде галса, сиз хем Огулда, хем Атада галарсыңыз.</verse>
				<verse number="25">Онуң бизе берен вадасы эбеди яшайышдыр.</verse>
				<verse number="26">Бу затлары сизи аздырянлар барада яздым.</verse>
				<verse number="27">Йөне сизиң Ондан алан Мукаддес Рухуңыз сизде галяндыр, сизе бириниң өвретмегиниң гереги болман, эйсем, Онуң шол Рухы әхли затлар хакда сизе нәхили өвредйән болса, ол хем ялан дәл-де, хакыкат болса, сизе өвредиши ялы, Онда галарсыңыз.</verse>
				<verse number="28">Инди, эй балалар, Ол аян боланда, гайратлы болар ялы, геленде, хузурында утанчсыз дурар ялы, Онда галың.</verse>
				<verse number="29">Онуң догрудыгыны билйән болсаңыз, догрулыгы берҗай эдйән хер кишиниң хем Ондан догандыгыны билиң.</verse>
			</chapter>
			<chapter number="3">
				<verse number="1">Бизиң Худайың балалары адыны алмагымыз үчин, Ата бизе, гөр, нәхили сөйги берипдир! Шонуң үчин-де дүнйә бизи танамаяр, чүнки Оны танамады.</verse>
				<verse number="2">Эй, сөйгүли доганлар, биз шинди Худайың балаларыдырыс. Бизиң нәме болҗакдыгымыз энтек аян боланок. Йөне Месих аян боланда, Онуң ялы болҗакдыгымызы билйәрис, чүнки Оны болшы ялы гөрерис.</verse>
				<verse number="3">Оңа умыт баглан хер кес Онуң сап болшы ялы, өзүни саплар.</verse>
				<verse number="4">Гүнә эдйән киши канунсызлык хем эдйәндир, чүнки гүнә канунсызлыкдыр.</verse>
				<verse number="5">Сиз Онуң бизиң гүнәлеримизи Өз үстүне алмак үчин аян боланыны билйәнсиңиз. Онда гүнә ёкдур.</verse>
				<verse number="6">Онда галян хич ким гүнә этмез. Гүнә эдйән киши Оны не гөрендир, не-де танандыр.</verse>
				<verse number="7">Эй балалар! Хич киме өзүңизи аздыртмаң! Ким догрулыгы ерине етирйән болса, Онуң догры болшы ялы догрудыр.</verse>
				<verse number="8">Гүнә эдйән иблисдендир, чүнки иблис башлангычдан бәри гүнә эдип гелйәр. Муңа гөрә-де, Худайың Оглы иблисиң ишлерини ёк этмек үчин аян болды.</verse>
				<verse number="9">Худайдан доган адам гүнә этмез, чүнки Худайың тохумы онда галяндыр. Ол гүнә эдип билмез, чүнки ол Худайдан догландыр.</verse>
				<verse number="10">Худайың балалары билен иблисиң балалары шундан беллидир: догрулыгы ерине етирмейән, доганыны сөймейән адам Худайдан дәлдир.</verse>
				<verse number="11">Чүнки сизиң озал-башдан эшиден хабарыңыз шудур: бири-биримизи сөелиң.</verse>
				<verse number="12">Иблисден болан, өз доганыны өлдүрен Кабыл ялы болмалың. Ол оны нәме үчин өлдүрди? Чүнки өз ишлери эрбет, доганыныңкы догруды.</verse>
				<verse number="13">Эй доганлар, дүнйә сизи йигренйән болса, геңиргенмәң.</verse>
				<verse number="14">Биз өзүмизиң өлүмден яшайша гечендигимизи билйәрис, себәби, биз доганлары сөййәрис. Йөне доганыны сөймейән өлүмде галяндыр.</verse>
				<verse number="15">Доганыны йигренйән киши ганхордыр, сиз хич бир ганхорда эбеди яшайшың галмаяныны билйәнсиңиз.</verse>
				<verse number="16">Биз сөйгини Онуң Өз җаныны бизиң үчин пида эденинден танадык; биз-де доганлар үчин җанымызы пида этмәге борчлудырыс.</verse>
				<verse number="17">Дүнйә малына бай болуп, доганыны мәтәчликде гөренде, оңа йүрегиюкалык этмейән кишиде Худайың сөйгүси нәхили галар?</verse>
				<verse number="18">Эй балалар, диңе бир сөз билен, дил билен дәл-де, иш хем хакыкат билен сөелиң.</verse>
				<verse number="19">Хакыкатдандыгымызы шейле билип, Онуң гаршысында йүрегимизе ынҗалык берелиң.</verse>
				<verse number="20">Чүнки йүрегимиз бизи язгарян болса-да, Худай йүрегимизден улудыр, хемме зады билйәндир.</verse>
				<verse number="21">Эй, сөйгүли доганлар, эгер йүрегимиз бизи язгармаян болса, онда Худайың хузурында гайратымыз болар.</verse>
				<verse number="22">Нәме дилесек, Ондан аларыс, чүнки Онуң буйрукларыны берҗай эдип, Онуң халаныны эдйәндирис.</verse>
				<verse number="23">Онуң буйругы болса Оглы Иса Месихиң адына иман этмегимиз, Онуң бизе буйрушы ялы, бири-биримизи сөймегимиздир.</verse>
				<verse number="24">Худайың буйрукларыны берҗай эдйән Худайда, Худай хем онда галяндыр. Онуң бизде галяныны шундан, ягны Онуң бизе берен Рухундан билйәрис.</verse>
			</chapter>
			<chapter number="4">
				<verse number="1">Эй, сөйгүли доганлар, хер бир руха ынанмаң. Рухларың Худайдандыгыны билмек үчин олары сынап гөрүң, чүнки дүнйә көп ялан пыгамберлер чыкды.</verse>
				<verse number="2">Худайың Рухуны шундан танарсыңыз: Иса Месихиң тен билен геленини ыкрар эдйән хер бир рух Худайдандыр.</verse>
				<verse number="3">Иса Месихиң тен билен геленини ыкрар этмедик хер бир рух Худайдан дәлдир. Бу Месихе гаршы гөрешиҗиниң рухудыр. Сиз онуң гелйәнини эшитдиңиз, ол шу вагт хем эййәм дүнйәдедир.</verse>
				<verse number="4">Эй балалар, сиз Худайдансыңыз, ялан пыгамберлери еңенсиңиз, чүнки сизде Болян дүнйәде боляндан улудыр.</verse>
				<verse number="5">Олар дүнйәдендир; шу себәпден хем олар дүнйәниң нукдайназарындан гүрлейәр, дүнйә олары диңлейәр.</verse>
				<verse number="6">Биз Худайдандырыс; ким Худайы танаян болса, бизи диңләр; ким Худайдан дәл болса, бизи диңлемез. Биз хакыкат рухы билен алдав рухуны шундан танаяндырыс.</verse>
				<verse number="7">Эй, сөйгүли доганлар, бири-биримизи сөелиң, чүнки сөйги Худайдандыр, хер ким сөййән болса, Худайдан догандыр, Худайы танаяндыр.</verse>
				<verse number="8">Ким сөймейән болса, Худайы танан дәлдир, чүнки Худай сөйгүдир.</verse>
				<verse number="9">Бизе Худайың сөйгүси шейле аян болды: бизиң Ол аркалы яшамагымыз үчин, Худай Өзүниң ялңыз Оглуны дүнйә иберди.</verse>
				<verse number="10">Биз Худайы дәл, эйсем, Ол бизи сөйүп, Өз Оглуны гүнәлеримизе багышланма газандырян гурбан эдип иберди. Ине, сөйги шудур.</verse>
				<verse number="11">Эй, сөйгүли доганлар, Худай бизи шейле сөен болса, онда биз-де бири-биримизи сөймәге борчлудырыс.</verse>
				<verse number="12">Худайы хич ким хич хачан гөрен дәлдир. Биз бири-биримизи сөййән болсак, онда Худай бизде галяндыр, Онуң сөйгүси бизде кәмиллешендир.</verse>
				<verse number="13">Бизиң Онда, Онуң хем бизде галяныны Онуң Өз Рухундан бизе беренинден билйәрис.</verse>
				<verse number="14">Биз сынладык, Атаның Өз Оглуны дүнйәниң Халасгәри эдип иберенине гүвә гечйәрис.</verse>
				<verse number="15">Ким Исаның Худайың Оглудыгыны ыкрар эдйән болса, Худай онда, ол хем Худайда галяндыр.</verse>
				<verse number="16">Биз Худайың өзүмизе болан сөйгүсине дүшүндик, оңа ынандык. Худай сөйгүдир, ким сөйгүде галян болса, ол Худайда, Худай хем онда галяндыр.</verse>
				<verse number="17">Хөкүм гүнүнде гайратымыз болар ялы, сөйги бизде шейле кәмиллешендир, чүнки Ол нәхили болса, биз хем бу дүнйәде шейледирис.</verse>
				<verse number="18">Сөйгүде горкы ёкдур. Кәмиллешен сөйги горкыны ковуп чыкаряндыр, чүнки горкуда сүтем бардыр. Ким горкян болса, ол сөйгүде кәмиллешен дәлдир.</verse>
				<verse number="19">Биз Оны сөййәрис, чүнки өңинчә Ол бизи сөйди.</verse>
				<verse number="20">Ким: «Худайы сөййәрин» дийип-де, өз доганыны йигренйән болса, онда ол яланчыдыр. Чүнки өзүниң гөрүп дуран доганыны сөймейән адам гөрмедик Худайыны сөйүп билмез.</verse>
				<verse number="21">Бизде Онуң: «Худайы сөййән өз доганыны-да сөймелидир» диен буйругы бардыр.</verse>
			</chapter>
			<chapter number="5">
				<verse number="1">Исаның Месихдигине иман эдйән киши Худайдан догландыр. Атаны сөййән киши Ондан доганы-да сөййәндир.</verse>
				<verse number="2">Худайың балаларыны сөййәндигимизи Худайы сөйүп, Онуң буйрукларыны берҗай эдишимизден билйәрис.</verse>
				<verse number="3">Чүнки Худайың сөйгүси Онуң буйрукларыны берҗай этмекдир, Онуң буйруклары болса агыр дәлдир.</verse>
				<verse number="4">Чүнки Худайдан доган киши дүнйәни еңйәндир, дүнйәден үстүн чыкан еңиш бизиң иманымыздыр.</verse>
				<verse number="5">Исаның Худайың Оглудыгына ынанян, дүнйәни еңйән дәлми нәме?!</verse>
				<verse number="6">Сув, ган аркалы гелен Иса Месихдир. Ол диңе бир сув аркалы дәл-де, сув хем ган аркалы гелендир. Шейле, Гөкде гүвәлик берйән үчдүр: Ата, Сөз ве Мукаддес Рух. Буларың үчүси хем бирдир.</verse>
				<verse number="7">Гүвәлик берйән-де Рухдур, чүнки Рух хакыкатдыр.</verse>
				<verse number="8">Шейле гүвәлик берйән үчдүр: Рух, сув ве ган. Буларың үчүсиниң хем гүвәлиги бир чыкяр.</verse>
				<verse number="9">Биз адамларың гүвәлигини кабул эдйән болсак, Худайың гүвәлиги ондан улудыр, чүнки бу Худайың Өз Оглы хакында берен гүвәлигидир.</verse>
				<verse number="10">Худайың Оглуна иман эдйәнде Худайың гүвәлиги бардыр. Худая иман этмейән болса, Оны яланчы эдендир, чүнки Худайың Өз Оглы хакда берен гүвәлигине иман эден дәлдир.</verse>
				<verse number="11">Бу гүвәлик болса шудур: Худай бизе эбеди яшайыш берди, бу яшайыш Онуң Оглундадыр.</verse>
				<verse number="12">Кимде Огул бар болса, онда яшайыш хем бардыр, кимде Худайың Оглы ёк болса, онда яшайыш хем ёкдур.</verse>
				<verse number="13">Мен муны сизе — Худайың Оглуның адына иман эденлере яздым. Шейле, сиз Худайың оглуның адына иман эденлер эбеди яшайшыңызың барлыгыны билиң.</verse>
				<verse number="14">Бизиң Онуң хузурындакы гайратымыз болса шудур: Онуң ислегине гөрә бир зат дилесек, Ол дилегимизи эшидер.</verse>
				<verse number="15">Онуң хер дилегимизи эшидйәндигини билйән болсак, онда Өзүнден дилән дилегимизи алҗакдыгымызы-да билйәндирис.</verse>
				<verse number="16">Бири доганының өлүме элтмейән гүнә эдйәнини гөрсе, дога этмелидир, Худай оңа яшайыш берер. Муны өлүме элтмейән гүнә эдйәнлер хакда айдярын. Өлүме элтйән бир гүнә бардыр; мен мунуң үчин дога этсин диймейәрин.</verse>
				<verse number="17">Хер бир яманлык гүнәдир, йөне өлүме элтмейән гүнә-де бардыр.</verse>
				<verse number="18">Биз Худайдан доган хер бир кишиниң гүнә этмейәнини билйәрис. Худайдан доган өзүни саклаяндыр, иблис оңа эл гатмаз.</verse>
				<verse number="19">Биз өзүмизиң Худайдандыгымызы, бүтин дүнйәниң болса иблисиң голы астындадыгыны билйәрис.</verse>
				<verse number="20">Биз хак Худайы танар ялы, Худайың Оглуның гелип, бизе пәхим беренини билйәрис. Биз хак Боланда, ягны Онуң Оглы Иса Месихдедирис. Ол хак Худайдыр, эбеди яшайышдыр.</verse>
				<verse number="21">Эй балалар, өзүңизи бутлардан гораң! Омын.</verse>
			</chapter>
		</book>
		<book number="63">
			<chapter number="1">
				<verse number="1">Худайың сайланы, мениң хакыкатда сөййән ханымыма, онуң чагаларына яшулудан салам! Сизи диңе мен дәл, эйсем, хакыкаты танаянларың хеммеси-де сөййәндир.</verse>
				<verse number="2">Чүнки хакыкат бизде галяр, ол бакы бизиң билен галар.</verse>
				<verse number="3">Ата Худайдан, Атаның Оглы Реб Иса Месихден хакыкат, сөйгүде мерхемет, рехим ве парахатлык бизиң билен болар.</verse>
				<verse number="4">Мен сениң огланларың кәбирлериниң Атадан алан буйругыңыз боюнча хакыкатда гезйәнини гөрениме гаты шат болдум.</verse>
				<verse number="5">Хәзир, эй ханым, саңа бир тәзе буйрук дәл-де, озал-башдан бизде боланы язып, сенден бирек-биреги сөймеги хайыш эдйәрин.</verse>
				<verse number="6">Сөйги Худайың буйругына гөрә гезмегимизден ыбаратдыр. Онуң буйругы озал-башдан эшидишиңиз ялы, сөйгүде гезмегиңиздир.</verse>
				<verse number="7">Себәби дүнйә энчеме алдавчы гелди. Олар Иса Месихиң беденде геленини ыкрар этмейәр. Бейле адам алдавчы, Месихе гаршы гөрешиҗидир.</verse>
				<verse number="8">Биз газананларымызы йитирмән, долы музды алар ялы, өзүңизден хабардар болуң.</verse>
				<verse number="9">Месихиң таглыматындан араны ачан, онда галмаян адамда Худай ёкдур. Ким таглыматда галян болса, онда хем Ата, хем-де Огул бардыр.</verse>
				<verse number="10">Бири гелип-де, бу таглыматы гетирмесе, оны ичери салмаң, оңа салам бермәң.</verse>
				<verse number="11">Чүнки оңа салам берен онуң эрбет ишлерине шәрик боляндыр.</verse>
				<verse number="12">Сизе язмалы көп затларым бар, йөне кагыз, сыя билен язасым геленок. Эмма шатлыгыңыз кәмил болар ялы, яныңыза гелип, сизиң билен йүзбе-йүз гүрлешерис диен умыдым бар.</verse>
				<verse number="13">Сайланан уям огланлары саңа салам айдяр. Омын.</verse>
			</chapter>
		</book>
		<book number="64">
			<chapter number="1">
				<verse number="1">Мениң хакыкатда сөййән сөйгүли доганым Гаюса яшулудан салам!</verse>
				<verse number="2">Эй, сөйгүли доганым, җаның үстүнликли болшы ялы, сениң хемме затда үстүнлик газанып, саглыкда болмагың үчин дога эдйәрин.</verse>
				<verse number="3">Чүнки кәбир доганлар гелип, сениң хакыкатда гезишиң ялы, хакыката баглыдыгыңа гүвә геченлеринде, мен гаты шат болдум.</verse>
				<verse number="4">Мениң огланларымың хакыкатда гезйәндиклерини эшитмекден улы шатлыгым ёк.</verse>
				<verse number="5">Эй, сөйгүли доганым, сен ят хем болсалар, доганлара эдйән әхли затларыңда садыксың.</verse>
				<verse number="6">Олар йыгнагың хузурында сениң сөйгиң барада гүвә гечдилер. Олары Худая мынасып тәрде ёла салсаң, ягшы эдерсиң.</verse>
				<verse number="7">Чүнки олар иман этмедиклерден хич бир зат алман, Исаның адының хатырасына ёла чыкдылар.</verse>
				<verse number="8">Биз хакыкат угрунда ишдеш болар ялы, шейле адамлары кабул этмәге борчлудырыс.</verse>
				<verse number="9">Мен йыгнага яздым, йөне оларың арасында башлык болмагы сөййән Диотрефис бизи кабул этмейәр.</verse>
				<verse number="10">Мунуң үстесине, ол доганлары-да кабул этмейәр, муны этҗек болянлара хем пәсгел берип, олары йыгнакдан ковяр. Шоңа гөрә-де, эгер барайсам, бизе эрбет сөзлер айдып, эден ишлерини ядына саларын.</verse>
				<verse number="11">Эй, сөйгүли доганым, эрбеде дәл, ягша өйкүн. Ягшылык эдйән Худайдандыр, эрбетлик эдйән Худайы гөрен дәлдир.</verse>
				<verse number="12">Димитриоса хеммелер, хакыкатың өзи гүвә гечйәр. Биз хем гүвә гечйәрис; гүвәлигимизиң хакдыгыны болса сен билйәнсиң.</verse>
				<verse number="13">Саңа язмалы көп затларым бар, йөне сыя, галам билен язасым геленок.</verse>
				<verse number="14">Сени басымрак гөрүп, йүзбе-йүз гүрлешерис диен умыдым бар.</verse>
				<verse number="15">Саңа парахатлык болсун! Достлар саңа салам айдярлар. Ол ердәки достлара атма-ат салам етир. Омын.</verse>
			</chapter>
		</book>
		<book number="65">
			<chapter number="1">
				<verse number="1">Иса Месихиң гулы, Якубың доганы Яхудадан Ата Худай тарапындан мукаддес эдилип, Иса Месихде сакланян чагырыланлара салам!</verse>
				<verse number="2">Сизе рехим, парахатлык, сөйги эчилсин!</verse>
				<verse number="3">Эй, сөйгүли доганлар, мен сизе ортак гутулышымыз хакда язмак үчин бүтин гайратымы сарп эдип, мукаддеслере бир гезек табшырылан иман угрунда гөрешиң дийип язмага, несихат бермәге меҗбур болдум.</verse>
				<verse number="4">Чүнки Худайымызың мерхеметини ахлаксызлыга өврен, ялңыз Баярымыз Худайы ве Реббимиз Иса Месихи инкәр эдйән худайсызлар, гадымдан шу хөкүм үчин белленен кәбир адамлар огрынча араңыза сокулдылар.</verse>
				<verse number="5">Йөне муны озал билйән хем болсаңыз, Реббиң Мүсүр диярындан халкы бир гезек гутарандан соң, икинҗи гезек иман этмедиклери хеләк эденлигини сизе ятладасым гелйәр.</verse>
				<verse number="6">Ол өз мертебелерини сакламан, месгенлерини терк эден перишделери хем эбеди зынҗырлар билен баглап, түмлүк астында магшар гүнүң хөкүмине саклады.</verse>
				<verse number="7">Шейле, Содом, Гоморра ве оларың төверегиндәки шәхерлер хем зынахорлуга берлип, җынс азгынлыгына эерип, эбеди от җезасыны чекмек билен гөрелдә гоюлды.</verse>
				<verse number="8">Шонуң ялы, бу дүйш гөрүҗилер хем тени неҗислейәр, хәкимиети әсгермейәр, шөхратлы гүйчлере сөгйәр.</verse>
				<verse number="9">Баш перишде Микайыл Мусаның җеседи барада иблис билен чекишип, җеделлешенде оңа сөгмән, бир хөкүм гетирмәге-де йүрек этмән, диңе: «Саңа Реб кәесин!» дийди.</verse>
				<verse number="10">Эмма булар билмейән затларына сөгйәрлер; пәхимсиз хайванлар ялы тебигатына гөрә дүшүнйән затлары олары хеләк эдйәр.</verse>
				<verse number="11">Вай, оларың халына! Чүнки олар Кабылың ёлуны тутдулар, музд үчин өзлерини Баламың хатасына табшырдылар, Корахың топалаңында хеләк болдулар.</verse>
				<verse number="12">Булар сиз билен горкусыз ийип-ичип, диңе өзлерини бакан махаллары сизиң мухаббет зыяпатларыңыза тегмилт болярлар. Ел билен ковлан сувсуз булутлар, ики гезек өлен, көкүнден гопарылан мивесиз гүйз агачлары,</verse>
				<verse number="13">өз биабрайчылыгының көпүгини сачян ёвуз деңиз толкунлары, сергездан йылдызлардырлар. Бакы гараңкы түмлүк олар үчин сакланандыр.</verse>
				<verse number="14">Адамдан соңра единҗи болан Ханок хем булар хакда велилик эдип, шейле дийипдир:</verse>
				<verse number="15">«Худайсызлык билен эден бүтин худайсыз ишлери зерарлы, худайсыз гүнәкәрлериң Оңа айдан әхли пайыш сөзлери зерарлы, хеммелериң үстүнден хөкүм чыкармага, бүтин худайсызлары хөкүм этмәге Реб, ине, мүңлерче мукаддеси билен гелди».</verse>
				<verse number="16">Булар хүңүрдейән, өз биҗелеринден нәразы, эрбет хөвеслеринде гезйәнлердир. Оларың агзы гопбамсы сөзлер айдяндыр, неп үчин икийүзлүлик эдйәндирлер.</verse>
				<verse number="17">Эмма сиз, эй, сөйгүли доганлар, Реббимиз Иса Месихиң ресулларының өңүнден айдан сөзлерини яда салың.</verse>
				<verse number="18">Олар сизе: «Соңкы вагтларда өз худайсызлыкларының хөвеслерине гөрә гезйән яңсылайҗылар болар» дийип айдардылар.</verse>
				<verse number="19">Булар айралык салян, Мукаддес Рухдан махрум тебигы адамлардыр.</verse>
				<verse number="20">Эй, сөйгүли доганлар, сиз өзүңизи иң мукаддес иманыңызың үстүнде гуруп, Мукаддес Рухда дога эдип,</verse>
				<verse number="21">эбеди яшайыш үчин Реббимиз Иса Месихиң рехимине гарашың, өзүңизи Худайың сөйгүсинде саклаң.</verse>
				<verse number="22">Шүбхе ичинде болан кәбирлерине рехимдар болуң.</verse>
				<verse number="23">Кәбирлерини горкы билен, отдан чекип гутарың. Кәбирлерине болса гүнәли тен билен хапаланан лыбасы-да йигренип, рехимдар болуң.</verse>
				<verse number="24">Халасгәримиз ялңыз Худай сизи бүдремекден горамагы, шөхратының хузурында улы шатлык билен тегмилтсиз дурузмагы башаряндыр.</verse>
				<verse number="25">Шөхрат, улулык, гудрат ве хәкимиет Реббимиз Иса Месих аркалы әхли дөвүрлерден өң, хәзир ве әхли дөвүрлериң довамында Худайыңкы болсун! Омын.</verse>
			</chapter>
		</book>
		<book number="66">
			<chapter number="1">
				<verse number="1">Бу Худайың, якын вагтда болмалы затлары бенделерине гөркезмек үчин Иса Месихе берен ылхамыдыр. Худай перишдесини иберип, муны гулы Яхя аян этди.</verse>
				<verse number="2">Ол хем гөрен затларының барына, Худайың сөзүне, Иса Месихиң шаятлыгына гүвәлик эдйәр.</verse>
				<verse number="3">Бу пыгамберлик сөзлерини окан, онда языланлара гулак асып, олары берҗай эден багтыярдыр, чүнки гарашылан вагт якындыр!</verse>
				<verse number="4">
					[4-6] Мен Яхядан Азия велаятындакы еди йыгнага салам! Хәзир бар Болан, гечмишде бар Болан ве Гелҗекден, Онуң тагтының өңүндәки еди рухдан, өлүмден илкинҗи дирелен, бүтин дүнйә патышаларының хөкүмдары, догручыл гүвә Иса Месихден сизе мерхемет хем парахатлык болсун!
					Шөхрат хем гудрат бизи сөййән, Өз ганы билен гүнәлеримизден азат эден, патышалыга етирип, бизи Атасы Худайың хызматында руханылар эден Месихиңки болсун! Омын.
				</verse>
				<verse number="5"></verse>
				<verse number="6"></verse>
				<verse number="7">Ине, Ол булутлар билен гелйәр. Хер бир гөз, Онуң беденини дешенлер хем Оны гөрер. Ер йүзүниң әхли халклары Онуң үчин яс тутар. Хава, омын!</verse>
				<verse number="8">Хәзир бар болан, гечмишде бар болан, гелҗек ве хер зада гүйҗи етйән Реб Худай диййәр: «Алфа ве Омега, башлангыч ве соң Мендирин».</verse>
				<verse number="9">Иса дегишли бири хөкмүнде мушакгатда, сабырда, патышалыкда шәрикдешиңиз болан мен, доганыңыз Яхя Худайың Сөзи, Исаның гүвәлиги себәпли Патмос диен адададым.</verse>
				<verse number="10">Реббиң гүнүнде Рухдакам еңсәмден сурнайыңкы ялы гаты бир сес эшитдим.</verse>
				<verse number="11">Ол сес: «Гөрйәнлериңи китаба яз-да, еди йыгнага, ягны Эфесе, Измире, Бергама, Тиятира, Сардисе, Филаделфия ве Лаодикия ёлла» дийди.</verse>
				<verse number="12">[12-13] Мен өзүм билен геплешйәни гөрҗек болуп өврүлдим. Өврүлемде еди алтын шемдан, шемданларың ортасында болса эгниндәки лыбасы аякларына етип дуран, гөвсүне гызылдан гушак баглан ынсан оглуна меңзеш бирини гөрдүм.</verse>
				<verse number="13"></verse>
				<verse number="14">Онуң башы, сачы йүң ялы ак, гар ялы чув акды. Гөзлери от ялны ялыды.</verse>
				<verse number="15">Аяклары күреде гызардылан парлак мисе меңзейәрди. Сеси улы сувуң шаггылдысы киминди.</verse>
				<verse number="16">Саг элинде еди йылдыз барды, агзындан ики йүзли кесгир гылыч чыкып дурды, йүзи бар гүйҗи билен ялдырап дуран Гүн ялыды.</verse>
				<verse number="17">Мен Оны гөрен бадыма, өли кимин аякларына йыкылдым. Ол саг элини депәме гоюп, шейле дийди: «Горкма! Илкинҗи хем иң соңкы Мендирин.</verse>
				<verse number="18">Дири болан Мендирин. Мен өлүдим, йөне, ине, эбедилик диридирин. Өлүмиң хем өлүлер диярының ачары Мендедир.</verse>
				<verse number="19">Мунуң үчин, гөрен затларыңы, шу вагт болян затлары, мундан бейләк болҗаклары яз.</verse>
				<verse number="20">Мениң саг элимде гөрйән еди йылдызың, еди алтын шемданың сыры шейле: еди йылдыз еди йыгнагың перишделери, еди шемдан хем еди йыгнакдыр».</verse>
			</chapter>
			<chapter number="2">
				<verse number="1">Эфесдәки йыгнагың перишдесине яз: еди йылдызы саг элинде саклап дуран, еди алтын шемданың арасында гезйән шейле диййәр:</verse>
				<verse number="2">Сениң нәмелер эдениңи билйәрин. Көп зәхметлер чекениңи, сабырлыдыгыңы, яман адамлара чыдап билмейәниңи билйәрин. Сен, ресул болмасалар-да, өзлерине ресул диййәнлери сынадың, оларың яланчыдыгына гөз етирдиң.</verse>
				<verse number="3">Сениң сабрың бар. Мениң адым угрунда дерт чекдиң, ядамадың.</verse>
				<verse number="4">Эмма сенде оңламаян бир задым бар: сен башкы сөйгиңи ташладың.</verse>
				<verse number="5">Шонуң үчин, ниреде йыкыланыңы яда сал-да, тоба эт, озалкы эдйән ишлериңи ерине етир. Тоба этмесең, яныңа гелип, шемданыңы дуран еринден гозгарын.</verse>
				<verse number="6">Ене-де сениң пейдаңа болан бир зат бар. Сен николачыларың эдйән ишлерини йигренйәрсиң, Мен-де олары йигренйәрин.</verse>
				<verse number="7">Гулагы бар адам Рухуң йыгнаклара нәме диййәнини эшитсин. Еңене Худайың җеннетиндәки яшайыш агаҗының мивесинден ийме ыгтыярыны берерин».</verse>
				<verse number="8">Измирдәки йыгнагың перишдесине яз: Өлен хем Дирелен, Биринҗи хем Иң Соңкы шейле диййәр:</verse>
				<verse number="9">Сениң мушакгатларыңы, гарыплыгыңы билйәрин. Аслында, сен байсың! Өзлерине ехуды диййәнлериң дил етирйәнинден хем хабарым бар. Олар ехуды дәл-де, шейтаның синагогасыдыр.</verse>
				<verse number="10">Гөрҗек гөргүлериңден горкма! Ине, иблис сизи сынамак үчин, кәбириңизи туссага салдырар, сиз он гүнләп мушакгат чекерсиңиз. Өлйәнчәң, садык гал, Мен саңа яшайыш тәҗини берерин.</verse>
				<verse number="11">Гулагы бар адам Рухуң йыгнаклара нәме диййәнини эшитсин. Еңен икинҗи өлүмден зыян гөрмез».</verse>
				<verse number="12">Бергамадакы йыгнагың перишдесине яз: Ики йүзли кесгир гылычлы шейле диййәр:</verse>
				<verse number="13">Сениң ниреде яшаяныңы билйәрин, шейтаның хем тагты шол ердедир. Сен Мениң адымы берк саклаярсың. Араңызда шейтаның яшаян еринде өлдүрилен садык шаядым Антипас барка-да, сен Маңа болан иманыңдан дәнмәндиң.</verse>
				<verse number="14">Йөне сенде оңламаян бирнәче задым бар. Ол ерде Баламың таглыматына эерйәнлер бар. Бута хөдүрленен гурбанлары иймеклери, зына этмеклери үчин, Ысрайыл огулларына дузак гурмагы Балака Балам өвретди.</verse>
				<verse number="15">Шонуң ялы-да араңызда николачыларың таглыматына эерйәнлер хем бар.</verse>
				<verse number="16">Мунуң үчин тоба эт! Ёгса тиз яныңа гелип, агзымың гылыҗы билен олара гаршы уршарын.</verse>
				<verse number="17">Гулагы бар адам Рухуң йыгнаклара нәме диййәнини эшитсин. Еңене гизлин маннадан берерин. Ене-де оңа бир ак даш берерин. Бу дашың йүзүнде тәзе ат язылгыдыр. Оны дашы аландан башга хич ким билйән дәлдир».</verse>
				<verse number="18">Тиятирадакы йыгнагың перишдесине яз: Гөзлери одуң ялны ялы, аяклары гызардылан парлак мисе меңзеш Худайың Оглы шейле диййәр:</verse>
				<verse number="19">Мен сениң нәмелер эдениңи билйәрин. Сөйгиңи, иманыңы, хызматыңы, сабрыңы, соңра эденлериң озалкы эденлериңден көпдүгини билйәрин.</verse>
				<verse number="20">Эмма сенде оңламаян бир задым бар. Сен өзүни пыгамбер дийип ыглан эден Изебел атлы аяла ёл берйәрсиң. Бу аял Мениң бенделерими таглыматы билен аздырып, олара зынахорлук этдирҗек боляр, бута хөдүрленен гурбанлардан ийдирҗек боляр.</verse>
				<verse number="21">Мен оңа тоба этмәге вагт бердим, эмма ол зынахорлукдан тоба этмек ислемейәр.</verse>
				<verse number="22">Гөр, ине, Мен оны мушакгатдан долы дүшекде ятырарын, онуң билен зына эденлери-де, өз эден ишлеринден тоба этмеселер, улы мушакгатларың ичине ташларын.</verse>
				<verse number="23">Онуң огланларыны мерги билен өлдүрерин. Шонда бүтин йыгнаклар йүреклери хем гөвүнлери барлаяның Мендигими билер. Мен сизиң хер бириңизе эден ишлериңизиң хакыны берерин.</verse>
				<verse number="24">Эмма сизе, ягны Тиятирадакы бейлекилере, бу таглымата баглы дәллериң барына, оларың дийши ялы, „Шейтаның чуңлукларыны" билмейәнлериң барына айдярын: сизиң үстүңизе башга зат йүклемейәрин.</verse>
				<verse number="25">Йөне Мен гелйәнчәм, өзүңиздәкини саклаң.</verse>
				<verse number="26">Өзүмиң Атамдан ыгтыяр алшым ялы, Мен-де еңене, буйрукларымы соңуна ченли берҗай эдене миллетлер үстүнден ыгтыяр берерин.</verse>
				<verse number="27">Ол хем олары демир таяк билен бакар, тоюндан ясалан гаплар кимин дерби-дагын эдер.</verse>
				<verse number="28">Мен оңа даң йылдызыны берерин.</verse>
				<verse number="29">Гулагы бар адам Рухуң йыгнаклара нәме диййәнини эшитсин».</verse>
			</chapter>
			<chapter number="3">
				<verse number="1">Сардисдәки йыгнагың перишдесине яз: Худайың еди рухуна, еди йылдыза эе Болан шейле диййәр: Мен сениң эденлериңи билйәрин. Саңа дири диййәрлер, йөне сен өлүсиң.</verse>
				<verse number="2">Оян! Галан ве өлҗек затлары гүйчлендир. Чүнки Мен Худайың өңүнде ишлериңи битирмәниңи гөрдүм.</verse>
				<verse number="3">Мунуң үчин, аланыңы, эшидениңи яда сал-да, берҗай эт, тоба гел. Оянмасаң, бир огры ялы гелерин, Мениң хайсы сагатда үстүңе гелҗегими-де билмән галарсың.</verse>
				<verse number="4">Эмма Сардисде сениң яныңда эгин-эшиклерини кирлетмедик бирнәче адам бар. Олар Мениң билен биле ак лыбаслар гейип гезер, себәби муңа лайыкдырлар.</verse>
				<verse number="5">Еңен ак эгин-эшиклер геер. Мен онуң адыны яшайыш китабындан өчүрмерин, Атамың хем Онуң перишделериниң өңүнде адыны ыкрар эдерин.</verse>
				<verse number="6">Гулагы бар адам Рухуң йыгнаклара нәме диййәнини эшитсин».</verse>
				<verse number="7">Филаделфиядакы йыгнагың перишдесине яз: Мукаддес хем чын болан, Давут ачарының эеси, ачаныны хич ким япып билмейән, япаныны хич ким ачып билмейән шейле диййәр:</verse>
				<verse number="8">Сениң нәмелер эдениңи билйәрин. Ине, өңүңде бир ачык гапы гойдум, хич ким оны япмагы башармаз. Сениң гүйҗүң аз, муңа гарамаздан, Мениң сөзүми берҗай этдиң, адымы инкәр этмедиң.</verse>
				<verse number="9">Ине, шейтаның синагогасындан боланлары, ехуды болмасалар-да, ялан сөзләп, өзлерине ехуды диййәнлери гелип, аягыңа йыкылмага меҗбур эдерин. Олар сени сөййәндигими билер.</verse>
				<verse number="10">Сөзүми берҗай эдип, сабыр билен чыданың үчин, ер йүзүнде яшаянлары сынама максады билен, бүтин дүнйәниң үстүне инҗек сынаг сагадындан сени горарын.</verse>
				<verse number="11">Мен басым гелерин. Тәҗиңи хич киме алдырмаҗак болуп, барыңы гайым сакла.</verse>
				<verse number="12">Еңени Худайымың ыбадатханасына дирег эдерин. Ол, артыкмач, ол ерден дашары чыкмаз. Онуң маңлайына Худайымың адыны, Худайымың шәхериниң адыны, ягны Гөкден, Худайымың хузурындан инен тәзе Иерусалимиң адыны, Өз тәзе адымы язарын.</verse>
				<verse number="13">Гулагы бар адам Рухуң йыгнаклара нәме диййәнини эшитсин».</verse>
				<verse number="14">Лаодикиядакы йыгнагың перишдесине яз: Омын, догручыл, чын гүвә, Худайың яраданларының башы шейле диййәр:</verse>
				<verse number="15">Сениң нәмелер эдениңи билйәрин. Сен не совук, не-де гызгынсың. Кәшгә совук я гызгын болсадың!</verse>
				<verse number="16">Не гызгын, не-де совук, йөне йылылыгың үчин, Мен сени агзымдан гусарын.</verse>
				<verse number="17">Сен: „Мен байдырын, барлыдырын, зада зар дәлдирин" дийип, бичәре, бетбагт, гарып, көр хем ялаңачдыгыңы билмейәрсиң.</verse>
				<verse number="18">Мен саңа баяр ялы, Менден от билен сапланан алтын гейнип, ялаңачлыгың айбыны өртер ялы ак эгин-эшик, гөрер ялы, гөзлериңе чалар ялы гөз дерманыны сатын алмагы маслахат берйәрин.</verse>
				<verse number="19">Мен сөййәнлеримиң хеммесине кәйәп, тербие берйәндирин. Шонуң үчин, ыхласлы бол-да тоба эт.</verse>
				<verse number="20">Ине, Мен ишикде дурун, гапыны какярын. Бири сесими эшидип, гапыны ачса, ичерик гирерин. Мен онуң билен, ол-да Мениң билен биле нахарланар.</verse>
				<verse number="21">Мен еңип, атам билен биле Онуң тагтында отуран болсам, еңене-де Мениң билен биле Өз тагтымда отурмага ыгтыяр берерин.</verse>
				<verse number="22">Гулагы бар адам Рухуң йыгнаклара нәме диййәнини эшитсин».</verse>
			</chapter>
			<chapter number="4">
				<verse number="1">Мундан соң серетдим, ине, Гөкде ачык дуран бир гапы барды. Мениң билен геплешйәнини эшиден сесим, ягны сурнай сесине меңзеш озалкы сес: «Гел, бу ере чык, мундан соң болмалы затлары саңа гөркезейин» дийди.</verse>
				<verse number="2">Шол пурсат бирден Рухдадым. Ине, Гөкде бир тагт барды, тагтың үстүнде бири отырды.</verse>
				<verse number="3">Отураның гөрнүши яшма, гырмызы хакык дашына меңзейәрди, тагтың төверегинде зүмеррет гөрнүшли әлемгошар барды.</verse>
				<verse number="4">Тагтың даш-төверегинде йигрими дөрт саны башга тагт барды, бу тагтларың үстүнде башлары алтын тәчли, ак лыбаслы йигрими дөрт яшулы отырды.</verse>
				<verse number="5">Тагтдан йылдырымлар чакярды, батлы сеслер хем гөк гүррүлдиси эшидилйәрди. Тагтың өңүнде янып дуран еди чыра барды. Булар Худайың еди Рухудыр.</verse>
				<verse number="6">Тагтың гаршысында булгур кимин дуры, гөйә чүйшеден ясалан бир деңиз бар ялыды. Ортада, тагтың дөрт тарапында өңи хем арка тарапы гөзлерден долы дөрт саны җанлы махлук дурды.</verse>
				<verse number="7">Биринҗи махлук арслана меңзейәрди, икинҗи махлук өкүзе, үчүнҗи махлугың йүзи адам йүзи ялыды, дөрдүнҗи махлук учуп барян бүргүде меңзешди.</verse>
				<verse number="8">Җанлы дөрт махлугың хер бириниң алты ганаты барды. Төверек дашлары, ганатларының ашагы-да гөзлерден долуды. Олар гиҗе-гүндиз ызыны үзмән: «Мукаддесдир, мукаддесдир, мукаддесдир, гечмишде бар болан, хәзир бар болан ве гелҗек, хер зада гүйҗи етйән Реб Худай!» диййәрдилер.</verse>
				<verse number="9">[9-10] Җанлы махлуклар тагтың үстүнде Отурана, эбедилик Яшаяна шөхрат, хормат хем шүкүр эденлеринде, йигрими дөрт яшулы-да эбедилик дири болуп, тагт үстүнде Отураның өңүнде ере йыкылып, Оңа сежде эдйәрдилер, тәчлерини тагтың өңүне зыңып, шейле диййәрдилер:</verse>
				<verse number="10"></verse>
				<verse number="11">«Эй Реббимиз, Худайымыз! Сен шөхраты, хорматы хем гудраты алмага мынасыпсың. Чүнки хемме зады Сен яратдың. Әхлиси Сениң ислегиң билен дөреди, ярадылды».</verse>
			</chapter>
			<chapter number="5">
				<verse number="1">Тагтың үстүнде Отураның саг элинде ичи-дашы язгылы, еди мөхүр билен мөхүрленен бир китап гөрдүм.</verse>
				<verse number="2">«Китабы ачмага, онуң мөхүрлерини дөвмәге ким мынасып?» дийип, гаты сес билен гыгырян бир гүйчли перишдәни хем гөрдүм.</verse>
				<verse number="3">Эмма китабы ачып, онуң ичине серетмеги башарҗак адам не Гөкде, не ер йүзүнде, не-де ер астында барды.</verse>
				<verse number="4">Мен көп агладым. Чүнки китабы ачмага, онуң ичине серетмәге мынасып хич ким тапылмады.</verse>
				<verse number="5">Шонда яшулулардан бири маңа шейле дийди: «Аглама! Ине, Яхуда тайпасындан, Давудың көкүнден болан Арслан еңди. Ол китабы ве китабың еди мөхүрини ачмагы башарар».</verse>
				<verse number="6">Мен тагтың ортасында, җанлы дөрт махлук билен яшулуларың арасында, дамагы чалнана меңзеш бир Гузы гөрдүм. Гузының еди шахы хем еди гөзи барды. Бу гөзлер Худайың бүтин дүнйә иберилен еди Рухудыр.</verse>
				<verse number="7">Гузы гелди-де, тагтың үстүнде Отураның саг элинден китабы алды.</verse>
				<verse number="8">Ол китабы аланда, җанлы дөрт махлук, йигрими дөрт яшулы Гузының өңүнде ере йыкылдылар. Оларың хер бириниң бир арфасы ве мукаддеслериң догалары болан бухурлардан долы алтын кәселери барды.</verse>
				<verse number="9">Олар бир тәзе айдым айдярдылар: «Сен китабы алмага, китабың мөхүрлерини ачмага мынасыпсың. Чүнки дамагың чалнып, Өз ганың билен бизи хер тайпадан, хер дилден, хер халк ве хер миллетден Худая сатын алдың.</verse>
				<verse number="10">Бизи Худайымызың хызматында патышалык ягдайына сокуп, руханы этдиң. Биз дүнйә үстүнден хөкүм сүрерис».</verse>
				<verse number="11">Онсоң серетдим, тагтың, җанлы махлукларың хем яшулуларың төверегинде бир топар перишдәниң сесини эшитдим. Оларың саны мүңлерче мүңлер, он мүңлерче он мүңлерди.</verse>
				<verse number="12">Олар батлы сес билен: «Дамагы чалнан Гузы гүйҗи, байлыгы, акылдарлыгы, гудраты, хорматы, шөхраты ве өвгини алмага мынасыпдыр» диййәрдилер.</verse>
				<verse number="13">Онсоң Гөкдәки, ер йүзүндәки, ер астындакы ве деңиздәки хер махлугың, әлемдәки бар задың: «Өвги, хормат, шөхрат ве гудрат эбедилик тагт үстүнде Отураныңкы хем Гузыныңкы болсун!» диенини эшитдим.</verse>
				<verse number="14">Җанлы дөрт махлук «Омын» диййәр, яшулулар-да ере йыкылып сежде эдйәрди.</verse>
			</chapter>
			<chapter number="6">
				<verse number="1">Онсоң Гузының еди мөхүриң бирини ачаныны гөрдүм. Шонда җанлы дөрт махлугың бириниң гөк гүррүлдисине меңзеш сес билен «Гел» диенини эшитдим.</verse>
				<verse number="2">Серетдим, ине, өңүмде бир ак ат дурды. Атың үстүнде отураның яйы барды. Оңа бир тәч берилди ве еңсин дийип, еңип чыкды.</verse>
				<verse number="3">Гузы икинҗи мөхүри ачанда, икинҗи җанлы махлугың «Гел, серет» диенини эшитдим.</verse>
				<verse number="4">Шонда бир башга ат, бир чыпар ат гөрүнди. Онуң үстүнде отурана дүнйәден парахатчылыгы айырмага, адамлара бири-бирлерини өлдүртмәге ругсат эдилди. Оңа бир улы гылыч хем берилди.</verse>
				<verse number="5">Гузы үчүнҗи мөхүри ачанда, үчүнҗи җанлы махлугың «Гел, серет» диенини эшитдим. Серетдим, өңүмде бир гара ат дурды. Онуң үстүнде отураның элинде бир терези барды.</verse>
				<verse number="6">Җанлы дөрт махлугың ортасында гөйә бир сесиң: «Бир өлчег бугдай бир динара, үч өлчег арпа бир динара, йөне зейтун ягы билен шераба зыян берме!» диенини эшитдим.</verse>
				<verse number="7">Гузы дөрдүнҗи мөхүри ачанда, дөрдүнҗи махлугың «Гел, серет» диенини эшитдим.</verse>
				<verse number="8">Серетдим, ине өңүмде бир реңки өчүк ат дурды. Атың үстүнде отураның ады өлүмди, өлүлер дияры онуң ызындан гелйәрди. Оңа гылыч билен, ачлык билен, мерги билен, ер йүзүниң вагшы хайванлары билен ынсанлары өлдүрмәге ер йүзүниң дөртден бири барада ыгтыяр берилди.</verse>
				<verse number="9">Гузы бәшинҗи мөхүри ачанда, гурбанлык эдилйән ериң ашагында Худайың сөзи, оңа эден гүвәликлери үчин өлдүриленлериң җанларыны гөрдүм.</verse>
				<verse number="10">Олар батлы сес билен гыгырып шейле диййәрдилер: «Эй мукаддес, хакыкы Баяр! Сен хачана ченли ер йүзүнде яшаянлары хөкүм эдип, бизиң ганымызы олардан алҗак дәл?»</verse>
				<verse number="11">Оларың хер бирине бир ак дон берлип, өзлери кимин өлдүрилҗек ёлдашларының, доганларының саны тамамланянча, ене аз салым гарашмагы исленди.</verse>
				<verse number="12">Гузы алтынҗы мөхүри ачанда, ине, Ериң гаты чайкананыны гөрдүм. Гүн гара түйден эдилен җул кимин гаралып, бүтин Ай ган ялы болды.</verse>
				<verse number="13">Бир инҗир агаҗының гүйчли ел билен ыралып, чиг инҗирлерини дөкүши ялы, гөгүң йылдызлары-да ер йүзүне гачды.</verse>
				<verse number="14">Гөк хем дүйрленен кагыз кимин гөзден йитди. Әхли даг, ада еринден гозганды.</verse>
				<verse number="15">Дүнйәниң патышалары, улулары, серкерделери, байлары, гүйчлүлери, бүтин гул ве азат адамлары говакларда, дагларың гаяларында гизлендилер.</verse>
				<verse number="16">Олар даглара хем гаялара шейле дийдилер: «Бизиң үстүмизе йыкылың! Бизи тагт үстүнде Отураның йүзүнден, Гузының газабындан гизләң.</verse>
				<verse number="17">Чүнки Онуң газабының улы гүни гелди, Онуң өңүнде ким дуруп билер?»</verse>
			</chapter>
			<chapter number="7">
				<verse number="1">Мундан соң, Ериң дөрт бурчунда дуран дөрт перишдәни гөрдүм. Булар ер йүзүне, деңзе я-да хич бир агаҗа өвүсмесин дийип, ериң дөрт елини саклап дурдылар.</verse>
				<verse number="2">Гүндогардан ёкары чыкып барян башга бир перишдәни-де гөрдүм. Онда дири Худайың мөхүри барды. Ол ере, деңзе зыян етирмәге өзлерине ругсат эдилен дөрт перишдә гаты сес билен гыгырып:</verse>
				<verse number="3">«Биз Худайымызың гулларының маңлайына мөхүр басянчак, ере, деңзе ве агачлара зыян етирмәң!» дийди.</verse>
				<verse number="4">Мөхүрлененлериң саныны эшитдим. Ысрайыл огулларының бүтин тайпаларындан йүз кырк дөрт мүң адам мөхүрленипди.</verse>
				<verse number="5">Яхуда тайпасындан он ики мүң адам мөхүрленипди, рубен тайпасындан он ики мүң, гад тайпасындан он ики мүң,</verse>
				<verse number="6">ашер тайпасындан он ики мүң, нафталы тайпасындан он ики мүң, менашше тайпасындан он ики мүң,</verse>
				<verse number="7">шимегон тайпасындан он ики мүң, леви тайпасындан он ики мүң, иссахар тайпасындан он ики мүң,</verse>
				<verse number="8">зебулун тайпасындан он ики мүң, юсуп тайпасындан он ики мүң, бенямын тайпасындан он ики мүң адам мөхүрленипди.</verse>
				<verse number="9">Мундан соң, хер миллетден, хер тайпадан, хер халкдан ве хер дилден болан, хич кимиң санап билмеҗек бир улы мәрекесиниң тагтың хем Гузының өңүнде дураныны гөрдүм. Булар ак дон гейнипди, эллеринде болса хурма агаҗының пүрлери барды.</verse>
				<verse number="10">Олар батлы сес билен гыгырып шейле диййәрдилер: «Халас этмек тагт үстүнде отуран Худайымыза ве Гуза махсусдыр!»</verse>
				<verse number="11">Хемме перишделер тагтың, яшулуларың ве дөрт җанлы махлугың дашыны алшып дурдулар. Олар тагтың өңүнде йыкылып, йүзлерини ере дирәп, Худая сежде эдип, шейле диййәрдилер:</verse>
				<verse number="12">«Омын. Өвги, шөхрат, акылдарлык, шүкүр, хормат, гүйч ве гудрат эбедилик Худайымызыңкы болсун. Омын!»</verse>
				<verse number="13">Онсоң яшулулардан бири сөзе башлап, менден: «Бу ак дон гейненлер ким, ниреден гелипдирлер?» дийип сорады.</verse>
				<verse number="14">Мен: «Муны сен билйәрсиң, агам!» дийдим. Ол маңа шейле дийди: «Булар шол агыр мушакгатдан чыкып геленлер. Булар донларыны Гузының ганы билен ювуп, чув ак этдилер.</verse>
				<verse number="15">Мунуң үчин олар Худайың тагтының өңүнде болуп, Онуң ыбадатханасында Оңа гиҗе-гүндиз хызмат эдйәрлер. Тагтда Отуран болса Өз чадырыны оларың үстүне бүрәр.</verse>
				<verse number="16">Олар инди аҗыкмаз, сувсамаз. Оларың үстүне не гүн, не-де башга бир җөвза дүшер.</verse>
				<verse number="17">Чүнки тагтың ортасындакы Гузы олары отарар, яшайыш сувуның чешмелерине элтер. Худай оларың гөзлеринден бүтин яшларыны сүпүрер».</verse>
			</chapter>
			<chapter number="8">
				<verse number="1">Гузы единҗи мөхүри ачанда, Гөкде ярым сагада голай үмсүмлик болды.</verse>
				<verse number="2">Мен Худайың өңүнде дуран еди перишдәни гөрдүм. Олара еди сурнай берилди.</verse>
				<verse number="3">Башга бир перишде гелип, гурбанлык эдилйән ериң өңүнде дурды. Онуң элинде алтын бухурдан барды. Оңа тагтың өңүндәки алтын гурбанлык эдилйән ерде әхли мукаддеслериң догалары билен хөдүрлемеги үчин көп бухур берилди.</verse>
				<verse number="4">Мукаддеслериң догалары билен бирликде бухурың түссеси перишдәниң элинден Худайың хузурына ёкары гөтерилди.</verse>
				<verse number="5">Перишде бухурданы алып, гурбанлык эдилйән ериң одундан долдурды. Муны ериң йүзүне зыңанда, Гөк гүрләп, батлы сеслер чыкды, йылдырымлар чакып, ер титреди.</verse>
				<verse number="6">Онсоң еди перишде эллериндәки еди сурнайы чалмага тайярландылар.</verse>
				<verse number="7">Биринҗи перишде сурнай чалды. Ган гатышык долы хем от дөрәп, ер йүзүне дөкүлди. Ериң үчден бири, агачларың үчден бири, бүтин яшыл от янды.</verse>
				<verse number="8">Икинҗи перишде сурнай чалды. Одуң ичинде янян улы даг ялы бир зат деңзе зыңылды. Деңзиң үчден бири гана дөнди.</verse>
				<verse number="9">Деңизде яшаян җанлы махлукларың үчден бири өлди, гәмилериң хем үчден бири вейран болды.</verse>
				<verse number="10">Үчүнҗи перишде сурнай чалды. Гөкден чыра ялы янян бир улы йылдыз деряларың үчден бириниң үстүне, сув булакларының үстүне гачды.</verse>
				<verse number="11">Бу йылдызың ады Ёвшандыр. Сувларың үчден бири ёвшан ялы аҗады. Аҗан сувлардан ичен биртопар адам өлди.</verse>
				<verse number="12">Дөрдүнҗи перишде сурнай чалды. Гүнүң үчден бири, Айың үчден бири, йылдызларың үчден бири гаралсын ве гүндиз үчден бири, гиҗе-де, шонуң ялы, үчден бири ягты салмасын дийип урулдылар.</verse>
				<verse number="13">Онсоң серетдим, Гөгүң ортасында учуп йөрен бир перишдәниң батлы сес билен шейле диййәнини эшитдим: «Сурнай чалҗак бейлеки үч перишдәниң сурнайының сесинден ер йүзүнде яшаянларың гүнүне вай, вай, вай!»</verse>
			</chapter>
			<chapter number="9">
				<verse number="1">Бәшинҗи перишде сурнай чалды. Мен Гөкден ере гачан бир йылдыз гөрдүм. Йылдыза дүйпсүз довзах гуюсының ачары берлипди.</verse>
				<verse number="2">Ол дүйпсүз гуйыны ачанда, гуюдан оҗагың түссеси ялы түссе чыкды. Гуйының түссесинден Гүн хем хова гаралды.</verse>
				<verse number="3">Түсседен ер йүзүне чекиртге ягды. Олара-да ер йүзүндәки ичянлара берлиши ялы, гудрат берлипди.</verse>
				<verse number="4">Олара ер йүзүниң отуна, хич бир гөк өсүмлиге, хич бир агаҗа дәл-де, диңе маңлайында Худайың мөхүри болмадык адамлара зыян етирмек буйрулды.</verse>
				<verse number="5">Олара хич кими өлдүрмән, бу адамлары бәш айлап гынамага ыгтыяр берилди. Гынайышлары бир ичяның адамы чаканда берйән ызасына меңзейәрди.</verse>
				<verse number="6">Ол гүнлерде ынсанлар өлүми агтарар, йөне оны тапып билмезлер. Өлүми күйсәр, йөне өлүм олардан гачар.</verse>
				<verse number="7">Чекиртгелериң гөрнүши сөвеше тайярланан атларыңка меңзейәрди. Башларында алтын тәч ялы башлыклар барды, йүзлери адамың йүзүне меңзешди.</verse>
				<verse number="8">Сачлары аялың сачы, дишлери-де арсланыңкы ялыды.</verse>
				<verse number="9">Оларың демир совутлар ялы, дөш совутлары барды. Ганатларының сеси сөвеше чапян көп санлы арабалы атларың чыкарян сесине меңзейәрди.</verse>
				<verse number="10">Ичянларыңка меңзеш гуйруклары, иңңелери барды. Адама бәш айлап зыян етирйән гудратлары гуйрукларындады.</verse>
				<verse number="11">Оларың үстүнден довзах гуюсының перишдеси патышалык эдйәрди. Бу перишдәниң ады еврейче Абаддон, грекче Аполиондыр.</verse>
				<verse number="12">Биринҗи «Вай» гечди, ине, мундан соң ене ики «Вай» гелйәр.</verse>
				<verse number="13">Алтынҗы перишде сурнай чалды. Мен Худайың өңүндәки алтындан гурбанлык эдилйән ериң дөрт шахындан бир сес эшитдим.</verse>
				<verse number="14">Сес эли сурнайлы алтынҗы перишдә: «Улы Евфрат дерясының янында даңылгы дуран дөрт перишдәни гойбер!» дийди.</verse>
				<verse number="15">Шейле, шол сагат, шол гүн, шол ай ве шол йыл үчин тайярланан дөрт перишде ынсанларың үчден бирини өлдүрсин дийип гойберилди.</verse>
				<verse number="16">Буларың атлы гошунының саны ики йүз миллионды; санларыны эшитдим.</verse>
				<verse number="17">Атлары, оларың үстүндәкилери шейле гөрнүшде гөрдүм: атлыларың от, гөк якут хем күкүрт реңкли совутлары барды. Атларың келлеси арсланың келлесине меңзейәрди, агызларындан болса от, түссе, күкүрт чыкярды.</verse>
				<verse number="18">Ынсанларың үчден бири оларың агзындан чыкян отдан, түсседен ве күкүртден — бу үч беладан өлди.</verse>
				<verse number="19">Чүнки атларың гудраты агзында хем гуйругындадыр. Себәби йылана меңзеш гуйрукларының башлары болуп, булар билен зыян берйәндирлер.</verse>
				<verse number="20">Галан ынсанлар, ягны бу белалардан өлмән галанлар җынлара, өз эллери билен ясан, гөрүп, эшидип ве йөрәп билмейән алтын, күмүш, мис, даш ве агач бутларына сежде этмекден эл чекип тоба этмедилер.</verse>
				<verse number="21">Олар адам өлдүрмеден, җадыгөйлүкден ве огрулыкдан тоба этмедилер.</verse>
			</chapter>
			<chapter number="10">
				<verse number="1">Онсоң мен Гөкден ашак инип гелйән башга бир гүйчли перишдәни гөрдүм. Ол булуда бүренипди, депесинде әлемгошар барды, йүзи Гүне, аяклары болса от сүтүнине меңзейәрди.</verse>
				<verse number="2">Элинде бир ачык китапча барды. Ол саг аягыны деңзиң, сол аягыны-да ериң үстүнде җайлашдырды.</verse>
				<verse number="3">Арсланың аррылдысына меңзеш батлы сес билен гыгырды. Ол гыгыранда, еди гөк гүррүлдиси өз сеслери билен гүрледилер.</verse>
				<verse number="4">Еди гөк гүррүлдисиниң сес берип гүрлән вагты мен язҗак болдум, йөне Гөкден: «Еди гөк гүррүлдисиниң айданларыны мөхүрле, язма!» диен бир сес эшитдим.</verse>
				<verse number="5">Деңзиң ве ериң йүзүнде дураныны гөрен перишдәм саг элини Гөге галдырды.</verse>
				<verse number="6">Ол Гөги ве гөкдәкилери, Ери ве ердәкилери, деңзи ве деңиздәкилери Яраданың, эбеди Дириниң адындан ант ичип, шейле дийди: «Инди гиҗикме болмаз!</verse>
				<verse number="7">Йөне единҗи перишдәниң сурнайыны чалҗак гүнлеринде, Худай Өз гуллары, ягны пыгамберлере бушлайшы ялы, Онуң сыры тамамланар».</verse>
				<verse number="8">Гөкден эшиден сесим ене-де мениң билен геплешип: «Бар, деңзиң ве ериң йүзүнде дуран перишдәниң элиндәки ачык китапчаны ал!» дийди.</verse>
				<verse number="9">Мен перишдәниң янына барып, китапчаны маңа бермегини хайыш этдим. Ол маңа: «Ал, ий! Ол ичиңи аҗадар, йөне агзыңда бал ялы сүйҗи болар» дийди.</verse>
				<verse number="10">Мен китапчаны перишдәниң элинден алып ийдим. Ол агзымда бал ялы сүйҗүди, йөне оны ийип боланымда, ичим аҗады.</verse>
				<verse number="11">Онсоң ол маңа: «Сен биртопар халклар, миллетлер, диллер ве патышалар хакда ене-де велилик этмелисиң» дийди.</verse>
			</chapter>
			<chapter number="11">
				<verse number="1">Маңа таяга меңзеш бир өлчег агаҗыны берип, шейле дийдилер: «Гит-де, Худайың ыбадатханасыны, гурбанлык эдилйән ери өлче, ол ерде сежде эдйәнлери сана.</verse>
				<verse number="2">Йөне ыбадатхананың дашкы ховлусыны ташла, оны өлчеме. Чүнки ол ер мукаддес шәхери кырк ики айлап депелеҗек миллетлере берилди.</verse>
				<verse number="3">Мен ики гүвәме гүйч берерин, олар җул гейнип, мүң ики йүз алтмыш гүнләп велилик эдер».</verse>
				<verse number="4">Дүнйәниң Реббиниң өңүнде дуран ики зейтун агаҗы, ики шемдан булардыр.</verse>
				<verse number="5">Бири олара зыян етирҗек болса, оларың агзындан чыкан от душманларыны ийип соңуна чыкар. Олара зелел берҗек болян адам шейле өлдүрилмелидир.</verse>
				<verse number="6">Велилик эден гүнлери ягыш ягмаз ялы, оларың Гөги багламага ыгтыяры болар. Олар сувлары гана өвүрмек, нәче ислеселер, шонча-да Ери хер хили бела билен урмак ыгтыярына эедир.</verse>
				<verse number="7">Олар гүвәликлерини тамамланларында, довзахдан чыкан җанавар олар билен уршуп, олары еңип өлдүрер.</verse>
				<verse number="8">Маслыклары Содом ве Мүсүр дийилйән улы шәхерлериң көчелеринде аламат хөкмүнде ятар. Ол ерде оларың Ребби хача чүйленипди.</verse>
				<verse number="9">Бүтин халклардан, тайпалардан, диллерден ве миллетлерден болан ынсанлар үч гүн ярым оларың маслыкларына середерлер, йөне маслыкларының җайланмагына ругсат бермезлер.</verse>
				<verse number="10">Ер йүзүнде яшаянлар оларың бу ягдайына бегенишип, байрам эдер, бири-бирлерине совгатлар ёллар. Чүнки бу ики пыгамбер ер йүзүнде яшаянлара көп сүтем этди.</verse>
				<verse number="11">Үч гүн ярымдан соң, Худайдан гелен яшайыш деми оларың беденине гиренде, олар аяк үстүне галдылар. Олары гөренлериң үстүне улы ховп абанды.</verse>
				<verse number="12">Ики пыгамбер Гөкден: «Ёкары, бу ере чыкың!» диен батлы сеси эшитдилер, душманларының гөзүниң алнында булутда ёкарык Гөге чыкдылар.</verse>
				<verse number="13">Шол сагат бир улы ертитреме болуп, шәхериң ондан бири йыкылды. Ертитремеде еди мүң адам өлди. Галанлар гаты горкуп, Гөкдәки Худайы шөхратландырдылар.</verse>
				<verse number="14">Икинҗи «Вай» гечди. Ине, басым үчүнҗи «Вай» гелйәр.</verse>
				<verse number="15">Единҗи перишде сурнай чалды. Гөкден батлы сеслер чыкып, шейле дийди: «Дүнйә патышалыгы Реббимизиңки ве Онуң Месихиниңки болды. Ол хем эбедилик хөкүм сүрер».</verse>
				<verse number="16">Худайың өңүнде йыкылып, өз тагтларында отуран йигрими дөрт яшулы йүзлерини ере бердилер-де, Худая сежде эдип дийдилер:</verse>
				<verse number="17">Эй, хемме зада гүйҗи етйән, хәзир бар болан, гечмишде бар болан ве гелҗек Реб Худай! Саңа шүкүр эдйәрис. Чүнки Сен бейик гудратыңы эле алып хөкүм сүрмәге башладың.</verse>
				<verse number="18">Миллетлер гахарланыпдылар. Инди болса Сениң гахарың гелди. Өлүлериң үстүнден хөкүм чыкармак, гулларың пыгамберлере, мукаддеслере, кичи болсун, улы болсун, адыңа хормат гоянлары сылагламак, ери даргаданлары даргатмак вагты гелди».</verse>
				<verse number="19">Худайың Гөкдәки ыбадатханасы ачылып, ыбадатханадан Онуң әхт сандыгы гөрүнди. Шол пурсат йылдырымлар чакды, батлы сеслер, гөк гүррүлдиси эшидилип, ер титрәп, гүйчли долы тупаны турды.</verse>
			</chapter>
			<chapter number="12">
				<verse number="1">Гөкден бир улы аламат гөрүнди. Бу Гүни гейнен бир аялды. Онуң аякларының ашагында Ай, башында он ики йылдыздан ыбарат тәч барды.</verse>
				<verse number="2">Аял гөврелиди. Догурҗак болуп, бургусы тутуп гыгырярды.</verse>
				<verse number="3">Гөкден башга бир аламат гөрүнди. Бу болса еди башлы, он шахлы, башларында еди тәҗи болан гызыл реңкли улы аждархады.</verse>
				<verse number="4">Ол Гөкдәки йылдызларың үчден бирини гуйругы билен сүйрәп, ер йүзүне зыңды. Онсоң чага доган бадына оны ювутмак үчин, чага догурҗак болуп отуран аялың өңүнде дурды.</verse>
				<verse number="5">Аял бир огул — бүтин миллетлери демир таяк билен бакҗак бир оглан догурды. Онуң чагасыны алып, Худайың янына, Худайың тагтына элтдилер.</verse>
				<verse number="6">Аял чөле гачып гитди. Ол ерде мүң ики йүз алтмыш гүнләп иймитленер ялы, Худай тарапындан онуң үчин тайярланан бир ер барды.</verse>
				<verse number="7">Гөкде уруш турды. Микайыл ве онуң перишделери аждарха билен урушдылар. Аждарха-да өз перишделери билен гайтавул берди.</verse>
				<verse number="8">Йөне еңмәге гүйҗи етмән, Гөкдәки ерлерини элден бердилер.</verse>
				<verse number="9">Иблис я шейтан дийип атландырылан улы аждарха, бүтин дүнйәни аздырян көне йылан перишделери билен ер йүзүне зыңылды.</verse>
				<verse number="10">Онсоң мен Гөкден бир батлы сес эшитдим. Ол шейле дийди: «Худайымызың халас эдиши, гүйҗи, патышалыгы ве Онуң Месихиниң гудраты инди амала ашды. Чүнки доганларымызың айыплайҗысы, олары Худайымызың өңүнде гиҗе-гүндиз айыплаян ашак зыңылды.</verse>
				<verse number="11">Доганларымыз Гузының ганының саясында, эден гүвәликлериниң сөзүниң саясында оны еңдилер, өлүм дереҗесине ченли җан сөйгүсинден эл чекдилер.</verse>
				<verse number="12">Эй Гөк ве Гөкде яшаянлар, мунуң үчин бегениң! Ер ве деңиз, вай, сизиң халыңыза! Чүнки иблис вагтының азлыгыны билип, гахар-газаба мүнүп, сизиң үстүңизе гелди».</verse>
				<verse number="13">Аждарха өзүниң ер йүзүне зыңландыгыны гөренде, яңкы оглан догран аялы коваламага башлады.</verse>
				<verse number="14">Аяла, йыланың өңүнден чөле — үч ярым йыл иймитленҗек ерине учуп гачар ялы, улы бүргүдиң ики ганаты берилди.</verse>
				<verse number="15">Йылан аялы силе әкитдирҗек болуп, агзындан онуң ызындан деря ялы сув акдырды.</verse>
				<verse number="16">Эмма Ер агзыны ачып, аждарханың агзындан акдыран дерясыны ювдуп, аяла көмек этди.</verse>
				<verse number="17">Онсоң аждарха аяла гахарланды. Аялың неслинден галан ве Худайың буйрукларыны берҗай эдип, Иса шаятлык эдйәнлер билен урушмага гитди.</verse>
			</chapter>
			<chapter number="13">
				<verse number="1">Онсоң деңиз кенарындакы чәгелериң үстүнде дуркам, он шахлы ве еди башлы бир вагшы хайваның деңизден чыкып гелйәнини гөрдүм. Онуң шахларының депесинде он тәҗи барды, башларында күпүрчиликли атлар язылгыды.</verse>
				<verse number="2">Гөрен җанаварым барса меңзейәрди. Аяклары айының аяклары ялы, агзы болса арсланың агзы ялыды. Аждарха оңа өз гүйҗүни, тагтыны ве улы ыгтыяр берди.</verse>
				<verse number="3">Җанаварың башларының бирине өлдүрйән яра дегене меңзейәрди. Йөне бу өлдүрйән яра битди. Бүтин дүнйә тәсин галып, җанаварың ызына дүшди.</verse>
				<verse number="4">Ынсанлар җанавара ыгтыяр берен аждарха сежде этдилер. «Җанавара меңзеш ким бар? Онуң билен сөвешмеги ким башарҗак?» дийип, җанавара-да сежде этдилер.</verse>
				<verse number="5">Оңа текепбир сөзлер хем күпүрчиликли сөзлер совурян бир агыз берилди. Шейле хем өз ыгтыярыны кырк ики айлап уланма ругсады берилди.</verse>
				<verse number="6">Ол Худая сөгмек, Онуң адына, месгенине, Гөкде месген тутанлара сөгмек үчин агзыны ачды.</verse>
				<verse number="7">Оңа мукаддеслер билен сөвешип, олары еңме ругсады берилди. Хер тайпаның, хер халкың, хер дилиң ве хер миллетиң үстүнден хөкүм сүрме ыгтыяры берилди.</verse>
				<verse number="8">Ер йүзүнде яшаянларың бары, дамагы чалнан Гузының яшайыш китабында дүнйә гурлалы бәри ады язылмадык хер ынсан оңа сежде эдер.</verse>
				<verse number="9">Гулагы бар адам эшитсин!</verse>
				<verse number="10">Бирини туссага салан туссага гидер, гылыч билен өлдүрен гылычдан өлмелидир. Мукаддеслериң чыдап, иман этмеги шу ерде герекдир.</verse>
				<verse number="11">Онсоң ерден чыкып гелйән бир җанавар гөрдүм. Онуң бир гузы кимин ики шахы барды, йөне аждарха ялы сес эдйәрди.</verse>
				<verse number="12">Ол өңки җанаварың бүтин ыгтыярыны онуң адындан уланып, ер йүзүни ве онда яшаянлары өлдүрйән ярасы битен өңки җанавара зор билен сежде этдирйәрди.</verse>
				<verse number="13">Ол улы аламатлар гөркезип, ынсанларың гөзлериниң алнында Гөкден Ере от хем ягдырярды.</verse>
				<verse number="14">Ол өңки җанаварың адындан дөретмегине ругсат эдилен аламатлары билен ер йүзүнде яшаянлары аздырды. Олара гылыч билен яраланып-да, саг галан җанаварың суратында бир бут ясамагы буюрды.</verse>
				<verse number="15">Оңа җанаварың буты геплесин, бу бута сежде этмейәнлериң хеммеси өлдүрилсин дийип, җанаварың бутуна яшайыш демини берме гүйҗи багыш эдилди.</verse>
				<verse number="16">Ол кичи хем улуларың, бай хем гарыпларың, азат хем гулларың, әхли ынсанларың саг элине я маңлайына тагма басдырды.</verse>
				<verse number="17">Бу тагма җанаварың ады я адының саны өзүнде болмадыклара хич бир зат сатын алдырмаярды хем-де сатдырмаярды.</verse>
				<verse number="18">Бу ерде акылдарлык герек. Аңы бар адам җанавара дегишли саны хасапласын, чүнки бу ынсан саныдыр. Онуң саны-да алты йүз алтмыш алтыдыр.</verse>
			</chapter>
			<chapter number="14">
				<verse number="1">Онсоң гөрсем, Гузы Сион дагының үстүнде дурды. Онуң янында болса маңлайында Онуң ве Атасының ады язылгы йүз кырк дөрт мүң адам барды.</verse>
				<verse number="2">Гөкден улы сувуң шаггылдысы ялы, гаты гөк гүррүлдисиниң сеси ялы бир сес эшитдим. Эшиден сесим арфа чалянларың чыкарян сесине меңзейәрди.</verse>
				<verse number="3">Яңкы йүз кырк дөрт мүң адам тагтың өңүнде, җанлы дөрт махлугың ве яшулуларың өңүнде тәзе айдым айдярдылар. Ер йүзүнден сатын алнан бу адамлардан башга хич ким ол айдымы өвренип билмейәрди.</verse>
				<verse number="4">Булар өзлерини аяллар билен хапаламадыклардыр, чүнки булар пәкдир. Булар Гузы нирә гитсе, Онуң ызына дүшйәндир. Гутуланларың илкинҗи мивеси хөкмүнде Худая ве Гуза ынсанлар арасындан сатын алнанлар булардыр.</verse>
				<verse number="5">Буларың агызларындан ялан сөз чыкан дәлдир, Худайың тагты өңүнде мүйнсүздирлер.</verse>
				<verse number="6">Онсоң Гөгүң ортасында учуп йөрен башга бир перишдәни гөрдүм. Бу перишде ер йүзүнде яшаянлара, хер миллете ве тайпа, хер диле ве хер халка ыглан этҗек болуп, эбеди Хош Хабары гетирйәрди.</verse>
				<verse number="7">Ол батлы сес билен шейле диййәрди: «Худайдан горкуң! Оны шөхратландырың! Чүнки Онуң хөкүм сагады гелди. Гөги, Ери, деңзи ве сув булакларыны Ярадана сежде эдиң!»</verse>
				<verse number="8">Онуң ызындан гелен икинҗи перишде: «Йыкылды! Өз зына азгынлыгының шерабыны әхли миллетлере ичирен улы Бабыл йыкылды!» дийди.</verse>
				<verse number="9">[9-10] Оларың ызындан гелен үчүнҗи бир перишде батлы сес билен шейле диййәрди: «Эгер бири җанавара ве онуң суратындакы бута сежде этсе, маңлайына я элине онуң тагмасыны кабул этсе, Худайың гахар кәсесинде хич бир гошантсыз тайярланан Худай газабының шерабындан ичер. Ол адам мукаддес перишделериң, Гузының өңүнде от, күкүрт билен гыналар.</verse>
				<verse number="10"></verse>
				<verse number="11">Оларың гыналмагының түссеси эбеди түтәр. Җанавара, онуң бутуна сежде эденлер билен онуң адының тагмасыны кабул эденлериң гиҗе-гүндиз ынҗалыгы болмаз.</verse>
				<verse number="12">Худайың буйрукларыны берҗай эдип, Иса садык галанларың чыдамы шу ерде герекдир».</verse>
				<verse number="13">Гөкден эшиден бир сесим: «Муны яз: мундан бейләк, Реббе дегишли болуп өленлер багтлыдыр!» диййәрди. Рух: «Хава, олар ишлеринден дынч алар. Чүнки эденлериниң хасылыны өзлери билен әкидерлер» диййәр.</verse>
				<verse number="14">Онсоң середип, өңүмде бир ак булут гөрдүм. Булудың үстүнде башы алтын тәчли, эли кесгир ораклы ынсан оглуна меңзеш бири отырды.</verse>
				<verse number="15">Ыбадатханадан чыкан башга перишде булудың үстүнде отурана батлы сес билен шейле дийди: «Орагыңы узат-да, ор! Орма сагады гелди. Чүнки Ериң экини бишипдир».</verse>
				<verse number="16">Булудың үстүнде отуран орагыны ериң йүзүне ташлады ве Ериң экини орулды.</verse>
				<verse number="17">Гөкдәки ыбадатханадан башга бир перишде чыкды. Онуң-да кесгир орагы барды.</verse>
				<verse number="18">Одуң үстүнден хөкүм сүрйән башга бир перишде-де гурбанлык эдилйән ерден чыкып гелип, кесгир оракла батлы сес билен: «Сен-де кесгир орагыңы узат-да, Ериң үзүм шахасындан салкымларыны йыгна, чүнки үзүмлери бишипдир» дийди.</verse>
				<verse number="19">Перишде орагыны ериң йүзүне ташлады-да, Ериң үзүм шахасының хасылыны йыгнап, Худай газабының улы гысаҗына зыңды.</verse>
				<verse number="20">Гысачдакы үзүмлер шәхериң дашында сыкылды. Үзүм гысаҗындан чыкан ган мүң алты йүз ок атым аралыкда атларың уянына етди.</verse>
			</chapter>
			<chapter number="15">
				<verse number="1">Мен Гөкде башга бир улы хем гең аламат гөрдүм: бу соңкы еди беланы гетирйән еди перишдеди. Худайың газабы бу белалар билен соңланярды.</verse>
				<verse number="2">От билен гарышык, чүйшеден ясалан деңиз ялы бир зат гөрдүм. Җанавары, онуң суратындакы буты, онуң адының саныны еңенлер Худайың берен арфаларыны эллерине алып, чүйшеден деңзиң үстүнде дурдулар.</verse>
				<verse number="3">Олар Худайың гулы Мусаның ве Гузының айдымыны айдып, шейле диййәрдилер: «Гүйҗи хер зада етйән Реб Худай, Сениң ишлериң улы хем геңдир. Эй, миллетлер патышасы, Сениң ёлларың догры хем хакдыр!</verse>
				<verse number="4">Я Реб, Сенден горкман, адыңы Шөхратландырмаҗак кимдир? Чүнки мукаддес диңе Сенсиң! Бүтин миллетлер гелип, Сениң өңүңде сежде эдер. Чүнки Сениң адыл ишлериң аян болды».</verse>
				<verse number="5">Мундан соң Гөкдәки ыбадатхананың, ягны гүвәлик чадырының ачыланыны гөрдүм.</verse>
				<verse number="6">Еди беланы гетирйән еди перишде тәмиз, парлак кетени гейнип, гурсакларына алтын гушак баглап, ыбадатханадан чыкдылар.</verse>
				<verse number="7">Җанлы дөрт махлугың бири еди перишдә эбедилик яшаян Худайың газабындан долы еди алтын кәсе берди.</verse>
				<verse number="8">Ыбадатхана Худайың шөхратының, гудратының түссесинден долды. Еди перишдәниң еди беласы гутарянча, хич ким ыбадатхана гирип билмеди.</verse>
			</chapter>
			<chapter number="16">
				<verse number="1">Онсоң ыбадатханадан еди перишдә: «Гидиң-де, Худайың газабындан долы еди кәсәни ериң йүзүне дөкүң!» диен батлы сеси эшитдим.</verse>
				<verse number="2">Биринҗи перишде гидип, кәсесини ер йүзүне дөкди. Җанаварың тагмасы болан ве онуң суратындакы бута сежде эден адамларда эрбет хем гаты агырылы яралар пейда болды.</verse>
				<verse number="3">Икинҗи перишде кәсесини деңзе дөкди. Деңиз өлиниң ганына меңзеш гана дөнди, ичиндәки бүтин җандарлар өлди.</verse>
				<verse number="4">Үчүнҗи перишде кәсесини дерялара, сув булакларына дөкди. Олар-да гана дөнди.</verse>
				<verse number="5">Мен сувларың перишдесиниң шейле диенини эшитдим: «Хәзир бар болан хем гечмишде бар болан мукаддес Худай! Сен бу хөкүмлериңде адылсың. Чүнки Сен шейле хөкүм чыкардың.</verse>
				<verse number="6">Чүнки олар мукаддеслериң хем пыгамберлериң ганыны дөкдүлер. Сен-де олара ичмәге ган бердиң. Оларың алмыты буды».</verse>
				<verse number="7">Мен гурбанлык эдилйән ерден гелен бир сесиң: «Хава, хер зада гүйҗи етйән Реб Худай! Сениң хөкүмлериң догры хем адылдыр» диенини эшитдим.</verse>
				<verse number="8">Дөрдүнҗи перишде кәсесини Гүнүң үстүне дөкди. Гүне ынсанлары от билен якып-говурма гүйҗи берилди.</verse>
				<verse number="9">Ынсанлар гүйчли гызгын билен говрулдылар, йөне тоба эдип, бу белалара ыгтыяры болан Худайы шөхратландырмагың дерегине, Онуң адына сөгдүлер.</verse>
				<verse number="10">Бәшинҗи перишде кәсесини җанаварың тагтының үстүне дөкди. Җанаварың патышалыгы гараңкылыкда гөмүлди. Ынсанлар дертден яңа диллерини дишледилер.</verse>
				<verse number="11">Эден ишлерине тоба этмейишлери ялы, дерт хем яралары үчин, Гөкдәки Худая сөгдүлер.</verse>
				<verse number="12">Алтынҗы перишде кәсесини улы Евфрат дерясына дөкди. Гүндогардан гелен патышаларың ёлуның ачылмагы үчин, деряның сувы гурады.</verse>
				<verse number="13">Онсоң аждарханың агзындан, җанаварың агзындан ве ялан пыгамбериң агзындан гурбага меңзеш үч мурдар рухуң чыканыны гөрдүм.</verse>
				<verse number="14">Булар аламатлар дөредип билйән җынларың рухларыдыр. Булар әхли зада гүйҗи етйән Худайың улы гүнүнде болҗак сөвеш үчин, бүтин дүнйәниң патышаларыны үйшүрмәге баряр.</verse>
				<verse number="15">«Ине, огры ялы гелйәрин! Ялаңач гезип, уят ери гөрүнмез ялы, оя болуп, эшиклерини эгнинде саклан багтлыдыр!»</verse>
				<verse number="16">Патышалары еврейче Армагеддон диен ерде үйшүрдилер.</verse>
				<verse number="17">Единҗи перишде кәсесини хова дөкди. Ыбадатханадакы тагтдан чыкан батлы сес: «Болды!» дийди.</verse>
				<verse number="18">Шонда йылдырымлар чакды, батлы сеслер чыкып, Гөк гүрледи, гүйчли ертитреме болды. Ынсанлар ер йүзүнде болалы бәри Ер шейле гаты титремәнди.</verse>
				<verse number="19">Улы шәхер үч бөлек болды. Миллетлериң шәхерлери йыкылды. Улы Бабыл Худайың хузурында ятланды, Худайың отлы газап кәсеси оңа берилди.</verse>
				<verse number="20">Бүтин адалар йитирим болуп, даглар тапылмаз болды.</verse>
				<verse number="21">Ынсанларың үстүне Гөкден хер дамҗасының аграмы бир таланта голай гүйчли долы ягды. Ынсанлар ол долы беласы себәпли, Худая сөгдүлер. Чүнки ол бела гаты айылганчды.</verse>
			</chapter>
			<chapter number="17">
				<verse number="1">Еди кәсели еди перишдәниң бири гелип, мениң билен геплешип, шейле дийди: «Гел, мен саңа көп сувларың йүзүнде отуран улы кемчиниң җезасыны гөркезейин.</verse>
				<verse number="2">Ер йүзүниң патышалары онуң билен зына этди, ер йүзүнде яшаянлар онуң зына шерабындан серхош болды».</verse>
				<verse number="3">Онсоң перишде мени Рухда чөле әкитди. Мен ол ерде еди башлы, он шахлы, эндамы күпүр атларындан долы гызыл җанаварың үстүнде отуран бир аялы гөрдүм.</verse>
				<verse number="4">Аял гоңур хем гырмызы эшиклер гейнип, алтын, гымматбаха дашлар, дүрлер билен безенипди. Элинде болса йигренҗи затлардан, зына чиркинден долы алтын кәсе барды.</verse>
				<verse number="5">Онуң маңлайында «Бейик Бабыл, дүнйә кемчинлериниң ве йигренҗилериниң энеси» диен сырлы ат язылгыды.</verse>
				<verse number="6">Онсоң аялың мукаддеслериң, Иса гүвәлик эденлериң ганындан серхош боланыны гөрдүм. Муны гөрүп, гаты геңиргендим.</verse>
				<verse number="7">Перишде маңа шейле дийди: «Нәмә геңиргендиң? Аялың, оны гөтерйән еди башлы, он шахлы җанаварың сырыны мен саңа айдайын.</verse>
				<verse number="8">Сениң гөрен җанаварың бир вагтлар барды, йөне инди ёк. Ол довзахдан чыкып, хеләк болмага гидер. Ер йүзүнде яшаянлар, ягны дүнйә гурлалы бәри атлары яшайыш китабында язылмадыклар җанавары гөренде геңиргенер, чүнки ол бир вагтлар барды, инди ёк, йөне ене гелер.</verse>
				<verse number="9">Бу ерде дүшүнмек үчин акылдарлык герек. Еди баш аялың үстүнде отуран еди дагыдыр. Олар хем патышалардыр.</verse>
				<verse number="10">Буларың бәшиси йыкылды, инди бири бар, ол бири энтек геленок. Геленде аз вагт галмалыдыр.</verse>
				<verse number="11">Бир вагтлар бар болуп, инди ёк җанавар болса секизинҗидир. Ол едилерден болуп, инди хеләк болмага баряр.</verse>
				<verse number="12">Сениң гөрен он шахың энтек патышалыга етмедик он патышадыр. Олара җанавар билен биле бир сагат патышалык этмәге ыгтыяр берлер.</verse>
				<verse number="13">Буларың максады бир болар, гүйчлерини хем ыгтыярларыны җанавара берерлер.</verse>
				<verse number="14">Гузы билен сөвешерлер, йөне Гузы олары еңер. Чүнки Гузы реблериң Ребби, патышаларың Патышасыдыр. Онуң янындакылар чагырылан, сайланан ве садык галанлардыр».</verse>
				<verse number="15">Ене перишде маңа шейле дийди: «Шу гөрен сувларың, ягны кемчиниң отуран сувлары халклар, мәрекелер, миллетлер хем диллердир.</verse>
				<verse number="16">Гөрен җанаварың ве он шах кемчини йигренип, дашыны чолардып, оны ялаңачлар. Онуң этини ийип, өзүни-де отлар.</verse>
				<verse number="17">Чүнки Худай Өз максадыны амала ашырма ислегини оларың йүрегине гуйды. Шейдип, Худайың сөзлери амала ашянча, өзлериниң патышалык ыгтыярыны җанавара бермекде пикирдеш боларлар.</verse>
				<verse number="18">Гөрен аялың дүнйә патышаларына патышалык эден улы шәхердир!»</verse>
			</chapter>
			<chapter number="18">
				<verse number="1">Мундан соң улы ыгтыярлы башга бир перишдәниң Гөкден ашак иненини гөрдүм. Онуң дабарасындан ер йүзи ягтылды.</verse>
				<verse number="2">Перишде гүйчли сес билен гыгырып шейле дийди: «Йыкылды! Улы Бабыл йыкылды! Ол җынларың җайы, хер хили мурдар рухуң меканы, хер пис ве йигренҗи гушуң пенасы болды.</verse>
				<verse number="3">Чүнки хемме миллетлер онуң азгын зына шерабындан ичди. Дүнйәниң патышалары онуң билен зына этди. Дүнйәниң тәҗирлери онуң гүйчли айшы-эшретинден баяды».</verse>
				<verse number="4">Мен Гөкден башга бир сес эшитдим, сес шейле диййәрди: «Эй халкым! Онуң гүнәлерине шәрик болуп, онуң белаларына учрамазлык үчин, ол ерден чык.</verse>
				<verse number="5">Чүнки онуң гүнәлери күделенип гөге етди, Худай онуң гүнәлерини ятлады.</verse>
				<verse number="6">Ол нәме берен болса, сиз хем шонуң өвезини шейле бериң. Эденлериниң өвезини ики эссе эдип бериң. Тайярлан кәсесини оңа ики эссе долдурып бериң.</verse>
				<verse number="7">Ол өзүни нәче шөхратландырып, айшы-эшрет эден болса, шонча-да оңа дерт, гам-гусса бериң. Чүнки ол өз йүрегинден: „Мен мелике болуп отырын, мен дул дәл, асла гам-гусса йүзүни гөрмерин!" диййәр.</verse>
				<verse number="8">Шонуң үчин, оңа учраҗак белалар: өлүм, гам-гусса, ачлык бир гүнүң ичинде гелер, от оны якар. Чүнки оны хөкүм эден Реб Худай гүйчлүдир.</verse>
				<verse number="9">Онуң билен зына эден, онуң айшы-эшретинде яшан бу дүнйәниң патышалары оны якан одуң түссесини гөренлеринде, оңа аглашып, гурсакларына урарлар.</verse>
				<verse number="10">Олар онуң чекйән дердиниң горкусындан дашда дуруп: „Вай, вай! Улы шәхер, гүйчли шәхер Бабыл! Сениң хөкүмиң бир сагадың ичинде гелди!" диер.</verse>
				<verse number="11">Дүнйә тәҗирлери оңа аглап яс тутар. Чүнки инди оларың малларыны сатын алҗак ёк.</verse>
				<verse number="12">[12-13] Алтыны, күмши, гымматбаха дашлары, дүрлери, непис кетенини, йүпек, гоңур ве гырмызы маталары, дүрли ыслы агаҗы, пил сүңкүнден ясалан дүрли гаплары, гымматбаха агачлардан, мис, демир ве мермерден ясалан дүрли харытлары, далчын ве бейлеки тагамлыклары, бухурлары, ыслы яг, ладан, шерап, зейтун ягы, кепексиз ун ве бугдайы, сыгырдыр гоюнлары, атлары, арабалары, гуллары, ягны ынсанларың җаныны сатын алҗак инди ёк.</verse>
				<verse number="13"></verse>
				<verse number="14">Олар: „Җаның ислән мивелери йитип гитди. Бүтин болелинлигиң, гөз гамашдырыҗылыгың ём-ёк болды. Инди асла тапып билмерсиң" диер.</verse>
				<verse number="15">Ол шәхерде бу маллары сатып баян тәҗирлер онуң чекен дердинден горкуп, дашда дурар, аглап, яс тутуп:</verse>
				<verse number="16">Вай, вай непис кетени, гоңур ве гырмызы гейнен, алтын, гымматбаха дашлар, дүрлер билен безенен бейик шәхер!</verse>
				<verse number="17">[17-18] Шейле улы байлык бир сагадың ичинде ёгалды!" диер. Әхли гәмичи, әхли деңиз ёлагчысы, деңизчилер, деңизден гүн гөрйәнлериң бары, оны якан одуң түссесини гөренлеринде, дашда дуруп, „Бейик шәхере меңзеш шәхер бармыды?" дийип гыгырышдылар.</verse>
				<verse number="18"></verse>
				<verse number="19">Башларындан гум совруп, аглап яс тутдулар. „Вай, вай! Бейик шәхер!" дийип гыгырышдылар ве шейле дийдилер: „Деңизде гәмиси боланың хеммеси онуң гымматлы малларындан баяпды, йөне ол бир сагадың ичинде ёгалды\.</verse>
				<verse number="20">Эй Гөк ве мукаддеслер, ресуллар ве пыгамберлер! Онуң ягдайына бегениң. Чүнки Худай оны хөкүм эдип сизиң хакыңызы алды».</verse>
				<verse number="21">Онсоң бир гүйчли перишде дегирмениң дашы ялы улы дашы галдырып, деңзе зыңды ве шейле дийди: «Бейик шәхер Бабыл, ине, шунуң ялы гүйч билен зыңлансоң тапылмаз.</verse>
				<verse number="22">Арфачыларың, багшыларың, түйдүкчи ве сурнайчыларың сеси инди сенден эшидилмез. Инди сенден хич бир сунгатың сунгатчысы тапылмаз. Сенден инди хич бир дегирмениң сеси эшидилмез.</verse>
				<verse number="23">Инди сенде бир чыраның-да ышыгы ягты салмаз, инди сенден гелинлердир йигитлериң сеси эшидилмез! Сениң тәҗирлериң дүнйәниң улуларыды. Бүтин миллетлер сениң җадың билен азашыпды.</verse>
				<verse number="24">Пыгамберлериң ганы, мукаддеслериң, ер йүзүнде өлдүриленлериң әхлисиниң ганы сенден тапылыпды».</verse>
			</chapter>
			<chapter number="19">
				<verse number="1">Шондан соң Гөкден улы бир мәрекәниң сесине меңзеш батлы сеслер эшитдим. Олар шейле диййәрдилер: «Халелуя! Халас эдиш, шөхрат, гүйч Худайымызыңкыдыр!</verse>
				<verse number="2">Чүнки Онуң хөкүмлери догры ве адылдыр. Ол ер йүзүни зынасы билен аздыран улы кемчини хөкүм этди, гулларының ганыны ондан алды».</verse>
				<verse number="3">Икинҗи гезек шейле дийдилер: «Халелуя! Кемчиниң түссеси эбедилик түтәр».</verse>
				<verse number="4">Йигрими дөрт яшулы ве җанлы дөрт махлук ере йыкылып, «Омын! Халелуя!» дийип, тагт үстүнде отуран Худая сежде этдилер.</verse>
				<verse number="5">Онсоң тагтдан чыкан бир сес шейле дийди: «Эй, Худайымызың әхли бенделери! Кичилер ве улулар, Ондан горкянлар, Оңа алкыш окаң!»</verse>
				<verse number="6">Онсоң мен бир улы мәрекәниң сесине, улы сувуң шаггылдысына, гаты Гөк гүррүлдисине меңзеш сеслер эшитдим. Олар шейле диййәрдилер: «Халелуя! Чүнки хер зада гүйҗи етйән Реб Худайымыз хөкүм сүрйәр.</verse>
				<verse number="7">Бегенелиң, шатланалың! Оны шөхратландыралың! Гузының тойы башланяр. Онуң гелни тайярланды.</verse>
				<verse number="8">Гейсин дийип, оңа парлак, тәмиз ве непис кетени берилди». Непис кетени мукаддеслериң адыл ишлеридир.</verse>
				<verse number="9">Перишде маңа: «Муны яз: Гузының той ашына чагырыланлар багтлыдыр!» дийди. Маңа ене: «Булар чын сөзлердир, Худайың сөзлеридир» дийди.</verse>
				<verse number="10">Мен оңа сежде этҗек болуп аякларына йыкылдым. Эмма ол маңа шейле дийди: «Бейле зат эдәйме! Мен сениң ве Иса гүвәлик эдйән доганларың ёлдашыдырын, Худая сежде эт! Чүнки Иса гүвәлик пыгамберлик рухудыр».</verse>
				<verse number="11">Гөгүң ачылып, өңүмде бир ак атың дураныны гөрдүм. Онуң үстүнде отураның ады Догручыл ве Чындыр. Ол адалатлы хөкүм чыкарып сөвешйәндир.</verse>
				<verse number="12">Гөзлери одуң ялны ялыдыр. Башында биртопар тәч болуп, буларың үстүнде язылгы адыны Өзүнден башга хич ким билйән дәлдир.</verse>
				<verse number="13">Ол гана батырылан гейим гейнендир, Оңа «Худайың Сөзи» диен ат дакыландыр.</verse>
				<verse number="14">Ак, тәмиз ве непис кетени гейнен Гөкдәки гошунлар ак атлара мүнүп, Онуң ызындан гелйәрди.</verse>
				<verse number="15">Миллетлери урмак үчин, Онуң агзындан кесгир гылыч чыкяр. Онуң Өзи олары демир таяк билен бакар, хер зада гүйҗи етйән Худайың отлы газабының шерабыны өндүрйән үзүм гысаҗыны Өзи гысар.</verse>
				<verse number="16">Онуң гейиминде ве будунда «патышаларың Патышасы, реблериң Ребби» дийип язылан ады бардыр.</verse>
				<verse number="17">[17-18] Онсоң Гүнде дуран бир перишде гөрдүм. Ол батлы сес билен гыгырып, гөгүң ортасында учуп йөрен гушлара шейле дийди: «Патышаларың, серкерделериң, гүйчли адамларың этини, атларың, оларың үстүндәкилериң этини, азатларың, гулларың, кичилериң, улуларың хеммесиниң этини иймек үчин үйшүп, Худайың улы зыяпатына гелиң!»</verse>
				<verse number="18"></verse>
				<verse number="19">Мен җанавары, дүнйә патышаларыны ве оларың гошунларыны гөрдүм. Олар атың үстүнде Отуран ве Онуң гошунлары билен сөвешҗек болуп йыгнанышан экенлер.</verse>
				<verse number="20">Җанавар хем-де онуң өңүнде аламатлар дөредип, җанаварың тагмасыны алып-да, онуң бутуна сежде эденлери бу аламатлар билен алдаян ялан пыгамбер тутулды. Оларың икиси-де күкүрт билен янан от көлүне зыңылды.</verse>
				<verse number="21">Галанлар атың үстүнде Отураның агзындан чыкан гылыч билен өлдүрилдилер. Бүтин гушлар, ине, буларың этинден дойды.</verse>
			</chapter>
			<chapter number="20">
				<verse number="1">Онсоң Гөкден ашак инен бир перишде гөрдүм. Онуң элинде довзахың ачары билен бир улы зынҗыр барды.</verse>
				<verse number="2">Перишде аждарханы, ягны иблис я шейтан дийлен ол көне йыланы тутуп, мүң йыллыгына баглады.</verse>
				<verse number="3">Мүң йыл долянча, икиленч миллетлери аздырмасын дийип, оны довзаха зыңды, баглап мөхүр басды. Мундан соң ол аз вагтлайын чөзүлмелидир.</verse>
				<verse number="4">Мен тагтлары, оларың үстүнде отуранлары гөрдүм. Олара хөкүм этме ыгтыяры берлипди. Иса эден гүвәликлери себәпли ве Худайың сөзи угрунда башлары кесиленлериң җанларыны гөрдүм. Булар җанавара, онуң бутуна сежде этмедик, маңлайлары ве эллерине онуң тагмасыны кабул этмедиклерди. Булар дирелип, Месих билен биле мүң йыл патышалык этдилер.</verse>
				<verse number="5">Илкинҗи дирелиш будур. Галан өлүлер мүң йыл долянча дирелмеди.</verse>
				<verse number="6">Илкинҗи дирелишде пайы болан багтлы, мукаддесдир. Икинҗи өлүмиң олара гүйҗи етмез. Олар Месихиң руханылары болуп, Онуң билен биле мүң йыл хөкүм сүрер. Шейтан от көлүне зыңыляр</verse>
				<verse number="7">Мүң йыл долансоң, шейтан туссагдан бошадылар.</verse>
				<verse number="8">Ол ер йүзүниң дөрт бурчундакы миллетлери, әҗит-мәҗиди аздырҗак, олары сөвеш үчин үйшүрҗек болуп, туссагдан чыкар. Үйшенлериң саны деңиз чәгелери киминдир.</verse>
				<verse number="9">Олар ер йүзүниң гиңишлигине чыкып, мукаддеслериң гошун дүшелгесини, сөйгүли шәхери гуршадылар. Эмма Гөкден Худай тарапын от ягып, олары якып күл этди.</verse>
				<verse number="10">Олары аздыран иблис болса от, күкүрт көлүне зыңылды. Җанавар билен ялан пыгамбер-де шол ердедир. Олар гиҗе-гүндиз эбедилик гыналар. Өлүлериң үстүнден хөкүм чыкарыляр</verse>
				<verse number="11">Мен бир улы ак тагт ве онуң үстүнде Отураны гөрдүм. Ер, Гөк Онуң өңүнден гачды, йөне гидере ерлери ёкды.</verse>
				<verse number="12">Тагтың өңүнде дуран улы, кичи өлүлери гөрдүм. Онсоң кәбир китаплар ачылды. Яшайыш китабы диен ене бир китап ачылды. Китапларда языланлара середилип, өлүлериң үстүнден эденлерине гөрә хөкүм чыкарылды.</verse>
				<verse number="13">Деңиз өзүндәки өлүлери, өлүм ве өлүлер дияры-да өзлериндәки өлүлери табшырдылар. Хер бирине этмишине гөрә хөкүм чыкарылды.</verse>
				<verse number="14">Өлүм ве өлүлер дияры от көлүне зыңылды. Ине, от көли икинҗи өлүмдир.</verse>
				<verse number="15">Атлары яшайыш китабында язылмадыкларың бары от көлүне зыңылды.</verse>
			</chapter>
			<chapter number="21">
				<verse number="1">Мундан соң бир тәзе Гөк билен бир тәзе Ер гөрдүм. Чүнки өңки Гөк, өңки Ер арадан айрылыпды. Инди деңиз хем ёкды.</verse>
				<verse number="2">Онсоң мен өз адамсы үчин тайярланан безегли гелин ялы, Гөкден Худайың янындан ашак инип гелйән мукаддес шәхер тәзе Иерусалими гөрдүм.</verse>
				<verse number="3">Гөкден бир батлы сесиң шейле диенини эшитдим: «Худайың чадыры шинди ынсанларың арасында. Худай олар билен биле яшар. Олар Онуң халкы болар, Худайың Өзи-де оларың арасында болар.</verse>
				<verse number="4">Ол оларың гөзлеринден әхли яшларыны сүпүрер. Инди не өлүм, не яс, не агы, не-де агыры болар. Чүнки өңки затлар арадан айрылды».</verse>
				<verse number="5">Тагтың үстүнде Отуран: «Ине, әхли зады тәзелейәрин» дийди. Соңра маңа: «Булары яз! Чүнки бу сөзлер ыгтыбарлы, чындыр» дийди.</verse>
				<verse number="6">Маңа шейле дийди: «Болды! Алфа ве Омега, башлангыч ве соң Мендирин. Мен сувсана яшайыш сувуның чешмесинден мугт сув берерин.</verse>
				<verse number="7">Еңен, ине, булары мирас алар. Мен онуң Худайы, ол-да Мениң оглум болар.</verse>
				<verse number="8">Эмма горкагың, имансызың, йигренҗиниң, ганхорың, зынагәриң, җадыгөйүң, бутпаразың, бүтин яланчыларың соңы күкүрт билен янян от көлүдир. Икинҗи өлүм будур».</verse>
				<verse number="9">Соңкы еди бела билен долы еди кәсели еди перишдәниң бири гелип, мениң билен геплешди: «Гел, мен саңа Гуза аял болҗак гелни гөркезейин» дийди.</verse>
				<verse number="10">Перишде мени Рухда бир улы, белент дага әкитди. Ол ерден маңа Худайың шөхраты аркалы парлаян мукаддес шәхер Иерусалими Гөкден Худайың янындан инип гелйәркә гөркезди.</verse>
				<verse number="11">Онуң парлаклыгы бир җуда гыммат дашың, кристаллашан яшма дашының парлаклыгы киминди.</verse>
				<verse number="12">Улы хем белент диварлары барды, он ики дервезеси, дервезелери саклаян он ики перишдеси барды. Дервезелериң йүзүнде Ысрайыл огулларының он ики тайпасының ады язылгыды.</verse>
				<verse number="13">Гүндогарда үч дервезе, демиргазыкда үч дервезе, гүнортада үч дервезе, гүнбатарда үч дервезе барды.</verse>
				<verse number="14">Шәхер диварының он ики бинасы болуп, йүзүнде Гузының он ики ресулының ады язылгыды.</verse>
				<verse number="15">Мениң билен геплешен перишдәниң элинде шәхери, шәхериң дервезелери билен диварларыны өлчәр ялы алтындан өлчег агаҗы барды.</verse>
				<verse number="16">Шәхер дөрт бурчлук болуп, бойы билен ини деңди. Перишде шәхери өлчеди, бир яны он ики мүң ок атым чыкды. Бойы, ини, бейиклиги деңди.</verse>
				<verse number="17">Перишде диварлары-да өлчеди. Онуң уланян адам өлчеги боюнча бейиклиги йүз кырк дөрт арчын чыкды.</verse>
				<verse number="18">Диварлар яшмадан салныпды. Шәхер болса сап чүйшә меңзеш сап алтынданды.</verse>
				<verse number="19">[19-20] Шәхер диварларының биналары хер хили гымматбаха дашлар билен безелипди. Биринҗи бина дашы яшма, икинҗиси гөк якут, үчүнҗиси хакык, дөрдүнҗиси зүмеррет, бәшинҗиси ак хакык, алтынҗысы гырмызы хакык, единҗиси сары якут, секизинҗиси гөк зүмеррет, докузынҗысы яшыл якут, онунҗысы сары зүмеррет, он биринҗиси Емен дашы, он икинҗиси гоңур якутды.</verse>
				<verse number="20"></verse>
				<verse number="21">Он ики дервезе он ики дүрденди, ягны хер дервезе бир дүрден ясалыпды. Шәхериң көчеси дуры чүйше ялы сап алтынданды.</verse>
				<verse number="22">Бу шәхерде ыбадатхана гөрмедим. Чүнки хер зада гүйҗи етйән Реб Худай ве Гузы шәхериң ыбадатханасыдыр.</verse>
				<verse number="23">Шәхериң өзүни ягтыландырмагы үчин, Гүнүң я-да Айың гереги ёк. Чүнки Худайың ялкымы оны ягтыландыряр. Гузы хем онуң чырасыдыр.</verse>
				<verse number="24">Миллетлер шәхериң ышыгында гезер. Дүнйәниң патышалары шөхратларыны бу ере гетирер.</verse>
				<verse number="25">Шәхериң дервезелери гүнузын япылмаз. Хава, ол ерде гиҗе болмаз.</verse>
				<verse number="26">Миллетлер шөхрат хем байлыклары билен оңа гелер.</verse>
				<verse number="27">Оңа хич бир хапа зат, йигренҗи ве галп ишлер эдениң хич бири гирмез, диңе атлары Гузының яшайыш китабында языланлар гирер.</verse>
			</chapter>
			<chapter number="22">
				<verse number="1">Перишде маңа шәхер көчесиниң ортасында Худайың ве Гузының тагтындан чыкян булгур ялы дуры яшайыш сувуның дерясыны гөркезди.</verse>
				<verse number="2">Деряның ики тарапында он ики хили миве өндүрйән, хер ай мивесини берйән яшайыш агаҗы барды. Агаҗың япраклары миллетлере шыпады.</verse>
				<verse number="3">Инди хич зат гаргыш астында галмаз. Худайың ве Гузының тагты шәхерде болар. Бенделери Оңа гуллук эдер.</verse>
				<verse number="4">Онуң йүзүни гөрер, маңлайларында Онуң ады болар.</verse>
				<verse number="5">Инди гиҗе болмаз. Не чыраның ышыгы, не-де Гүнүң нуры герек болар. Реб Худай олара ышык болуп, олар эбедилик хөкүм сүрер.</verse>
				<verse number="6">Перишде маңа шейле дийди: «Бу сөзлер ынамлыдыр, чындыр! Пыгамберлериң рухларының Худайы Реб, шу якында болҗак вакалары Өз гулларына билдирҗек болуп, перишдесини ёллады».</verse>
				<verse number="7">«Ине, басым гелйәрин! Бу китабың вели сөзлерини берҗай эден багтлыдыр!»</verse>
				<verse number="8">Бу затлары эшиден, гөрен мен, Яхя. Булары эшиден, гөрен махалым мен булары өзүме гөркезен перишдә сежде этҗек болуп, онуң аякларына йыкылдым.</verse>
				<verse number="9">Эмма ол маңа шейле дийди: «Бейле иш этме! Мен сениң, сениң пыгамбер доганларың билен бу китабың сөзлерини берҗай эдйәнлериң ёлдашыдырын. Худая сежде эт!»</verse>
				<verse number="10">Онсоң маңа шейле дийди: «Бу китабың вели сөзлерини мөхүрлеме. Чүнки гарашылан вагт якындыр.</verse>
				<verse number="11">Эрбетлик эден ене эрбетлик этсин, хапа болан хапалыгында галсын. Догры адам ене догрулык этсин. Мукаддес-де мукаддеслигине галсын».</verse>
				<verse number="12">Ине, басым гелйәрин! Берҗек сылагларым янымдадыр. Хер кесе этмишине гөрә хак берерин.</verse>
				<verse number="13">Алфа ве Омега, илкинҗи хем ахыркы, башлангыч ве соң Мендирин».</verse>
				<verse number="14">Яшайыш агаҗындан иймитленме хакыны алмак, дервезелерден гечип, шәхере гирмек үчин, Онуң табшырыкларыны берҗай эденлер багтлыдыр!</verse>
				<verse number="15">Итлер, ягны җадыгөйлер, зынагәрлер, ганхорлар, бутпаразлар, яланы сөйүп, ишлерини ялан билен йөреденлериң бары дашарда галар.</verse>
				<verse number="16">«Мен — Иса, иманлылар йыгнакларына дегишли болан бу гүвәлиги сизе етирсин дийип, Өз перишдәми ёлладым. Мен Давудың көкүнден ве неслинден болан парлак даң йылдызыдырын!»</verse>
				<verse number="17">Рух ве гелин: «Гел!» диййәр. Хер эшиден «Гел!» дийсин. Сувсан гелсин. Дилән гелип, яшайыш сувуны мугт алсын.</verse>
				<verse number="18">Бу китабың вели сөзлерини эшиден кишә дуйдурярын! Бири бу сөзлере бир зат гошса, Худай хем онуң җезасына бу китапда агзалан белалары гошар.</verse>
				<verse number="19">Эгер-де бири бу вели китабың сөзлеринден бир зады айырса, Худай хем бу китапда агзалан яшайыш агаҗындан, мукаддес шәхерден оңа етен пайы ызына алар.</verse>
				<verse number="20">Буларың әхлисине гүвәлик эдйән: «Хава, басым гелйәрин!» диййәр. Омын! Гел, я Реб Иса!</verse>
				<verse number="21">Реббимиз Исаның мерхемети әхлиңиз билен болсун. Омын!</verse>
			</chapter>
		</book>
	</testament>
</bible>
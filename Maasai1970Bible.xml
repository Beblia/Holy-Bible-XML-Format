<?xml version="1.0" encoding="UTF-8"?>
<bible translation="Maasai 1970 (Osotua Ng'ejuk)" status="New Testament in Maasai/Arusha © Leipzig Lutheran Mission, 1964,1970." link="https://www.bible.com/bible/3044/MRK.15.MAS70">
	<book number="40">
		<chapter number="1">
			<verse number="1">Enkitabu eiunoto e Yesus Kristos, enkerai e David, enkerai e Abraham.</verse>
			<verse number="2">Etoiwuo Abraham Isaak. Neiu Isaak Yakoob. Neiu Yakoob Yuda o lalashera lenyena;</verse>
			<verse number="3">neiu Yuda Peres o Seraa te Tamar; neiu Peres Esrom; neiu Esrom Raam;</verse>
			<verse number="4">neiu Raam Aminadab; neiu Aminadab Naashon; neiu Naashon Salmon;</verse>
			<verse number="5">neiu Salmon Boas te Rahab; neiu Boas Obed te Rut; neiu Obed Yese;</verse>
			<verse number="6">neiu Yese olkarsis David. Neiu David Salomo tʼengʼoroyoni e Uria:</verse>
			<verse number="7">neiu Salomo Rehabeam; neiu Rehabeam Abia; neiu Abia Asa;</verse>
			<verse number="8">neiu Asa Yosafat; neiu Yosafat Yoram; neiu Yoram Usiya;</verse>
			<verse number="9">neiu Usiya Yotam; neiu Yotam Ahas; neiu Ahas Hiskiya;</verse>
			<verse number="10">neiu Hiskiya Manase; neiu Manase Amon neiu Amon Yosiya;</verse>
			<verse number="11">neiu Yosiya Yekonya o lalashera lenyena tʼenkata enkibooroto te Babel.</verse>
			<verse number="12">Ore peishunye enkibooroto te Babel, neiu Yekonya Sealtiel; neiu Sealtiel Serubabel;</verse>
			<verse number="13">neiu Serubabel Abihud; neiu Abihud Eliakim; neiu Eliakim Asor;</verse>
			<verse number="14">neiu Asor Sadok; neiu Sadok Akim; neiu Akim Eliud;</verse>
			<verse number="15">neiu Eliud Eleasar; neiu Eleasar Matan; neiu Matan Yakoob;</verse>
			<verse number="16">neiu Yakoob Yosef, olmoruo le Maria natoiwuo Yesus, oji Kristos.</verse>
			<verse number="17">Akae, ore lajijik pookin eiter te Abraham metabaiki David, naa lajijik tomon o ong'wan; ore eiter te David metabaiki enkibooroto te Babel, lajijik tomon o ongʼwan; ore eiter tʼenkibooroto te Babel metabaiki Kristos, lajijik tomon o ong'wan.</verse>
			<verse number="18">Neaku eiunoto e Yesus Kristos nji: Ore Maria ng'otonye enye, esanjanita Yosef neton eitu enyikakino, nelioi emena tʼenkidimata Olmumua Sinyati.</verse>
			<verse number="19">Tiaraki nara Yosef oltung'ani supat, neitu eyeu neitukurru neyeu neing'ua ninye tʼemikio.</verse>
			<verse number="20">Ore eibirribirrita kuna, ng'orai, nelioi olmalaika lʼOlaitoriani te ninye tʼenkidetidetata ejo: Yosef, nakerai e David, miurei iamaa eng'oroyoni ino Maria, amu etaa emenai enye tʼenkidimata Olmumua Sinyati.</verse>
			<verse number="21">Nelaiu ninye enkerai olee nimpot engarna enye Yesus, amu ninye olaitopok olorere lenye tiatua nkitarruot enye.</verse>
			<verse number="22">Etaa kuna pookin, pebaia enairoro Olaitoriani tʼolayolounoni ejo:</verse>
			<verse number="23">Ng'orai, elamenai entito neiu enkerai olee, nepuo aaipot ninje engarna enye: Imanuel, ore enkitaalata enye: Eboitare yook Engai.</verse>
			<verse number="24">Ore peinyototo Yosef too njok, neitobir anaa peitanapa ninye olmalaika lʼOlaitoriani, neamaa eng'oroyoni enye.</verse>
			<verse number="25">Neitu eyolou ninye tukul, metabana nelaiu olkikau lenye; neipot engarna enye Yesus.</verse>
		</chapter>
		<chapter number="2">
			<verse number="1">Ore peiuni Yesus te Betlehem e Yudaya, tʼenkata olkarsis Herodes, ng'orai, nepuonu lang'eni ooing'ua enkilepunoto engolong', nebau Yerusalem,</verse>
			<verse number="2">ejo: Kaji etii olotoiwuoki olkarsis loo Yudayoi? Amu kitadua olakira lenye tʼenkilepunoto engolong, nikietuo si yook aaserem ninye.</verse>
			<verse number="3">Ore pening' olkarsis Herodes kuna, neng'ayung'ayu ninye te nebo o Yerusalem pookin.</verse>
			<verse number="4">Ore peiturrur laidasak kituak pookin o layolok lʼesirata tiatua olorere, nesipunye ninje eneiunyeki Kristos.</verse>
			<verse number="5">Nejoki si ninje: Te Betlehem e Yudaya, amu neijia etisiraki tʼolayolounoni:</verse>
			<verse number="6">Ore iye, Betlehem, olosho le Yuda, mira kiti tukul too laigwenak le Yuda; amu epuku te iye olaiturukoni olairrita olorere lai Israel.</verse>
			<verse number="7">Ore peidipai, neipot Herodes lang'eni tʼenkilepata netum too ninje esiparoto enkata natalie olakira,</verse>
			<verse number="8">neutaki Betlehem, nejo: Embung'a engoitoi, entisiputu naleng' mbaak enkerai; ore pindipidipi aatadol, nikintayololo, peiye alotu si nanu aserem ninye.</verse>
			<verse number="9">Ore peidip aatoning' olkarsis, neibung' engoitoi, naa ng'orai, neiturukie ninje ilo akira lotadua tʼenkilepunoto engolong', metabana nelotu aitashe te shumata ene wueji netii enkerai.</verse>
			<verse number="10">Ore pedol ninje ilo akira, neng'ida tʼeng'ida kitok naleng'.</verse>
			<verse number="11">Nejing' aji nedol enkerai te nebo o Maria ng'otonye enye, nebatata aaserem ninye; nebolu masaa enye neisho ninye esahabu o emanoo narropil o eilata enkinyang'a nagol.</verse>
			<verse number="12">Neitanap Engai ninje tiatua enkidetidetata, pemerrinyokino Herodes; neim engai oitoi aapuo enkop enye.</verse>
			<verse number="13">Ore peidip aashom lelo, ng'orai, nelioi olmalaika lʼOlaitoriani te Yosef tiatua enkidetidetata, ejo: Tudumunye, toriko enkerai o ng'otonye, sikaki Misri, pibik te ina alo metabana naaliki iye; amu eyeu Herodes neing'oru ina kerai, peiminye.</verse>
			<verse number="14">Nedumunye ninye neibung' enkerai o ng'otonye kiarie nelo metabaiki Misri.</verse>
			<verse number="15">Nebik te ina alo, metabana nee Herodes, pebaia enairoro Olaitoriani tʼolayolounoni ejo: Aipoto enkerai ai aitung'ua Misri.</verse>
			<verse number="16">Ore pedol Herodes, ajo eteleja lang'eni ninye, negoro naleng', neirriwaa, peari nkera oo leak pookin naatii Betlehem o nkutot enyena pookin, eiter too noo larin aare o neitu eishu, tʼenkata natisipua too lang'eni.</verse>
			<verse number="17">Nebaia enairoro olayolounoni Yeremiya ejo:</verse>
			<verse number="18">Etoning'oki oltoilo te Rama, enkishirata kitok o olkiyoi; Rahel naishiraki nkera enyena, nemeitigirai, amu mekure etii.</verse>
			<verse number="19">Ore pee Herodes, ng'orai, nelioi olmalaika lʼOlaitoriani te Yosef tiatua enkidetidetata te Misri</verse>
			<verse number="20">ejo: Tudumunye, mbung'a enkerai o ng'otonye, mbung'a engoitoi alo olosho le Israel, amu etuata looing'orutua oltau lʼenkerai.</verse>
			<verse number="21">Nedumunye neibung' enkerai o ng'otonye nelotu olosho le Israel.</verse>
			<verse number="22">Kake ore pening', ajo eitorisho Arkelaos te Yudaya tʼewueji e Herodes lora menye, neurei elo ina alo; neroji tʼenkidetidetata, pelo metabaiki mbat e Galilaya.</verse>
			<verse number="23">Nelotu nebik tʼengang' naji Nasaret, pebaia enairoro layolounok aajo: Eipoti ninye Olnasarayos.</verse>
		</chapter>
		<chapter number="3">
			<verse number="1">Nedumunye too nona olong'i Yohanes Olaibatisani neinosu lomon lʼEngai ti ang'ata e Yudaya</verse>
			<verse number="2">nejo: Entaalata! amu etinyikua enkarsishu e shumata.</verse>
			<verse number="3">Nera ninye ake ilo loiroro olayolounoni Yesaya otejo: Etii oltoilo lʼoloipotisho ti ang'ata: Entobira engoitoi Olaitoriani, entorioi nkiimat enyena!</verse>
			<verse number="4">Neishopito Yohanes openy olkila loo lpapit lʼendames o enkimeita enjoni tʼempolos enye; nera endaa enye ilmaat o naishi oo mulugi.</verse>
			<verse number="5">Nepuo enetii ninve lootii Yerusalem o Yudaya pookin o loshon pookin lʼembata e Yordan</verse>
			<verse number="6">neisho eibatis ninye ninje tiatua engare Yordan, neibalu nkitarruot enye.</verse>
			<verse number="7">Ore pedol ninye Ilfarisayoi o Sadukayoi kumok epuonu enetii enkibatisa enye, nejoki ninje: Ndai embeu oo lasuria, kang'ai otiaka ndai, ajo ilanyaanya engoro e akenya?</verse>
			<verse number="8">Akae, entoiu ilmomo sidan lʼenkitaalata!</verse>
			<verse number="9">Emijo too ltauja linyi aajo: Kiata papa lora Abraham. Amu aliki ndai, ajo eidim Engai ainyeyeki Abraham nkera tiatua kulo soito.</verse>
			<verse number="10">Eidipaki aatipik entolu entonata oljani; akae, ore oljani pookin lemeiu ilmomo sidan, nedung'i nenang'akini atua enkima.</verse>
			<verse number="11">Aibatis nanu ndai tʼengare, pitumutumu aataalata; ore ninye olotu tekurum ai egol naalang' nanu, namaiteu atanapa namuka enyena; elaibatis ninye ndai tʼOlmumua Sinyati o tʼenkima.</verse>
			<verse number="12">Neata enkutet enye tiatua engaina enye nelaor ninye naleng' eneisalaashishore, neiturrur entapa enye tʼembeje; kake ore suut nepej tʼenkima nememuta.</verse>
			<verse number="13">Nelotu Yesus eing'ua Galilaya metabaiki Yordan enetii Yohanes, peiye eibatisi ninye.</verse>
			<verse number="14">Kake etomitikio ilo ninye nejo: Eaku pikimbatis iye nanu, nilotu si iye enatii?</verse>
			<verse number="15">Nealiki ake Yesus nejoki: Tapala nena taata! amu meata kata nimikintabaia erioto pookin. Akae, neiruk ninye.</verse>
			<verse number="16">Ore peidipi aaibatisa Yesus, neilepu nabokata tʼengare; naa ng'orai, nebolo shumata, nedol ninye Olmumua lʼEngai edou anaa olmaitai nelotu shumata enye.</verse>
			<verse number="17">Naa ng'orai, neing'ua oltoilo shumata nejo: Nyele Oinoti lai lanyor oshipakino oltau lai.</verse>
		</chapter>
		<chapter number="4">
			<verse number="1">Nerik Olmumua Yesus te ina kata ang'ata, peiye etem satan ninye.</verse>
			<verse number="2">Neitupukoo kion ngolong'i artam, dama o kiarie, netum tekurum olamei.</verse>
			<verse number="3">Nelotu olaitasuroni enetii ninye nejo: Teni ira Oinoti lʼEngai, ntanapa kulo soito, peaku endaa.</verse>
			<verse number="4">Nealiki nejo: Etisiraki: Meishiu oltung'ani tʼendaa ake, kake tʼororei pookin opuku tʼenkutuk Engai.</verse>
			<verse number="5">Neitoki arik satan ninye atua engang' sinyati neitasheye ninye tʼoldidio lʼengaji sinyati</verse>
			<verse number="6">nejoki ninye: Teni ira Oinoti lʼEngai, tusulakinoi enkop, amu etisiraki: Kintanapaki ilmalaikan lenyena, pekinap te shumata oo ngaik, pemikinkob osoit enkeju ino.</verse>
			<verse number="7">Nejoki Yesus ninye: Eitoki si asira: Mitem Olaitoriani, Engai ino!</verse>
			<verse number="8">Neitoki arik satan ninye shumata oldonyo oado naleng' neitadol ninye nkarsishuni pookin olmaa o enkitook enye</verse>
			<verse number="9">nejoki ninye: Aaisho iye kuna pookin, teni kibatatakino nikiserem.</verse>
			<verse number="10">Nejoki Yesus ninye: Nno, satan! amu etisiraki: Teserema Olaitoriani, Engai ino, syayaki ninye openy ake!</verse>
			<verse number="11">Neing'ua satan ninye, ng'orai, nepuonu ilmalaikan aaisyayaki ninye.</verse>
			<verse number="12">Ore pening' Yesus, ajo eteenaki Yohanes, nedumunye alo Galilaya.</verse>
			<verse number="13">Neing'ua engang' Nasaret nelotu aton te Kapernaum natii embata olbalbal, erishata e Sebulon o Naftali,</verse>
			<verse number="14">peiye ebaia enairoro olayolounoni Yesaya ojo:</verse>
			<verse number="15">Olosho le Sebulon o olosho le Naftali tʼembata engoitoi olbalbal, lido kekun le Yordan, o Galilaya oo loreren,</verse>
			<verse number="16">olorere otii atua enaimin, etadua ninye enkilang'et kitok; o kulo oototonitio tʼolosho o tʼoloip lʼenkea, eilepaka ninje enkilang'et.</verse>
			<verse number="17">Neiter Yesus te ina kata ainosu lomon lʼEngai ejo: Entaalata, amu etinyikua enkarsishu e shumata.</verse>
			<verse number="18">Nelimana Yesus tʼembata olbalbal le Galilaya nedol lalashera aare, Simon oji Petros, o Andreas, olalashe lenye, enang'aki rresheta enye atua olbalbal, amu era larreshok loo singir.</verse>
			<verse number="19">Nejoki ninje: Entusujaki, aitaa ndai larreshok loo ltung'anak!</verse>
			<verse number="20">Neing'ua nabokata rresheta enye nesuj ninye.</verse>
			<verse number="21">Ore peigut peno, nedol kulekai alashera aare, Yakobos le Sebedayos o Yohanes, olalashe lenye, te nebo o Sebedayos, menye lenye, tiatua engalawa, eripita rresheta enye; neipot ninje.</verse>
			<verse number="22">Neing'ua ninje nabokata engalawa o menye lenye, nesuj ninye.</verse>
			<verse number="23">Nemanaa Yesus te Galilaya pookin, eiteng'enisho too ngajijik Engai enye neinosu lomon lʼeng'ida lʼenkarsishu neishiunye moiyaitin pookin o menatishuitin pookin tiatua olorere.</verse>
			<verse number="24">Neibulu mbaak enyena atua Siria pookin. Neaki ninye loomoiyaa pookin, looibung'a nkeaitin o mioitin kumok, looata ilmeneng'a, looata olkiterriata, looata supeta, neishiunye ninje pookin.</verse>
			<verse number="25">Nesuj isiamin kumok ninye eing'ua Galilaya o Manyat tomon o Yerusalem o Yudaya o lido kekun le Yordan.</verse>
		</chapter>
		<chapter number="5">
			<verse number="1">Ore pedol ninye siamin, neilepaki oldonyo neton; nepuonu laiteng'enuok enetii ninye.</verse>
			<verse number="2">Nebol enkutuk enye neiteng'en ninje ejo:</verse>
			<verse number="3">Teshi loora laisinak lʼolmumua, amu era enkarsishu Engai enenye.</verse>
			<verse number="4">Teshi looata enkilishoto, amu epuoi aaitigir lelo.</verse>
			<verse number="5">Teshi loobor, amu epuo aajung'u lelo enkop.</verse>
			<verse number="6">Teshi looata olamei o enkure esupato, amu epuo aaraposho lelo.</verse>
			<verse number="7">Teshi loonana oshuak, amu epuoi aaibung'aki engoshoke nanana.</verse>
			<verse number="8">Teshi looibor iltauja, amu epuo aadol lelo Engai.</verse>
			<verse number="9">Teshi loonyor eseriani, amu epuoi aaipot lelo nkera Engai.</verse>
			<verse number="10">Teshi looinyali tʼolbae lʼesupato, amu enenye enkarsishu e shumata.</verse>
			<verse number="11">Irara ndai teshi, teni emor neinyal iltung'anak ndai neiro ntorrok too ndai tʼolbae lai, elejisho.</verse>
			<verse number="12">Enting'idata, entagoluoto, amu kitok olkwaje linyi te shumata. Amu neijia einyala ninje layolounok looiturukie ndai.</verse>
			<verse number="13">Irara ndai emakat olmaa. Kake teni etarruoiye emakat — kainyo epiki, pejing'aa? Meitoki aaku tukul, kake eiturrakini boo, neroro olorere ninye.</verse>
			<verse number="14">Irara ndai enkilang'et olmaa. Meidim engang' aisudori natii enetala.</verse>
			<verse number="15">Nemeinok iltung'anak enkilang'et nepik kop olkisembe, kake epik shumata enkibung'et, peilang'aki pookin lootii atua aji.</verse>
			<verse number="16">Neijia njeilang'isho enkilang'et inyi tʼengomom oo ltung'anak, petum aatadol nkitobirat inyi sidan, peitadaraa Minyi linyi otii shumata.</verse>
			<verse number="17">Emijo, aajo aewuo nanu, paar nkitanapat o layolounok; me, eitu alotu, paar ninje, kake aewuo, paitabaia.</verse>
			<verse number="18">Amu japa aliki ndai: Metabana nemuta shumata o enkop, memuta oltipoto arashu oltili obo loo nkitanapat oo metaa pookin.</verse>
			<verse number="19">Akae, ore oltung'ani omen enkitanapata nabo too kuna kutiti neiteng'en iltung'anak nji, neipoti olkiti tukul tiatua enkarsishu e shumata: ore oltung'ani loitobir neiteng'enu ninje, neipoti ilo olkitok tiatua enkarsishu e shumata.</verse>
			<verse number="20">Amu aliki ndai: Teni melang' esupato inyi esupato oo layolok lʼesirata o noo Lfarisayoi, nimijing'ijing'i enkarsishu e shumata tukul.</verse>
			<verse number="21">Itoning'o, aajo etiakaki iltung'anak le opa: Miar metua; oloar metua, meata kata nemeigwenakini.</verse>
			<verse number="22">Kake aliki nanu ndai: Ologoroki olalashe lenye, meata kata nemeigwenakini; olojoki olalashe lenye: Mira toki! meata kata nemeigwenakini tiatua esiamu; olojo ake: Kimba Engai! meata kata nemear ninye enkima nememuta.</verse>
			<verse number="23">Akae, teni iau enkishooroto ino olperere lʼenkidasare nidamu te ina alo, ajo kiataiye olalashe lino ororei,</verse>
			<verse number="24">tung'ai enkishooroto ino tʼengomom olperere lʼenkidasare, nno, tang'asa ntobirakinore olalashe lino, pitum atorrinyoi, pintarasaa enkishooroto ino.</verse>
			<verse number="25">Ntobirakinore olaitang'oroni lino asioki, epon iriamunyenye t'engoitoi, pimikirik ele aitang'oroni lino enetii olaigwenani, nikintarasaki olaigwenani ngaik olaisyayani, pikieni.</verse>
			<verse number="26">Japa, aaliki iye: Mipuku tiatua tukul, metabana nindip atalaa empesai enkiting'oto.</verse>
			<verse number="27">Itoning'o, aajo etiakaki iltung'anak le opa: Miar enkidikidikoto olmoruo o eng'oroyoni!</verse>
			<verse number="28">Kake aliki nanu ndai: Oloing'oraa eng'oroyoni neng'war ninye, eidipa ilo ataara enkidikidikoto olmoruo o eng'oroyoni tiatua oltau lenye.</verse>
			<verse number="29">Teni kintapong'oo engong'u ino e tatene, tukurtu ninye, nturraki enelakwa; amu eikash te iye, teni eimin embata ino nabo, nemenang'akini osesen lino olulung'a atua enkima e gehena.</verse>
			<verse number="30">Teni kintapong'oo engaina ino e tatene, tudung'o ninye, nturraki enelakwa, amu eikash te iye, teni eimin embata ino nabo, pemelo osesen lino olulung'a atua gehena.</verse>
			<verse number="31">Etejoki si: Teni eing'ua oltung'ani eng'oroyoni enye, njeisho ninye empalai erishata.</verse>
			<verse number="32">Kake aliki nanu ndai: Oloing'ua eng'oroyoni enye neme too mbaak entalare, eitaa ninye, peaku engaarani enkidikidikoto olmoruo o eng'oroyoni; ore oloamu enatung'aiyoki, near ninye enkidikidikoto olmoruo o eng'oroyoni. Mindimidimi aaisyayakiti Engai o mamon (masaa).</verse>
			<verse number="33">Ninyaakitia si aaning', aajo etiakaki iltung'anak le opa: Minturuj ilejisho, kake ntabaiki Olaitoriani nkiturujat inono.</verse>
			<verse number="34">Kake aliki nanu ndai: Minturujishore tukul, neme shumata, amu ninye olorika lʼEngai;</verse>
			<verse number="35">neme baiki enkop, amu ninye eiteleiki Engai nkejek enyena; neme baiki Yerusalem, amu ninye engang' olkarsis kitok.</verse>
			<verse number="36">Minturujishore baiki elukunya ino, amu mindim aitaala olpapita o obo, peiborru arashu eroku.</verse>
			<verse number="37">Njeaku rorei linyi: Ee, ee; me, me! Enalang' kulo, nepukunye oltorrono.</verse>
			<verse number="38">Itoning'o, aajo etejoki: Engong'u tʼengongʼu, olalai tʼolalai!</verse>
			<verse number="39">Kake aliki nanu ndai: Emigilunore entorroni! kake olikiosh eseder e tatene, mbelekenyaki ninye en e are!</verse>
			<verse number="40">Ore olikintang'or nikioru emekiti, tung'aiki ninye baiki oliopore!</verse>
			<verse number="41">Ore olikintanapaki pintare emaili nabo, turubare too are!</verse>
			<verse number="42">Olikiomonu, njoo ninye! olikisilen, minjo empiding'!</verse>
			<verse number="43">Itoning'o, aajo etejoki: Tonyorra ol elatia ino nimbai olmang'atinda lino!</verse>
			<verse number="44">Kake aliki nanu ndai: Entonyor ilmang'ati linyi; entamayan loodek ndai; entobirakiti sidan looiba ndai; entasayakiti looitarriki neinyal ndai,</verse>
			<verse number="45">peiye iakuku nkera e Minyi linyi otii shumata; amu eisho ninye, peilepaki engolong' enye iltorrok o sidan, neshaiki enjan enye loora supati o lemera supati.</verse>
			<verse number="46">Amu teni inyorrurru loonyor ndai — kalo kwaje itumutumu? Meiko neijia baiki laoshok le kodi?</verse>
			<verse number="47">Ore piborrurru too lalashera linyi ake — kaa ponata inkoko? Meiko neijia baiki lemeata Engai?</verse>
			<verse number="48">Onaa meata kata nimintabaiaia aten anaa peata Minyi linyi le shumata enkitabaiaroto.</verse>
		</chapter>
		<chapter number="6">
			<verse number="1">Eng'orai, piminjoioio nkishoorot inyi t'engomom oo ltung'anak, peiye edol ninje ndai; amu teni inkoko neijia, mitumutumu olkwaje te Minyi linyi otii shumata.</verse>
			<verse number="2">Akae, teni injooio enkishooroto ino, miosh esekegwa tʼengomom ino anaa peiko laitusupatuok tiatua ngajijik Engai o too ngoitoi, peiye eitadaraa iltung'anak ninje. Japa, aliki ndai: Eidipa aainoto ninje olkwaje lenye.</verse>
			<verse number="3">Kake teni injooio iye enkishooroto, njoo meyolo engaina ino e kedyanye enaitobirita engaina ino e tatene,</verse>
			<verse number="4">peshuma enkishooroto ino; nikirrinyoki Minyi lino lodolita nashuma, tʼewuas.</verse>
			<verse number="5">Teni isaishosho, eminyanyukie laitusupatuok, amu enyor aatasaishoto eitashe tiatua ngajijik Engai o too rishat oo ngoitoi, peiye eitadaraa iltung'anak ninje. Japa, aliki ndai: Eidipa aainoto olkwaje lenye.</verse>
			<verse number="6">Kake teni isaisho iye, tijing'a olgilata lino, ngeno kutukaji ino, pisai Minyi lino ishuma; nikirrinyoki Minyi lino lodolita nashuma, tʼewuas.</verse>
			<verse number="7">Teni isaishosho, emiyang'iyang' anaa iltungʼanak lemeata Engai; amu ejo ninje, eningʼi, tiaraki naa kumok rorei lenye.</verse>
			<verse number="8">Akae, eminyanyukiei lelo! Eyolo Minyi linyi, enimindimidimi aatalaita, eton eitu iomonunu ninye.</verse>
			<verse number="9">Akae, entasaishoto ndai nji: Papa lang' litii shumata, njesinyari engarna ino!</verse>
			<verse number="10">Njelotu enkarsishu ino! Njeaku eyeunoto ino tʼenkop anaa peaku te shumata!</verse>
			<verse number="11">Njoo yook taata endaa ang' nabaiki yook!</verse>
			<verse number="12">Tung'aiki yook silen inono, anaa piking'uaiki si yook loo silen ang'!</verse>
			<verse number="13">Mirik yook atua enkitasuroto, kake ntopua yook tʼentorroni! Amu era enino enkarsishu o engolon o enkitook nkatan pookin. Amen.</verse>
			<verse number="14">Amu teni ing'uaikiki iltung'anak nkitarruot enye, neing'uaiki baiki ndai Minyi linyi le shumata.</verse>
			<verse number="15">Kake teni ming'uaikiki iltung'anak nkitarruot enye, nemeingʼuaiki baiki Minyi linyi ndai nkitarruot inyi.</verse>
			<verse number="16">Teni ipukooko, eminyanyukiei laitusupatuok ooata nkirribon naasoto, amu eitaal nkirribon enye, pelioi too ltung'anak, aajo etupukoitie. Japa, aliki ndai: Eidipa aainoto ninje olkwaje lenye.</verse>
			<verse number="17">Kake teni ipukoo iye, ielie eilata elukunya misuj engomom ino,</verse>
			<verse number="18">pimilioi too ltung'anak itupukoiye, kake te Minyi lino oshuma; nikirrinyoki Minyi lino odolita nashuma, tʼewuas.</verse>
			<verse number="19">Eminturrurroki aten masaa tʼenkop, peitarruo lai-ng'ur o endoran, nejing'aki lapurrok nepurroo;</verse>
			<verse number="20">kake enturrurroki aten masaa te shumata nemeitarruo laing'ur, baiki endoran, nemejing'aki lapurrok aapuroo.</verse>
			<verse number="21">Amu enetii masaa inono, naa ine etii oltau lino.</verse>
			<verse number="22">Nera engongʼu enkilang'et osesen. Akae, ten aa sidai engong'u ino, neata osesen lino pookin enkilang'et;</verse>
			<verse number="23">kake ten aa torrono engong'u ino, neaku osesen lino pookin enaimin. Akae, teni era enkilang'et natii atua iye enaimin — kaa aimin ina!</verse>
			<verse number="24">Metii oltung'ani oidim aisyayaki laitoriak aare; amu elaibai obo nenyorru oliare, arashu eibung' obo nemenu oliare.</verse>
			<verse number="25">Onaa aliki ndai: Emiekenyakino empuan inyi eninyanya o eniokioko, baiki seseni linyi eninjopishopo. Melang' empuan endaa? nemelang' osesen olkila?</verse>
			<verse number="26">Eng'orai ntaritik e shumata, aajo meun nemeisambu nemeiturrur ninje too mbejen, kake eitoti Minyi linyi le shumata ninje. Miororere ndai aalang' ninje?</verse>
			<verse number="27">Kang'ai too ndai loidim ateekenyai, pepon engadoro enye engaina nabo?</verse>
			<verse number="28">Ainyo piekenyakinono ilkilani? Eng'orai ntapuka enkuruma eneiko teni ebulu: meitobir ninje enkyas nemeshetisho.</verse>
			<verse number="29">Aliki ndai, ajo eitu eishopi baiki Salomo tʼenkitook enye pookin anaa nabo too nena.</verse>
			<verse number="30">Teni eishop Engai olkujita lʼenkuruma nji, lotii taata nenang'akini taisere enkima — me naleng' eishop ndai, ndai lʼenkirukoto kinyi?</verse>
			<verse number="31">Akae, emiekenya aajo: Ainyo kinya arashu ainyo kiok arashu ainyo kinjop?</verse>
			<verse number="32">Eing'oru loreren lemeata Engai kuna pookin; amu eyolo Minyi linyi le shumata, ajo mindimidimi aatalaita kuna pookin.</verse>
			<verse number="33">Entang'as eng'orutu enkarsishu Engai o esupato enye, neponikini ndai kuna pookin.</verse>
			<verse number="34">Akae, emiekenyakino entaisere, amu eshilaa entaisere mbaak enyena. Ebaiki neata engolong' pookin entorroni enye.</verse>
		</chapter>
		<chapter number="7">
			<verse number="1">Emingwenaki, pemeigwenakini ndai.</verse>
			<verse number="2">Amu ore enkigwena ningwenunu, ninye epuoi aaigwenakinye ndai; ore entemet nitemishorere, ninye epuoi aatemakinye ndai.</verse>
			<verse number="3">Ainyo ping'oraa iye embajuai natii engong'u olalashe lino nimidol olmuambai otii engong'u ino?</verse>
			<verse number="4">Arashu kaji inko teni ijoki olalashe lino: Ntasho, ayeu naaitaiki iye embajuai tʼengong'u ino, — naa ng'orai, etii olmuambai tʼengong'u ino?</verse>
			<verse number="5">Iye laitusupatuoni, tang'asa ntai olmuambai otii engong'u ino, pitum atadua naleng' aitai embajuai tʼengong'u olalashe lino.</verse>
			<verse number="6">Eminjo ildiain naara sinyat, niminang'akiki ilpusi linyi engomom oo lbitiro, pemeroruaki enkop too nkejek enye, nemeibelekenya aapolos ndai.</verse>
			<verse number="7">Entoomonutu, neishori ndai; eng'orutu, nitumutumu; entooshiosh, nebolokini ndai.</verse>
			<verse number="8">Amu oloomonu, neng'amu; oloing'oru, netum; olooshiosh, nebolokini.</verse>
			<verse number="9">Kalo tung'ani too ndai loata enkerai, teni eomonu olmkate — keisho osoit?</verse>
			<verse number="10">Arashu teni eomonu osingirri — keisho olasurai?</verse>
			<verse number="11">Akae, teni iyololo ndai lirara torrok aaishoo nkera inyi nkishoorot sidan, me naleng' eisho minyi linyi le shumata sidan loomonu ninye!</verse>
			<verse number="12">Akae, ore pookin niyeuu neitobiraki iltung'anak ndai, nji entobirakiti si ndai ninje. Nera ina nkitanapat o layolounok.</verse>
			<verse number="13">Eima kishomi napirik, amu elala kishomi naa dapash engoitoi naitahaia enkiminata, naa kumok kulo looim ina.</verse>
			<verse number="14">Nepirik ake kishomi, naa rongai engoitoi naitahaia empuan, naa kuti kulo lootum ninye.</verse>
			<verse number="15">Entaduai aten too layolounok lʼelejare loopuonu enitiiti, ooishopito ndapan oo nkerra, kake ore tiatua naa suiyan malmalin.</verse>
			<verse number="16">Iyolouu ninje too lmomo lenye. Keisambuni lama too lbibia, arashu ilng'abolo too ntulele?</verse>
			<verse number="17">Neijia eiu oljani sidai ilmomo sidan, neiu oljani torrono ilmomo torrok.</verse>
			<verse number="18">Meidim oljani sidai atoiu ilmomo torrok, nemeidim atoiu oljani torrono ilmomo sidan.</verse>
			<verse number="19">Ore oljani lemeiu ilmomo sidan, nedung'i nenang akini enkima.</verse>
			<verse number="20">Akae, ipuopuo aayolou ninje too lmomo lenye.</verse>
			<verse number="21">Mejing' oltung'ani pookin laajoki: Laitoriani, Laitoriani! enkarsishu e shumata, kake ele ake loitobir enayeu Papa lai le shumata.</verse>
			<verse number="22">Kumok laapuo aajoki te ina olong': Laitoriani, Laitoriani! eitu kintayolou mbaak e akenya tʼengarna ino? Eitu kimir ilmeneng'a Tengarna ino? Eitu kintobir nkitobirat engolon kumok tʼengarna ino?</verse>
			<verse number="23">Te ine alaibalaki ninje: Eitu ayolou ndai tukul; entung'aiyoki, ndai looitobir ntorrok.</verse>
			<verse number="24">Akae, ore oltung'ani pookin loning' kulo rorei neitobir ninje, naitanyanyukie ninye olee ng'en lotesheta engaji enye te shumata osoit.</verse>
			<verse number="25">Esha enjan nelotu engare kitok nekutishoi olkutati neipony ena aji nemeurori, amu etii entonata enye atua osoit.</verse>
			<verse number="26">Ore oltung'ani pookin loning' kulo rorei nemeitobir, naitanyanyukie ninye olee modai lotesheta engaji enye tiatua osunyai.</verse>
			<verse number="27">Nesha enjan nelotu engare kitok nekutishoi olkutati neipony ena aji, neurori neaku kitok erratanyata enye.</verse>
			<verse number="28">Neaku ore peidip Yesus kulo rorei, neiputukuny siamin tʼenkiteng'enare enye,</verse>
			<verse number="29">amu eiteng'ena ninye anaa oloata engolon, neme neijia anaa layolok lʼesirata.</verse>
		</chapter>
		<chapter number="8">
			<verse number="1">Ore pedou tʼoldonyo, nesuj isiamin kumok ninye.</verse>
			<verse number="2">Naa ng'orai, nelotu oltung'ani obo loata enkea oo lbolot neserem ninye, ejo: Laitoriani, teni iyeu, nikindim aisuja.</verse>
			<verse number="3">Neitorioo Yesus engaina enye neing'unye ninye nejo: Ayeu, sujai! Neisujunye nabokata enkea enye oo lbolot.</verse>
			<verse number="4">Nejoki Yesus ninye: Ng'orai, pimiliki oltung'ani, kake nno, pintadol kion olaidasani, pinjooio enkishooroto naitanapua Mose, peaku enjakenishu too ninje.</verse>
			<verse number="5">Ore pejing' Yesus Kapernaum, nelotu olkigeluni obo loo lmurran enetii ninye nesai ninye:</verse>
			<verse number="6">nejo: Laitoriani, eirrag olaisyayani lai tiatua aji, emoi osupetai nemeikini torrono naleng'.</verse>
			<verse number="7">Nejoki Yesus ninye: Alotu paishiunye ninye.</verse>
			<verse number="8">Nealiki olkigeluni loo lmurran ninye nejo: Laitoriani, mara toki, pijing' iye abori e keperaji ai, kake tolimu ororei obo ake, neishiu olaisyayani lai.</verse>
			<verse number="9">Amu ara si nanu oltung'ani otii abori enkitoria, naata ilmurran tiabori ai. Teni ajoki obo: Nno! nelo; o olekai: Wou! nelotu; o olaisyayani lai: Ntobira ena! neitobir.</verse>
			<verse number="10">Ore pening' Yesus ena, neiputukuny nejoki kulo lootusuja ninye: Japa, aliki ndai, eitu aikata adol tiatua Israel enkirukoto kitok anaa ena.</verse>
			<verse number="11">Kake aliki ndai: Kumok loopuonu eing'ua enkilepunoto o endoiyoroto engolong' netoni te nebo o Abraham o Isaak o Yakoob tʼenkarsishu e shumata,</verse>
			<verse number="12">kake eiturrakini nkera enkarsishu atua enaimin e aulo; netii ina alo enkishirata o eonyoto oo lala.</verse>
			<verse number="13">Nejoki Yesus olkigeluni loo lmurran: Nno, njeaku neijia anaa piruko! Neishiu olaisyayani lenye te ina kata ake.</verse>
			<verse number="14">Ore pelotu Yesus engaji e Petros, nedol engaputani enye eirrag, emoi oltikana.</verse>
			<verse number="15">Neibung' engaina enye neingʼuaiki oltikana ninye. Neinyototo neisyayaki ninye.</verse>
			<verse number="16">Ore peaku teipa, nerikoki ninje ninye ilkumok looata ilmenengʼa, nemir ilmeneng'a too rorei neishiunye loomoiyaa,</verse>
			<verse number="17">peiye ebaia enairoro olayolounoni Yesaya, ejo: Nedumaki ninye kion menatishuitin ang', nenap nkeaitin ang.</verse>
			<verse number="18">Ore pedol Yesus siamin kumok emanita ninye, neitanapu, pelangʼaa aabaiki lido kekun.</verse>
			<verse number="19">Nelotu olayoloni obo lʼesirata nejoki ninye: Laiteng'enani, ayeu naasuj iye tʼewueji pookin nilo.</verse>
			<verse number="20">Nejoki Yesus ninye: Eata ntirrashin ngumot neata ntaritik singin, kake meata Enkerai oltung'ani eneiteleiki elukunya enye.</verse>
			<verse number="21">Nejoki olekai tiatua laiteng'enuok lenyena ninye: Laitoriani, njooki, pang'as alanuk papa lai.</verse>
			<verse number="22">Nejoki Yesus ninye: Tusujaki iye, tapala lootuata metunuka lootuata lenye.</verse>
			<verse number="23">Neilepaki ninye engalawa nesuj laitengʼenuok lenyena ninye.</verse>
			<verse number="24">Naa ng'orai, nejing' enkiposhiposhata kitok atua olbalbal neopoo lopir lʼengare engalawa; neirura ninye.</verse>
			<verse number="25">Nepuonu laitengʼenuok lenyena enetii ninye neinyeye ninye nejo: Laitoriani, ntopua yook, kimin!</verse>
			<verse number="26">Nejoki ninje: Ainyo pirara kureti, ndai lʼenkirukoto kinyi? Neinyototo nebuaki olkutati o olbalbal; neaku olgira kitok.</verse>
			<verse number="27">Neiputukuny ake iltung'anak nejo: Kalo tung'ani ele loning' olkutati o olbalbal ninye?</verse>
			<verse number="28">Ore pebaiki ninye lido kekun atua olosho loo Lgadarenoi, netumore ninye iltung'anak aare looata ilmeneng'a eing'ua nkuraren, malmalin naleng', neitu eiteu oltung'ani aima baiki ena oitoi.</verse>
			<verse number="29">Naa ng'orai, nedar tʼoltoilo nejo: Ainyo kiataiye yook iye, Yesus, Oinoti lʼEngai? Amaa, iewuo ene, pintame yook, eitu ebau enkata?</verse>
			<verse number="30">Netii enelakwaniki ninje emboo oo lbitiro looirrititai.</verse>
			<verse number="31">Nesai ilmeneng'a ninye nejo: Teni imir yook, njoo yook, pikijing' atua emboo oo lbitiro.</verse>
			<verse number="32">Nejoki ninje: Enjom! Nepuku nejing' atua ilbitiro. Naa ng'orai, nesulakino emboo pookin aasioki tʼemarti atua olbalbal nee tʼengare.</verse>
			<verse number="33">Nekwet lairritak nepuo engang' neinosu mbaak pookin naataa o mbaak oo kulo looata ilmeneng'a.</verse>
			<verse number="34">Naa ng'orai, nepuku engang' pookin alanang'are Yesus. Ore pedol ninye, nesai, pepuku too mbatai enye.</verse>
		</chapter>
		<chapter number="9">
			<verse number="1">Neilepaki ninye engalawa nelang' nebaia engang' enye.</verse>
			<verse number="2">Naa ng'orai, nerikoki ninje oltamoiyai lʼosupetai oirragieki tʼerruat. Ore pedol Yesus enkirukoto enye, nejoki ele tamoiyai lʼosupetai: Ntagoluoi tʼoltau, nakerai ai, kintaikiaki nkitarruot inono.</verse>
			<verse number="3">Naa ng'orai, nejo ematua oo layolok lʼesirata tiatua aten: Emor ele Engai.</verse>
			<verse number="4">Ore peyolou Yesus nkibirribirrat enye, nejo: Kaji etiu, pimbirribirrirri ntorrok too ltauja linyi?</verse>
			<verse number="5">Kaa nalelek; teni ajo: Kintaikiaki nkitarruot inono, arashu: Nyototoi, tilimanai?</verse>
			<verse number="6">Kake piyolouu, aajo eata Enkerai oltung'ani engolon naitaunye nkitarruot tʼenkop, nejoki ele tamoiyai lʼosupetai: Nyototoi, tudumu erruat ino, nno ang'!</verse>
			<verse number="7">Neinyototo nelo ang'.</verse>
			<verse number="8">Ore pedol isiamin ena, neiputukuny neitadaraa Engai naishoo iltung'anak engolon naba nji.</verse>
			<verse number="9">Ore peing'ua Yesus ina alo, nedol oltung'ani eton tʼeneitainyeki kodi, oji engarna enye Matayos, nejoki ninye; Tusujaki! Neinyototo nesuj ninye.</verse>
			<verse number="10">Neaku, ore peton ninye tʼengaji, pedaa, naa ng'orai, nepuonu laoshok le kodi kumok o laitarruok, netoni te nebo o Yesus o laiteng'enuok lenyena.</verse>
			<verse number="11">Ore pedol Ilfarisayoi ina, nejoki ninje laiteng'enuok lenyena: Ainyo pedaa olaiteng'enani linyi te nebo o laoshok le kodi o laitarruok?</verse>
			<verse number="12">Ore pening' Yesus ina, nejoki ninje: Meyeu loora biot olaishiunoni, kake loomoiyaa.</verse>
			<verse number="13">Embung'a engoitoi ake, enteng'enuoto enkitaalata oo kulo rorei: Anyor eng'adunoto neme enkidasare. Eitu alotu nanu, paipot supati, kake laitarruok, petum aataalata.</verse>
			<verse number="14">Nepuonu te ina kata laiteng'enuok le Yohanes enetii ninye nejo: Ainyo pikipukoo yook o Ilfarisayoi aigil kumok nemepukoo laiteng'enuok linono?</verse>
			<verse number="15">Nejoki Yesus ninje: Keidim iltung'anak lʼengiama aaishira, epon eboitare ninje osanja? Kake epuonu ngolong'i neoruni ninje osanja, nepukoo te ina kata.</verse>
			<verse number="16">Metii oltung'ani opik erashet olkila ng'ejuk atua olkila musana; amu epolos ena rashet olkila neaku empolosata torrono naleng'.</verse>
			<verse number="17">Nemepiki olmarua ng'ejuk atua ilbenia musan; teni epiki, nepolosa ilbenia neibukori olmarua, nerruoio ilbenia. Kake epiki olmarua ng'ejuk atua ilbenia ng'ejuko, nepoku pokira are.</verse>
			<verse number="18">Ore epon eliki ninje kuna, ng'orai, nelotu olkitok obo negilaki ninye kung' nejo: Etua entito ai taata nji, kake wou, pinteleiki engaina ino, pepiu.</verse>
			<verse number="19">Nedumunye Yesus nesuj ninye te nebo o laiteng'enuok lenyena.</verse>
			<verse number="20">Naa ng'orai, nelotu tekurum enye eng'oroyoni nabo naata empukunoto osarge enkata oo larin tomon o are, neporoo enaipukoi olkila lenye;</verse>
			<verse number="21">amu etejo tʼoltau lenye: Teni aporoo ake enaipukoi olkila lenye, naishiu.</verse>
			<verse number="22">Neibelekenya Yesus nedol ninye nejoki: Ntagoluoi tʼoltau, entito ai, enkirukoto ino nikintopua. Neishiu ena ng'oroyoni eiter te ina kata.</verse>
			<verse number="23">Ore pebaia Yesus engaji olkitok nedol lakutak loo nkisuleta o enkiposhiposharoto olorere,</verse>
			<verse number="24">nejoki ninje: Ewuang'a! amu eitu ee entito, eirura. Nekweniye ninye.</verse>
			<verse number="25">Ore peitupukuni olorere, nejing'aki neibung' engaina enye, neinyototo entito.</verse>
			<verse number="26">Neibulaa kuna baak atua ilo osho pookin.</verse>
			<verse number="27">Ore peing'ua Yesus te ina alo, nesuj ninye ilmodook aare, edarita nejo: Tokordu yook, nakerai e David!</verse>
			<verse number="28">Ore pebaia ang' nepuonu ilmodook enetii ninye. Nejoki Yesus ninje: Irukuruku, aajo aidim aitobira kuna? Nejoki ninje: Ee, Laitoriani!</verse>
			<verse number="29">Neporoo ninye ngonyek enye nejo: Njeaku neijia anaa piruko.</verse>
			<verse number="30">Nebolo ngonyek enye. Neiture Yesus ninje nejo: Eng'orai, pemeyolou oltung'ani o obo.</verse>
			<verse number="31">Kake nepuku neibulunye ninye atua ilo osho pookin.</verse>
			<verse number="32">Ore pepuku lelo, nerikokini ninye oltung'ani lemeidim airoro neata ilmeneng'a.</verse>
			<verse number="33">Ore pemiri olmeneng'ani, neiro leitu eidim airoro. Neiputukuny isiamin nejo: Eitu edoli tʼewueji o nabo tiatua Israel nji.</verse>
			<verse number="34">Nejo ake Ilfarisayoi: Emir ninye ilmeneng'a tʼolkitok loo lmeneng'a.</verse>
			<verse number="35">Nemanaa Yesus tiatua ngang'itie kituak o kutiti neiteng'enisho tiatua ngajijik Engai enye neinosu lomon lʼeng'ida lʼenkarsishu neishiunye nkeaitin pookin o menatishuitin pookin tʼempolos olorere.</verse>
			<verse number="36">Ore pedol ninye siamin, neibung'aki ninje engoshoke nanana, amu etanaurate neisardaka anaa ntare nemeata oljokut.</verse>
			<verse number="37">Nejoki ninye laiteng'enuok lenyena: Kitok enkisambuare naa kuti laitobirak;</verse>
			<verse number="38">akae, entasai Olaitoriani lʼenkisambuare, peirriwaa laitobirak atua enkisambuare enye.</verse>
		</chapter>
		<chapter number="10">
			<verse number="1">Neipot ninye laiteng'enuok lenyena tomon o are neisho ninje engolon too lmumuan ooiduruk, pemir ninje neishiunye nkeaitin pookin o menatishuitin pookin.</verse>
			<verse number="2">Ore ngam oo lairriwak tomon o are ninje kuna: ol elukunya Simon oipotoki Petros, o Andreas, olalashe lenye; Yakobos le Sebedayos o Yohanes, olalashe lenye;</verse>
			<verse number="3">Filipos o Bartolomayos; Tomas o Matayos, olaoshoni le kodi; Yakobos le Alfayos; Lebayos oipotoki Tadayos:</verse>
			<verse number="4">Simon Olkananayos o Yudas Iskariotes oitarasaiye ninye.</verse>
			<verse number="5">Neirriwaa Yesus kulo tomon o are neitanap ninje nejo: Emiim ngoitoi oo loreren lemeata Engai, emijing' atua ngang'itie oo Samareites,</verse>
			<verse number="6">kake enaikash enjom enetii nkerra naaimina engaji Israel.</verse>
			<verse number="7">Enjom ake, enosai, entejo: Etinyikua enkarsishu e shumata!</verse>
			<verse number="8">Enjiunye loomoiyaa, esuja looata enkea oo lbolot, entopiu lootuata entimir ilmeneng'a. Inoto pesho, enjooi pesho!</verse>
			<verse number="9">Eminap esahabu, baiki ngoshola, baiki mpesai tiatua nkimeitan inyi,</verse>
			<verse number="10">arashu olbene lʼolototo arashu ilkilani aare arashu namuka arashu olartat; amu eaku, petum olaitobirani loo nkyasin endaa enye.</verse>
			<verse number="11">Ore engang' pookin, kitok arashu enkiti, nijing'ijing'i, eng'orutu oltung'ani Ioaku; entobik te nebo o ninye metabana nipukuku.</verse>
			<verse number="12">Teni ijing'ijing'i engaji, erorokiti ninye;</verse>
			<verse number="13">teni eaku ena aji, nejing'aki eseriani inyi atua ninye; teni meaku, nerrinyokino ndai eseriani inyi.</verse>
			<verse number="14">Teni meitoomon oltung'ani ndai nemening' rorei linyi, entupukutu te ina aji o te ina ang', empiripiroi enterit oo nkejek inyi.</verse>
			<verse number="15">Japa, aliki ndai; Eikashieki Sodom o Gomora tʼengolong' enkigwena e akenya nelang' ina ang'.</verse>
			<verse number="16">Eng'orai, airriwaa nanu ndai anaa nkerra atua suiyan; onaa enteng'enuoto anaa lasuria nimiatata olosek anaa ilmaita.</verse>
			<verse number="17">Entaduai aten tiatua iltung'anak! Amu epuo aaitarasaki ndai atua nkigwenaitin enye nepuo aar ndai tiatua ngajijik Engai enye;</verse>
			<verse number="18">neriki ndai ngomomi oo laiturukok o noo lkarsisi tʼolbae lai, peaku enjakenishu too ninje o too loreren lemeata Engai.</verse>
			<verse number="19">Kake teni eitarasaa ninje ndai, eming'ayung'ayu aajo kainyo kilimu, amu eishori ndai te ina kata ake enilimumu;</verse>
			<verse number="20">amu me ndai ooiro, kake Olmumua le Minyi linyi oiro tiatua ndai.</verse>
			<verse number="21">Neitarasaa olalashe olalashe lenye, petum atua, o menye enkerai enye, nedumakino nkera lootoiutuo ninje, neisho metaari metuata.</verse>
			<verse number="22">Neibai ndai iltung'anak pookin tʼolbae Tengarna ai; kake olong'iri metabaiki enkiting'oto, ninye olapok.</verse>
			<verse number="23">Teni einyal ninje ndai tiatua engang' nabo, enkwetikiti engai. Japa, aliki ndai: Mipuopuo aaidip ngang'itie pookin e Israel, metabana nelotu Enkerai oltung'ani.</verse>
			<verse number="24">Melang' olaiteng'enuoni olaiteng'enani lenye o olaisyayani olaitoriani lenye.</verse>
			<verse number="25">Ebaiki olaiteng'enuoni peaku anaa olaiteng'enani, o olaisyayani anaa olaitoriani. Teni eipoto ninje olopeny engaji Beelsebul, me naleng' eipot neijia kulo loora lʼengaji enye!</verse>
			<verse number="26">Akae, emiurei ninje! Metii embae naisudori nemelo abolunye tekurum, nemetii entoki emikio nemeyolouni.</verse>
			<verse number="27">Enaliki ndai tʼenaimin, entolimutu tiatua enkilang'et; ore enining'ining'i tʼenking'oming'om, enosutu too nkeperi oo ngajijik.</verse>
			<verse number="28">Emiurei looar osesen metua nemeidim aataar olmumua metua; sidai, teni iureii ele loata engolon naiminye osesen o olmumua te gehena enkima.</verse>
			<verse number="29">Meinyang'uni nkipaikut are tʼempesai nabo? Kake medoiki o nabo too ninje enkop nemeyolo Minyi linyi.</verse>
			<verse number="30">Eikenaki baiki ilpapit linyi pookin lʼelukunya.</verse>
			<verse number="31">Akae, emiurei! Irara ndai sidan nilang'ilang'a nkipaikut kumok.</verse>
			<verse number="32">Olaaibalu nanu tʼengomom oo ltung'anak, naibalu si nanu ninye tʼengomom e Papa lai le shumata;</verse>
			<verse number="33">olaamiki nanu tʼengomom oo ltung'anak, nayeu namiki si nanu ninye tʼengomom e Papa lai le shumata.</verse>
			<verse number="34">Emijo, aajo aewuo nanu, paau eseriani; me, eitu alotu, paau eseriani, kake olalem.</verse>
			<verse number="35">Amu aewuo nanu, pairriki oltung'ani o menye lenye, entito o ng'otonye enye, esyayunoti o engaputani enye;</verse>
			<verse number="36">neaku ilmang'ati lʼoltung'ani kulo lootii engaji enye.</verse>
			<verse number="37">Olonyor menye arashu ng'otonye naalang' nanu, nemeaku olalai; olonyor olaiyoni lenye arashu entito enye naalang' nanu, nemeaku olalai.</verse>
			<verse number="38">Olemedumu esalaba enye, paasuj tekurum ai, nemeaku olalai.</verse>
			<verse number="39">Oloyeu netum empuan enye, nelaiminye ninye; ore oloiminye empuan enye tʼolbae lai, nelatum ninye.</verse>
			<verse number="40">Oloitoomon ndai, naaitoomon nanu; olaaitoomon nanu, neitoomon olaairriua.</verse>
			<verse number="41">Oloitoomon olayolounoni tʼengarna olayolounoni, nelang'amu olkwaje l'olayolounoni; oloitoomon osupat tʼengarna osupat, nelang'amu olkwaje lʼosupat.</verse>
			<verse number="42">Oloitook obo too kulo kunyinyi tʼeoket engare nairobi ake tʼengarna olaiteng'enuoni, japa, aliki ndai, melau ninye tukul olkwaje lenye.</verse>
		</chapter>
		<chapter number="11">
			<verse number="1">Ore peidip Yesus aitanapa laiteng'enuok lenyena tomon o are, nepuku te ina alo neiteng'enisho neinosu lomon lʼEngai tiatua ngang'itie enye.</verse>
			<verse number="2">Ore pening' Yohanes tiatua engaji eenata nkitobirat e Kristos, neirriwaa laiteng'enuok lenyena aare,</verse>
			<verse number="3">pejoki ninye: Ira iye ololotu arashu kianyu olekai?</verse>
			<verse number="4">Nealiki Yesus nejoki ninje: Embung'a engoitoi, enosakiti Yohanes nining'itoto o nidolitata:</verse>
			<verse number="5">edolisho ilmodook, nelimana lemeidim aashom, neisuja looata enkea oo lbolot, nening'isho ilming'an, neitopiuni lootuata, neinosakini laisinak lomon lʼeng'ida;</verse>
			<verse number="6">naa tesh oltung'ani lamaarikare nanu.</verse>
			<verse number="7">Ore peing'ua ninje ninye, neiter Yesus aliki siamin mbaak e Yohanes: Kainyo ishomo ndai aaing'oraa ti ang'ata? Itayeutuo nidolidolo olperesi ong'uyanita olkutati?</verse>
			<verse number="8">Arashu ainyo ishomo aadol? Itayeutuo nidolidolo oltung'ani oishopito ilkilani oopuyapui? Eng'orai, etii iltung'anak ooishopito ilkilani oopuyapui atua ngajijik oo lkarsisi.</verse>
			<verse number="9">Arashu ainyo ishomo aadol? Itayeutuo nidolidolo olayolounoni? Ee, aliki ndai ololang' olayolounoni.</verse>
			<verse number="10">Amu ilo ninye etisiraki: Ng'orai, airriwaa olmalaika lai lukunya engomom ino, olikintobiraki engoitoi tʼengomom ino.</verse>
			<verse number="11">Japa, aliki ndai: Metii tukul atua kulo ootoiwuoki too ng'oroyok olkitok lolang' Yohanes Olaibatisani; kake olora kiti tukul tiatua enkarsishu e shumata, naa kitok nelang' ninye.</verse>
			<verse number="12">Ore eiter too ngolong'i e Yohanes Olaibatisani metabaiki taata etumi enkarsishu e shumata t'engolon, nearu kulo looibung' ninye tʼengolon.</verse>
			<verse number="13">Amu eitayoloutuo layolounok pookin o nkitanapat metabaiki Yohanes mbaak naaku.</verse>
			<verse number="14">Naa teni iyeuu nirukuruku, ninye lora Eliya olalotu.</verse>
			<verse number="15">Ore oloata nkiyaa naaning'ie, njening'!</verse>
			<verse number="16">Kainyo aitanyanyukie ena kishon? Enyanyukie ninye nkera naatoni tʼosingira neipot nʼemboitei enye</verse>
			<verse number="17">nejo: Kitooshokitio ndai nkisuleta, neitu iyeuu ninguranana; kinjirakitia ndai, neitu iyeuu nintong'ung'u ilkiyo.</verse>
			<verse number="18">Eewuo Yohanes, neitu enya, neitu eok; nejo ninje: eata olmeneng'ani.</verse>
			<verse number="19">Eewuo Enkerai oltung'ani, nenya, neok; nejo ninje: Eng'orai, era ele tung'ani olainosani o olaokoni lʼolmarua, oljore loo laoshok le kodi o loo laitarruok! Meata kata nemeitaai supat eng'eno too nkera enyena.</verse>
			<verse number="20">Neiter ailepilepaki ngang'itie enetaa nkitobirat enyena kumok, tiaraki neitu eala:</verse>
			<verse number="21">Ee kake aiya, Korasin! Ee kake aiya, Betsaida! Ten emutu etaa nena kitobirat te Tiros o te Sidon naataa too ndai, anaata etaalate opa tiatua ilguniani o nkuruon.</verse>
			<verse number="22">Kake aliki ndai: Eikashieki Tiros o Sidon tʼengolong' enkigwena nelang' ndai.</verse>
			<verse number="23">Ore iye, Kapernaum, nikintadaraiyoki metabaiki shumata, kipuo aaitadou metabaiki abori enkop: amu ten emutu etaa nkitobirat engolon naataa te iye, te Sodom, anaata etii metabaiki taata.</verse>
			<verse number="24">Kake aliki nanu ndai: Eikashieki olosho le Sodom tʼengolong' enkigwena e akenya nikilang' iye.</verse>
			<verse number="25">Nealu te ina kata Yesus nejo: Aaitoning'oo iye, Papa o Olaitoriani le shumata o enkop, tiaraki nitushumaka kuna lang'eni o iljartani, nintayolo ilkutiti.</verse>
			<verse number="26">Ee, Papa, amu neijia itonyorrua tʼengomom ino.</verse>
			<verse number="27">Aaitarasaka Papa lai ntokitin pookin, nemetii oloyolo Oinoti neme Menye, nemetii oloyolo Menye neme Oinoti o oloyeu neitayolo Oinoti ninye.</verse>
			<verse number="28">Ewotu enatii nanu pookin lootanaurate neiroshiki rridat, nayeu naeng'ieng'ie nanu ndai.</verse>
			<verse number="29">Entudumakiti aten enkiroshi ai, enteng'enuoto te nanu; amu abor nanu naitadou kion tʼoltau, nipuopuo aatum eng'ieng'are oo lmumuan linyi;</verse>
			<verse number="30">amu eneneng' enkiroshi ai nelelek orridati lai.</verse>
		</chapter>
		<chapter number="12">
			<verse number="1">Neim Yesus te ina kata tʼengolong' naeng'ieng'areki atua nkuruman; neata laiteng'enuok lenyena olamei neiter aadung' lukuny entapa nenya.</verse>
			<verse number="2">Ore pedol Ilfarisayoi nona, nejoki ninye: Ng'orai, eitobirita laiteng'enuok linono nemeaku tʼengolong' naeng'ieng'areki.</verse>
			<verse number="3">Nejoki ninye ninje: Eitu isomama enaitobira David, eata olamei o lʼemboitei enye?</verse>
			<verse number="4">Eneikuna nejing' engaji Engai nenya ilmkaten lʼenkitaduaroto, nemeaku te ninye, penya o lʼemboitei enye, neme laidasak oopeny ake.</verse>
			<verse number="5">Arashu eitu isomama tiatua nkitanapat, ajo eitaa laidasak engolong' naeng'ieng'areki torrono tʼengaji sinyati tʼengolong' naeng'ieng'areki, neitu eitarruo?</verse>
			<verse number="6">Kake aliki nanu ndai, ajo etii ene olora kitok nelang' engaji sinyati.</verse>
			<verse number="7">Ten emutu iyololo enkitaalata oo kulo rorei: Anyor enkordunoto neme enkidasare, — anaata eitu idekideke kulo leitu eitarruo.</verse>
			<verse number="8">Amu era Enkerai oltung'ani baiki Olaitoriani lʼengolong' naeng'ieng'areki.</verse>
			<verse number="9">Nepuku te ina alo nejing' atua engaji Engai enye.</verse>
			<verse number="10">Naa ng'orai, etii oltung'ani oikang'a engaina. Neikilikwan ninje ninye nejo: Keaku, teni eishiunyeki tʼengolong' naeng'ieng'areki? Petum enaitang'orie.</verse>
			<verse number="11">Nejoki ninje: Kalo obo too ndai loata enker nabo nadoiki atua engumoto tʼengolong' naeng'ieng'areki nemeibung' ninye ailepunye?</verse>
			<verse number="12">Amaa, melang' naleng' oltung'ani enker? Onaa, eaku, teni eitobiri sidan tʼengolong' naeng'ieng'areki.</verse>
			<verse number="13">Nejoki ninye ele tung'ani: Ntorioi engaina ino! Neitorioo ninye neishiu, neaku bioto anaa engai aina.</verse>
			<verse number="14">Neipung' Ilfarisayoi neigwenare ninye, petum aaiminye.</verse>
			<verse number="15">Ore peyolou Yesus kuna, neing'ua ina alo. Nesuj isiamin kumok ninye, neishiunye ninje pookin,</verse>
			<verse number="16">neitanap ninje naleng', pemelimu ninye,</verse>
			<verse number="17">pebaia enairoro aloyolounoni Yesaya nejo:</verse>
			<verse number="18">Ng'orai, era ele olaisyayani lai lategelua, olanyor lai, oshipakino oltau lai; ayeu naisho ninye Olmumua lai, neinosaki ninye loreren enkigwena.</verse>
			<verse number="19">Meitarrikisho ninye nemedar nemening'i oltoilo lenye too ngoitoi;</verse>
			<verse number="20">nemegil ninye olperesi otororoki, nemear enkishinga nailiilaa, pee, metabana neitupuku enkigwena enye, peaku engilunoto;</verse>
			<verse number="21">neng'idare loreren engarna enye.</verse>
			<verse number="22">Nerikoki ninye oloata ilmeneng'a, ora olmodooni nemeidim airoro; neishiunye ninye, neidim ele leitu eiro, airoro nedolishoi.</verse>
			<verse number="23">Neing'asia pookin nejo: Mera ele enkerai e David?</verse>
			<verse number="24">Kake ore pening' Ilfarisayoi kuna, nejo: Memir ele ilmeneng'a neme tʼengolon e Beelsebul, ora olkitok loo lmeneng'a.</verse>
			<verse number="25">Ore peyolou Yesus ndamunot enye, nejoki ninje: Teni eitarrikino enkarsishu tiatua kion, neimin; Teni eitarrikino engang' arashu engaji tiatua kion, nemebik.</verse>
			<verse number="26">Teni emir satan obo olekai, neitarrikinore tiatua kion; kaji eiko teni elabik enkarsishu enye?</verse>
			<verse number="27">Teni amir si nanu ilmeneng'a tʼengolon e Beelsebul — ke tʼengolon e ng'ai emir nkera inyi ninje. Onaa eaku ninje laigwenak linyi.</verse>
			<verse number="28">Kake teni amir nanu ilmeneng'a tʼengolon Olmumua lʼEngai, eewuo enkarsishu Engai enitiiti.</verse>
			<verse number="29">Arashu kaji eiko teni eidim atijing'a oltung'ani engaji oloata engolon nearaa masaa engaji enye, nemeng'as aen oloata engolon, petum ataarai engaji enye?</verse>
			<verse number="30">Ore oltung'ani lemera lʼematua ai, nera olmang'atinda lai; olemeiturrur te nebo o nanu, neisardakie.</verse>
			<verse number="31">Onaa aliki ndai: Eing'uaikini iltung'anak nkitarruot o emoroto pookin, kake meing'uaikini iltung'anak loomor Olmumua.</verse>
			<verse number="32">Ore oloimakinye ororei Enkerai oltung'ani, neinguaikini ninye; kake oloimakinye Olmumua Sinyati, meing'uaikini ninye; tiatua ele maa le taata, baiki tiatua lido olotu akenya.</verse>
			<verse number="33">Arashu entuun oljani sidai, neaku ilmomo sidan; arashu entuun oljani torrono, neaku ilmomo torrok. Amu too lmomo eyolouni oljani.</verse>
			<verse number="34">Ndai eishoi oo lasuria, kaji inkoko teni iroro sidan, irara torrok? Ore enatii atua oltau, neiro enkutuk.</verse>
			<verse number="35">Eiu oltung'ani sidai sidan too masaa sidan oltau lenye; neiu oltung'ani torrono ntorrok too masaa torrok enyena.</verse>
			<verse number="36">Aliki nanu ndai ake, ajo meata kata nemeisho iltung'anak alat enye tiatua enkigwena e akenya tʼolbae lʼororei pookin le pesho looiroro ninje.</verse>
			<verse number="37">Kinjori esupato too rorei linono, nikipuoi aadek too rorei linono.</verse>
			<verse number="38">Nealiki ematua oo layolok lʼesirata o en oo Lfarisoyoi ninye nejo: Laiteng'enani, kitayeutuo nikidol olponoto te iye.</verse>
			<verse number="39">Nealiki nejoki ninje: Eing'oru ena kishon torrono naar osotua l'enkiama olponoto, nemeishori ninye olponoto neme olponoto lʼolayolounoni Yona.</verse>
			<verse number="40">Amu neijia anaa petobiko Yona ngolong'i uni, dama o kiarie, tiatua engoshoke osingirri, neijia elabik Enkerai oltung'ani ngolong'i uni, dama o kiarie, tiatua oltau lʼenkop.</verse>
			<verse number="41">Nepuo aaitashe iltung'anak le Ninive tʼenkigwena e akenya te nebo o iltung'anak lʼena kishon, nepuo aadek ninye; amu etaalate tʼenkinosunoto e Yona; eng'orai, etii ene ololang' Yona.</verse>
			<verse number="42">Nelaitashe enkarsis eunore engolong' tʼenkigwena e akenya te nebo o iltung'anak lʼena kishon, neladek ninye; amu eewuo ninye eing'ua nkiting'ot enkop, peinining' eng'eno e Salomo; engorai, etii ene ololang' Salomo.</verse>
			<verse number="43">Teni eidip atupuku olmeneng'ani duruki tiatua oltung'ani, neim atua wuejitin engaroni, neing'oru eneeng'ieng'are, nelau.</verse>
			<verse number="44">Nejo tekurum: Arrinyokino engaji ai natung'aiye; ore pelotu, neinepu erok neoro nekaji.</verse>
			<verse number="45">Nelo nabokata ninye neriku te nebo o ninye kulekai meneng'a oopishana, torrok nelang' ninye; ore pejing', nebik tiatua; neaku tʼenkiting'oto mbaak ele tung'ani torrok nelang' nʼenkata elukunya. Neijia elaaku tʼena kishon torrono.</verse>
			<verse number="46">Ore epon eirorita o siamin, ng'orai, neitashe te boo ng'otonye o lalashera lenyena neyeu neirorie ninye.</verse>
			<verse number="47">Nejoki oltung'ani obo ninye: Ng'orai, eitashe ng'utunyi o lalashera linono te boo neyeu nikirorie.</verse>
			<verse number="48">Nealiki nejoki olojoki ninye: Kang'ai yeiyo ai o kang'ai lalashera lainei?</verse>
			<verse number="49">Neitorioki engaina shumata oo laiteng'enuok lenyena nejo: Eng'orai yeiyo ai o lalashera lainei!</verse>
			<verse number="50">Amu oloitobir enayeu Papa lai le shumata, nera ninye olalashe lai o enganashe o yeiyo.</verse>
		</chapter>
		<chapter number="13">
			<verse number="1">Nepuku Yesus te ina olong' neing'ua ang' nelo aton tʼembata olbalbal.</verse>
			<verse number="2">Neiturrurrokino ninye siamin kumok neilepaki engalawa neton, neitashe siamin pookin tʼembata olbalbal.</verse>
			<verse number="3">Neirorie ninje too nkitanyanyukieta kumok nejo: Eng'orai, etupukuo olaisuaroni, pelaisuaisho.</verse>
			<verse number="4">Ore peisuaia, nedoiki ematua embeu engoitoi; nepuonu ntaritik nenya ina.</verse>
			<verse number="5">Nedoiki engai matua enetii soito nemetum nkulupuok kumok; nebulu nabokata, tiaraki neitu etum nkulupuok naasur.</verse>
			<verse number="6">Ore peilepu engolong', neinaaia, netoi, tiaraki nemeata ntonat.</verse>
			<verse number="7">Neitoki adoiki engai matua atua ilkikarreta; nebulu ilkikarreta, negor ina.</verse>
			<verse number="8">Neitoki adoiki engai matua enetii nkulupuok sidan, neiu ilmomo, ematua iip, ematua ntomoni ile, ematua osom.</verse>
			<verse number="9">Oloata nkiyaa naaning'ie, njening'.</verse>
			<verse number="10">Nepuonu laiteng'enuok nejoki ninye: Ainyo pirorie ninje too nkitanyanyukieta?</verse>
			<verse number="11">Nealiki nejoki ninje: Eitumunyanaki ndai, piyolouu njumat enkarsishu e shumata, kake meitumunyani lelo.</verse>
			<verse number="12">Amu ore oloata, neishori ninye aaiganyaki; ore olemeata, neoruni baiki ena naata.</verse>
			<verse number="13">Onaa airorie ninje too nkitanyanyukieta; amu eing'orisho — nemedol; neinining'isho — nemening', nemeyolou kuna.</verse>
			<verse number="14">Nebaia too lelo enkitayolounoto e Yesaya najo: „Ore ening'oto ipuopuo aaning', nimiyolouu; ore enking'oraroto ipuopuo aaing'oraa, nimidolidolo.</verse>
			<verse number="15">Amu epising'a iltauja lʼele orere, neiroshieki nkiyaa enye tʼening'oto, neiturukuny ngonyek enye, pemedol too ngonyek, nemening' too nkiyaa, nemeyolou too ltauja, nemeibelekenya, paitopok ninje.“</verse>
			<verse number="16">Kake teshi ngonyek inyi, amu edolita, o nkiyaa inyi, amu ening'ito.</verse>
			<verse number="17">Amu, japa, aliki ndai: Etayeutuo layolounok kumok o loora supati nedol nidolitata ndai, neitu edol, neyeu nening' nining'itoto, neitu ening'.</verse>
			<verse number="18">Akae, entoning' ndai enkitanyanyukiet olaisuaroni.</verse>
			<verse number="19">Ore oltung'ani pookin loning' ororei lʼenkarsishu nemeyolou, nelotu oltorrono neoru enaisuakaki atua oltau lenye; ninye enaisuakaki engoitoi.</verse>
			<verse number="20">Ore enaisuakaki enetii soito, nera ninye oloning' ororei neng'amu nabokata tʼeng'ida.</verse>
			<verse number="21">Kake meata ntonat tiatua ninye, nebik enkiti kata; ore pebau enkilishoto o enkinyala tʼolbae le ilo rorei, nerikai nabokata.</verse>
			<verse number="22">Ore enaisuakaki atua ilkikarreta, nera ninye oloning' ororei, negor enkishilaroto ele maa o elejata oo masaa ororei, neaku meiu ilmomo.</verse>
			<verse number="23">Ore enaisuakaki atua enkulupuoni sidai, nera ninye oloning' ororei neyolou ninye neiu baiki ilmomo, ematua iip, ematua ntomoni ile, ematua osom.</verse>
			<verse number="24">Neitoki aliki ninje engai kitanyanyukiet nejo: Enyanyukie enkarsishu e shumata oltung'ani oisuaka embeu sidai atua enkuruma enye.</verse>
			<verse number="25">Ore peirura iltung'anak, nelotu olmang'atinda lenye neisuaki olmasinde empolos engano nelo ninye.</verse>
			<verse number="26">Ore pebulu engano neisho, nelioi olmasinde.</verse>
			<verse number="27">Nepuonu laisyayak lʼolopeny enkuruma nejoki: Laitoriani, eitu isuaki embeu sidai atua enkuruma ino? Akae, kaji einotie olmasinde?</verse>
			<verse number="28">Nejoki ninye ninje: Olmang'atinda lai oikuna nji. Nejoki laisyayak ninye: Akae, iyeu nikipuo aadotoki enkop?</verse>
			<verse number="29">Nejoki: Me! pemidotutu engano te nebo o olmasinde.</verse>
			<verse number="30">Enjoo pebulu pokira are metabaiki endung'ore; ore tʼenkata endung'ore naliki ladung'ok: Enturrurro aang'as olmasinde nieniene rridat, pepeji ninye; kake enturrurrokiti engano atua embeje ai.</verse>
			<verse number="31">Neitoki aliki ninje engai kitanyanyukiet nejo: Enyanyukie enkarsishu e shumata embeu e karadali naibun'ga oltung'ani obo neisuaki atua enkuruma enye,</verse>
			<verse number="32">nera kinyi nelang' mbeun pookin; kake ore pebulu, neaku kitok nelang' mbenek pookin, neaku enjani, nepuonu ntaritik e shumata neshet singin tiatua ilng'osil lenyena.</verse>
			<verse number="33">Neliki ninje engai kitanyanyukiet: Enyanyukie en-karsishu e shumata enkisiijoi naibung'a eng'oroyoni nabo neitushulie ntemeta uni entapa, metabana neisiijoi pookin.</verse>
			<verse number="34">Etiaka Yesus kuna pookin isiamin too nkitanyanyukieta, neitu eliki ninje ororei neme too nkitanyanyukieta ake,</verse>
			<verse number="35">pebaia enairoro olayolounoni ejo: Abol enkutuk ai too nkitanyanyukieta nayeu nalimu njumat tʼenkiterata enkop.</verse>
			<verse number="36">Ore peidip Yesus aitanapare siamin, nelo aji. Nepuonu laiteng'enuok enetii ninye nejo: Ntaaliki yook enkitanyanyukiet olmasinde lʼenkuruma.</verse>
			<verse number="37">Nealu nejo: Era Enkerai oltung'ani oloisuaia embeu sidai.</verse>
			<verse number="38">Nera olmaa enkuruma. Nera olmasinde nkera oltorrono.</verse>
			<verse number="39">Nera olmang'atinda oisuaia ninye satan. Nera en-dung'ore enkiting'oto olmaa. Nera ladung'ok ilmalaikan.</verse>
			<verse number="40">Akae, neijia anaa pedotuni olmasinde nepeji tʼenkima neijia eaku tʼenkiting'oto ele maa:</verse>
			<verse number="41">Elairriu Enkerai oltung'ani ilmalaikan lenyena, nepuo aaiturrur ninje tiatua enkarsishu enye nkitarrikinot pookin o kulo looitobir ntorrok,</verse>
			<verse number="42">nenang'aki ninje atua engaji enkima; atua eakunye enkishirata o eonyoto oo lala.</verse>
			<verse number="43">Nepuo aailang'isho supati anaa engolong' tiatua enkarsishu e Menye lenye. Oloata nkiyaa naaning'ie, njening'!</verse>
			<verse number="44">Neitoki anyanyukie enkarsishu e shumata masaa naashuma tiatua enkuruma, naatadua oltung'ani obo neisudoo ninje, nelo tʼeng'ida enye nemir pookin naata ninye, neinyang'u ena kuruma.</verse>
			<verse number="45">Neitoki anyanyukie enkarsishu e shumata olamirani obo loing'orua ilpusi sidan.</verse>
			<verse number="46">Ore petum olpusi obo lʼenkinyang'a kitok, nelo nemir pookin naata ninye, neinyang'u ilo.</verse>
			<verse number="47">Neitoki anyanyukie enkarsishu e shumata erreshet nabo natanang'akaki atua olbalbal, perreshieki noo muain pookin.</verse>
			<verse number="48">Ore peigany, neilepunye embata, netoni ninje neiturrurroki naara sidan atua enaret enye, neiturraa ntorrok.</verse>
			<verse number="49">Neijia elaaku tʼenkiting'oto olmaa: nepuo aapuku ilmalaikan nerishu iltorrok tiatua supati,</verse>
			<verse number="50">nepuo aanang'aki ninje atua engaji enkima; atua eakunye enkishirata o eonyoto oo lala.</verse>
			<verse number="51">Nejoki Yesus ninje: Ketijing'aitie ndai kuna pookin? Nejoki ninje ninye: Ee, Laitoriani!</verse>
			<verse number="52">Nejoki ninje: Onaa enyanyukie olayoloni pookin lʼesirata oata eng'eno en-karsishu e shumata olopeny engaji oitupuku tiatua masaa enyena ntokitin ng'ejuko o musan.</verse>
			<verse number="53">Neaku ore peidip Yesus kuna kitanyanyukieta, neing'ua ina alo,</verse>
			<verse number="54">nelotu engang' e menye neiteng'en ninje tiatua engaji Engai enye, neing'asia ninje baiki nejo: Kaji einotie ele ena ng'eno o kuna kitobirat engolon?</verse>
			<verse number="55">Mera ele enkeiai olagwetani? Me ninye eji ng'otonye Maria? o lalashera lenyena Yakoob o Yoses o Simon o Yudas?</verse>
			<verse number="56">Metii nganashera enyena pookin enikitii yook? Akae, kaji einotie ele kuna pookin?</verse>
			<verse number="57">Nerikare ninje ninye. Nejoki Yesus ninje: Melau olayolounoni enganyit enye neme tiatua olosho lenye o tʼengaji enye.</verse>
			<verse number="58">Neitu eitobir te ina alo nkitobirat engolon kumok, tiaraki natanyaita eiruk ninye.</verse>
		</chapter>
		<chapter number="14">
			<verse number="1">Nening' te ina kata Herodes, Olaitoriani lʼematua e ong'wan olosho, mbaak e Yesus.</verse>
			<verse number="2">Nejoki ninye laisyayak lenyena: Era ele Yohanes Olaibatisani; etopiwuo ninye too lootuata, onaa epuku te ninye kuna kitobirat engolon.</verse>
			<verse number="3">Amu eibung'a Herodes Yohanes, neen ninye nepik engaji eenata tʼolbae le Herodias, eng'oroyoni e Filipos, olalashe lenye.</verse>
			<verse number="4">Amu etiaka Yohanes ninye: torrono te iye, teni iata ninye.</verse>
			<verse number="5">Ore peyeu near ninye metua, neurei olorere, amu etejo, aajo era ninye olayolounoni.</verse>
			<verse number="6">Ore tʼengolong' eiunoto e Herodes neiguran entito e Herodias tʼengomom enye. Neiting'id Herodes.</verse>
			<verse number="7">Onaa eisiliga ninye tʼenkiturujata, ajo eisho ninye pookin nayeu ninye.</verse>
			<verse number="8">Ore peiteng'en ng'otonye ninye, nejo: Njooki tene tʼengirra elukunya e Yohanes Olaibatisani!</verse>
			<verse number="9">Neilish olkarsis; kake tʼolbae lʼenkiturujata enye o tʼolbae loo kulo oototonitio te nebo tʼendaata, neitanapisho, peishori ninye.</verse>
			<verse number="10">Neirriwaa oltung'ani nedung' ninye Yohanes elukunya tiatua engaji eenata.</verse>
			<verse number="11">Neauni elukunya enye tʼengirra neishori entito; neaki ng'otonye.</verse>
			<verse number="12">Nepuonu laiteng'enuok lenyena neibung' osesen lenye nepuo aanuk; nepuonu neinosaki Yesus ina.</verse>
			<verse number="13">Ore pening' Yesus ina, neing'ua ina alo tʼengalawa nelo ewueji nemetii olorere. Ore pening' isiamin ina, nesuj ninye too nkejek, eing'ua ngang'itie.</verse>
			<verse number="14">Nepuku si ninye Yesus nedol isiamin kumok; neibung'aki ninje engoshoke nanana neishiunye iltamoiya lenye.</verse>
			<verse number="15">Ore peaku teipa, nepuonu laiteng'enuok lenyena enetii ninye nejo: Etii ene ang'ata nebau enkiarie; ntanapare siamin, pepuo ngang'itie, peinyang'aki aten ndaikin.</verse>
			<verse number="16">Nejoki Yesus ninje: Meaku, pepuo; enjoo ndai ninje endaa!</verse>
			<verse number="17">Nejoki si ninje ninye: Mikiata toki tene, neme ilmkaten imiet o singir aare.</verse>
			<verse number="18">Nejo: Eakaki nena tene!</verse>
			<verse number="19">Neitanapu, petoni siamin tʼolkujita, neibung' kulo mkaten imiet o singir aare, neimariri shumata nejo ashe negiligil neisho laiteng'enuok kulo mkaten, neitarasaki laiteng'enuok ninje siamin.</verse>
			<verse number="20">Nenya pookin neraposho, nedumu mbelat naatelekutua ilbenia tomon o are oolulung'a.</verse>
			<verse number="21">Ore looinosa era leak iip onom, metii ng'oroyok o nkera.</verse>
			<verse number="22">Neitanap Yesus te ina kata laiteng'enuok lenyena, peilepaki engalawa, peiturukie ninye aapuo lido kekun, metabana neitanapare siamin.</verse>
			<verse number="23">Ore peidip aitanapare siamin, neilepaki oldonyo openy alasaisho. Neaku teipa, etii ewueji enye openy.</verse>
			<verse number="24">Eidipa atabai engalawa empolos olbalbal, etumito osina too lopir lʼengare, amu etii olkutati orrinyito.</verse>
			<verse number="25">Ore tʼerripore e ong'wan e kiarie nelotu Yesus enetii ninje, elimana ti oriong' olbalbal.</verse>
			<verse number="26">Ore pedol laiteng'enuok ninye elimana ti oriong' olbalbal, neng'ayung'ayu ejo: Oloip ele! neyetaki t'enkuretishu.</verse>
			<verse number="27">Neirorie Yesus ninje nabokata nejo: Entagolo iltauja, nanu ele; emiureisho!</verse>
			<verse number="28">Nealiki Petros ninye nejo: Laitoriani, teni ira iye, ntanapuaki, palotu enitii ti oriong' engare.</verse>
			<verse number="29">Nejo ninye: Wou! Nepuku Petros tʼengalawa nelimana ti oriong' engare alo enetii Yesus.</verse>
			<verse number="30">Kake ore pedol olkutati lʼengolon, neureishoi neiter aasurori, neyetaki ajo: Laitoriani, ntopuaki!</verse>
			<verse number="31">Neitorioo Yesus nabokata engaina enye neibung' ninye nejoki: Iye loata enkirukoto kinyi, ainyo ping'arrirre?</verse>
			<verse number="32">Neilepaki ninje engalawa negira olkutati.</verse>
			<verse number="33">Nepuonu si ninje lootii engalawa aaserem ninye nejo: Esipa, ira iye Oinoti lʼEngai.</verse>
			<verse number="34">Ore peidip ninje aatalang', nebaia olosho Genesaret.</verse>
			<verse number="35">Ore peyolou iltung'anak le ine wueji ninye, neirriwaki mbat pookin naamanita, neaki ninye iltamoiya pookin</verse>
			<verse number="36">nesai ninye, peporoo ake tʼenaipukoi olkila lenye. Ore pookin lootaporoitie, eishiutuo tukul.</verse>
		</chapter>
		<chapter number="15">
			<verse number="1">Nepuonu te ina kata enetii ninye layolok lʼesirata o Ilfarisayoi, eing'ua Yerusalem nejo:</verse>
			<verse number="2">Ainyo pelang' laiteng'enuok linono ng'amunot oo lpaiyani? Amu meisuj ngaik, teni enya endaa.</verse>
			<verse number="3">Nealiki Yesus nejoki ninje: Ainyo pilang'ilang'a ndai enkitanapata Engai t'olbae loo ng'amunot inyi?</verse>
			<verse number="4">Amu eitanapua Engai: Ntaa kituak minyi o ng'utunyi; ore olodek menye arashu ng'otonye, njee tʼenkea.</verse>
			<verse number="5">Ilimumu ndai ake: Olojoki menye arashu ng'otonye: Era ena toki enkidasare Engai natayeuo naaisho nanu iye, — neitobir sidai.</verse>
			<verse number="6">Neaku te ina kata, ajo metii oloitaa menye o ng'otonye kitok, niariara neijia enkitanapata Engai too ng'amunot inyi.</verse>
			<verse number="7">Ndai laitusupatuok, sidai enaitayolouo Yesaya too ndai nejo:</verse>
			<verse number="8">Aanyikaki ele orere too nkutukie enye naaitaa kitok too njonito oo nkutukie enye, kake aalakwaniki iltauja lenye;</verse>
			<verse number="9">naaisyayaki ninje pesho, tiaraki naiteng'enu nkiteng'enareitin naara nkitanapat oo ltung'anak.</verse>
			<verse number="10">Neipot isiamin nejoki ninje: Entoning', piyolouu!</verse>
			<verse number="11">Me enajing' atua enkutuk naitaa oltung'ani torrono, kake enapuku tʼenkutuk, ninye naitaa oltung'ani torrono.</verse>
			<verse number="12">Nepuonu laiteng'enuok lenyena enetii ninye nejoki: Iyolo, ajo etirikate Ilfarisayoi te ilo rorei lotoning'o?</verse>
			<verse number="13">Nealu ninye nejo: Ore unot pookin neitu eun Papa lai le shumata, nedotuni.</verse>
			<verse number="14">Entung'ai lelo! Era ninje ilmodook o larikok loo lmodook; teni erik olmodooni obo olekai, nesulakino atua engumoto pokira are.</verse>
			<verse number="15">Nealu Petros nejoki ninye: Ntaaliki yook ena kitanyanyukiet.</verse>
			<verse number="16">Nejoki Yesus ninje: Epon si ndai miatata eng'eno?</verse>
			<verse number="17">Midamumu, aajo ore pookin najing' atua enkutuk, nelo engoshoke nenang'akini tʼosiadi?</verse>
			<verse number="18">Kake napuku tʼenkutuk, nepuku tʼoltau, naa nena naaitaa oltung'ani torrono.</verse>
			<verse number="19">Amu epuku tʼoltau ndamunot torrok: earata metua, earata enkidikidikoto olmoruo o eng'oroyoni, entalare, empurrore, enjakenishu elejare, emoroto.</verse>
			<verse number="20">Nena tokitin naaitaa oltung'ani torrono; kake enkinosata endaa meisuja ngaik, meitaa ninye oltung'ani torrono.</verse>
			<verse number="21">Nepuku Yesus te ina alo nelo mbat e Tiros o Sidon.</verse>
			<verse number="22">Naa ng'orai, nepuku eng'oroyoni nara Enkananaya oo nona rishat, neapaa oltoilo nejo: Laitoriani, nakerai e David, tokorduaki! Eitameito naleng' ilmeneng'a entito ai.</verse>
			<verse number="23">Neitu ealiki ninye ororei. Nepuonu laiteng'enuok lenyena nesai ninye nejo: Njoo elo ang', amu eapaa oltoilo tekurum ang'.</verse>
			<verse number="24">Nealu ninye nejo: Eitu aairriwari nanu neme enetii nkerra naaimina engaji Israel.</verse>
			<verse number="25">Nelotu ninye ake negilaki kung' nejo: Laitoriani, taretokoki!</verse>
			<verse number="26">Nealu ninye nejo: Me sidai, teni eoruni nkera endaa enye nenang'akini ildiain.</verse>
			<verse number="27">Nejo ninye: Ee, Laitoriani, kake enya si ildiain mbelat kunyinyi naadoiyo tʼenaraa oo laitoriak lenye.</verse>
			<verse number="28">Nealu Yesus te ina nejoki ninye: Iye, nang'oroyoni, kitok enkirukoto ino! Njeaku anaa piyeu! Neishiu entito enye te ina kata ake.</verse>
			<verse number="29">Neing'ua Yesus ina alo nelotu embata olbalbal le Galilaya neilepaki oldonyo neton te ina alo.</verse>
			<verse number="30">Nepuonu siamin kumok enetii ninye, eata te nebo o ninje lemeidim aashom o ilmodook o lemeidim aairoro o looata rrugi o ilkulekai kumok, neitaperoki nkejek e Yesus neishiunye ninje.</verse>
			<verse number="31">Neing'asia siamin edolita eiro lemeidim aairoro naa biot looata rrugi, nepuo lemeidim aashom, nedolisho ilmodook; neitadaraa ninje Engai e Israel.</verse>
			<verse number="32">Neipot Yesus laiteng'enuok lenyena nejo: Aibung'aki siamin engoshoke nanana, amu etaa ngolong'i uni ebik enatii nanu nemeata endaa; namayeu naitanapaa etupukoitie, pemeiterre tʼengoitoi.</verse>
			<verse number="33">Nejoki laiteng'enuok lenyena ninye: Ke ti aji kitum tene ti ang'ata ilmkaten kumok, peraposho esiamu kitok naba nji?</verse>
			<verse number="34">Nejoki Yesus ninje: Iatata ndai ilmkaten aja? Nejo ninje: Oopishana o singir kuti.</verse>
			<verse number="35">Neitanap isiamin, petoni tʼenkop,</verse>
			<verse number="36">neibung' kulo mkaten oopishana o kulo singir, nejo ashe nebelibel neisho laiteng'enuok lenyena; neitarasaki si ninje, laiteng'enuok lenyena, siamin.</verse>
			<verse number="37">Nenya pookin neraposho; nesotu lekunot oo mbelat ilbenia oopishana oolulung'a.</verse>
			<verse number="38">Ore looinosa nera leak iip artam, metii ng'oroyok o nkera.</verse>
			<verse number="39">Ore peidip aitanapare siamin, neilepaki engalawa nelotu embata e Magdala.</verse>
		</chapter>
		<chapter number="16">
			<verse number="1">Nepuonu Ilfarisayoi o Sadukayoi netem ninye, peitadol ninje olponoto oing'ua shumata.</verse>
			<verse number="2">Nealuninyenejoki: Ijojo ndai teipa: Elakiny, amu edo shumata;</verse>
			<verse number="3">ore enasirie ijojo ndai: Eirujuruj taata, amu edo shumata neopoko. Ndai laitusupatuok, indimidimi aatayolo emua e shumata, kake mindimidimi aatayolo ntokitin kituak ena kata?</verse>
			<verse number="4">Eing'oru ena kishon torrono nanyor mbaak eloloito olponoto, nemeishori olponoto neme olponoto lʼolayolounoni Yona. Neing'ua ninje alo.</verse>
			<verse number="5">Ore peidip aatalang' laiteng'enuok lenyena aabaiki lido kekun, nerikino enap ilmkaten.</verse>
			<verse number="6">Nejoki Yesus ninje: Eng'orai, piduaiaia aten tʼenkisiijoi oo Lfarisayoi o noo Sadukayoi.</verse>
			<verse number="7">Neishangarrakino ninje oopeny nejo: Tiaraki mikinapita ilmkaten.</verse>
			<verse number="8">Ore peyolou Yesus ina, nejoki ninje: Ainyo pinjangarrakinono ndai maten, ndai lʼenkirukoto kinyi, tiaraki neitu iauu ilmkaten?</verse>
			<verse number="9">Epon eitu iyolouu ndai o nyoo? Midamumu ndai kulo mkaten imiet too kulo iip onom o ilbenia aja litudumutua ndai?</verse>
			<verse number="10">Baiki kulo mkaten oopishana too kulo iip artam o ilbenia aja litudumutua?</verse>
			<verse number="11">Kaji inkoko teni miyololo, aajo maliki ndai embae oo lmkaten, teni ajo: Entaduai aten tʼenkisiijoi oo Lfarisayoi o noo Sadukayoi!</verse>
			<verse number="12">Neyolou ninje te ina kata, aajo eitu ejo, peduaia aten tʼenkisiijoi olmkate, kake tʼenkiteng'enare oo Lfarisayoi o noo Sadukayoi.</verse>
			<verse number="13">Ore pelotu Yesus engalo engang' Kaisarea-Filipi, neikilikwan ninye laiteng'enuok lenyena nejo: Kejo iltung'anak era Enkerai oltung'ani ng'ai?</verse>
			<verse number="14">Nejo ninje: Ejo ilkulekai, aajo ira Yohanes Olaibatisani, nejo ilkulekai: Eliya, nejo ilkulekai: Yeremiya, arashu obo too layolounok.</verse>
			<verse number="15">Nejoki ninye ninje: Kake ijojo ndai ara nanu ng'ai?</verse>
			<verse number="16">Nealu Simon Petros nejo: Ira iye Kristos, Oinoti lʼEngai naishiu!</verse>
			<verse number="17">Nealiki Yesus nejoki ninye: Ira tesh, Simon le Yona, amu eitu kintayolo nkiri o osarge, kake Papa lai le shumata.</verse>
			<verse number="18">Naaliki si nanu iye: Ira iye Petros, nayeu nashet te shumata ele soit esirit ai nemegilu kishomini engang' e satan ninye.</verse>
			<verse number="19">Nayeu naaisho iye mboleta enkarsishu e shumata. Ore pookin nien iye tʼenkop, neaku eteenaki te shumata; o pookin nilalak iye tʼenkop, neaku etalaaki te shumata.</verse>
			<verse number="20">Neitanap te ina alo naleng' laiteng'enuok lenyena, pemeliki ninje oltung ani, ajo era ninye Kristos.</verse>
			<verse number="21">Ore te ina kata neiter Yesus aitayolo laiteng'enuok lenyena, ajo meata kata nemelo ninye Yerusalem, neitame naleng' laigwenak o laidasak kituak o layolok lʼesirata ninye, neari metua, nepiu tʼengolong' e uni.</verse>
			<verse number="22">Neibung' Petros ninye nerik enkilepata neiter aikok ninye nejo: Laitoriani, taduai kion, njoo mikitum kuna!</verse>
			<verse number="23">Neibelekenya ninye nejoki Petros: Nyaai kurum ai, satan, ira erikata ai, amu mimbirribir nara nʼEngai neme nʼentung'anishu.</verse>
			<verse number="24">Nejoki Yesus te ina kata laiteng'enuok lenyena: Ore oltung'ani loyeu naasuj, njeisim kion, njedumakino esalaba enye, paasuj.</verse>
			<verse number="25">Amu teni eyeu oltung'ani neitopok empuan enye, neiminye ninye; ore oltung'ani oiminye empuan enye tʼolbae lai, netum ninye.</verse>
			<verse number="26">Kaa dupoto etum oltung'ani, teni eng'eru olmaa pookin, netum elaunoto olmumua lenye? Arashu kainyo elakunye oltung'ani olmumua lenye?</verse>
			<verse number="27">Amu eaku elotu Enkerai oltung'ani tʼenkitook e Menye lenye te nebo o ilmalaikan lenyena; te ina kata elalaaki oltung'ani pookin anaa peitobira ninye.</verse>
			<verse number="28">Japa, aliki ndai: Etii iltung'anak atua kulo ooitashe tene, lemeinyorrinyor ninje enkea tukul, metabana nedol Enkerai oltung'ani elotu tiatua enkarsishu enye.</verse>
		</chapter>
		<chapter number="17">
			<verse number="1">Ore peishunye ngolong'i ile, negelu Yesus Petros o Yakobos o Yohanes, olalashe lenye, nerik ninje shumata oldonyo oado oopeny.</verse>
			<verse number="2">Neala emua enye neilang'isho engomom enye anaa engolong' neiborru ilkilani lenyena anaa enkilang'et.</verse>
			<verse number="3">Naa ng'orai nelioi too ninje Mose o Eliya; neirorie ninje ninye.</verse>
			<verse number="4">Nealu Petros nejoki Yesus: Laitoriani, sidai, kitii yook ene! Teni iyeu, nashet tene iltomboitie okuni: obo lino, obo le Mose, obo le Eliya.</verse>
			<verse number="5">Ore epon eirorita, neopoo ninje erukenya naibor; naa ng'orai, neing'ua oltoilo erukenya ejo: Nyele Oinoti lai lanyor oshipakino oltau lai; entoning' ninye!</verse>
			<verse number="6">Ore pening' laiteng'enuok kuna, nebatata aaijululo neureishoi naleng'.</verse>
			<verse number="7">Nelotu Yesus enetii ninje neiseiye ninje nejo: Enyoito, emiureisho!</verse>
			<verse number="8">Ore peapu ngonyek enye, neitu edol oltung'ani neme Yesus ake.</verse>
			<verse number="9">Ore pedou ninje tʼoldonyo, neitanap Yesus ninje ejo: Emiliki oltung'ani ina duaroto, metabana nepiu Enkerai oltung'ani tiatua lootuata.</verse>
			<verse number="10">Neikilikwan laiteng'enuok lenyena ninye ejo: Ainyo naa pejo layolok lʼesirata, aajo meata kata nemeng'as alotu Eliya?</verse>
			<verse number="11">Nealu Yesus nejoki ninje: Esipa, eng'as alotu Eliya neibelekeny pookin metaa ng'ejuko;</verse>
			<verse number="12">kake aliki nanu ndai: Eidipa aeu Eliya, neitu eyolou ninje ninye, kake eitobirakitia ninye enatayeutuo ninje. Neijia meata kata nemeitame ninje Enkerai oltung'ani.</verse>
			<verse number="13">Neyolou te ina kata laiteng'enuok lenyena, aajo einosaki ninje mbaak e Yohanes Olaibatisani.</verse>
			<verse number="14">Ore pepuonu ninje enetii esiamu, nelotu oltung'ani obo enetii ninye negilaki kung'</verse>
			<verse number="15">ejo: Laitoriani, to-kordu enkerai ai, amu eibung' olkiterriata ninye neata emion torrono: Eurokino aigil kumok enkima, aigil kumok engare;</verse>
			<verse number="16">nariku ninye enetii laiteng'enuok linono, neru aaishiunye ninye.</verse>
			<verse number="17">Nealu Yesus nejo: Ndai enkishon nemeiruk neriwuo, ke metabaiki anu atii e nebo o ndai? Ke metabaiki anu ang'iriaki ndai? Eakaki ilo!</verse>
			<verse number="18">Nebuaki Yesus ninye, nepuku olmeneng'ani te ninye neishiu ena kerai eiter te ina kata.</verse>
			<verse number="19">Nepuonu ina kata laiteng'enuok enetii Yesus tʼewueji enye oopeny nejo: Ainyo peitu kindim yook aatimir ninye?</verse>
			<verse number="20">Nejoki Yesus ninje: Tiaraki nimirukuruku ndai; amu japa, aliki ndai: Teni iatata enkirukoto anaa embeu e karadali, nijokiki ele donyo: Tadotunye tene abaiki idya alo! nedotunye si ninye; nemetii entoki nemeaku too ndai.</verse>
			<verse number="21">Kake mepuku ena mua neme tʼesayata o tʼempukoroto.</verse>
			<verse number="22">Ore etii ninje Galilaya, nejoki Yesus ninje: Eaku eitarasakini Enkerai oltung'ani ngaik oo ltung'anak,</verse>
			<verse number="23">near ninje ninye metua, nepiu tʼengolong' e uni. Neilish ninje naleng'.</verse>
			<verse number="24">Ore pepuonu ninje Kapernaum, nepuonu kulo loobosu kodi engaji Engai enetii Petros nejo: Melak olaiteng'enani linyi kodi engaji Engai?</verse>
			<verse number="25">Nejo: Elak. Ore pelotu engaji, neiter Yesus aikilikwan ninye nejo: Ijo aa, Simon? Ke too akua tung'anak eaiye ilkarsisi kodi? Too nkera enye arashu too lomon?</verse>
			<verse number="26">Nejoki Petros: Too lomon. Nejoki Yesus ninye: Akae, elakuno nkera.</verse>
			<verse number="27">Kake pimikintirik yook ninje, nno embata olbalbal, ntadoiki erreshet, mbung'a osingirri lʼelukunya opuku; ore pibol enkutuk enye, nilatum engosholai: mbung'a ina, njooi tʼolbae lai o lino.</verse>
		</chapter>
		<chapter number="18">
			<verse number="1">Nepuonu te ina kata laiteng'enuok enetii Yesus nejo: Ang'ai naa ora kitok tʼenkarsishu e shumata?</verse>
			<verse number="2">Neipot Yesus enkerai nabo neitasheye tʼempolos enye</verse>
			<verse number="3">nejo: Japa, aliki ndai, teni mimbelekenyanya aaku anaa nkera, mijing'ijing'i tukul atua enkarsishu e shumata.</verse>
			<verse number="4">Akae, ore oltung'ani pookin loitadou kion anaa ena kerai, ele lora kitok tʼenkarsishu e shumata.</verse>
			<verse number="5">Ore oltung'ani pookin loitoomon enkerai nabo nanyanyukie ena tʼengarna ai, naaitoomon nanu.</verse>
			<verse number="6">Ore oloitapong'oo nabo too kuna kunyinyi naairuk nanu, eikash, teni eenikini emurt enye osoit oituutishoreki neitadoikini ninye eneasur olbalbal.</verse>
			<verse number="7">Ee, kake aiya olmaa tʼolbae loo nkitarrikinot! Amu meata kata nemepuonu nkitarrikinot; kake ee, kake aiya oltung'ani oau nkitarrikinot!</verse>
			<verse number="8">Teni kintadiak engaina ino arashu enkeju ino, tudung'o ninye, pinang'aki enelakwa. Eikash te iye, pijing' atua empuan, miata engaina arashu enkeju, nelang' iata ngaik are arashu nkejek are, nikinang'akini atua enkima nememuta.</verse>
			<verse number="9">Ore pikintadiak engong'u ino, tukurtu ninye, pinang'aki enelakwa. Eikash te iye, pijing' atua empuan, niata engong'u nabo, nelang' iata ngonyek are, nikinang'akini atua enkima nememuta.</verse>
			<verse number="10">Eng'orai, pemimenimene nabo too kuna kutiti. Amu aliki ndai: Edol ilmalaikan lenye le shumata ngolong'i pookin engomom e Papa lai le shumata.</verse>
			<verse number="11">Amu eewuo Enkerai oltung'ani, peitopok enaimina.</verse>
			<verse number="12">Ijojo aa? Teni eata oltung'ani nkerra iip neimin nabo too ninje, aa meing'ua ninye kuna ntomoni enturuj o enturuj tʼoldonyo neibung' engoitoi, pelaing'oru ina naimina?</verse>
			<verse number="13">Ore pelatum, japa, aliki ndai: Eng'idakino ena naleng' nelang' kuna ntomoni enturuj o enturuj neitu eimin.</verse>
			<verse number="14">Neijia meiting'idisho tʼengomom e Minyi linyi le shumata, teni eimin nabo too kuna kutiti.</verse>
			<verse number="15">Teni kintarruoki olalashe lino, nno, toroja ninye iboitata o ninye openy. Teni kining', inoto olalashe lino;</verse>
			<verse number="16">teni mikining', mbung'a obo arashu aare te nebo o iye, peiye eaku nkutukie oo ljaken aare arashu okuni, peitagoli ororei pookin.</verse>
			<verse number="17">Ore pemening' kulo, tiaki esirit; ore pemening' baiki esirit, njeaku te iye anaa oltung'ani lemeata Engai o olaoshoni le kodi.</verse>
			<verse number="18">Japa, aliki ndai: Ore pookin nieniene tʼenkop, neeni te shumata; o pookin nilakilaka tʼenkop, nelaki te shumata.</verse>
			<verse number="19">Naitoki ajoki ndai: Teni eibung'are ilkulinyi aare tʼenkop tʼembae pookin naomonu, neitobiraki ninje Papa lai le shumata.</verse>
			<verse number="20">Amu teni etumo aare arashu okuni tʼengarna ai, natii nanu empolos enye.</verse>
			<verse number="21">Nelotu Petros enetii ninye nejoki ninye: Laitoriani, kaigil aja aing'uaiki olalashe lai laaitarruoki? Mebaiki aigil naapishana?</verse>
			<verse number="22">Nejoki Yesus ninye: Aaliki nanu iye: me aigil naapishana, kake aigil ntomoni naapishana kat naapishana.</verse>
			<verse number="23">Onaa, enyanyukie enkarsishu e shumata olkarsis obo oikenakinore laisyayak lenyena.</verse>
			<verse number="24">Ore peiter aikenakinore, nerikokini obo oata esile enye talanta iip kat iip.</verse>
			<verse number="25">Ore pemeata entoki nalakie, neitanapisho Olaitoriani lenye, pemiri ninye o eng'oroyoni enye o nkera enyena o pookin naata ninye, pelaki ena sile.</verse>
			<verse number="26">Akae, nebatata olaisyayani nesai ninye nejo: Laitoriani, ntirring'akaki, paalaaki iye tukul.</verse>
			<verse number="27">Neibung'aki olaitoriani ilo aisyayani engoshoke nanana, nelaku ninye neing'uaiki ena sile.</verse>
			<verse number="28">Nepuku ilo aisyayani nedol obo too lalashera lenyena oata esile enye denaria iip; newuap ninye neibung' olgos lenye nejo: Talaakaki esile ai!</verse>
			<verse number="29">Akae, nebatatakino olalashe lenye nkejek enyena nesai ninye nejo: Ntirring'akaki, paalaaki iye tukul.</verse>
			<verse number="30">Neitu eyeu ninye, nelo nenang'aki ninye engaji eenata, metabana nelak ena sile.</verse>
			<verse number="31">Ore pedol lalashera lenyena kuna naataa, neilish naleng', nepuonu neitayolo olaitoriani lenye pookin naataa.</verse>
			<verse number="32">Akae, neipot olaitoriani lenye ninye nejoki: Iye, laisyayani torrono, aatung'aikia nanu iye ena sile pookin, kitasaiya.</verse>
			<verse number="33">Ainyo peitu imbung'aki iye olalashe lino engoshoke nanana anaa paaibung'aka nanu iye engoshoke nanana?</verse>
			<verse number="34">Negoro olaitoriani lenye neitarasaki ninye laitamiok, metabana nelak ena sile pookin.</verse>
			<verse number="35">Neijia elaikunaki ndai Papa lai le shumata, teni ming'uaikiki too ltauja linyi oltung'ani pookin olalashe lenye nkitarruot enyena.</verse>
		</chapter>
		<chapter number="19">
			<verse number="1">Neaku ore peidip Yesus kulo rorei, nedumunye te Galilaya nelotu rishat e Yudaya, tʼolkekun le Yordan.</verse>
			<verse number="2">Nesuj isiamin kumok ninye neishiunye ninje te ina alo.</verse>
			<verse number="3">Nepuonu Ilfarisayoi enetii ninye, netem ninye nejoki ninye: Ke sidai, teni erishare olmoruo eng'oroyoni enye tʼolbae lʼentoki naje?</verse>
			<verse number="4">Nealiki nejoki ninje: Eitu isomama, ajo oloitobira tʼenkiterata oltung'ani, eitobira, peaku olmoruo obo o eng'oroyoni nabo,</verse>
			<verse number="5">nejo: Onaa elaing'ua oltung'ani menye o ng'otonye neibung'are eng'oroyoni enye, neaku pokira are osesen obo?</verse>
			<verse number="6">Akae, nemeitoki aaku are, kake osesen obo. Ore enaidikidiko Engai, njoo merish oltung'ani.</verse>
			<verse number="7">Nejoki ninje ninye: Ainyo peitanapua Mose, peishori empalai erishata, peing'uari eng'oroyoni?</verse>
			<verse number="8">Nejoki ninye ninje: Tiaraki natagolito iltauja linyi, neisho Mose ndai, irisharere ng'oroyok inyi; eitu eaku neijia neba tʼenkiterata.</verse>
			<verse number="9">Kake aliki nanu ndai: Olonshare eng'oroyoni enye neme tʼolbae loo mbaak eloloito neamaa engai, near ninye enkidikidikoto olmoruo o eng'oroyoni; ore oloamaa enatirishareki, near enkidikidikoto olmoruo o eng'oroyoni.</verse>
			<verse number="10">Nejoki laiteng'enuok lenyena ninye: Teni eaku mbaak oltung'ani nji, sidai, teni meamisho.</verse>
			<verse number="11">Nejoki ninje: me pookin ooidim aatayolo ele rorei neme kulo ake ooitumunyanaki.</verse>
			<verse number="12">Amu etii loogelema looing'ua ngoshuak oo noong'otonye etiu nji; netii loogelema ootegelema iltung'anak; netii loogelema looitaa aten loogelema tʼolbae lʼenkarsishu e shumata. Oloidim atayolou, njeyolou.</verse>
			<verse number="13">Nerikuni nkera enetii ninye, peiteleiki ngaik ninje nesaisho; nebuaki ake laiteng'enuok ninje.</verse>
			<verse number="14">Kake etejo Yesus: Enjoo nkera epuonu enatii, emimitiki ninje, amu era enkarsishu e shumata noo loonyanyukie kuna.</verse>
			<verse number="15">Neiteleiki ninje ngaik; neing'ua ina alo.</verse>
			<verse number="16">Naa ng'orai, nelotu oltung'ani obo enetii ninye nejoki ninye: Laiteng'enani sidai, kaa toki sidai aitobir, peiye atum empuan nemeiting'?</verse>
			<verse number="17">Nejoki ninye: Ainyo pikijo sidai? Metii osidai neme obo lora Engai; kake teni iyeu nijing' atua empuan, mbung'a nkitanapat.</verse>
			<verse number="18">Nejoki ninye: Akua? Nejo Yesus: Miar metua! Miar enkidikidikoto olmoruo o eng'oroyoni! Mipurrisho! Minjakenu elejare!</verse>
			<verse number="19">Ntaa kituak minyi o ng'utunyi o: Meata kata niminyor olʼelatia ino anaa pinyor kion!</verse>
			<verse number="20">Nejoki ele barnoti ninye: Aibung'a kuna pookin neba tʼenkitishu ai — ainyo naainyaaka ang'oriki?</verse>
			<verse number="21">Nejoki Yesus ninye: Teni iyeu niaku olbaiaroti, nno, timira pookin niata, pinjo laisinak, piata iye masaa te shumata; ore pindip, nikilotu asuj.</verse>
			<verse number="22">Ore pening' ele barnoti ena bae, nelo ang' eilish; amu eata masaa kumok.</verse>
			<verse number="23">Nejoki Yesus laiteng'enuok lenyena: Japa, aliki ndai: Egol, pejing' oladupani atua enkarsishu e shumata.</verse>
			<verse number="24">Naitoki aliki ndai: Elelek eim endames eudoto esindano nelang' oladupani ejing' atua enkarsishu Engai.</verse>
			<verse number="25">Ore pening' laiteng'enuok lenyena kuna, neing'asia naleng' nejo: Ang'ai naa loidim atopua?</verse>
			<verse number="26">Neing'oraa Yesus ninje nejoki ninje: Meidimai ena too ltung'anak, kake eidimai ntokitin pookin tʼEngai.</verse>
			<verse number="27">Nealiki Petros nejoki ninye: Ng'orai, kitung'aitie yook pookin nikisuj iye. Kainyo naa kitum?</verse>
			<verse number="28">Nejoki Yesus ninje: Japa, aliki ndai: Ore ndai likitusuja, tʼeiunoto e are nipuopuo aatonie lorikaishi tomon o are, ingwenakiki njomito tomon o are e Israel, teni elatonie Enkerai oltung'ani olorika lʼenkitook enye.</verse>
			<verse number="29">Ore pookin looing'ua ngajijik arashu lalashera arashu nganashera arashu menye arashu ng'otonye arashu eng'oroyoni arashu nkera arashu nkuruman tʼolbae lʼengarna ai, nelang'amu ninye aigil iip nejung'u empuan nemeiting'.</verse>
			<verse number="30">Kake ore lkumok loora lʼelukunya, neaku lʼenkiting'oto, neaku lʼenkiting'oto lʼelukunya.</verse>
		</chapter>
		<chapter number="20">
			<verse number="1">Amu enyanyukie enkarsishu e shumata olopeny engaji otupukuo enasirie alaing'oru laisyayak, perik atua enkuruma enye oo nkeek olmarua.</verse>
			<verse number="2">Ore peitobirakinore laisyayak te denarion nabo endama, neirriwaa ninje atua enkuruma enye oo nkeek olmarua.</verse>
			<verse number="3">Nepuku te saa uni, nedol kulekai looitashe tʼosingira, meata enkyas.</verse>
			<verse number="4">Neitoki ajoki ninje: Enjom si ndai atua enkuruma ai oo nkeek olmarua; ayeu naisho ndai enairirikinore.</verse>
			<verse number="5">Nepuo. Neitoki apuku te saa ile o te saa enturuj, neiko neijia ake.</verse>
			<verse number="6">Ore te saa tomon o nabo nepuku neinepu ilkulekai looitashe, meata enkyas, nejoki ninje: Ainyo pintasheshe tene endama pookin, miatata enkyas?</verse>
			<verse number="7">Nejoki si ninje: Ai, metii oltung'ani oewuo aing'oru yook. Nejoki ninye ninje: Enjom si ndai atua enkuruma ai oo nkeek olmarua, nipuopuo aatum enairirikinore.</verse>
			<verse number="8">Ore pemutu, nejoki olaitoriani lʼenkuruma oo nkeek olmarua olaing'orani lenye: Mpoto laisyayak, pinjo ninje olkwaje, ninter too lʼenkiting'oto metabaiki lʼelukunya.</verse>
			<verse number="9">Nepuonu looipotoki te saa tomon o nabo, neng'amu oltung'ani pookin denarion enye.</verse>
			<verse number="10">Ore pepuonu kulo lʼelukunya, nejo ninje, aajo eng'amu enalang'; neng'amu si ninje oltung'ani pookin denarion enye.</verse>
			<verse number="11">Ore peidip aatang'amutu ina, neing'unyung'unyaki olopeny engaji,</verse>
			<verse number="12">nejo: Ore kulo lʼenkiting'oto eitobira enkyas esaa nabo ake, nintorisioki ninje yook likiting'iriakitia osina o enkirowuaj endama.</verse>
			<verse number="13">Nealiki ninye nejoki obo too ninje: Oljore lai, eitu aaisil iye. Eitu kidung'okino nanu o iye te denarion nabo?</verse>
			<verse number="14">Eao enara enino, nno ang'! Anyor aishoo ele lʼenkiting'oto enarisiore enino.</verse>
			<verse number="15">Arashu maata engolon, paitobir tʼentoki ai enayeu? Ke torrono engong'u ino, tiaraki nara arip?</verse>
			<verse number="16">Neijia eaku lʼenkiting'oto lʼenkiterata, neaku lʼenkiterata lʼenkiting'oto. Amu eipotoki ilkumok, kake etegeluaki ilkuti.</verse>
			<verse number="17">Ore peyeu neilep Yesus alo Yerusalem, nerik laiteng'enuok tomon o are enkilepata nejoki ninje tʼengoitoi:</verse>
			<verse number="18">Eng'orai, kishumari metabaiki Yerusalem, neitarasakini Enkerai oltung'ani ngaik oo laidasak kituak o layolok lʼesirata, neigwenaki ninye, peari metua,</verse>
			<verse number="19">neitarasaki ninje ninye atua ngaik oo loreren, petum aatamor, near ninye too nkeenda nesheiki esalaba; nelapiu tʼengolong' e uni.</verse>
			<verse number="20">Nelotu enetii ninye ng'otonye oo nkera e Sebedayos te nebo o nkera enyena, negilaki ninye kung' neomonu ororei te ninye.</verse>
			<verse number="21">Nejoki ninye: Kainyo iyeu? Nejoki ninye: Njoo etoni kulo inot lainei aare tʼenkarsishu ino, obo te tatene ino, olekai te kedyanye ino.</verse>
			<verse number="22">Nealu Yesus nejo: Miyololo ndai eniomonunu. Indimidimi aatook ndai enkwaru naok nanu, neibatisi ndai tʼenkibatisa naaibatisieki nanu? Nejoki ninje ninye: Ee, kindim.</verse>
			<verse number="23">Nejoki ninye ninje: Esipa, iokioko enkwaru ai, neibatisi ndai tʼenkibatisa naaibatisieki nanu, kake ore entonata te tatene o te kedyanye ai maata enkitanapata naishorie ndai, kake noo kulo looitobiraka Papa lai.</verse>
			<verse number="24">Ore pening' kulo tomon kuna, nelisaki kulo alashera pokira are.</verse>
			<verse number="25">Kake neipot Yesus ninje nejo: Iyololo ndai, aajo eitorisho ilkarsisi loo loreren neata ilkituak lenye engolon too ninje.</verse>
			<verse number="26">Meaku nji too ndai! Kake oloyeu neaku kitok too ndai, njeaku olaisyayani linyi.</verse>
			<verse number="27">Ore oltung'ani pookin loyeu neaku olaiturukoni too ndai, njeaku olaisyayani linyi,</verse>
			<verse number="28">neijia anaa peitu elotu Enkerai oltung'ani, peisho eisyayakini ninye, kake peisyaisho neishooio empuan enye, peaku elakunoto oo lkumok.</verse>
			<verse number="29">Ore pepuku te Yeriko, nesuj esiamu kitok ninye.</verse>
			<verse number="30">Naa ng'orai, netoni ilmodook aare tʼembata engoitoi; ore pening', aajo Yesu oimita, neapaa iltoiloi nejo: Laitoriani, nakerai e David, tokordu yook!</verse>
			<verse number="31">Nebuaki esiamu ninje, peiye egira. Kake nepon aapaa iltoiloi lenye nejo: Laitoriani, nakerai e David, tokordu yook!</verse>
			<verse number="32">Neitashe Yesus neipot ninje nejo: Ainyo iyeuu naasaki ndai?</verse>
			<verse number="33">Nejoki ninje ninye: Laitoriani, pebolo ngonyek ang'.</verse>
			<verse number="34">Neibung'aki Yesus ninje engoshoke nanana neporoo ninje ngonyek; nedolishoi ngonyek enye nabokata nesuj ninje ninye.</verse>
		</chapter>
		<chapter number="21">
			<verse number="1">Ore petaaniki ninje Yerusalem, nebaia Betfage tʼOldonyo loo loirienito, neirriwa te ine Yesus laiteng'enuok aare nejoki ninje:</verse>
			<verse number="2">Embung'a engoitoi metabaiki engang' naitoriokinore ndai, ninepupu nabokata esikiria lipong' naena te nebo o enkurrarru enye; entalakutu, pikireakiki!</verse>
			<verse number="3">Naa teni eliki ndai oltung'ani ororei, entejo: Olaitoriani oyeu ninje; neisho ndai nabokata.</verse>
			<verse number="4">Etaa kuna pookin, pebaia enairoro olayolounoni ejo:</verse>
			<verse number="5">Entiakiti entito Sion: Ng'orai, elotu olkarsis lino enitii, obor, neilepaka esikiria o enkurrarru elipong' nanapita orridati.</verse>
			<verse number="6">Neibung' kulo aiteng'enuok engoitoi neiko anaa peitanapa Yesus ninje,</verse>
			<verse number="7">nereu esikiria lipong' o enkurrarru, neisalaashaki ilkarashi lenye shumata enye, neitoton ninye te shumata enye.</verse>
			<verse number="8">Neisalaash ilkumok tʼesiamu ilkarashi lenye t'engoitoi; nedung'u ilkulekai ilng'osil loo ljanito neisalaash tʼengoitoi.</verse>
			<verse number="9">Ore esiamu naituruk o nasujita neapaa iltoiloi ejo: Hosiana, enkerai e David! Njeitadarari ololotu tʼengarna Olaitoriani! Hosiana te shumata!</verse>
			<verse number="10">Ore pejing' ninye Yerusalem, neing'oling'ola engang' pookin nejo: Kang'ai ele?</verse>
			<verse number="11">Nejo siamin ake: Era ele Yesus, olayolounoni le Nasaret e Galilaya.</verse>
			<verse number="12">Nejing' Yesus engaji sinyati nemir lamirak o lainyang'ak pookin tʼengaji sinyati neibelekeny naraan oo kulo ooitaalita ngoshola o lorikaishi loo lamirak loo lmaita,</verse>
			<verse number="13">nejoki ninje: Etisiraki: „Meata kata nemeipoti engaji ai engaji esayata“, kake intaa ndai ninye engapunet oo laisimak.</verse>
			<verse number="14">Nejing'aki ninye tiatua engaji sinyati ilmodook o lemeidim aashom, neishiunye ninje.</verse>
			<verse number="15">Ore pedol laidasak kituak o layolok lʼesirata mbaak naaiputukunyisho naaitobira ninye, o nkera tiatua engaji sinyati naapaa iltoiloi, nejo: Hosiana, enkerai e David! nelis ninje</verse>
			<verse number="16">nejoki ninye: Ining'ito enajoito kuna? Nejoki Yesus ninje: Ee! Eitu isomama ndai tukul: „Intabaiye enkitadararoto too nkutukie oo nkunyinyi o nganaak?“</verse>
			<verse number="17">Neing'ua ninje alo aulo engang' metabaiki Betania neirrag te ina alo.</verse>
			<verse number="18">Ore enasirie errinyokino engang', neibung' olamei ninye.</verse>
			<verse number="19">Nedol ninye olng'aboli obo tʼembata engoitoi, nenyikaki neitu edol toki te shumata enye neme mbenek ake, nejoki ninye: Mintoki aiu ilmomo nkatan pookin! Neinaaia olng'aboli nabokata.</verse>
			<verse number="20">Ore pedol laiteng'enuok kuna, neing'asia nejo: Kaji eikuna teni einaaia olng'aboli nabokata?</verse>
			<verse number="21">Nealiki Yesus nejoki ninje: Japa, aliki ndai: Teni iatata enkirukoto niming'arrirrorro, nintobiribiri neme ina nʼolng'aboli ake, kake teni ijokiki baiki ele donyo: Tadotunye, tanang'akinoi atua olbalbal! neaku.</verse>
			<verse number="22">Ore pookin eniomonunu tʼesayata, teni irukuruku, nipuopuo aang'amu.</verse>
			<verse number="23">Ore pejing' ninye atua engaji sinyati, nepuonu enetii ninye laidasak kituak o laigwenak lʼolorere, eiteng'enisho ninye, nejo; Ke ti aa golon intobirita kuna? Kang'ai likinjoo ena golon?</verse>
			<verse number="24">Nealiki Yesus nejoki ninje: Ayeu naikilikwan nanu si ndai ororei obo; teni kialikiki, naliki si nanu ndai, ajo ke ti aa golon aitobirita kuna.</verse>
			<verse number="25">Kaji eing'ua enkibatisa e Yohanes? Keing'ua shumata arashu atua iltung'anak? Neirorioro ninje oopeny nejo: Teni kijo: Eing'ua shumata! ejoki yook: Ainyo naa peitu irukuruku ninye?</verse>
			<verse number="26">Teni kijo: Atua iltung'anak! nikiure esiamu; amu edolita pookin Yohanes, ajo era olayolounoni.</verse>
			<verse number="27">Nealiki ninje Yesus nejo: Mikiyolo. Nejoki si ninye ninje: Onaa maliki si nanu ndai, ajo ke ti aa golon aitobirita kuna.</verse>
			<verse number="28">Ijojo aa? Etii oltung'ani obo oata nkera are, nelo ninye enetii olbotor nejo: Nakerai ai, nno taata, ntobira nkyasin tiatua enkuruma ai oo nkeek olmarua.</verse>
			<verse number="29">Nealu ninye nejo: Mayeu naitobir. Tekurum neala nelo.</verse>
			<verse number="30">Nelo enetii oliare nejoki neijia. Nealu si ninye nejo: Laitoriani, alo, — neitu elo.</verse>
			<verse number="31">Kalo obo too kulo pokira are oitobira enanyor menye lenye? Nejoki ninje: ilo botor. Nejoki Yesus ninje: Japa, aliki ndai: Eiturukie ndai laoshok le kodi o iltung'anak lʼentalare aajing' enkarsishu e shumata nelang' ndai.</verse>
			<verse number="32">Amu eewuo Yohanes enitiiti neiteng'en ndai engoitoi naitoriori, neitu irukuruku ndai ninye; kake eiruko ninye laoshok le kodi o iltung'anak lʼentalare. Ore itadua ndai, neitu ialala, pitumutumu aairuko ninye.</verse>
			<verse number="33">Entoning' engai kitanyanyukiet: Etii olopeny engaji otuuno enkuruma oo nkeek olmarua, neitaman osariko netur engumoto naironyishoreki neshet olmnara neitamany laturok nelo enelakwa.</verse>
			<verse number="34">Ore petaanu eng'erunoto oo lmomo, neirriwaa laisyayak lenyena enetii laturok, peng'amu ilmomo lenyena.</verse>
			<verse number="35">Neibung' kulo aturok laisyayak lenyena; near obo, near olekai metua, near oli okuni too soito.</verse>
			<verse number="36">Neitoki airriwaa ilkulekai aisyayak, kumok loolang' kulo lʼelukunya; neikunaki ninje ake neijia.</verse>
			<verse number="37">Tekurum neirriwaki oinoti lenye nejo: Epuo aaanyit oinoti lai.</verse>
			<verse number="38">Ore pedol laturok oinoti, neirorioro oopeny: Nyelido lora olajung'oni; ewotu, mataar ninye metua, pikiea enjung'o enye!</verse>
			<verse number="39">Neibung' ninje ninye nenang'aki oriong' enkuruma oo nkeek olmarua near ninye metua.</verse>
			<verse number="40">Ore pelalotu ele aitoriani lʼenkuruma oo nkeek olmarua, kainyo easaki kulo aturok?</verse>
			<verse number="41">Nejoki ninje ninye: Ear torrono kulo torrok, neitamany ilkulekai aturok atua enkuruma oo nkeek olmarua loopuo aaisho ilmomo tʼenkata enye.</verse>
			<verse number="42">Nejoki Yesus ninje: Eitu isomama tukul tiatua esirata: Ore osoit lotanyaita lashetak, etaa ele osoit kitok lʼolpijata. Etaa ina tʼOlaitoriani, neiputukunyisho ninye too ngonyek ang'?</verse>
			<verse number="43">Onaa, aliki nanu ndai: Eitauni enkarsishu Engai too ndai neishori olorere oiu ilmomo lenyena.</verse>
			<verse number="44">Ore loobatatakino shumata ele soit, negiligila: olourokino ninye, nepurdupurd.</verse>
			<verse number="45">Ore pening' laidasak kituak o Ilfarisayoi kuna kitanyanyukieta enyena, neyolou, aajo eimaki ninje.</verse>
			<verse number="46">Neing'oru eneiko, peibung' ninye; neurei ake siamin, amu etadua ninye, aajo era olayolounoni.</verse>
		</chapter>
		<chapter number="22">
			<verse number="1">Nealu Yesus neitoki ajoki ninje too nkitanyanyukieta ejo:</verse>
			<verse number="2">Enyanyukie enkarsishu e shumata olkarsis obo oamaka olaiyoni lenye.</verse>
			<verse number="3">Neirriwaa laisyayak lenyena, peipot looyeuni, pepuonu enkiama; neitu eyeu nepuonu.</verse>
			<verse number="4">Neitoki airriwaa ilkulekai aisyayak nejo: Entiakiti looyeuni: Eng'orai, aitobiraka ndai endaa ai, ateyeng'a ilmong'i o ilkerra oopir, eidipate pookin; ewotu enkiama!</verse>
			<verse number="5">Neitu eshilu ninje ina nepuo wuejitin enye: obo enkuruma enye, olekai enkinyang'a enye.</verse>
			<verse number="6">Ore lootelekutua neibung' laisyayak lenyena, nesul near ninje metuata.</verse>
			<verse number="7">Ore pening' olkarsis ina, negoro neirriwaa iltimito lenyena near kulo arak metuata, nepej engang' enye.</verse>
			<verse number="8">Tekurum nejoki laisyayak lenyena: Eitobirakine enkiama, kake eitu eaku too kulo looitobirakaki.</verse>
			<verse number="9">Onaa enjom rishat oo ngoitoi, entorikutu pookin lidolidolo meetu enkiama.</verse>
			<verse number="10">Nepuku laisyayak aapuo ngoitoi neiturrur pookin lootadua, iltorrok o sidan, neborei enkiama too lomon.</verse>
			<verse number="11">Nejing' olkarsis, peing'oraa lomon, nedol oltung'ani obo tiatua lemeishopito olkarash lʼenkiama;</verse>
			<verse number="12">nejoki ninye: Oljore, kaji inkuna teni ijing'u iye ene, miata olkarash lʼenkiama? Negira ninye.</verse>
			<verse number="13">Nejoki olkarsis laisyayak lenyena: Enteen nkejek o ngaik enyena, entanang'akiti ninye atua enaimin e aulo; neaku ine enkishirata o eonyoto oo lala.</verse>
			<verse number="14">Amu eipotoki ilkumok, negeluni ilkuti.</verse>
			<verse number="15">Nepuo ina kata Ilfarisayoi aanya enkigwena eneiko, perresh ninye too rorei.</verse>
			<verse number="16">Neirriwaki ninye laiteng'enuok lenye te nebo o laisyayak le Herodes. Nejo ninje: Laiteng'enani, kiyolo iye, aajo ira oltung'ani lʼesipata nintorioo aiteng'enu engoitoi Engai tʼesipata nimishilu oltung'ani o obo niming'oraa entemet oltung'ani.</verse>
			<verse number="17">Akae, tiaki yook, ijo aa? Ke sidai, teni eishori kaisar kodi arashu me?</verse>
			<verse number="18">Ore peyolou Yesus olosek lenye nejo: Ndai laitusupatuok, ainyo pikitemiteme?</verse>
			<verse number="19">Entaduaki engosholai e kodi! Neaki ninye endenarion nabo.</verse>
			<verse number="20">Nejoki ninye ninje: Ken e ng'ai ena mua o ena sirata?</verse>
			<verse number="21">Nejoki ninje ninye: Ne kaisar. Nejoki ninye ninje: Akae, enjoo kaisar en e kaisar, o Engai en Engai!</verse>
			<verse number="22">Ore pening' ninje kuna, neiputukuny neing'ua ninye nepuo.</verse>
			<verse number="23">Nepuonu te ina olong' Sadukayoi enetii ninye, oojo: metii empiunoto oo lootuata, neikilikwan ninye,</verse>
			<verse number="24">nejo: Laiteng'enani, etejo opa Mose: Teni ee oltung'ani nemeata ninye nkera, njeea olalashe lenye eng'oroyoni enye, peiye etumoki ainyeyeki olalashe olmuate.</verse>
			<verse number="25">Etii opa atua yook lalashera oopishana. Neamisho ol elukunya nee; ore meata olmuate, neing'uaiki olalashe eng'oroyoni enye;</verse>
			<verse number="26">neijia si ninye oliare o oliokuni metabaiki pokira oopishana.</verse>
			<verse number="27">Ore tʼenkiting'oto oo pookin nee si ninye, ina ng'oroyoni.</verse>
			<verse number="28">Akae, keaku eng'oroyoni en e alo too kulo oopishana tʼengolong' empiunoto? Amu eama pookin ninye.</verse>
			<verse number="29">Nealiki Yesus nejoki ninje: Imanimanaana ndai, amu miyololo sirat o engolon Engai.</verse>
			<verse number="30">Amu metii atua empiunoto looamisho o naayamari, kake enyanyukie ninje ilmalaikan lʼEngai te shumata.</verse>
			<verse number="31">Eitu isomama ndai tiatua mbaak empiunoto oo lootuata enatiaka Engai ndai ejo:</verse>
			<verse number="32">Ara nanu Engai e Abraham o Engai e Isaak o Engai e Yakoob? Mera Engai Engai oo lootuata, kake noo looishiu.</verse>
			<verse number="33">Ore pening' siamin nena, neing'asia tʼeng'eno enye.</verse>
			<verse number="34">Ore pening' Ilfarisayoi, aajo eitigira ninye Sadukayoi, neiturrurro te nebo.</verse>
			<verse number="35">Ore obo too ninje lora olayoloni lʼesirata neikilikwan etem ninye nejo:</verse>
			<verse number="36">Laiteng'enani, kaa kitanapata nara kitok tiatua nkitanapat?</verse>
			<verse number="37">Nejoki Yesus ninye: Meata kata niminyor Olaitoriani, Engai ino, tʼoltau lino pookin o tʼolmumua lino pookin o tʼeng'eno ino pookin.</verse>
			<verse number="38">Ena enkitanapata elukunya nara kitok.</verse>
			<verse number="39">Ore eniare narisiore ninye ena: Meata kata niminyor oltung'ani lʼelatia ino anaa pinyor kion.</verse>
			<verse number="40">Kuna kitanapat are naaum nkitanapat pookin o layolounok.</verse>
			<verse number="41">Ore peiturrurro Ilfarisayoi, neikilikwan Yesus ninje</verse>
			<verse number="42">ejo: Ijojo aa tiatua mbaak e Kristos? Kera enkerai e ng'ai? Nejoki ninje ninye: Ne David.</verse>
			<verse number="43">Nejoki ninje: Kaji eiko teni eipot David ninye tʼolmumua Olaitoriani ejo:</verse>
			<verse number="44">Etiaka Olaitoriani Olaitoriani lai; Totona te tatene ai, metabana napik ilmang'ati linono abori oo nkejek inono?</verse>
			<verse number="45">Akae, teni eipot David ninye Olaitoriani, kaji eiko teni eaku enkerai enye?</verse>
			<verse number="46">Nemetii oltung'ani oitewuo aikilikwana ninye ororei eiter te ina olong'.</verse>
		</chapter>
		<chapter number="23">
			<verse number="1">Neirorie Yesus te ina kata siamin o laiteng'enuok lenyena</verse>
			<verse number="2">ejo: Etoni layolok lʼesirata o Ilfarisayoi tʼolorika le Mose.</verse>
			<verse number="3">Akae, ore pookin naliki ninje ndai, embung'a nintobiribiri nena, kake emisuj nkitobirat enye. Amu eiro ake, nemeitobir.</verse>
			<verse number="4">Amu een irridat ooiroshi lemenapai, nedumaki ninje ronyi loo ltung'anak, kake meyeu oopeny neing'unye ninje tʼolkimojino lenye.</verse>
			<verse number="5">Eitobir ake nkitobirat, enye pookin, peiye eing'oraa iltung'anak. Neitaa dapashi nkeenda enye esirata nepon too naipuko oo lkilani lenye.</verse>
			<verse number="6">Nenyor aatotoni too wuejitin elukunya tʼenedaareki o tiatua ngajijik Engai,</verse>
			<verse number="7">o nkirorokinot tiatua singiraitin neipot iltung'anak ninje ilkituak.</verse>
			<verse number="8">Eminjo eipoti ndai ilkituak; amu etii olaiteng'enani obo ake too ndai, nera Kristos, nirara ndai pookin lalashera.</verse>
			<verse number="9">Nimimpotipoto oltung'ani o obo tʼenkop minyi linyi, amu obo ake lora Minyi linyi, olotii shumata.</verse>
			<verse number="10">Eminjo eipoti ndai laiteng'enak, amu obo ake lora olaiteng'enani linyi, nera Kristos.</verse>
			<verse number="11">Olora kitok too ndai, njeaku olaisyayani linyi.</verse>
			<verse number="12">Ore pookin loitaa kion kitok, neitadouni; ore oloitadou kion, neitaai kitok.</verse>
			<verse number="13">Ee, kake aiya, ndai layolok lʼesirata o Ilfarisayoi, ndai laitusupatuok, lingenigene enkarsishu e shumata too ngomomi oo ltung'anak!</verse>
			<verse number="14">Ee, kake aiya, ndai layolok lʼesirata o Ilfarisayoi, ndai laitusupatuok, lidaarere ngajijik oo ngolia niyetiyete sayat tʼenkitusupatuo! Onaa ipuopuo aang'amu enkigwena kitok nalang'.</verse>
			<verse number="15">Ee, kake aiya, ndai layolok lʼesirata o Ilfarisayoi, ndai laitusupatuok, limanimana olbalbal o olosho otoiyo, peiye intaata oltung'ani obo olkalotuij ore peidip ataa, nintaata, peaku enkerai eweji enkima aigil are nelang' ndai oopeny.</verse>
			<verse number="16">Ee, kake aiya, ndai larikok modook, ndai lijojo: Me o nyoo, teni eiturujishore oltung'ani engaji sinyati; kake ore oltung'ani oiturujishore esahabu engaji sinyati, eteena kion.</verse>
			<verse number="17">Ndai ilmoda naa modook! Amu kaa kitok: esahabu arashu ina aji sinyati nasinyaa esahabu?</verse>
			<verse number="18">o: Oloiturujishore olperere lʼenkidasare, mera o nyoo; kake oloiturujishore enkidasare natii shumata enye, eteena kion.</verse>
			<verse number="19">Ndai ilmoda naa modook! Amu kaa kitok: enkidasare arashu olperere lʼenkidasare losinyaa enkidasare?</verse>
			<verse number="20">Akae, ore oloiturujishore olperere lʼenkidasare, neiturujishore ninye o pookin natii shumata enye.</verse>
			<verse number="21">Ore oloiturujishore engaji sinyati, neiturujishore ninye o olomanya atua.</verse>
			<verse number="22">Ore oloiturujishore shumata, neiturujishore olorika lʼEngai o olotonie shumata enye.</verse>
			<verse number="23">Ee, kake aiya, ndai layolok lʼesirata o Ilfarisayoi, ndai laitusupatuok, linjoioio ematua e tomon olkujitai orropil o embeu naitorropil ndaikin, nipalipala mbaak kituak tiatua nkitanapat, eji enkigwena o eng'adunoto o enkirukoto! Meata kata nemeitobiri nena, nemepali nkulie.</verse>
			<verse number="24">Ndai larikok modook, lijiaiaia engojong'ani, niijoojo endames.</verse>
			<verse number="25">Ee, kake aiya, ndai layolok lʼesirata o Ilfarisayoi, ndai laitusupatuok, lisujusuju oriong' oo nkwarun o motiok, nebore atua enkisima o entootiki!</verse>
			<verse number="26">Iye Olfarisayos modooni, tang'asa suja atua enkwaru o emoti, petum ataa sidai oriong' enye.</verse>
			<verse number="27">Ee, kake aiya, ndai layolok lʼesirata o Ilfarisayoi, ndai laitusupatuok, linyanyukiekie nkuraren naaelaki tʼenturoto, nelioi te boo ekaja, kake ore tiatua ebore loik loo lootuata o olduruki pookin!</verse>
			<verse number="28">Neijia baiki ndai: iliolio te boo too ltung'anak anaa looata esupato, kake ore tiatua eiganya ndai enkitusupatuo o ntorrok.</verse>
			<verse number="29">Ee, kake aiya, ndai layolok lʼesirata o Ilfarisayoi, ndai laitusupatuok, lishetishete nkuraren oo layolounok, nikajikaja oo looata esupato,</verse>
			<verse number="30">ijojo: Ten emutu kitii yook tʼenkata oo loopapa lang', anaata eitu king'arie ninje osarge loo layolounok!</verse>
			<verse number="31">Nji injakenunu tiatua ndai oopeny, ajo irara nkera oo kulo lootara layolounok.</verse>
			<verse number="32">Aiya, enganya naa si ndai entemet oo loominyi linyi.</verse>
			<verse number="33">Ndai lasuria o embeu oo lasuria! Kaji inkoko teni ikwetikwete enkiminata enkima e gehena?</verse>
			<verse number="34">Onaa, eng'orai, airriwaki nanu ndai layolounok o lang'eni o layolok lʼesirata; niariara ilkulekai lenye metuata nisheshe, niariara ilkulekai lenye too nkeenda tiatua ngajijik Engai inyi, ninyalinyala ninje too ngang'itie,</verse>
			<verse number="35">pebaiki ndai sargeta pookin supati ooibukokinote enkop, eiter tʼosarge le Abel supat metabaiki osarge le Sakarias, enkerai e Barakias, litaara metua tʼempolos ewueji sinyati o olperere lʼenkidasare.</verse>
			<verse number="36">Japa, aliki ndai, ajo ebaiki kuna pookin ena kishon.</verse>
			<verse number="37">Oi Yerusalem, Yerusalem, niar layolounok metuata ninang' too soito likirriwakaki! Kaigil aja atayeuo naiturrur nkera inono anaa peiturrur enkikusieki te nebo nkera enyena tiabori oo naipuko, neitu iyeuu ndai!</verse>
			<verse number="38">Eng'orai, eing'uaikini ndai engaji inyi, metii toki.</verse>
			<verse number="39">Amu aliki ndai: Mikintokiki aadol nanu tukul eiter taata, metabana nipuopuo aajo: Njeitadarari ololotu tʼengarna Olaitoriani.</verse>
		</chapter>
		<chapter number="24">
			<verse number="1">Nepuku Yesus tʼengaji sinyati nelo, nepuonu laiteng'enuok lenyena aaitadol ninye enjetunoto engaji sinyati.</verse>
			<verse number="2">Nealu Yesus nejoki ninje: Midolidolo kuna pookin? Japa, aliki ndai: Meleku tene osoit te shumata olekai soit lemerratanyuni.</verse>
			<verse number="3">Ore peton tʼOldonyo loo loirienito, nepuonu laiteng'enuok enetii ninye tʼenkilepata nejo: Tiaki yook, kanu eaku kuna? Ainyo olponoto lilotunye o lʼenkiting'oto olmaa?</verse>
			<verse number="4">Nealu Yesus nejoki ninje: Eng'orai, pemeitapong'oo ndai oltung'ani.</verse>
			<verse number="5">Amu epuo aapuonu ilkumok tʼengarna ai nejo: Ara nanu Kristos, nepuo aalej ilkumok.</verse>
			<verse number="6">Nipuopuo aaning' njorin o ririn loo njorin; eng'orai, pemiruturutu. Amu meata kata nemeaku nona pookin, kake eton eitu ebau enkiting'oto.</verse>
			<verse number="7">Amu edumunye olorere aarare olekai orere o enkarsishu nabo engai arsishu, nepuo aaku lameitin o nkeaitin o nkikirikirat enkop too wuejitin o wuejitin.</verse>
			<verse number="8">Nera nona pookin enkiterata oo sinaitin.</verse>
			<verse number="9">Ore te ina kata nepuo aaitarasaki ndai atua enkisiloto, nepuo aar ndai entuata. Nipuopuo aaku looibaini tiatua loreren pookin t'olbae lʼengarna ai.</verse>
			<verse number="10">Nepuo aarika ilkumok neikitalaro oopeny neibaro oopeny.</verse>
			<verse number="11">Nepuo aainyototo layolounok kumok lʼelejare nepuo aaiminye ilkumok.</verse>
			<verse number="12">Tiaraki napona ntorrok, nelairobiju enyorrata oo lkumok.</verse>
			<verse number="13">Kake olong'iri metabaiki enkiting'oto, ninye lolapok.</verse>
			<verse number="14">Neinosuni kulo omon lʼeng'ida o lʼenkarsishu tiatua olmaa pookin, peaku enjakenishu too loreren pookin, tekurum nelotu enkiting'oto.</verse>
			<verse number="15">Teni ipuopuo aadol entorroni erruoroto nairoro olayolounoni Daniel, eitashe tʼewueji sinyati, oloisoma, njeyolou!</verse>
			<verse number="16">Ore lootii Yudaya, njekwetiki te ina kata ildonyo;</verse>
			<verse number="17">oloti keper aji, njoo meitoki adou, peau natii atua engaji enye;</verse>
			<verse number="18">ore olotii atua enkuruma, njoo merrinyo, peau ilkilani lenyena.</verse>
			<verse number="19">Ee, kake aiya, naamena o naaitanakisho too nona olong'i!</verse>
			<verse number="20">Entasaishoto, pemeaku enkwetata inyi tʼenkata oloirujuruj arashu tʼengolong' naeng'ieng'areki.</verse>
			<verse number="21">Amu elaaku te ina kata osina kitok leitu eaku neba tʼenkiterata olmaa metabaiki taata, nemeitoki aaku tukul.</verse>
			<verse number="22">Naa ten emutu meitadorropi nona olong'i, anaata mepoku oltung'ani o obo; kake epuoi aaitadorropu nona olong'i tʼolbae loo lootegeluaki.</verse>
			<verse number="23">Teni elajoki ndai te ina kata oltung'ani: Eng'orai, etii Kristos ene! arashu: idye! — emiruk.</verse>
			<verse number="24">Amu epuo aainyototo ilkristoi lʼelejare o layolounok lʼelejare kumok, neitobir ilponot kituak o nkiputukunyot, pepuoi aaitapong'oo baiki lootegeluaki, teni eidimu.</verse>
			<verse number="25">Eng'orai, aitera aliki ndai.</verse>
			<verse number="26">Akae, teni ejoki ninje ndai: Eng'orai, etii ang'ata! emipuku; — eng'orai, etii aji! emiruk.</verse>
			<verse number="27">Amu neijia anaa enkiwang'ata naing'ua enkilepunoto nelioi tʼendoiyoroto, neijia elaaku elotunoto Enkerai oltung'ani;</verse>
			<verse number="28">amu ewueji pookin netii empopong', neiturrurrokino ilmotonyi.</verse>
			<verse number="29">Ore pesioki aaidipai sinaitin lo nona olong'i, neopokino engolong' enaimin nemeitoki ailang'isho olapa, nesulunye lakir te shumata, neing'unung'un ngoloni e shumata.</verse>
			<verse number="30">Nelalioi te ina kata olponoto lʼEngerai oltung'ani te shumata. Nepuo aaishir tʼolbae lʼosina njomito pookin olmaa, nepuo aadol Enkerai oltung'ani elotu te shumata erukenya e shumata tʼengolon o tʼenkitook kitok.</verse>
			<verse number="31">Nelairriwaa ninye ilmalaikan lenyena tʼoltoilo kitok lʼesekegwa, nepuo aaiturrur ninje lootegeluaki lenyena aaitung'ua ilkutat ong'wan, eiter tematua nabo metabaiki engai matua e shumata.</verse>
			<verse number="32">Enteng'enuoto enkitanyanyukiet tʼolng'aboli: teni enanau olng'osilai lenye nedanyu mbenek, niyolouu, aajo etaana enkata olodalu.</verse>
			<verse number="33">Neija si ndai, teni idolidolo kuna pookin, entayolou, aajo etii enetaana metabaiki kutukaji.</verse>
			<verse number="34">Japa, aliki ndai: Memuta ena kishon, metabana neaku kuna pookin.</verse>
			<verse number="35">Epuo aamuta shumata o enkop, kake mepuo aamuta rorei lainei tukul.</verse>
			<verse number="36">Nemetii oloyolo ina olong' o ina saa, baiki ilmalaikan le shumata o Oinoti, neme Papa lai ake openy.</verse>
			<verse number="37">Kake neijia anaa petaa too ngolong'i e Noa, neijia elaaku elotunoto Enkerai oltung'ani.</verse>
			<verse number="38">Amu neijia anaa petaa ninje too nona olong'i, eton eitu eaku engare kitok: edaa, neokisho, neamisho, neamari, metabaiki ena olong' natijing'ie Noa engalawa;</verse>
			<verse number="39">neitu eshilu ninje, metabana nelotu engare nea pookin, — neijia eaku baiki elotunoto Enkerai oltung'ani.</verse>
			<verse number="40">Nelaaku etii aare enkuruma, nepuoi aang'amu obo, neing'uari olekai;</verse>
			<verse number="41">neituutisho are eneituutishoreki, nepuoi aang'amu nabo, neing'uari engai.</verse>
			<verse number="42">Akae, enjololoto, amu miyololo, kaa kata elalotu Olaitoriani linyi.</verse>
			<verse number="43">Kake entayolou ena: Ten emutu eyolo olopeny engaji enkata nalotunye olapurroni, anaata eishololo nemeisho engaji enye metuudi.</verse>
			<verse number="44">Onaa entobirakinoto si ndai, amu elalotu Enkerai oltung'ani tʼenkata nimijojo.</verse>
			<verse number="45">Akae, kang'ai lora olaisyayani airukoni naa ng'en, otipika olaitoriani lenye shumata enkisyayare enye, peisho kulekai aisyayak endaa tʼenkata enye?</verse>
			<verse number="46">Tesh ele aisyayani loinepu olaitoriani lenye eiko nji, teni elotu.</verse>
			<verse number="47">Japa, aliki ndai, Elapik ninye shumata oo masaa enyena pookin.</verse>
			<verse number="48">Kake ore olaisyayani torrono olojo tʼoltau lenye: Mesioku olaitoriani lai!</verse>
			<verse number="49">neiter aar lalashera lenyena, nenya neokisho te nebo o lamerak:</verse>
			<verse number="50">nelotu olaitoriani lʼele aisyayani tʼengolong' nemeanyunye o tʼesaa nemeyolo,</verse>
			<verse number="51">ne-dung'udung' too nkeenda osesen lenye neisho earata enye te nebo o laitusupatuok; neaku ina alo enkishirata o eonyoto oo lala.</verse>
		</chapter>
		<chapter number="25">
			<verse number="1">Nelanyanyukiei enkarsishu e shumata ntoiye tomon naatudumutua taai enye, nepuku aapuo aanang'are osanja.</verse>
			<verse number="2">Kake imiet moda too ninje, naa ng'eni imiet.</verse>
			<verse number="3">Nedumu kuna moda taai enye neitu eshoroo eilata te nebo o ninje.</verse>
			<verse number="4">Kake ore kuna ng'eni neshoroo eilata too ltuleta lenye te nebo o taai enye.</verse>
			<verse number="5">Ore peimutie osanja, neimug pookin neirura.</verse>
			<verse number="6">Ore tʼempolos enkiarie neaku olodoo: Eng'orai, elotu osanja, entupukutu aapuo aanang'are ninye!</verse>
			<verse number="7">Neinyototo nabokata kuna toiye pookin neitobir taai enye.</verse>
			<verse number="8">Nejoki kuna moda nena ng'eni: Enjoo yook ematua eilata inyi, amu ee taai ang'.</verse>
			<verse number="9">Kake nealiki kuna ng'eni ninje nejo: Me neijia, pemekilau yook o ndai; enaikash, embung'a engoitoi aapuo enetii lamirak, pinyang'ung'u oopeny.</verse>
			<verse number="10">Ore peidip aashom ninje, peinyang'u, nelotu osanja; ore naaitobirakinote nejing' te nebo o ninye enkiama, neigeni kutukaji.</verse>
			<verse number="11">Ore tekurum nepuonu si ninje kuna kulie toiye nejo: Laitoriani, laitoriani, tabolu yook!</verse>
			<verse number="12">Kake nealiki ninye nejo: Japa, aliki ndai: Mayolo nanu ndai.</verse>
			<verse number="13">Onaa enjololoto! amu miyololo engolong' arashu esaa nalotu Enkerai oltung'ani.</verse>
			<verse number="14">Amu neijia anaa peipot oltung'ani oyeu nelo olekai osho loo nkwapi laisyayak lenyena, neshum too ninje masaa enyena,</verse>
			<verse number="15">neisho obo talanta imiet, olekai talanta are, oliokuni entalanton nabo, oltung'ani pookin anaa peidim ninye, nelo olekai osho.</verse>
			<verse number="16">Ore olotang'amua talanta imiet, neibung' engoitoi neitobirishore ninje netumie nkulie talanta imiet.</verse>
			<verse number="17">Neiko neijia ake si ninye oloata are, netumie nkulie are endupoto.</verse>
			<verse number="18">Ore ele otang'amua nabo, nelo ninye, neturoki enkop neshum ngoshola olaitoriani lenye.</verse>
			<verse number="19">Ore peishunye enkata kitok, nelotu olaitoriani loo kulo aisyayak neikenishore ninje.</verse>
			<verse number="20">Nelotu ele lotang'amua talanta imiet, neaunye nkulie talanta imiet, nejo: Laitoriani, itushuma te nanu talanta imiet, ng'orai, ainoto too ninje endupoto oo nkulie talanta imiet.</verse>
			<verse number="21">Nejoki olaitoriani lenye ninye: Ee, laisyayani sidai naa airukoni, itaa supat to nkuti, ayeu naapik iye, pintore nkumok; tijing'a atua eng'ida Olaitoriani lino!</verse>
			<verse number="22">Nelotu si ninye ele lotang'amua talanta are nejo: Laitoriani, itushuma te nanu talanta are; ng'orai, ainoto too ninje endupoto oo nkulie talanta are.</verse>
			<verse number="23">Nejoki olaitoriani lenye ninye: Ee, laisyayani sidai naa airukoni, itaa supat too nkuti, ayeu naapik iye, pintore nkumok; tijing'a atua eng'ida olaitoriani lino!</verse>
			<verse number="24">Nelotu si ninye, ele otang'amua entalanton nabo, nejo: Laitoriani, aatayolo iye, ajo ira oltung'ani ogol oshoke, nisambu neitu iun, ninturrur neitu isuaia;</verse>
			<verse number="25">naureishoi, nalo nashum entalanton ino tʼenkop. Ng'orai, nko enino.</verse>
			<verse number="26">Nealiki olaitoriani lenye nejoki: Iye laisyayani torrono nishal! itayolo, ajo aisambu, eitu aun, naiturrur, eitu aisuaia;</verse>
			<verse number="27">akae, anaata itushuma ngoshola ainei too laitaalak loo ngoshola, ore palotu nanu, anaata ainoto nanu enara enai o endupoto enye.</verse>
			<verse number="28">Onaa entoorutu ninye entalanton enye, enjoo oloata talanta tomon.</verse>
			<verse number="29">Amu ore pookin looata, neishori ninye, petum nkumok; ore pookin lemeata, neoruni baiki ina naata.</verse>
			<verse number="30">Entanang'akiti olaisyayani lemeaku atua enaimin e aulo; neaku inalo enkishirata o eonyoto oo lala.</verse>
			<verse number="31">Teni elalotu Enkerai oltung'ani tʼenkitook enye o ilmalaikan sinyat pookin te nebo o ninye, nelaton te ina kata tʼolorika lʼenkitook enye,</verse>
			<verse number="32">neiturrurro loreren pookin tʼengomom enye; nerish ninye ninje tʼempolos anaa olairritani orish nkerra o ilkerra.</verse>
			<verse number="33">Nearaki nkerra ematua e tatene enye o ilkerra kedyanye.</verse>
			<verse number="34">Ore peidipai, nejoki olkarsis kulo lootii tatene enye: Ewotu ndai, lootamayana Papa lai, entujung'u enkarsishu naitobirakaki ndai tʼenkiterata olmaa!</verse>
			<verse number="35">Amu aainosa olamei, nikinjosho endaa; ainoto enkure, nikintookioko; ataa olomoni, nikintoomonimono;</verse>
			<verse number="36">ashomo neijia, nikinjopishopo; atamoiya, nikibaikiki; aateenaki, nipuonunu enatii.</verse>
			<verse number="37">Nealiki te ina kata kulo supati ninye nejo: Laitoriani, kanu kitadua iye iata olamei, nikintoti iye? arashu iata enkure, nikintook iye?</verse>
			<verse number="38">Kanu kitadua iye ira olomoni, nikintoomon iye? arashu ishomo neijia, nikinjop iye?</verse>
			<verse number="39">Kanu kitadua iye itamoiya arashu kiteenaki, nikipuonu enitii iye?</verse>
			<verse number="40">Nealiki olkarsis nejoki ninje: Japa, aliki ndai: Ore enitaasakitia obo tiatua kulo alashera lainei kutiti, kitaasakitia nanu.</verse>
			<verse number="41">Ore peidip, nejoki si ninje lootii kedyanye: Entung'aiyoki nanu, ndai lootediaki, enjom atua enkima nememuta, naitobirakaki satan o ilmalaikan lenyena!</verse>
			<verse number="42">Amu aainosa olamei, neitu kinjosho endaa; natum enkure, neitu kintookioko;</verse>
			<verse number="43">ataa olomoni, neitu kintoomonimono; ashomo neijia, neitu kinjopishopo; atamoiya naaeni, neitu kibaikiki.</verse>
			<verse number="44">Nepuo aalu ake si ninje nejo: Laitoriani, kanu kitadua iye iata olamei arashu enkure arashu ira olomoni arashu ishomo neijia arashu itamoiya arashu kiteenaki, neitu kisyayaki iye?</verse>
			<verse number="45">Nealiki si ninye ninje nejo: Japa, aliki ndai: Ore eneitu iasakiki obo tiatua kulo loora kutiti, neitu kiasakiki si nanu.</verse>
			<verse number="46">Nepuo kulo atua emion nemeiting', kake supati atua empuan nemeiting'.</verse>
		</chapter>
		<chapter number="26">
			<verse number="1">Neaku ore peidip Yesus kulo rorei pookin, nejoki ninye laiteng'enuok lenyena:</verse>
			<verse number="2">Iyololo, aajo ore peishunye ngolong'i are, neaku pasaka; nepuoi aaitarasaa Enkerai oltung'ani, peoshokini esalaba.</verse>
			<verse number="3">Nepuo aaiturrurro te ina kata laidasak kituak o layolok lʼesirata o laigwenak lʼolorere tʼengaji olaidasani kitok oji Kayafas,</verse>
			<verse number="4">neigwena te nebo, peiye eibung' Yesus tʼolosek near ninye metua.</verse>
			<verse number="5">Etejo ninje ake: Me tʼenkata oo ngolong'i kituak, pemeaku enkiposhai tiatua olorere!</verse>
			<verse number="6">Ore etii Yesus te Betania, atua engaji e Simon loata enkea oo lbolot,</verse>
			<verse number="7">nenyikaki ninye eng'oroyoni nabo, naata oltulet lʼeilata narropil nagol enkinyang'a, nejiaki ninye elukunya, eton edaa.</verse>
			<verse number="8">Ore pedol laiteng'enuok lenyena ina, neibai nejo: Ken e nyoo ena kiminata?</verse>
			<verse number="9">Amu anaata etimiraki ena ilata too ngoshola kumok neishori laisinak.</verse>
			<verse number="10">Ore peyolou Yesus ina, nejoki ninje: Ainyo pinosiesie osina eng'oroyoni?</verse>
			<verse number="11">Etii laisinak atua ndai ngolong'i pookin, kake mikiatata nanu ngolong'i pookin.</verse>
			<verse number="12">Ore paatubukoko ninye ena ilata osesen lai, naaitobiraki enukare ai.</verse>
			<verse number="13">Japa, aliki ndai, ore tʼewueji pookin neinosuni kulo omon lʼeng'ida, neinosuni baiki nedamuni enaitobira ninye.</verse>
			<verse number="14">Nelo te ina kata obo too lelo tomon o are, oji Yudas Iskariotes, enetii laidasak kituak,</verse>
			<verse number="15">nejo: Kainyo iyeuu nikinjosho, paitarasaki ndai ilo? Ayeu naitarasaki ninye ndai. Nedung'oki ninye ngoshola osom.</verse>
			<verse number="16">Neiter aing'oru te ina kata erishata naitarasarie ninye.</verse>
			<verse number="17">Ore tʼengolong' elukunya oo lmkaten lemeisiijo nepuonu laiteng'enuok enetii Yesus nejoki ninye: Kaji iyeu nikintobirakinye endaata e pasaka?</verse>
			<verse number="18">Nejo ninye: Enjom engang' enetii ng'ania, entiakiti ninye: Ejo Olaiteng'enani: Etaana enkata ai; ayeu naitaa pasaka tʼengaji ino te nebo o laiteng'enuok lainei.</verse>
			<verse number="19">Neiko laiteng'enuok neijia anaa peitanapa Yesus ninje, neitobir pasaka.</verse>
			<verse number="20">Ore peaku teipa, neton te nebo o kulo aiteng'enuok tomono are.</verse>
			<verse number="21">Ore edaa ninje, nejo: Aalikioo obo too ndai.</verse>
			<verse number="22">Neilish ninje naleng', neiter oltung'ani pookin ajoki ninye: Ke nanu, Laitoriani?</verse>
			<verse number="23">Nealu ninye nejo: Ore ele likiriamaki endaa tʼengirra, ninye laalo alikioo.</verse>
			<verse number="24">Elo Enkerai oltung'ani anaa petisirakaki ninye; ee, kake aiya ele tung'ani lolaitarasaa Engerai oltung'ani! Eikash, ten emutu eitu eiuni ele tung'ani.</verse>
			<verse number="25">Nealu Yudas otolikioiye ninye nejo: Ke nanu, Laiteng'enani? Nejoki ninye: Itejo iye.</verse>
			<verse number="26">Ore einosita endaa, neibung' Yesus olmkate, nemayan nebelibel neisho laiteng'enuok lenyena nejo: Enkoito, entaam; nera ele osesen lai.</verse>
			<verse number="27">Neibung' enkwaru nejo ashe, neisho ninje nejo: Entookie pookin ena;</verse>
			<verse number="28">amu era ele osarge lai lʼosotua ng'ejuk, oibukorieki ilkumok, peaku enkitaunoto oo nkitarruot.</verse>
			<verse number="29">Kake aliki ndai: Maitoki aok tukul eiter taata te ina ishoi oo nkeek olmarua metabaiki ina olong' naok eng'ejuk te nebo o ndai tiatua enkarsishu e Papa lai.</verse>
			<verse number="30">Ore peidip aaitadarai, nepuku boo, nepuo Oldonyo loo loirienito.</verse>
			<verse number="31">Nejoki Yesus ninje: Kipuopuo aarikare ndai pookin tʼena kiarie; amu etisiraki: Alaar olairritani, neisardak enjoo oo ntare.</verse>
			<verse number="32">Kake ore paidip atopiu, naaiturukie ndai alo Galilaya.</verse>
			<verse number="33">Nealiki Petros nejoki ninye: Teni kirikare ilkulekai pookin, namaarikare nanu tukul.</verse>
			<verse number="34">Nejoki Yesus ninye: Japa, aaliki iye: Ore tʼena kiarie, eton eitu eorito olkikusieki, nikimiki iye kat uni.</verse>
			<verse number="35">Nejoki Petros ninye: Baiki teni ae te nebo o iye, maamiki iye. Nejo laiteng'enuok pookin neijia.</verse>
			<verse number="36">Nelotu Yesus te nebo o ninje metabaiki enkuruma naji Getsemane nejoki laiteng'enuok lenyena: Entotoni tene, palo idyalo asaisho.</verse>
			<verse number="37">Nerik ninye Petros o nkera are e Sebedayos neiter atum enkilishoto neisuuto.</verse>
			<verse number="38">Nejoki Yesus ninje te ina kata: Eata olmumua lai enkilishoto metabaiki enkea; entotoni tene, enjololoto te nebo o nanu!</verse>
			<verse number="39">Nenyikaa peno, nebatata aijululo nesaisho ejo: Papa lai, teni eaku, njaalusoo ena kwaru; kake me neijia anaa payeu nanu, njeaku anaa piyeu iye!</verse>
			<verse number="40">Nelotu enetii laiteng'enuok neinepu, eirurate, nejoki Petros: Ke nji miatata engolon ninjololorere te nebo o nanu esaa nabo?</verse>
			<verse number="41">Enjololoto, entasaishoto, pemijing'ijing'i atua enkitasuroto! Eidipakine Olmumua, kake eshal osesen.</verse>
			<verse number="42">Neitoki alo engaigil e are nesaisho nejo: Papa lai, teni meaku, paalusoo ena kwaru, pamaok ninye, njeaku eyeunoto ino!</verse>
			<verse number="43">Nelotu neinepu ninje, einyaakitia aairura, amu eiroshiutuo ngonyek enye.</verse>
			<verse number="44">Neitoki aing'ua ninje nelo nesaisho en e uni nelimu kulo rorei ake.</verse>
			<verse number="45">Tekurum nelotu enetii laiteng'enuok lenyena nejoki ninje: Erraga tekurum, eeng'ieng'ata! Eng'orai, etabaua enkata, peitarasakini Enkerai oltung'ani atua ngaik oo laitarruok.</verse>
			<verse number="46">Enyoito, maapeti! Eng'orai, etinyikua olaaitarasaa.</verse>
			<verse number="47">Ore epon eirorita, ng'orai, nelotu Yudas, obo too kulo tomon o are, te nebo o esiamu kitok, neata lalema o siaren, eing'ua enetii laidasak kituak o laigwenak lʼolorere.</verse>
			<verse number="48">Eidipa aishoo olaitarasaroni lenye ninje olponoto nejo: Ore olang'utut, ninye ilo; embung'a ninye!</verse>
			<verse number="49">Nelotu nabokata enetii Yesus nejo: Supai, Laiteng'enani! neng'utut ninye.</verse>
			<verse number="50">Nejoki Yesus ninye: Oljore, kainyo ieunye? Nepuonu neaki Yesus ngaik neibung' ninye.</verse>
			<verse number="51">Naa ng'orai, obo too kulo lootaboitare Yesus, neitorioo engaina enye neshitu olalem lenye neosh olaisyayani lʼolaidasani kitok adung'u ninye enkiyok.</verse>
			<verse number="52">Nejoki Yesus ninye: Torrinyoki olalem lino ewueji enye! amu ore oltung'ani pookin loibung' olalem, neimin tʼolalem.</verse>
			<verse number="53">Arashu ijo iye, ajo maidim atasaya Papa lai, paairriwaki ninye iltimito tomon o are loo lmalaikan?</verse>
			<verse number="54">Kaji eiko peidipai naa esirata, ajo neijia meata kata nemeaku?</verse>
			<verse number="55">Ore te ina kata nejoki Yesus nena siamin: Itupukutuo ndai too lalema o siaren ninyanyukiekie anaa iltung'anak loomirita olaisimani, pikimbung'ubung'u. O patotona too ngolong'i pookin tiatua engaji sinyati neiteng'enisho, neitu kimbung'ubung'u.</verse>
			<verse number="56">Kake etaa kuna pookin, peiye ebaia sirat o layolounok. Neing'ua te ina kata laiteng'enuok pookin ninye aailanyisho.</verse>
			<verse number="57">Ore kulo looibung'a Yesus, nerik enetii olaidasani kitok, Kayafas, enetutumore layolok lʼesirata o laigwenak.</verse>
			<verse number="58">Nesujita Petros ninye tʼenelakwa metabaiki engang' olaidasani kitok, nejing' atua neton te nebo o laisyayak pedol enkiting'oto.</verse>
			<verse number="59">Neing'oraki laidasak kituak o enkigwena pookin Yesus enjakenishu elejare, peiye ear ninye metua,</verse>
			<verse number="60">neitu etum o nyoo. Tekurum nepuonu iljaken aare lʼelejare</verse>
			<verse number="61">nejo: Etejo ele: Aidim atigila ena aji sinyati, naitoki ashet ninye too ngolong'i uni,</verse>
			<verse number="62">Neinyototo olaidasani kitok nejoki ninye: Mialu ororei kainyo kinjakenoki kulo?</verse>
			<verse number="63">Negira Yesus. Nealiki olaidasani kitok ninye nejoki: Aaiturujaki iye tʼEngai naishiu, piliki yook, ten ake ira iye Kristos, Oinoti lʼEngai.</verse>
			<verse number="64">Nejoki Yesus ninye: Itejo iye. Kake aaliki iye: Ore eiter taata nipuopuo aadol Enkerai oltung'ani eton te tatene Engolon, elotu tʼerukenya e shumata.</verse>
			<verse number="65">Nepolos te ina kata olaidasani kitok ilkilani lenyena nejo: Etamoro Engai! Kainyo pikintoki aayeu niking'oru iljaken? Eng'orai, itoning'o taata nji emoroto enye.</verse>
			<verse number="66">Ijojo aa? Nealu ninje nejo: Meata kata nemee!</verse>
			<verse number="67">Nenotaki ninje ngamulak engomom enye, near ninye too ntinan, near kulekai ninye too ndapi</verse>
			<verse number="68">nejo: Tiaki yook, iye Kristos, kang'ai likitaara?</verse>
			<verse number="69">Neton Petros ake te boo engaji: nelotu enetii ninye engaisyayani nabo nejo: Itii si iye e nebo o Yesus le Galilaya.</verse>
			<verse number="70">Kake nemiki ninye too ngomomi pookin nejo: Mayolo enijoito.</verse>
			<verse number="71">Ore pepuku nebaiki kishomi, nedol engai aisyayani ninye nejoki kulo ootii: Etii opa ele e nebo o Yesus le Nasaret.</verse>
			<verse number="72">Neitoki amiki tʼenkiturujata: Mayolo nanu ele tung'ani.</verse>
			<verse number="73">Ore tʼenkiti kata nepuonu looitashe te ine nejoki Petros: Esipa, ira si iye obo lenye, amu kilimu enkiroroto ino.</verse>
			<verse number="74">Neiter ninye adek kion neituruj, ajo: Mayolo nanu ele tung'ani. Neorito nabokata olkikusieki.</verse>
			<verse number="75">Nedamu Petros ilo rorei le Yesus lotiaka ninye: Ore eton eitu eorito olkikusieki, nikilamiki aigil uni, nelo aulo neishir tʼemion.</verse>
		</chapter>
		<chapter number="27">
			<verse number="1">Ore pekenyu, neigwena laidasak kituak o laigwenak lʼolorere tʼolbae le Yesus, petum aataar metua.</verse>
			<verse number="2">Neen ninje ninye nerik neitarasaki olkitok lʼolosho Pontios Pilatos.</verse>
			<verse number="3">Ore pedol Yudas oitarasaiye ninye, ajo eidipaki aaigwenaki, neirridu ninye entorroni enye, nerrinyoki laidasak kituak o laigwenak kuna dung'ot oo ngoshola</verse>
			<verse number="4">nejo: Aitarruoiye, tiaraki natolikioiye osarge lemeata eleyata. Nejo ninje: Akae, naa ainyo naatii ninje yook? Ng'orai, eninko openy!</verse>
			<verse number="5">Nenang'aki ninye kuna dung'ot oo ngoshola atua engaji sinyati nedumunye nelo negor kion.</verse>
			<verse number="6">Nedumu laidasak kituak kuna dung'ot oo ngoshola nejo: Menare, teni kipik nena atua osanduku lʼEngai; amu era enkinyang'a osarge.</verse>
			<verse number="7">Neigwena neinyang'u too ninje enkuruma olaitobirani loo motiok, penukieki lomon.</verse>
			<verse number="8">Onaa eipoti ena kuruma enkuruma osarge oo taata.</verse>
			<verse number="9">Nebaia enairoro olayolounoni Yeremiya ejo: Eibung'a ninje ndung'ot osom oo ngoshola nara enkinyang'a olotimiraki loinvang'utua ninje too nkera Israel,</verse>
			<verse number="10">neishooio tʼenkuruma olaitobirani loo motiok anaa paaitanapa Olaitoriani.</verse>
			<verse number="11">Neitashe Yesus tʼengomom olkitok lʼolosho neikilikwan olkitok lʼolosho ninye nejo: Ira iye olkarsis loo Yudayoi? Nejoki Yesus ninye: Itejo iye.</verse>
			<verse number="12">Ore peitang'or laidasak kituak o laigwenak ninye, neitu ealu ororei.</verse>
			<verse number="13">Nejoki Pilatos ninye: mining'ito, ke mbaak aja kintang'orie ninje?</verse>
			<verse number="14">Neitu ealiki ninye ororei o obo neiputukuny baiki olkitok lʼolosho naleng'.</verse>
			<verse number="15">Ore tʼenkata oo ngolong'i kituak neata olkitok lʼolosho orregie, pelaaki olorere obo loena lotayeutuo ninje.</verse>
			<verse number="16">Neata ake te ina kata oloena oyoloi oji Barabas.</verse>
			<verse number="17">Akae, ore peiturrurro ninje, nejoki Pilatos ninje: Kalo iyeuu nalaaki ndai? Barabas arashu Yesus oipoti Kristos?</verse>
			<verse number="18">Amu etayolo, ajo eitarasutua ninye tʼengilata e tau.</verse>
			<verse number="19">Ore peton ninye tʼolorika lʼenkigwena, neirriwaki eng'oroyoni enye embae nejo: Miasaki toki ilo loata esupato; amu aaitamioki too nkumok taata tiatua enkidetidetata tʼolbae lenye.</verse>
			<verse number="20">Neisis laidasak kituak o laigwenak olorere, peyeu ninje Barabas neiminye Yesus</verse>
			<verse number="21">Nealu olkitok lʼolosho nejoki ninje: Kalo iyeuu, palaaki ndai too kulo pokira are? Nejo ninje: Barabas!</verse>
			<verse number="22">Nejoki Pilatos ninje: Akae, kaji aikunaki Yesus loipoti Kristos? Nejo ninje pookin: Njoo eoshokini esalaba!</verse>
			<verse number="23">Nejo olkitok lʼolosho: Kaa torroni eitobira ninye? Nepon ninje naleng' aapaa iltoiloi ejo: Njoo eoshokini esalaba!</verse>
			<verse number="24">Ore pedol Pilatos, ajo meidim o nyoo, epona ake oloilepilep, neibung' engare neisuj ngaik tʼengomom olorere nejo: Maata nanu eng'oki tʼosarge lʼele tung'ani lora supat; eng'orai ndai oopeny!</verse>
			<verse number="25">Nealu olorere pookin nejo: Njelotu osarge lenye shumata ang' o shumata oo nkera ang'!</verse>
			<verse number="26">Nelaaki te ina kata ninje Barabas; ore peidip ataara Yesus too nkeenda, neitarasaa ninye, petumi aatooshoki esalaba.</verse>
			<verse number="27">Nerik isikerin lʼolkitok Yesus atua engaji enkigwena, neitasheiki ninye oltim olulung'a,</verse>
			<verse number="28">neitai ninye ilkilani neishopoki olkila odo,</verse>
			<verse number="29">neoi olmarisian loo lkikarreta neishopoki elukunya enye neitarasaki ninye eng'udi olmoloi engaina enye e tatene negil kung' tʼengomom enye nekweniye ninye nejo: Supai, lekarsis loo Yudayoi!</verse>
			<verse number="30">Nenotaki ninye ngamulak neoru eng'udi olmoloi nearie ninye elukunya.</verse>
			<verse number="31">Ore peidip ninje aatakweniye ninye, neitai ilo kila neishopoki ninye ilkilani lenyena nerik, peoshoki esalaba.</verse>
			<verse number="32">Ore peidip aatupukutu, netumore ninje oltung'ani obo le Kirene oji engarna enye Simon; neitanap ilo tʼengolon, penap esalaba enye.</verse>
			<verse number="33">Ore pebaia ewueji naji Golgota, nera enkitaalata enye: Emborbor,</verse>
			<verse number="34">neisho ninje ninye engare naitiming'anisho neshulare olodua; ore peinyorrinyor, neitu eyeu neok.</verse>
			<verse number="35">Ore peidip ninje aatooshokiti ninye esalaba, neor ninje ilkilani lenyena neosh olenkukuo, peiye ebaia enairoro olayolounoni: Etoorikinote ilkilani lainei tʼempolos enye neosh olenkukuo tʼolbae lʼolkarash lai.</verse>
			<verse number="36">Netoni aarrip ninye te ina alo.</verse>
			<verse number="37">Nepik shumata elukunya enye enkitang'oroto enye natisiraki: Era ele Yesus, olkarsis loo Yudayoi.</verse>
			<verse number="38">Neoshokini te ine laisimak aare esalaba te nebo o ninye, obo te tatene o olekai te kedyanye.</verse>
			<verse number="39">Ore kulo looimita engoitoi nemor ninye eipiripir lukuny enye,</verse>
			<verse number="40">nejo: Iye logil engaji Engai nintoki ashet ninye too ngolong'i uni, ntopua kion! Teni ira Oinoti lʼEngai, tadou tʼesalaba!</verse>
			<verse number="41">Neiko si ninje neijia, laidasak kituak, nekweniye ninye te nebo o layolok lʼesirata o laigwenak nejo:</verse>
			<verse number="42">Eitopua kulekai nemeidim aitopua kion. Teni era ninye olkarsis le Israel, njedou taata tʼesalaba, pikiruk si yook ninye.</verse>
			<verse number="43">Eting'idare ninye Engai; njeitopok taata, teni enyor ninye; amu etejo ninye: Ara nanu Oinoti lʼEngai.</verse>
			<verse number="44">Etamoro si ninje laisimak ootooshokoki esalaba te nebo o ninye.</verse>
			<verse number="45">Ore eiter te saa ile nejing' enaimin shumata enkop pookin metabaiki saa enturuj.</verse>
			<verse number="46">Ore te saa enturuj nedar Yesus tʼoltoilo lʼengolon nejo: Eli, Eli, lamaa asabtani? eji: Engai ai, Engai ai, ainyo pikitung'aiye?</verse>
			<verse number="47">Ore kulekai looitashe te ine nening' nejo: Eipot Eliya.</verse>
			<verse number="48">Nekwet nabokata obo lenye neibung' enjutet neigany ninye engare naitiming'anisho nepik shumata eng'udi olmoloi neitook ninye.</verse>
			<verse number="49">Nejo ake kulekai: Tapala, maing'orai, ten ake elotu Eliya aitopok ninye.</verse>
			<verse number="50">Ore peidip Yesus ataapai kat are oltoilo tʼengolon, nedung'o tau.</verse>
			<verse number="51">Naa ng'orai, nepolosa olkarash lʼengaji sinyati matuan are, eiter te shumata metabaiki enkop.</verse>
			<verse number="52">Neikirikira enkop nedanya soito kituak, nebolo nkuraren nepuku seseni kumok loo sinyat ooirura;</verse>
			<verse number="53">ore peidip aatupukutu, eidipe empiunoto enye, nejing' engang' sinyati nelioi too lkumok.</verse>
			<verse number="54">Ore pedol olkitok loo sikerin te nebo o lootaboitare ninye, erripito Yesus, enkikirikirata enkop o mbaak naataa, neureishoi naleng' nejo: Esipa, era ele tung'ani Oinoti lʼEngai!</verse>
			<verse number="55">Netii ng'oroyok kumok naaing'oraitie t'enelakwa, naa nena naatusuja Yesus, eing'ua Galilaya neisyayaki ninye;</verse>
			<verse number="56">netii empolos enye Maria Magdalena o Maria, ng'otonye e Yakobos o Yosef, o ng'otonye oo nkera e Sebedayos.</verse>
			<verse number="57">Ore peaku teipa, nelotu oltung'ani obo adupani le Arimatia, oji engarna enye Yosef, nera si ninye olaiteng'enuoni le Yesus.</verse>
			<verse number="58">Nelo ninye enetii Pilatos neomonu osesen le Yesus. Neitanapu Pilatos, peishori ninye.</verse>
			<verse number="59">Neibung' Yosef osesen neirin ninye tʼolkarash opukenya sidai</verse>
			<verse number="60">nepik ninye atua enkurare natabatua tiatua osoit neibeleleng'oki osoit kitok kutukaji enkurare, nelo.</verse>
			<verse number="61">Netii ina alo Maria Magdalena o engai Maria, netoni tʼeneitoriokinore enkurare.</verse>
			<verse number="62">Ore tʼengai olong' nasuj engolong' enkitobirakinore, neiturrurrokino laidasak kituak o Ilfarisayoi Pilatos</verse>
			<verse number="63">nejo: Laitoriani, kitadamutua, aajo etejo ilo alejani te ina kata eishiu: Ayeu napiu, eishunye ngolong'i uni.</verse>
			<verse number="64">Akae, ntanapu, perripi enkurare metabaiki engolong' e uni, pemepuonu laiteng'enuok lenyena kiarie aapurroo ninye, nejoki olorere: Etopiwuo ninye aing'ua lootuata, — nelang' elejare enkiting'oto en elukunya.</verse>
			<verse number="65">Nejoki Pilatos ninje: Iatata larripok, enjom, entorrip naleng' anaa piyololo.</verse>
			<verse number="66">Nepuo ninje nerrip naleng' enkurare te nebo o larripok neen osoit tʼolmishire.</verse>
		</chapter>
		<chapter number="28">
			<verse number="1">Ore peishunye engolong' naeng'ieng'areki nekenyu engolong' elukunya enjuma, nelotu Maria Magdalena o engai Maria aaing'oraa enkurare.</verse>
			<verse number="2">Naa ng'orai, neaku enkikirikirata kitok enkop. Amu etadouo olmalaika lʼOlaitoriani te shumata nelotu neibeleleng'oo osoit te kutukaji neton te shumata enye.</verse>
			<verse number="3">Nenyanyukie emua enye enkiwang'ata neibor ilkilani lenyena anaa esiret.</verse>
			<verse number="4">Neikirikira larripok tʼenkuretishu neaku anaa lootuata.</verse>
			<verse number="5">Nealiki olmalaika nejoki ng'oroyok: Emiureisho ndai! Amu ayolo nanu, ajo ing'oruru Yesus otooshokoki esalaba.</verse>
			<verse number="6">Metii ene; amu etopiwuo anaa petejo. Ewotu, eng'orai ewueji neirragie Olaitoriani.</verse>
			<verse number="7">Embung'a engoitoi aasioki, entiakiti laiteng'enuok lenyena, aajo etopiwuo ninye aing'ua lootuata. Eng'orai, elaiturukie ninye ndai alo Galilaya, nipuopuo aadol ninye te ina alo. Eng'orai, atiaka ndai.</verse>
			<verse number="8">Nedumunye ninje aasioki t:enkurare, eata enkuretishu o eng'ida kitok, nekwet aainosaki laiteng'enuok lenyena. Ore epuoito ninje aainosaki laiteng'enuok lenyena,</verse>
			<verse number="9">naa ng'orai, netumore Yesus ninje, nejo: Entakwenia! Nepuonu neibung' nkejek enyena neserem ninye.</verse>
			<verse number="10">Nejoki Yesus ninje: Emiureisho! Enjom, enosakiti lalashera lainei, pepuo Galilaya, ina alo aapuo aadolie.</verse>
			<verse number="11">Ore epuoito tʼengoitoi, nepuonu kulekai too larripok atua engang', neinosaki laidasak kituak mbaak pookin naataa.</verse>
			<verse number="12">Neiturrurro ninje te nebo o laigwenak neigwena, neisho sikerin ngoshola kumok</verse>
			<verse number="13">nejo: Entejo: Laiteng'enuok lenyena ooetuo kiarie nepurroo ninye, kirura yook.</verse>
			<verse number="14">Ore pening' olkitok lʼolosho ena bae, nikiropirop yook ninye nikimitoo ndai.</verse>
			<verse number="15">Neng'amu ninje ngoshola neiko neijia anaa peiteng'enaki. Neibulu ele rorei atua Yudayoi metabaiki taata.</verse>
			<verse number="16">Neibung' kulo aiteng'enuok tomon o obo engoitoi aapuo Galilaya metabaiki oldonyo oitanapa Yesus ninje.</verse>
			<verse number="17">Ore pedol ninje ninye, neserem ninye; neing'arrirro kulekai.</verse>
			<verse number="18">Nelotu Yesus enetii ninje neirorie ninje nejo: Aaishooki engolon pookin te shumata o tʼenkop.</verse>
			<verse number="19">Akae, embung'a engoitoi, entaa laiteng'enuok loreren pookin, imbatisisi ninje atua engarna e Papa o Oinoti o Olmumua Sinyati,</verse>
			<verse number="20">inteng'ening'ene ninje, peibung' pookin naitanapa nanu ndai. Naa ng'orai, aboitare nanu ndai ngolong'i pookin metabaiki enkiting'oto olmaa.</verse>
		</chapter>
	</book>
	<book number="41">
		<chapter number="1">
			<verse number="1">Nyena enkiterata oo lomon Peng'ida le Yesus Kristos, Oinoti lʼEngai.</verse>
			<verse number="2">Anaa petisiraki tiatua sirat oo layolounok: Ng'orai, airriwaa nanu olmalaika lai lukunya engomom ino, oitobir engoitoi ino;</verse>
			<verse number="3">etii ang'ata oltoilo lʼoloipotisho: Entobira engoitoi Olaitoriani, entorioi nkiimat enyena!</verse>
			<verse number="4">Neaku eibatis Yohanes ti angʼata neinosu enkibatisa enkitaalata nʼenkitaunoto oo nkitarruot.</verse>
			<verse number="5">Neipungʼoki ninye olosho pookin le Yudaya o pookin le Yerusalem neibatis ninye ninje tiatua engare Yordan, neibalu ninje nkitarruot enye.</verse>
			<verse number="6">Neaku eishopito Yohanes ilpapit lʼendames neata enkimeita enjoni tʼempolos enye nenya ilmaat o naishi oo mulugi;</verse>
			<verse number="7">neinosu ejo: Elotu tekurum ai ologol naalang' nanu namaiteu airrugoi, palaku nkeenda oo namuka enyena.</verse>
			<verse number="8">Aibatis nanu ndai tʼengare, kake elaibatis ninye ndai tʼOlmumua Sinyati.</verse>
			<verse number="9">Neaku too nona olong'i eewuo Yesus aing'ua Nasaret e Galilaya, neibatis Yohanes ninye te Yordan.</verse>
			<verse number="10">Ore peilepu nabokata eingʼua engare, nedol ebolo shumata nedoiki Olmumua ninye anaa olmaitai.</verse>
			<verse number="11">Neaku oltoilo eing'ua shumata ajo: Ira iye Oinoti lai lanyor oshipakino oltau lai.</verse>
			<verse number="12">Nearaa Olmumua ninye nabokata atua ang'ata.</verse>
			<verse number="13">Netii ninye ang'ata ngolong'i artam, etemita satan ninye, netii e nebo o iljangʼit, neisyayaki ilmalaikan ninye.</verse>
			<verse number="14">Ore peidip aaitarasai Yohanes, nelotu Yesus Galilaya, neinosu lomon lʼeng'ida lʼenkarsishu Engai ejo:</verse>
			<verse number="15">Etabaua enkata nenyiku enkarsishu Engai. Entaalata, eruko lomon lʼeng'ida!</verse>
			<verse number="16">Ore peim ninye embata olbalbal le Galilaya, nedol Simon o Andreas, olalashe le Simon, enang'aki rresheta enye atua olbalbal; amu era ninje larreshok loo singir.</verse>
			<verse number="17">Nejoki Yesus ninje: Ewotu, entusujaki tekurum ai, paitaa ndai larreshok loo ltung'anak.</verse>
			<verse number="18">Neing'ua ninje nabokata rresheta enye, nesuj ninye.</verse>
			<verse number="19">Nenyikaa ninye peno nedol Yakobos le Sebedayos o Yohanes, olalashe lenye, ootii atua engalawa, eitobirita rresheta; neipot ninje nabokata.</verse>
			<verse number="20">Neing'ua ninje menye lenye Sebedayos tiatua engalawa te nebo o laisyayak, nepuo nesuj ninye.</verse>
			<verse number="21">Neibung' ninje engoitoi nepuo Kapernaum; nejing' ninye nabokata tʼengolong' naeng'ieng'areki atua engaji Engai neiteng'enisho.</verse>
			<verse number="22">Neing'asia ninje tʼenkiteng'enare enye, amu eiteng'ena ninye ninje anaa olopeny engolon, neme neijia anaa layolok lʼesirata.</verse>
			<verse number="23">Netii atua engaji Engai enye oltung'ani oata Olmumua duruki, neapaa ninye oltoilo</verse>
			<verse number="24">ejo: Kainyo kiataiye iye, Yesus le Nasaret? Iewuo iye, piminye yook. Ayolo olira iye, Osinyati lʼEngai.</verse>
			<verse number="25">Nebuaki Yesus ninye ejo: Tumuka enkutuk, tupuku te ninye!</verse>
			<verse number="26">Neipushunye Olmumua duruki te ninye, neishir tʼoltoilo kitok, nepuku te ninye.</verse>
			<verse number="27">Neing'asia pookin neikilikwanaro baiki aajo: Kainyo ena? Kaa kiteng'enare ng'ejuk engolon ena? Neitanap ninye ilmumuan duruk nening' ninje ninye.</verse>
			<verse number="28">Neibulu mbaak enyena nabokata ewueji pookin nemanita Galilaya.</verse>
			<verse number="29">Nepuku ninje nabokata tʼengaji Engai nepuo atua engaji e Simon o Andreas te nebo o Yakobos o Yohanes.</verse>
			<verse number="30">Neirrag engaputani e Simon, eata oltikana, neliki ninje ninye mbaak enyena.</verse>
			<verse number="31">Nelotu neapaa aibung' engaina enye, neing'ua oltikana ninye, neisyayaki ninye ninje.</verse>
			<verse number="32">Ore peaku teipa, eidipa atadoi engolong', neaki ninje ninye loomoiyaa pookin o looata ilmeneng'a.</verse>
			<verse number="33">Neiturrurro engang' pookin tʼendaloishi.</verse>
			<verse number="34">Neishiunye ninye loomoiyaa kumok, neitupuku ilmeneng'a kumok neitu eisho ilmeneng'a meiroro, amu etayoloutuo ninje ninye.</verse>
			<verse number="35">Ore pepej ewuas, eitu ekenyu abaraki, neinyototo ninye nepuku nelo ewueji nemetii iltung'anak, nesaisho te ina alo.</verse>
			<verse number="36">Nesuj ninye Simon o lʼemboitei enye.</verse>
			<verse number="37">Ore petum ninye, nejoki ninye: King'oru pookin.</verse>
			<verse number="38">Nejoki ninye ninje: Maapeti engai wueji tiatua ngang'itie naataana, patum ainosu lomon lʼEngai te ina alo; amu te ina atupukuo.</verse>
			<verse number="39">Nelo einosaa lomon lʼEngai tiatua ngajijik Engai enye te Galilaya pookin nemir ilmeneng'a.</verse>
			<verse number="40">Nelotu enetii ninye oltung'ani loata enkea oo lbolot nesai ninye negilaki kung' nejoki ninye: Teni iyeu, nikindim aisuja.</verse>
			<verse number="41">Neibung'aki Yesus ninye engoshoke nanana neitorioo engaina enye neporoo ninye nejoki: Ayeu, sujai!</verse>
			<verse number="42">Ore ake eirorita, neing'ua enkea oo lbolot ninye nabokata neisujai.</verse>
			<verse number="43">Neitanap ninye tʼengolon nearaa ninye nabokata</verse>
			<verse number="44">nejoki ninye: Ng'orai, pimiliki oltung'ani ororei, kake nno, pintadol kion olaidasani, pintarasaa nʼenkisujata ino naitanapua Mose, peaku enjakenishu too ninje.</verse>
			<verse number="45">Ore peidip atupuku ninye, neiter ainosu nkumok neibulunye ororei neijia, ajo eitu eidim ninye atijing'a atua engang' tʼewuas, kake etii aulo, ewueji nemetii iltung'anak; nepuonu enetii ninye, eing'ua wuejitin pookin.</verse>
		</chapter>
		<chapter number="2">
			<verse number="1">Neitoki ajing' Kapernaum, eishunye ngolong'i naaje; nening'i, ajo etii aji.</verse>
			<verse number="2">Neiturrurro nabokata ilkumok metaa mekure etii enkigutata te kutuk aji, neliki ninje lomon.</verse>
			<verse number="3">Nepuonu neaki ninye oltung'ani onunukito osupetai, enapita iltung'anak ong'wan ninye.</verse>
			<verse number="4">Ore peitu eidim ninje aatinyikaki ninye tʼolbae lʼolorere, nebol keper aji ene wueji netii ninye; ore peidip aatuud, neitadou erruat nairragie ele tung'ani lonunukito osupetai.</verse>
			<verse number="5">Ore pedol Yesus enkirukoto enye, nejoki ele loata osupetai: Nakerai ai, kintaikiaki nkitarruot inono.</verse>
			<verse number="6">Netii ina alo ematua oo layolok lʼesirata oototonitio neibirribir too ltauja lenye:</verse>
			<verse number="7">Kainyo pemor ele Engai nji? Kang'ai loidim aitau nkitarruot neme obo, nera Engai?</verse>
			<verse number="8">Neyolou Yesus nabokata tʼolmumua lenye, ajo eibirribirrita nji tiatua ninje, nejoki ninje: Kainyo pimbirribirrirri kuna too ltauja linyi?</verse>
			<verse number="9">Kaa nalelek, teni ajoki Oloata osupetai: Kintaikiaki nkitarruot inono, arashu: Tudumunye, tudumakinoi erruat ino, tilimanai!?</verse>
			<verse number="10">Kake piyolouu, aajo eata Engerai oltung'ani engolon naitaunye nkitarruot tʼenkop, nejoki ele loata osupetai:</verse>
			<verse number="11">Aajoki iye, nyototoi, tudumakinoi erruat ino, nno ang'!</verse>
			<verse number="12">Nedumunye nedumakino nabokata erruat enye nepuku tʼengomom oo pookin, neiputukuny baiki pookin neitadaraa Engai ejo: Eitu ai kata kidol nji tukul.</verse>
			<verse number="13">Neitoki apuku nelo embata olbalbal; nelotu olorere pookin enetii ninye neiteng'en ninje.</verse>
			<verse number="14">Ore eimita, nedol Levi le Alfayos, eton tʼewueji e kodi, nejoki ninye: Tusujuaki! Nedumunye nesuj ninye.</verse>
			<verse number="15">Neaku ore einosaa endaa tʼengaji enye, netoni laoshok le kodi kumok o laitarruok te nebo o Yesus o laiteng'enuok lenyena; amu etii ilkumok lootusuja ninye.</verse>
			<verse number="16">Ore pedol layolok lʼesirata o Ilfarisayoi, aajo edaa te nebo o laitarruok o laoshok le kodi, nejoki ninje laiteng'enuok lenyena: Kainyo pedaa neokisho ninye te nebo o laoshok le kodi o laitarruok?</verse>
			<verse number="17">Ore pening' Yesus ina, nejoki ninje: Meyeu loora biot olaishiunoni, neme kulo oomoiyaa. Eitu alotu aipot looata esupato, kake laitarruok, petum aataalata.</verse>
			<verse number="18">Neaku epukoo laiteng'enuok le Yohanes o loo Lfarisayoi. Nepuonu looje nejoki ninye: Kainyo pepukoo laiteng'enuok le Yohanes o laiteng'enuok loo Lfarisayoi, kake mepukoo laiteng'enuok linono?</verse>
			<verse number="19">Nejoki Yesus ninje: Kaji eiko teni epukoo nkera enkiama tʼenkata napon etii osanja te nebo o ninje? Meidim aatupukoi ninje te ina kata natii e nebo o osanja.</verse>
			<verse number="20">Kake epuonu ngolong'i naaoruni ninje osanja, nepuo aapukoo te ina olong'.</verse>
			<verse number="21">Metii oltung'ani oripaki erashet olkila ng'ejuk atua olkila musana; teni eripaki, neitarruo ena rashet ng'ejuk ilo musana, nepona empolosata.</verse>
			<verse number="22">Nemetii olopik olmarua ng'ejuk atua ilbenia musan; teni epik, nepolos ilo marua ng'ejuk ilbenia, neibukori olmarua nerruoio ilbenia. Kake epik olmarua ng'ejuk atua ilbenia ng'ejuko.</verse>
			<verse number="23">Neaku ore peim ninye tʼengolong' naeng'ieng'areki atua nkuruman endaa, neiter laiteng'enuok lenyena aagilu lukuny entapa.</verse>
			<verse number="24">Nejoki Lfarisayoi ninye: Ng'orai kainyo peitobir ninje nemeaku tʼengolong' naeng'ieng'areki?</verse>
			<verse number="25">Nejoki ninye ninje: Eitu isomama ndai tukul eneikuna David, eata osina neibung' olamei ninye o lʼemboitoi?</verse>
			<verse number="26">Eneikuna nejing' atua engaji Engai tʼenkata olaidasani kitok Abyatar nenya ilmkaten lʼenkitaduaroto nemeaku, peinosi neme too laidasak, neisho si ninye lʼemboitoi enye?</verse>
			<verse number="27">Nejoki ninye ninje: Etaa engolong' naeng'ieng'areki tʼolbae lʼoltung'ani, me oltung'ani tʼolbae lʼengolong' naeng'ieng'areki.</verse>
			<verse number="28">Nji era Enkerai oltung'ani baiki Olaitoriani lʼengolong' naeng'ieng'areki.</verse>
		</chapter>
		<chapter number="3">
			<verse number="1">Neitoki ajing' ninye atua engaji Engai; netii ina alo oltung'ani loata engaina tasat.</verse>
			<verse number="2">Neing oraa ninje, ten ake eishiunye ninye tʼengolong' naeng'ieng'areki, petum aaitang'oro ninye.</verse>
			<verse number="3">Nejoki ninye ele tung ani tasat aina: Wou empolos!</verse>
			<verse number="4">Nejoki ninye ninje: Keaku, peitobiri sidan arashu ntorrok tʼengolong' naeng'ieng'areki? peitopoki oltau arashu peari? Negira ninje.</verse>
			<verse number="5">Neing'oraa ninje aman too mbat pookin tʼengoro neilish tʼolbae loo ltauja lenye oogol nejoki ninye oltung'ani: Ntorioi engaina ino! Neitorioo neishiu engaina enye neaku bioto anaa en e are.</verse>
			<verse number="6">Nepuku nabokata lelo Farisayoi, neigwena te nebo o iltung'anak le Herodes eneiko teni eiminye ninye.</verse>
			<verse number="7">Neing'ua Yesus o laiteng'enuok lenyena ine, nelo metabaiki olbalbal. Nesuj olorere kitok ninye, eing'ua Galilaya o Yudaya</verse>
			<verse number="8">o Yerusalem o Idumaya o olkekun le Yordan o mbat e Tiros o Sidon; esiamu kitok natoning'o mbaak naaitobir, nelotu enetii ninye.</verse>
			<verse number="9">Nejoki ninye laiteng'enuok lenyena, njetaaniki ninye engalawa kinyi tʼolbae lʼesiamu, pemeroosh ninye.</verse>
			<verse number="10">Amu eishiunye ninye ilkumok, neurokino ninje pookin ninye, petum aataporoi ninye kulo looata moiyaitin.</verse>
			<verse number="11">Ore pedol ilmumuan duruk ninye, neurori tʼengomom enye neishir ejo: Ira iye Oinoti lʼEngai.</verse>
			<verse number="12">Neitanap ninje naleng', pemeitalioio ninye.</verse>
			<verse number="13">Neilepaki ninye oldonyo neipot lekua lootayeuo ninye openy, nepuo ninje enetii ninye.</verse>
			<verse number="14">Negelu ninye tomon o are, petum aataboitare ninye, petum si ninye airriwai ninje, peinosaa lomon lʼEngai,</verse>
			<verse number="15">peata engolon naishiunye nkeaitin o namirie ilmeneng'a.</verse>
			<verse number="16">Negelu ninye kulo tomon o are, neisho Simon engarna Petros;</verse>
			<verse number="17">o Yakobos le Sebedayos o Yohanes, olalashe le Yakobos, neisho ninje engarna Boanerges, neji: nkera enkikurrukurroto;</verse>
			<verse number="18">o Andreas o Filipos o Bartolomayos o Matayos o Tomas o Yakobos le Alfayos o Tadayos o Simon Olkananayos</verse>
			<verse number="19">o Yudas Iskariotes, ilo loitarasaiye ninye.</verse>
			<verse number="20">Nejing' ninye aji; neitoki aiturrurro esiamu, neitu eidim ninje baiki aainosa endaa.</verse>
			<verse number="21">Ore pening' kulo lʼengang' enye mbaak, nepuku aapuo aaibung' ninye, amu etejo: Etooshe elukunya.</verse>
			<verse number="22">Nejo layolok lʼesirata lootadoutuo aaing'ua Yerusalem: Eata ninye Beelsebul nemir ilmeneng'a tʼenkidimata olkitok loo lmeneng'a.</verse>
			<verse number="23">Neipot ninye ninje enetii nejoki ninje too nkitanyanyukieta: Kaji eiko teni eidim satan ataarai satan?</verse>
			<verse number="24">Teni ekesho enkarsishu tiatua kion, meidim aitasho ena arsishu.</verse>
			<verse number="25">Teni ekesho engaji tiatua kion, meidim aitasho ena aji.</verse>
			<verse number="26">Teni etudumakine satan kion nekesho, meidim aitasho, kake emuta ninye.</verse>
			<verse number="27">Meidim atijing'a oltung'ani engaji ologol, peoru masaa enyena, eitu eng'as aen ele ogol, petum atooru engaji enye.</verse>
			<verse number="28">Japa, aliki ndai: Eitaikini nkera oo ltung'anak nkitarruot pookin, baiki morot Engai naamorie ninje Engai;</verse>
			<verse number="29">kake olomor Olmumua Sinyati, meata ninye enkitaunoto nkatan pookin, kake etaa te ninye enkitarruoto oo nkatan pookin.</verse>
			<verse number="30">Amu etejo ninje: Eata ninye Olmumua duruki.</verse>
			<verse number="31">Nepuonu ng'otonye enye o lalashera lenyena neitashe te boo, neirriwaki oltung'ani, peipot ninye.</verse>
			<verse number="32">Etotona esiamu aman ninye. Nejoki ninje ninye: Ng'orai, etii ng'utunyi o lalashera linono boo niking'oru iye.</verse>
			<verse number="33">Nealiki ninje ejo: Ang'ai nara yeiyo ai o lalashera lainei?</verse>
			<verse number="34">Neing'oraa lootoni emanita ninye too ngaloli pookin nejo: Eng'orai, yeiyo ai o lalashera lainei!</verse>
			<verse number="35">Amu oltung'ani pookin oitobir eyeunoto Engai, nera ninye olalashe lai o enganashe ai o yeiyo.</verse>
		</chapter>
		<chapter number="4">
			<verse number="1">Neitoki aiter aiteng'enishe tʼembata olbalbal, neiturrurro esiamu kitok tʼenetii ninye metijing'a atua engalawa neton tʼolbalbal; netii esiamu olosho otoiyo tʼembata olbalbal.</verse>
			<verse number="2">Neiteng'en ninje nkumok too nkitanyanyukieta, neliki ninje tiatua enkiteng'enare enye:</verse>
			<verse number="3">Entoning'! Eng'orai, etupukuo olaisuaroni alo aisuaisho.</verse>
			<verse number="4">Neaku ore eisuaisho, nedoiki ematua engoitoi, nepuonu ntaritik e shumata nenya ina.</verse>
			<verse number="5">Nedoiki engai matua atua soito neitu eata nkulupuok kumok nebulu asioki, tiaraki neitu eata nkulupuok naasur.</verse>
			<verse number="6">Ore peilepu engolong', neinaaia netoi, tiaraki neitu eata ntonat.</verse>
			<verse number="7">Nedoiki engai matua ilkikarreta, nebulu lelo kikarreta negor ninye nemeiu ilmomo.</verse>
			<verse number="8">Nedoiki engai matua atua enkulupuoni sidai, neiu ilmomo nebulu nepona, neisho nabo osom, nabo ntomoni ile, nabo iip.</verse>
			<verse number="9">Nejoki ninye ninje: Oloata nkiyaa naaning'ie njening'.</verse>
			<verse number="10">Ore etii ewueji enye openy, neikilikwan kulo lootamana ninye te nebo o kulo tomon o are mbaak oo nkitanyanyukieta.</verse>
			<verse number="11">Nejoki ninje: Eitumunyanaki ndai piyolouu njumat enkarsishu Engai; ore lekua ootii boo, eaku too nkitanyanyukieta,</verse>
			<verse number="12">peiye eing'oraa eing'orita nemedol, peiye ening' ening'ito nemeyolou, pemeibelekenya o akenya neitaikini ninje nkitarruot.</verse>
			<verse number="13">Nejoki ninye ninje: Miyololo ndai ena kitanyanyukiet? Kaji inkoko teni iyeuu niyolouu nkulie kitanyanyukieta pookin?</verse>
			<verse number="14">Eisuaia olaisuaroni ororei.</verse>
			<verse number="15">Nera kulo lootii engoitoi: enaisuakini ororei, ore peidip aatoning', nelotu nabokata satan neitau ele rorei oisuakaki atua ninje.</verse>
			<verse number="16">Enyanyukie si ninje looisuakaki atua soito kulo looning' ororei, nabokata neng'amu ninye tʼeng'ida,</verse>
			<verse number="17">nemeata ntonat tiatua ninje, kake ebik enkata kiti; ore peaku osina arashu enkinyala tʼolbae lʼororei, nerikai nabokata.</verse>
			<verse number="18">Nera looisuakaki atua ilkikarreta kulo lootoning'o ororei,</verse>
			<verse number="19">nejing' nkishilarot olmaa o elejata endupai o olng'warra loo nkulie baak negor ilo rorei, neaku meisho.</verse>
			<verse number="20">Nera kulo looisuakaki atua enkulupuoni sidai iltung'anak looning' ororei, neng'amu neiu ilmomo, obo osom, obo ntomoni ile, obo iip.</verse>
			<verse number="21">Nejoki ninye ninje: Ketii Oloata enkilang'et, pepik kop olkisembe arashu kop erruat? Mepiki ninye shumata enkibung'et?</verse>
			<verse number="22">Amu metii enaisudori, nemelalioi, nemetii enashuma, nemelotu ewuas.</verse>
			<verse number="23">Oloata nkiyaa naaning'ie, njening'.</verse>
			<verse number="24">Nejoki ninye ninje: Eng'orai enining'itoto! Ore entemet nitemishorere, ninye epuoi aatemakinye ndai, neponikini ndai lining'ining'i.</verse>
			<verse number="25">Amu Oloata, neishori ninye; ore olemeata, neoruni ninye baiki enaata.</verse>
			<verse number="26">Nejo ninye: Nji etiu enkarsishu Engai anaa oltung'ani oisuaki embeu enkop,</verse>
			<verse number="27">neirura neinyototo, dama o kiarie, nepuku embeu, nebulu, meyolo ninye.</verse>
			<verse number="28">Neisho enkop openy, neng'as olkujita, tekurum elukunya, tekurum engano nao tiatua elukunya.</verse>
			<verse number="29">Ore peidip aaoto ilmomo, neirriwaa nabokata emundo, amu etabaua endung'ore.</verse>
			<verse number="30">Nejo ninye: Kainyo kintanyanyukie enkarsishu Engai? Arashu ke ti aa kitanyanyukiet kintanyanyukie ninye?</verse>
			<verse number="31">Anaa embeu e karadali, teni eisuakini enkop, nera kinyi nelang' nkulie beun pookin naatii enkop;</verse>
			<verse number="32">kake ore peidipi aisuai, nebulu neaku kitok nelang' mbenek pookin, netum ilng'osil kituak neidim baiki ntaritik e shumata aatamany abori oloip lenye.</verse>
			<verse number="33">Neinosaki ninje lomon too nkitanyanyukieta kumok anaa nena, neijia anaa peidima aatoning'.</verse>
			<verse number="34">Neitu eirorie ninye ninje neme tʼenkitanyanyukiet, neitaaliki laiteng'enuok lenyena pookin tʼewueji enye oopeny.</verse>
			<verse number="35">Ore peaku teipa te ina olong', nejoki ninye ninje: Matalang' aabaiki lido kekun!</verse>
			<verse number="36">Ore peidip ninje aaitanapare olorere, neng'amu ninje ninye anaa petiu atua engalawa; netii nkulie alawani e nebo o ninye.</verse>
			<verse number="37">Neaku enkutishoto olkutati kitok nenang'aki lopir lʼengare atua engalawa, neaku eiganya engalawa.</verse>
			<verse number="38">Netii ninye openy kurum engalawa, epetita enkirishet elukunya. Neinyeye ninje ninye nejoki ninye: Laiteng'enani, me toki te iye, teni kimin yook?</verse>
			<verse number="39">Neinyototo ninye nebuaki olkutati nejoki olbalbal: Tigirai, tirria! Negira olkutati neaku olgira kitok.</verse>
			<verse number="40">Nejoki ninye ninje: Ainyo pirara kureti nji? Kainyo, miatata enkirukoto?</verse>
			<verse number="41">Neureishoi ninje tʼenkuretishu kitok nejokino: Kang'ai ele? Ajo ening' ninye olkutati o olbalbal.</verse>
		</chapter>
		<chapter number="5">
			<verse number="1">Nebaiki lido kekun lʼolbalbal, atua olosho loo Lgerasenoi.</verse>
			<verse number="2">Ore pedou ninye tʼengalawa, nenang'are ninye nabokata oltung'ani otupukuo too nkuraren neata Olmumua duruki,</verse>
			<verse number="3">loata ntonat tiatua nkuraren, neitu etumi oltung'ani loidim ateena ninye, baiki too lpisia;</verse>
			<verse number="4">amu eteenaki ninye aigil kumok too ngoteta o too lpisia, negiligil ninye lelo pisia nepurdupurd ngoteta, neitu eidim o obo atigilu ninye.</verse>
			<verse number="5">Ore tʼenkiarie o dama pookin netii atua nkuraren o ildonyo, eishir near kion too soito.</verse>
			<verse number="6">Ore pedol ninye Yesus tʼenelakua, nekwetiki negilaki kung' ninye neishir tʼoltoilo kitok ejo:</verse>
			<verse number="7">Kainyo aataiye iye, Yesus, Oinoti lʼEngai natii shumata naleng'? Aaiturujie iye Engai, pimikintame!</verse>
			<verse number="8">Amu etiaka ninye: Tupuku iye, lemumua duruki, tiatua ele tung'ani!</verse>
			<verse number="9">Neikilikwan ninye: Keji aa engarna ino? Nejoki ninye: Eji engarna ai empuoto, amu kira kumok.</verse>
			<verse number="10">Nesai ninye naleng', pememiraki atua ele osho.</verse>
			<verse number="11">Netii ina alo oldonyo emboo oo lbitiro looirrititai.</verse>
			<verse number="12">Nesai ilmeneng'a pookin ninye nejo: Rriwaki yook atua ilbitiro, pikijing' atua ninje.</verse>
			<verse number="13">Neisho epuo. Nepuku kulo mumuan duruk nejing' atua lelo bitiro, nesulakino emboo asioki tʼemarti atua olbalbal, loobaia iip tikitam, nee tiatua olbalbal.</verse>
			<verse number="14">Nekwet lairritak lenye neibulunye mbaak atua engang' o atua nkuruman. Nepuonu iltung'anak, peing'oraa enataa.</verse>
			<verse number="15">Nepuonu enetii Yesus neing'oraa Oloata opa ilmeneng'a, eton neishopo neata eng'eno naa ninye duo oata empuoto, neureishoi ninje.</verse>
			<verse number="16">Neinosaki ninje kulo lootadua enataa tʼoltung'ani loo lmeneng'a o mbaak oo lbitiro.</verse>
			<verse number="17">Neiter aasai ninye, pepuku tiatua mbatai enye.</verse>
			<verse number="18">Ore peilepaki ninye engalawa, nesai Oloata ilmeneng'a ninye, peruba te nebo.</verse>
			<verse number="19">Neitu eiruk ninye, kake nejoki ninye: Nno engaji ino enetii iltung'anak linono, pinosaki ninje enikinkunaka Olaitoriani nikimbung'aki engoshoke nanana.</verse>
			<verse number="20">Nelo ninye aiter ainosu tiatua Manyat tomon eneikunaka Yesus ninye; neing'asia ninje pookin.</verse>
			<verse number="21">Ore peitoki aidip Yesus atalang'a tʼengalawa, neiturrurrokino ninye esiamu kitok, netii ninye embata olbalbal.</verse>
			<verse number="22">Nelotu obo too lkituak lʼengaji Engai, oji Yairos; ore pedol ninye, nebatatakino nkejek enyena</verse>
			<verse number="23">nesai ninye naleng' ejo: Eng'or peno ee entito ai kiti; teni iyeu nilotu ninteleiki ngaik, petum atopua neishiu.</verse>
			<verse number="24">Nelo te nebo o ninye. Nesuj ninye esiamu kitok neroosh ninye.</verse>
			<verse number="25">Netii eng'oroyoni nabo naata empukunoto osarge enkata oo larin tomon o are,</verse>
			<verse number="26">nening' emion naleng' too laishiunok kumok neishooio naata pookin te ina, neitu eretoki hoo nyoo, kake nepona ake eneikununo aaku torrono.</verse>
			<verse number="27">Ore pening' ninye mbaak e Yesus, nelotu tekurum tiatua olorere neing'unye olkila lenye;</verse>
			<verse number="28">amu etejo ninye: Teni aing'unye ilkilani lenyena ake, napok.</verse>
			<verse number="29">Netoi nabokata engong'u osarge lenye nening' tʼosesen lenye, ajo eishiunyeki tʼele sina.</verse>
			<verse number="30">Nening' Yesus nabokata tiatua kion, ajo etupukuo engolon te ninye, neibelekenyakino olorere nejo: Ang'ai loing'unye ilkilani lainei?</verse>
			<verse number="31">Nejoki laiteng'enuok lenyena ninye: Idolita, kirooshita olorere, nijo: Ang'ai liking'unye?</verse>
			<verse number="32">Neing'oraa mbat pookin, pedol enataasa ena.</verse>
			<verse number="33">Neureisho ake ena ng'oroyoni neikirikira, eyolo enataa te ninye, nelotu nebatatakino ninye neliki esipata pookin.</verse>
			<verse number="34">Nejoki ninye: Naito, kintopua enkirukoto ino, nno ang' tʼeseriani, taa bioto tʼosina lino!</verse>
			<verse number="35">Ore epon eirorita, nepuonu iltung'anak, eing'ua engang' olkitok lʼengaji Engai, ejo: Eidipa atua entito ino. Ainyo pintoki aitirik Olaiteng'enani?</verse>
			<verse number="36">Nening' Yesus nabokata ilo rorei oiroritai, nejoki ninye olkitok lʼengaji Engai: Miureisho, ruko ake!</verse>
			<verse number="37">Neitu eisho oltung'ani o obo losuj ninye neme Petros o Yakobos o Yohanes, olalashe le Yakobos.</verse>
			<verse number="38">Nelotu atua aji olkitok lʼengaji Engai neing'oraa enkipushoi oo looishirita o looilishito naleng'.</verse>
			<verse number="39">Ore peidip atijing'a atua nejoki ninje: Ainyo pimpushosho ninjirishiri? Eitu ee enkerai, kake eirura. Nekweniye ninye.</verse>
			<verse number="40">Ore peitupuku iltung'anak pookin, nerik menye lʼenkerai o ng'otonye o lʼemboitei enye, nejing' atua enetii enkerai.</verse>
			<verse number="41">Neibung' enkerai engaina, nejoki ninye: Talita kumi! nera enkitaalata enye: Nairo, aaliki iye, nyototoi!</verse>
			<verse number="42">Neitashe ina ito nabokata nelimana; nera ninye ake noo larin tomon o are. Neing'asia ninje tʼenking'asiata kitok.</verse>
			<verse number="43">Neitanap ninje naleng', pemeyolou oltung'ani o obo ena; neitanapu, peishori ninye endaa.</verse>
		</chapter>
		<chapter number="6">
			<verse number="1">Nepuku te ina alo nebaia engang' e menye lenye, nesuj laiteng'enuok lenyena ninye.</verse>
			<verse number="2">Ore peaku engolong' naeng'ieng'areki, neiter aiteng'enisho tiatua engaji Engai. Ore ilkumok looning' ena, neing'asia nejo: Kaji einotie ele kuna? Kaa ng'eno ena naishooki ele? O kuna kitobirat engolon naaku too ngaik enyena?</verse>
			<verse number="3">Mera ninye olagwetani, Oinoti le Maria o olalashe le Yakobos o le Yoses o le Yudas o le Simon? Metii baiki nganashera enyena ene atua yook? Nerikareki ninje ninye.</verse>
			<verse number="4">Nejoki Yesus ninje: Melau olayolounoni enkitook neme tiatua olosho le menye o tiatua iltung'anak lʼenkishomi enye o tiatua engaji enye.</verse>
			<verse number="5">Neitu eidim ninye aitobira enkitobirata engolon o nabo te ina alo neme ake eiteleikio ngaik loomoiyaa kuti neishiunye ninje.</verse>
			<verse number="6">Neiputukuny ninye, tiaraki neitu eiruk ninje. Nemanaa tiatua ngang'itie too mbat pookin, eiteng'enisho.</verse>
			<verse number="7">Neipot ninye kulo tomon o are neiter airriwaa ninje are are, neisho ninje engolon too lmumuan duruk,</verse>
			<verse number="8">neitanap ninje, pemenap toki tʼengoitoi neme eng'udi ake, me olmkate, me olbene, me mpesai tiatua enyorret;</verse>
			<verse number="9">kake njeenikino namuka, pemeishop ilkilani are.</verse>
			<verse number="10">Nejoki ninje: Ore engaji pookin nijing'ijing'i, entobik tiatua metabana nipukuku te ine wueji.</verse>
			<verse number="11">Ore lemeng'amu ndai, entupukutu te ina alo, nimpiripirooro enterit tiabori oo nkejek inyi, peaku enjakenishu too ninje. Japa, aliki ndai: Eiteleleki Sodom o Gomora tʼengolong' enkigwena nelang' ina ang'.</verse>
			<verse number="12">Ore peidip ninje aatupukutu, neinosu ninje, peala iltung'anak</verse>
			<verse number="13">nemir ninje ilmumuan duruk kumok neel loomoiyaa kumok tʼeilata neishiunye ninje.</verse>
			<verse number="14">Nening' olkarsis Herodes mbaak enyena, amu eibale engarna enye, nejo: Etopiwuo Yohanes Olaibatisani too lootuata, onaa eitobirisho nkyasin enkidimata tiatua ninye.</verse>
			<verse number="15">Nejo ilkulekai: Era ninye Eliya; nejo ilkulekai: Era ninye olayolounoni arashu obo too layolounok.</verse>
			<verse number="16">Ore pening' Herodes kuna, nejo: Etopiwuo Yohanes latudung'o elukunya, too lootuata.</verse>
			<verse number="17">Amu eirriwaiye Herodes openy neibung' Yohanes neen ninye tʼengaji eenata tʼolbae le Herodias, eng'oroyoni olalashe lenye Filipos; amu eamaiye ninye.</verse>
			<verse number="18">Amu etiaka Yohanes Herodes: Me sidai te iye, teni iata eng'oroyoni olalashe lino.</verse>
			<verse number="19">Akae, eibaiye Herodias ninye neyeu near ninye metua, neitu eidim.</verse>
			<verse number="20">Amu eturia Herodes Yohanes, tiaraki natayolo, ajo era ninye oltung'ani supat naa sinyati; negolie ninye; ore pening' ninye, neitobir nkumok too nona, neinining' ninye tʼeng'ida.</verse>
			<verse number="21">Ore peaku engolong' sidai, neitobiraki Herodes tʼengolong' eiunoto enye ilkituak lenyena o ilkigeluni o laigwenak le Galilaya endaa kitok.</verse>
			<verse number="22">Nejing'aki entito e ina Herodias neiguran neiting'id Herodes o kulo oototonitio o ninye. Nejoki olkarsis entito: Toomonuoki eniyeu ake, naalaisho iye;</verse>
			<verse number="23">neiturujaki ninye: Ore enikiomonu ake, naalaisho iye, baiki ematua enkarsishu ai.</verse>
			<verse number="24">Nepuku entito nejoki ng'otonye enye: Kainyo aomonu? Nejoki ninye: Elukunya e Yohanes Olaibatisani.</verse>
			<verse number="25">Nejing' asioki enetii olkarsis neomonu ninye ejo: Ayeu nikinjo taata nji tʼengirra elukunya e Yohanes Olaibatisani.</verse>
			<verse number="26">Neilish olkarsis naleng', kake tʼolbae lʼenkiturujata o tʼolbae loo kulo oototonitio tʼendaa, neitu eyeu neany ninye.</verse>
			<verse number="27">Neirriwaa nabokata olkarsis olarani neitanapu, peauni elukunya enye tiatua engaji eenata.</verse>
			<verse number="28">Neau elukunya enye tʼengirra neisho entito, neisho entito ninye ng'otonye enye.</verse>
			<verse number="29">Ore peidip aatoning' laiteng'enuok lenyena nena, nepuonu nenap empopong' enye, nenuk ninye tʼenkurare.</verse>
			<verse number="30">Neiturrurrokino lairriwak Yesus neinosaki ninye mbaak pookin naaitobira ninje o naaiteng'enutua.</verse>
			<verse number="31">Nejoki ninye ninje: Ewotu ndai oopeny ewueji ang' nemetii oltung'ani, pieng'ieng'ang'a peno. Amu etii kumok loopuonu o loopuo; neitu eata ninje baiki erishata nadaare.</verse>
			<verse number="32">Nepuo ninje tʼengalawa ewueji enye openy nemetii iltung'anak.</verse>
			<verse number="33">Neduaia ilkumok ninje epuoito neyolou ninye, nepuo aasioio ina alo too nkejek, eing'ua ngang'itie pookin, neituruk ninje aabaia neiturrurro.</verse>
			<verse number="34">Ore pepuku Yesus nedol olorere, neibung'aki ninye engoshoke nanana ninje, amu etanyanyukie ninje ntare nemeata olairritani, neiter aiteng'en ninje too nkumok.</verse>
			<verse number="35">Ore peaku namutu, nepuonu laiteng'enuok lenyena enetii ninye nejo: Era ene wueji ang'ata narok netaa namutu;</verse>
			<verse number="36">ntanapare kulo, pepuo nkuruman o mbat pookin oo ngang'itie, peinyang'aki aten endaa.</verse>
			<verse number="37">Nealiki nejoki Yesus ninje: Enjoo ndai ninje endaa. Nejoki ninje ninye: Ke kipuo ainyang'aki ninje ilmkaten loo ndenaria iip are, pikinjo ninje enya?</verse>
			<verse number="38">Nejoki ninje: Ke ilmkaten aja iatata? Enjom, eng'orai! Ore peidip aatayolo ninje, nejo: Imiet o singir are.</verse>
			<verse number="39">Neitanap ninje, peitoton ninje pookin tʼenkop too nkisotin, tʼolkujita onyori.</verse>
			<verse number="40">Netoni too lkererin, aa ip ip o aa onom onom.</verse>
			<verse number="41">Neibung' ninye kulo mkaten imiet o kulo singir aare neimariri shumata, nemayan negiligil ilmkaten neisho ninje laiteng'enuok, peitarasaki olorere; neoriki baiki kulo singir aare ninje pookin.</verse>
			<verse number="42">Nenya pookin neraposho.</verse>
			<verse number="43">Nesotu ninje mbelat ilbenia tomon o are oobore o ndung'ot oo singir.</verse>
			<verse number="44">Ore looinosa endaa, nera leak iip onom.</verse>
			<verse number="45">Nearaki nabokata laiteng'enuok lenyena meilepakiii engalawa, peituruk aapuo lido kekun metabaiki Betsaida, metabana neitanapare ninye olorere.</verse>
			<verse number="46">Ore peidip aitanapare ninje, nelo ninye oldonyo asaisho.</verse>
			<verse number="47">Ore pemutu neaku etii engalawa empolos olbalbal netii ninye openy atua olosho otoiyo.</verse>
			<verse number="48">Nedol ninye eata ninje osina tʼeyetunoto, amu etii olkutati lorrinyu ninje. Ore tʼerripore e ong'wan e kiarie nelotu enetii ninje, elimana te shumata olbalbal. Neyeu negiroo.</verse>
			<verse number="49">Ore pedol ninje ninye elimana te shumata olbalbal, nejo ninje era oloip, neyetaki aaishir;</verse>
			<verse number="50">amu etadua pookin ninye neng'ayung'ayu. Neirorie si ninye ninje nabokata nejoki ninje: Entagoluoto too ltauja, amu nanu, emiureisho!</verse>
			<verse number="51">Neilepaki ninje tiatua engalawa, negira olkutati. Neing'asia ninje naleng' tiatua aten.</verse>
			<verse number="52">Amu eitu edamu ninje mbaak oo lmkaten, kake etagolito iltauja lenye.</verse>
			<verse number="53">Ore peidip aatalang', nebaia olosho le Genesaret neitadoiyo eenet tʼembata.</verse>
			<verse number="54">Ore pedou ninje tʼengalawa, neyolou ninje ninye nabokata</verse>
			<verse number="55">nekwetikwet aasioio atua ilo osho pookin neiter aanapu loomoiyaa too rruatin, nepuo wuejitin neetoning'ie, aajo etii ninye.</verse>
			<verse number="56">Ore ewueji pookin, teni etijing'a ninye ngang'itie kutiti arashu kituak arashu nkuruman, neitaper loomoiyaa too singiran nesai ninye, peporoo ninje tʼenaipukoi olkila lenye; ore pookin lootaporoitie ninye nepok.</verse>
		</chapter>
		<chapter number="7">
			<verse number="1">Neiturrurrokino ninye Ilfarisayoi o ematua o layolok lʼesirata ooing'ua Yerusalem.</verse>
			<verse number="2">Ore pedol ninje ematua oo laiteng'enuok lenyena einosita endaa too ngaik torrok, eji nemeisuja, neisurdany.</verse>
			<verse number="3">Amu menya Ilfarisayoi o Yudayoi pookin endaa eitu eisuj ngaik enye naleng', neibung' ng'amunot oo lpaiyani.</verse>
			<verse number="4">Naa teni epuonu t'osingira, nemedaa eitu eisuja. Netii nkulie ng'amunot kumok naatang'amutua aaibung', anaa enkisujata oo nkwarun o noo lkoboi o noo nareta osuiai o noo lkitareta.</verse>
			<verse number="5">Akae, neikilikwan Ilfarisayoi o layolok lʼesirata ninye: Ainyo pemesuj laiteng'enuok linono ng'amunot oo lpaiyani, kake enya endaa too ngaik torrok?</verse>
			<verse number="6">Nejoki ninye ninje: Sidai enaitayolouo Yesaya too ndai laitusupatuok anaa pesira: Aaitaa kitok ele orere too njonito oo nkutukie, kake aalakwaniki iltauja lenye;</verse>
			<verse number="7">naaisyayaki ninje pesho, neiteng'enu nkiteng'enareitin aa nkitanapat oo ltung'anak.</verse>
			<verse number="8">Ipalipala ndai enkitanapata Engai nimbung'ubung'u ng'amunot oo ltung'anak, enkisujata oo lkoboi o noo nkwarun o nkulie kumok naanyanyukie nena nintobiribiri.</verse>
			<verse number="9">Nejoki ninye ninje: Sidai ianyianya enkitanapata Engai, pitumutumu aatorrip ng'amunot inyi.</verse>
			<verse number="10">Amu etejo Mose: Ntaa kituak minyi o ng'utunyi! o: oloimaki menye arashu ng'otonye torrono, njeari tʼenkea.</verse>
			<verse number="11">Nijojo ndai: Ore pejoki oltung'ani menye arashu ng'otonye „Korban“, eji: „eishooki Engai“, naaku endupoto ino te nanu, nebaiki,</verse>
			<verse number="12">nimintokiki aaisho ndai meitobiraki ninye menye o ng'otonye toki,</verse>
			<verse number="13">niariara ororei lʼEngai too ng'amunot inyi nitang'amutua; nintobiribiri nkumok naanyanyukie kuna.</verse>
			<verse number="14">Neitoki aipot ninye esiamu nejoki ninje: Enining'oki pookin, piyolouu!</verse>
			<verse number="15">Metii entoki e oriong' oltung'ani najing' atua ninye naidim aitaa ninye torrono; kake enapuku tiatua ninye, ninye naitaa oltung'ani torrono.</verse>
			<verse number="16">Oloata nkiyaa naaning'ie, njening'!</verse>
			<verse number="17">Ore pejing' ninye atua aji, eing'ua olorere, neikilikwan laiteng'enuok lenyena ninye ina kitanyanyukiet.</verse>
			<verse number="18">Nejoki ninye ninje: Ke nji miatata si ndai eng'eno? Epon eitu iyolouu si ndai, ajo entoki pookin e oriong' oltung'ani najing' atua ninye, meidim aitaa ninye torrono?</verse>
			<verse number="19">Amu mejing' ninye atua oltau, kake atua engoshoke ake, nepuku tʼosiadi oitai ndaikin pookin.</verse>
			<verse number="20">Nejo ninye: Ore enapuku tʼoltung'ani, ninye naitaa oltung'ani torrono;</verse>
			<verse number="21">amu epuku tiatua oltau lʼoltung'ani ndamunot torrok, entalare, empurrore, earata metua,</verse>
			<verse number="22">earata osotua lʼenkiama, olng'warra, ntorrok, olosek, enkiborra oo ngonyek, engong'u torrono, morot Engai, olwuasa, emodaishu.</verse>
			<verse number="23">Amu tiatua epuku kuna torrok pookin neitaa oltung'ani torrono.</verse>
			<verse number="24">Nedumunye ninye te ina alo nelo metabaiki rishat e Tiros o Sidon. Ore peidip atijing'a aji, neyeu, pemeyolou oltung'ani, neitu eidim aisudori.</verse>
			<verse number="25">Amu etoning'o nabokata eng'oroyoni nabo mbaak enyena, neata entito enye Olmumua duruki, nelotu nebatatakino ninye nkejek</verse>
			<verse number="26">(nera ena ng'oroyoni Engriki entipat e Siro-Foinike) nesai ninye, pemir olmeneng'ani tiatua entito enye.</verse>
			<verse number="27">Nejoki Yesus ninye: Tang'asa njoo eraposho nkera; amu me sidai, teni eitauni endaa oo nkera, penang'akini ildiain.</verse>
			<verse number="28">Nealu si ninye nejoki ninye: Ee, Laitoriani, kake enya si ildiain mbelat oo nkera te kop enaraa.</verse>
			<verse number="29">Nejoki ninye: Tʼolbae le ilo rorei nno! Etupukuo olmeneng'ani tʼentito ino.</verse>
			<verse number="30">Nelo ang' neinepu entito, eirrag tʼerruat, etupukuo olmeneng'ani.</verse>
			<verse number="31">Neitoki apuku tʼerishata e Tiros neim Sidon nelotu metabaiki olbalbal le Galilaya, erishata oo Manyat tomon.</verse>
			<verse number="32">Nerikoki ninje ninye oltung'ani ming'ani lemeiro sidai nesai ninye, peiteleiki ninye engaina.</verse>
			<verse number="33">Nerishu ninye lʼesiamu nerik ewueji enye openy nepik ilkimojik lenyena atua nkiyaa enyena nenotu nkamulak neing'unye olng'ejep lenye</verse>
			<verse number="34">neimariri shumata neang' nejoki ninye: Efata! eji: Taboloi!</verse>
			<verse number="35">Nebolo nabokata nkiyaa enyena nelaa eenet olng'ejep lenye neiro sidai.</verse>
			<verse number="36">Neitanap ninye ninje, pemeliki oltung'ani. Kake neijia anaa peitanapa ninje, nepon naleng' aainosaa.</verse>
			<verse number="37">Neing'asia naleng' nelang' ejo: Eitobira ninye pookin sidai; neisho ilming'an, pening'ishoi, peiro lemeidim aairoro.</verse>
		</chapter>
		<chapter number="8">
			<verse number="1">Ore too nona olong'i neitoki aaku esiamu kitok naleng', nemeata ninje endaa, neipot Yesus laiteng'enuok lenyena nejoki ninje:</verse>
			<verse number="2">Aibung'aki olorere engoshoke nanana, amu etaa taata ngolong'i uni, etobiko tʼenatii, meata enanya,</verse>
			<verse number="3">ore paitanapaa ninje, pepuo ngang'itie enye epukoo, nepuo aaiterre tʼengoitoi; amu eing'ua ematua enye tʼenelakwa.</verse>
			<verse number="4">Nealiki laiteng'enuok lenyena ninye: Kaji etumie oltung'ani ilmkaten tʼena alo e ang'ata looraposh kulo?</verse>
			<verse number="5">Neikilikwan ninje: Ke ilmkaten aja iatata? Nejo ninje: Oopishana.</verse>
			<verse number="6">Neitanap esiamu, petoni tʼenkop. Neibung' ninye kulo mkaten oopishana nejo ashe nebelibel neisho laiteng'enuok lenyena, peitarasaa. Neitarasaki ninje olorere.</verse>
			<verse number="7">Neata si looti singir kuti; ore peidip atamayana ninje, nejo meitarasai si ninje kulo.</verse>
			<verse number="8">Nenya ninje neraposho, nedumu ilmong'oitie loo mbelat oo lmkaten ilbenia oopishana.</verse>
			<verse number="9">Nebaia iltung'anak looinosa endaa, iip artam. Neitanapaa ninje.</verse>
			<verse number="10">Neilepaki ninye nabokata engalawa te nebo o laiteng'enuok lenyena nelo mbatai e Dalmanuta.</verse>
			<verse number="11">Nepuku Ilfarisayoi neiter aaikilikwanaro o ninye neing'oru te ninye olponoto oing'ua shumata aatem ninye.</verse>
			<verse number="12">Neang' ninye tʼolmumua lenye nejo: Ainyo peing'oru ena kishon olponoto? Japa, aliki ndai: Meishori ena kishon olponoto.</verse>
			<verse number="13">Neing'ua ninje neitoki ailepaki engalawa nelo metabaiki lido kekun.</verse>
			<verse number="14">Nerikino ninje enap ilmkaten, neitu eata tiatua engalawa neme olmkate obo ake.</verse>
			<verse number="15">Neitanap ninje ejo: Eng'orai, piduaiaia aten tʼenkisiijoi oo Lfarisayoi o tʼenkisiijoi e Herodes.</verse>
			<verse number="16">Neibirribir ninje tʼempolos enye ejo: Tiaraki nimikiata ilmkaten.</verse>
			<verse number="17">Neyolou Yesus ena nejoki ninje: Ainyo pimbirribirrirri, aajo tiaraki nimikiata ilmkaten? Epon miyolouu nimidamishosho? Epon iatata iltauja oogol?</verse>
			<verse number="18">Iatata ngonyek, nimidolishosho; niatata nkiyaa, nimining'ishosho, nimidamishosho.</verse>
			<verse number="19">Ore patigiligilaka le naarri mkaten imiet atua iip onom, ke ilbenia aja eiganya ndung'ot nitudumutua? Nejoki ninje ninye: Tomon o are.</verse>
			<verse number="20">Ore patigiligilaka kulo oopishana atua iip artam, ke, ilbenia aja eiganya mbelat nitudumutua? Nejo ninje: Oopishana.</verse>
			<verse number="21">Nejoki ninye ninje: Kaji etiu, pepon eitu iyolouu?</verse>
			<verse number="22">Nepuonu ninje Betsaida. Nerikoki ninje olmodooni nesai ninye, peporoo ninye.</verse>
			<verse number="23">Neibung' ninye olmodooni engaina nerik aulo engang' nenotaki ngamulak ngonyek enyena neiteleiki ninye ngaik neikilikwan ninye: Idolita toki?</verse>
			<verse number="24">Neimariri ninye shumata nejo: Adolita iltung'anak elimana anaa iljanito.</verse>
			<verse number="25">Neitoki aiteleiki ninye ngaik ngonyek enyena, neing'oraa naleng', netum ataa bioto nedol ntokitin pookin abaraki.</verse>
			<verse number="26">Neirriwaa ninye, pelo engaji enye, ejo: Mijing' atua engang' nimiliki oltung'ani tiatua engang'.</verse>
			<verse number="27">Nepuku Yesus o laiteng'enuok lenyena, pepuo ngang'itie e Kaisarea-Filipi. Neikilikwan ninye laiteng'enuok lenyena tʼengoitoi nejoki ninje: Kejo iltung'anak, ara nanu ng'ai?</verse>
			<verse number="28">Nejoki ninje ninye, ejo: Yohanes Olaibatisani; nejo ilkulekai: Eliya; o ilkulekai: obo too layolounok.</verse>
			<verse number="29">Neikilikwan ninye ninje: Ijojo ndai, ara nanu ng'ai? Nealu Petros nejoki ninye: Ira iye Kristos!</verse>
			<verse number="30">Neitanap, pemeliki ninje oltung'ani mbaak enyena.</verse>
			<verse number="31">Neiter aiteng'en ninje, ajo meata kata nemeisilisili Enkerai oltung'ani too nkumok, neany laigwenak o laidasak kituak o layolok lʼesirata ninye, near ninye metua, nelapiu ninye, eishunyete ngolong'i uni.</verse>
			<verse number="32">Neiro ninye ele rorei abaraki. Neibung' Petros ninye nerik ewueji enye openy neiter aisikong' ninye.</verse>
			<verse number="33">Neibelekenya ninye neing'oraa laiteng'enuok lenyena nebuaki Petros, ejo: Nyaai kurum ai, satan, amu mimbirribir nara nʼEngai, kake nara noo ltung'anak.</verse>
			<verse number="34">Neipot esiamu enetii ninye te nebo o laiteng'enuok lenyena nejoki ninje: Oloyeu naasuj tekurum ai, njemiki kion, njedumakino esalaba enye, paasuj.</verse>
			<verse number="35">Amu oloyeu neitopok oltau lenye, nelaiminye ninye; oloiminye oltau lenye tʼolbae lai o tʼolbae loo lomon lʼeng'ida, neitopok ninye.</verse>
			<verse number="36">Kaa dupoto etum oltung'ani, teni eng'eru ninye olmaa pookin, netum elaunoto Olmumua lenye?</verse>
			<verse number="37">Arashu kainyo elakunye oltung'ani oltau lenye?</verse>
			<verse number="38">Amu oloibung' enkurruna te nanu o too rorei lainei tiatua ena kishon eloloito naitarruo, nelaibung'aki Enkerai oltung'ani ilo enkurruna, teni elotu tʼenkitook e Menye lenye te nebo o ilmalaikan sinyat.</verse>
		</chapter>
		<chapter number="9">
			<verse number="1">Nejoki ninye ninje: Japa, aliki ndai: Etii iltung'anak atua kulo ooitashe tene lemeinyorrinyor enkea, metabana nedol enkarsishu Engai eewuo tʼengolon.</verse>
			<verse number="2">Ore peishunye ngolong'i ile, negelu Yesus Petros o Yakobos o Yohanes nerik ninje keper oldonyo oado, ewueji enye oopeny, neitaali emua enye too ngomomi enye.</verse>
			<verse number="3">Neaku eitintilu ilkilani lenyena neiborru naleng' anaa esiret lemeidim aiborrie olaria lʼenkop neijia.</verse>
			<verse number="4">Nelioi too ninje Eliya te nebo o Mose, neaku eder ninje o Yesus.</verse>
			<verse number="5">Nealu Petros nejoki Yesus: Laiteng'enani, sidai kitii yook ene! Mateshet tene iltomboitie okuni: obo lino, obo le Mose, obo le Eliya.</verse>
			<verse number="6">Amu eitu eyolou ninye enataalua; amu etaa kureti.</verse>
			<verse number="7">Neaku erukenya naiopoiye ninje nepuku oltoilo tʼerukenya ojo: Nyele Oinoti lai lanyor: entoning' ninye!</verse>
			<verse number="8">Ore te ina kata peing'oraa ngaloli pookin neitu eitoki aadol oltung'ani neme Yesus ake openy te nebo o ninje.</verse>
			<verse number="9">Ore edou ninje tʼoldonyo, neitanap ninje, pemeinosaki oltung'ani naatadua ninje metabaiki ina kata, eidipa atopiu Enkerai oltung'ani tiatua lootuata.</verse>
			<verse number="10">Neibung' ninje ilo rorei neikilikwanaro oopeny tʼempolos enye: Kainyo empiunoto too lootuata?</verse>
			<verse number="11">Neikilikwan ninje ninye ejo: Mejo layolok lʼesirata, aajo meata kata nemeng'as alotu Eliya?</verse>
			<verse number="12">Nejoki ninye ninje: Esipa, eng'as alotu Eliya, peitobiraki pookin; kake te nebo o nena etisirakinyeki Enkerai oltung'ani, ajo eisilisili naleng' nemeni.</verse>
			<verse number="13">Kake aliki ndai: Eidipa aeu Eliya, neitobiraki ninje ninye anaa petayeutuo, anaa petisirakaki ninye.</verse>
			<verse number="14">Ore pelotu ninye enetii laiteng'enuok lenyena, nedol esiamu kitok emanita ninje o layolok lʼesirata ooikilikwanare ninje.</verse>
			<verse number="15">Ore nabokata pedol esiamu ninye, neing'asia nekwetiki aairo roki ninye.</verse>
			<verse number="16">Neikilikwan ninye layolok lʼesirata: Kainyo inkilikwanarere ninje?</verse>
			<verse number="17">Nealiki oltung'ani obo tiatua esiamu ninye: Laiteng'enani, aaua enkerai ai enitii, neata ninye Olmumua lemeiro;</verse>
			<verse number="18">ore teni edumaki ninye, neiponyipony ninye; nepuku olaburra nenya lala netoi; nairorie laiteng'enuok linono, petum aatimir; neitu eidim ninje.</verse>
			<verse number="19">Nealiki ninje ejo: Ndai, enkishon nemeiruk, ke metabaiki anu aboitare nanu ndai? Ke, metabaiki anu ang'iriaki ndai? Eakaki!</verse>
			<verse number="20">Neaki ninye. Ore pedol Olmumua ninye, neiponyipony nabokata ninye, neurokino enkop neibeleleng'ori nepuku olaburra.</verse>
			<verse number="21">Neikilikwan ninye menye lenye: Ke ti aa kata eitera aibung' kuna? Nejo ninye: Tʼenkitishu.</verse>
			<verse number="22">Etanang'aka ninye aigil kumok atua enkima o atua engare, peiminye ninye. Kake teni indim toki, mbung'aki yook engoshoke nanana, piretoki yook!</verse>
			<verse number="23">Nejoki Yesus ninye: Teni indim airuko! Eidimai pookin tʼoloiruk.</verse>
			<verse number="24">Neapaa nabo kata menye lʼenkerai oltoilo, nepuku ilkiyo, nejo: Airuk, Laitoriani, taretokoki mairuk!</verse>
			<verse number="25">Ore pedol Yesus, ajo ekwetu olorere amurutokino, nebuaki Olmumua duruki nejoki ninye: Lemumua lemeiro naa ming'ani, aaitanap nanu iye: Tupuku te ninye nimintoki ajing' atua ninye!</verse>
			<verse number="26">Neapaa Olmumua oltoilo neiponyipony ninye naleng' nepuku; neaku enyanyukie lemeishiu, nejo baiki ilkumok: Etua ninye.</verse>
			<verse number="27">Kake eibung'a Yesus ninye engaina neapaa; neitashe ninye.</verse>
			<verse number="28">Ore peidip atijing'a aji, neikilikwan laiteng'enuok lenyena ninye tʼewueji enye oopeny; Ainyo peitu kindim yook aatimir ninye?</verse>
			<verse number="29">Nejoki ninye ninje; Meidim ena mua atupuku neme tʼesayata o tʼempukoroto.</verse>
			<verse number="30">Nepuku ninje te ina alo neibung' engoitoi neim Galilaya; neitu eyeu ninye, peyolo oltung'ani.</verse>
			<verse number="31">Amu eiteng'ena ninye laiteng'enuok lenyena nejoki ninje: Eitarasakini Enkerai oltung'ani atua ngaik oo ltung'anak near ninje ninye metua. Ore peidip aataar, nepiu ninye, eishunyete ngolong'i uni.</verse>
			<verse number="32">Neitu eyolou ninje ilo rorei neurei eikilikwan ninye.</verse>
			<verse number="33">Nepuonu ninje Kapernaum. Ore etii ninje atua aji, neikiliwan ninye ninje: Kainyo imbirribirrutua tʼengoitoi?</verse>
			<verse number="34">Negira ninje, amu eibirribirrutua tʼempolos enye: Kalo lora kitok.</verse>
			<verse number="35">Neton ninye neipot kulo tomon o are nejoki ninje: Oloyeu neaku lʼelukunya, njeaku lʼenkiting'oto too pookin o olaisyayani loo pookin.</verse>
			<verse number="36">Neibung' ninye enkerai nabo neitasheye ninye tʼempolos enye nejap ninye nejoki ninje:</verse>
			<verse number="37">Oloitoomon nabo too kuna kera tʼengarna ai, nanu eitoomon; ore olaaitoomon nanu, me nanu eitoomon, kake olaairriua.</verse>
			<verse number="38">Nejoki Yohanes ninye: Laiteng'enani, kitadua oltung'ani lomirita ilmeneng'a tʼengarna ino leitu esujare yook, nikimitiki yook ninye, tiaraki neitu esuj yook.</verse>
			<verse number="39">Nejo Yesus: Emimitiki ninye, amu metii oltung'ani loitobir entoki engolon tʼengarna ai neiriamare aaimaki nanu tʼentorroni.</verse>
			<verse number="40">Amu olemeiba yook, nera lʼematua ang'.</verse>
			<verse number="41">Amu oloitook ndai tʼeoket engare tʼengarna ai, tiaraki nirara le Kristos, japa, aliki ndai: Meiminaki ninye tukul olkwaje lenye.</verse>
			<verse number="42">Oloitapong'oo nabo too kuna kutiti naairuk nanu, eikash, teni eenikini emurt enye osoit oituutishoreki, nenang'akini ninye atua olbalbal.</verse>
			<verse number="43">Teni kintapong'oo engaina ino, tudung'o ninye; eikash, ijing' atua empuan, iata enkumur, nelang' iata ngaik pokira are, nilo atua ewueji e satan, atua enkima nememuta,</verse>
			<verse number="44">enemee olkurto lenye nemee enkima enye.</verse>
			<verse number="45">Teni kintapong'oo enkeju ino, tudung'o ninye; eikash, ijing' atua empuan, ira ng'ojine, nelang' iata nkejek pokira are, nikinang'akini atua ewueji e satan, atua enkima nememuta,</verse>
			<verse number="46">enemee olkurto lenye nemee enkima enve.</verse>
			<verse number="47">Teni kintapong'oo engong'u ino, nturrai ninye; eikash, ijing' atua enkarsishu Engai, ira mulug ong'u, nelang' iata ngonyek pokira are nikinang'akini atua enkima e satan,</verse>
			<verse number="48">enemee olkurto lenye nemee enkima enye.</verse>
			<verse number="49">Amu eitijing'ari oltung'ani pookin emakat tʼenkima, neitijing'ari enkidasare pookin emakat.</verse>
			<verse number="50">Sidai emakat, kake teni etarruoiye emakat, te nyoo eitaai ninye sidai? Njoo iatata emakat tiatua ndai o eseriani tʼempolos inyi.</verse>
		</chapter>
		<chapter number="10">
			<verse number="1">Nedumunye te ina alo nelotu rishat e Yudaya tʼolkekun le Yordan. Neitoki aaiturrurrokino ninye siamin, neitoki aiteng'en ninje anaa petamoo.</verse>
			<verse number="2">Nepuonu enetii ninye Ilfarisayoi neikilikwan ninye: Ke sidai, teni eing'ua olmoruo eng'oroyoni enye? etemita ninje ninye.</verse>
			<verse number="3">Nealiki si ninye nejoki ninje: Ainyo eitanapa Mose ndai?</verse>
			<verse number="4">Nejo si ninje: Eiruko Mose, pesiri empalai erishata, neing'ua ninye.</verse>
			<verse number="5">Nejoki Yesus ninje: Tiaraki natagolito iltauja linyi, onaa etisiraka ndai ena kitanapata.</verse>
			<verse number="6">Kake neba tʼenkiterata enkitobirata eitobira Engai olee o eng'oroyoni;</verse>
			<verse number="7">onaa, eing'ua oltung'ani menye o ng'otonye neibung'are eng'oroyoni enye,</verse>
			<verse number="8">neaku pokira are osesen obo; nemeitoki aaku aare, kake osesen obo.</verse>
			<verse number="9">Akae, ore enaidikidiko Engai, njoo merish oltung'ani.</verse>
			<verse number="10">Neitoki aaikilikwan laiteng'enuok lenyena ninye tiatua aji mbaak e ilo rorei.</verse>
			<verse number="11">Nejoki ninje: Oloing'ua eng'oroyoni enye neamu engai, near osotua lʼenkidikidikoto olmoruo o eng'oroyoni te ninye;</verse>
			<verse number="12">naa teni eing'ua eng'oroyoni olmoruo lenye neamaa olekai, near osotua lʼenkidikidikoto olmoruo o eng'oroyoni.</verse>
			<verse number="13">Nerikoki ninje nkera kunyinyi, peiye eporoo ninje. Nebuaki laiteng'enuok lenyena kulo lootorikutuo.</verse>
			<verse number="14">Ore pedol Yesus ena, neisikong' ninye nejoki ninje: Enjoo nkera epuonu enatii, emimitiki ninje, amu era enkarsishu Engai noo loonyanyukie nena.</verse>
			<verse number="15">Japa, aliki ndai: Olemeng'amu enkarsishu Engai anaa enkerai, nemejing' ninye atua tukul.</verse>
			<verse number="16">Nejap ninje nemayan neiteleiki ninje ngaik.</verse>
			<verse number="17">Ore pepuku ninye aim engoitoi, nekwetu oltung'ani obo negilaki ninye kung' neikilikwan ninye: Laiteng'enani sidai, kainyo aitobir, paidim atujung'u empuan nemeiting'?</verse>
			<verse number="18">Nejoki Yesus ninye: Ainyo pikijo sidai? Metii osidai neme obo lora Engai.</verse>
			<verse number="19">Itayolo nkitanapat: Miar metua; miar enkidikidikoto olmoruo o eng'oroyoni; mipurrisho; minjakenoki oltung'ani elejare; misimaa; ntaa kituak minyi o ng'utunyi!</verse>
			<verse number="20">Nejoki ninye: Laiteng'enani, aibung'a nena pookin neba tʼenkitishu ai.</verse>
			<verse number="21">Neing'oraa Yesus ninye nenyorru ninye nejoki ninye: Nabo nikitong'orikia. Nno, timira pookin niata, pinjo laisinak, nilaata masaa te shumata; ore pindip, wou, tusujaki nidumakino esalaba ino!</verse>
			<verse number="22">Neilish ninye tʼolbae lʼele rorei, nelo eing'irisa; amu eata masaa kumok.</verse>
			<verse number="23">Neing'orong'oraa Yesus mbat pookin nejoki laiteng'enuok lenyena: Oi egol, pejing' looata masaa atua enkarsishu Engai.</verse>
			<verse number="24">Neing'asia laiteng'enuok lenyena too kulo rorei lenyena. Neitoki aliki Yesus nejoki ninje: Nakera, oi egol looirishakino masaa ejing' atua enkarsishu Engai!</verse>
			<verse number="25">Elelek eim endames eudoto esindano nelang' oladupani ejing' atua enkarsishu Engai.</verse>
			<verse number="26">Neing'asia ninje naleng' nejokino: Ang'ai naa loidim atopua?</verse>
			<verse number="27">Neing'oraa Yesus ninje ejo: Meidimai ena too ltung'anak, kake eidimai tʼEngai; amu eidimai ntokitin pookin tʼEngai.</verse>
			<verse number="28">Neiter Petros ajoki ninye: Ng'orai, kitung'aitie yook pookin nikisuj iye.</verse>
			<verse number="29">Nejo Yesus: Japa, aliki ndai: Metii oltung'ani otung'aiye engaji arashu lalashera arashu nganashera arashu ng'otonye arashu menye arashu nkera arashu nkuruman tʼolbae lai o tʼolbae loo lomon lʼeng'ida,</verse>
			<verse number="30">nemeng'amu aigil iip taata tʼena kata ngajijik o lalashera o nganashera o noong'otonye o nkera o nkuruman eshula o sinaitin, o tiatua olmaa olotu empuan nemeiting'.</verse>
			<verse number="31">Neaku ilkumok lʼelukunya lʼenkiting'oto o lʼenkiting'oto lʼelukunya.</verse>
			<verse number="32">Netii ninje engoitoi eilep aapuo Yerusalem; neiturukie Yesus ninje, neing'asia ninje neureishoi esujita. Neitoki aibung' Yesus kulo tomon o are neiter aliki ninje mbaak naapuo aaku te ninye, ejo:</verse>
			<verse number="33">Eng'orai, kishumari metabaiki Yerusalem, neitarasakini Enkerai oltung'ani laidasak kituak o layolok lʼesirata, nepuo aaigwenaki ninye, pee, neitarasaki ninye loreren lemeata Engai;</verse>
			<verse number="34">nemor ninje ninye nenotaki ngamulak near too nkeenda near ninye metua, nelapiu ninye, eishunyete ngolong'i uni.</verse>
			<verse number="35">Nepuonu Yakobos o Yohanes, nkera e Sebedayos, enetii ninye nejoki ninye: Laiteng'enani, kiyeu nintobiraki yook enikionionu iye.</verse>
			<verse number="36">Nejoki ninye ninje: Kainyo iyeuu naitobiraki ndai?</verse>
			<verse number="37">Nejoki ninje ninye: Njoo yook kitoni obo te tatene ino o obo te kedyanye ino tiatua enkitook ino.</verse>
			<verse number="38">Nejoki Yesus ninje: Miyololo ndai eniomonunu. Indimidimi ndai aatook enkwaru naok nanu, neibatisi ndai tʼenkibatisa naaibatisieki nanu?</verse>
			<verse number="39">Nejoki ninje ninye: Ee, kindim. Nejoki Yesus ninje: Ore enkwaru naok nanu nipuopuo aaok, neibatisi ndai tʼenkibatisa naaibatisieki nanu;</verse>
			<verse number="40">kake entonata te tatene o te kedyanye ai me enai, paisho ndai, kake eishori looitobirakaki.</verse>
			<verse number="41">Ore pening' ena kulo tomon, neiter aagorokino Yakobos o Yohanes.</verse>
			<verse number="42">Neipotu Yesus ninje enetii ninye nejoki ninje: Iyololo, aajo eitorisho kulo ooikenari aaku ilkarsisi loo loreren neata ilkituak lenye engolon too ninje.</verse>
			<verse number="43">Meaku nji too ndai! Kake oloyeu neaku kitok too ndai, njeaku olaisyayani linyi;</verse>
			<verse number="44">oloyeu tiatua ndai neaku lʼelukunya, njeaku olaisyayani loo pookin.</verse>
			<verse number="45">Amu eitu elotu si ninye, Enkerai oltung'ani, peisyayakini ninye, kake peisyaisho ninye neishooio empuan enye, peaku elakunoto oo lkumok.</verse>
			<verse number="46">Nepuonu ninje Yeriko. Ore peibung' ninye engoitoi aing'ua Yeriko te nebo o laiteng'enuok lenyena o esiamu kitok, neton Bartimayos, enkerai e Timayos, ora olmodooni, tʼembata engoitoi eomonisho.</verse>
			<verse number="47">Ore pening' ninye, ajo ore Yesus le Nasaret ilo, neiter aapaa oltoilo ejo: Yesus, nakerai e David, tokorduaki!</verse>
			<verse number="48">Nebuaki iltung'anak kumok ninye, pegira. Nepon ninye naleng' aapaa oltoilo: Nakerai e David, tokorduaki!</verse>
			<verse number="49">Neitashe Yesus nejo: Empoto ninye. Neipot ninje ilo modooni nejoki ninye: Ntagolo oltau, nyototoi, kimpot ninye!</verse>
			<verse number="50">Neiturraa ninye olkila lenye neipirri nelo enetii Yesus.</verse>
			<verse number="51">Nealiki Yesus ninye nejo: Kainyo iyeu naaitobiraki? Nejoki olmodooni ninye: Laiteng'enani, padolishoi.</verse>
			<verse number="52">Nejoki Yesus ninye: Nno, kitaretoko enkirukoto ino. Nedolishoi ninye nabokata nesuj ninye tʼengoitoi.</verse>
		</chapter>
		<chapter number="11">
			<verse number="1">Ore penyikaki ninje Yerusalem nebaia Betfage o Betania metabaiki Oldonyo loo loirienito, neirriwaa ninye aare too laiteng'enuok lenyena,</verse>
			<verse number="2">nejoki ninje: Enjom enkiti ang' naitoriokinore ndai; ore nabokata, teni ijing'ijing'i, inepupu enkurrarru osikiria naena nepon eitu eilepaki oltung'ani o obo ninye; entalakutu ninye, entereakaki!</verse>
			<verse number="3">Ore pejoki oltung'ani ndai: Ainyo pinkoko nji? entejo: Olaitoriani oyeu ninye; neirriu nabokata ene.</verse>
			<verse number="4">Nepuo neinepu enkurrarru osikiria naena te kishomi, ti aulo tʼerishata engoitoi, nelaku ninye.</verse>
			<verse number="5">Nejoki ematua oo kulo ooitashe te ine ninje: Kainyo intobiribiri, ilakuku enkurrarru osikiria?</verse>
			<verse number="6">Nejoki ninje anaa peitanapua Yesus, neing'uaiki ninje.</verse>
			<verse number="7">Nereu ninje enkurrarru osikiria enetii Yesus neisalaashaki ninye ilkilani lenye, neton ninye te shumata enye.</verse>
			<verse number="8">Neisalaash ilkumok ilkilani lenye tʼengoitoi; nedung'u kulekai ilng'osil too ljanito neisalaash tʼengoitoi.</verse>
			<verse number="9">Ore looiturukie o loosujita neapaa iltoiloi ejo: Hosiana! Njeitadarari ololotu lʼengarna Olaitoriani!</verse>
			<verse number="10">Njeitadarari enkarsishu nalotu e papa lang' David. Hosiana te shumata!</verse>
			<verse number="11">Nejing' Yesus Yerusalem atua engaji sinyati; neing'orong'oraa ngaloli pookin; ore pemutu, nepuku nelo Betania te nebo o kulo tomon o are.</verse>
			<verse number="12">Ore enasirie, pepuku ninje te Betania, neibung' olamei ninye.</verse>
			<verse number="13">Nedol tʼenelakwa olng'aboli oata mbenek nelotu, peiye etum toki te shumata enye. Ore pelotu enetii, neitu etum toki neme mbenek, amu me enkata oo lng'abolo.</verse>
			<verse number="14">Nealu nejoki ninye: Njoo meitoki anya nkatan pookin oltung'ani ilmomo te iye! Nening' laiteng'enuok lenyena ina.</verse>
			<verse number="15">Nepuonu Yerusalem. Nejing' Yesus atua engaji sinyati neiter amir lamirak o lainyang'ak tiatua engaji sinyati neibelekeny naraan oo laitaalak loo ngoshola o lorikaishi loo lamirak loo lmaita,</verse>
			<verse number="16">neitu eisho oltung'ani enap enaret eim engaji sinyati.</verse>
			<verse number="17">Neiteng'enisho nejoki ninje: Keitu esiri: Eipoti engaji ai engaji esayata oo loreren pookin? Kake intaa ndai ninye engapunet oo laisimak.</verse>
			<verse number="18">Nening' laidasak kituak o layolok lʼesirata nona neing'oru eneiko petum aaiminye ninye. Neurei ake ninye amu eing'asiaiye esiamu pookin enkiteng'enare enye.</verse>
			<verse number="19">Ore peaku emutu, nepuku nelo aulo engang'.</verse>
			<verse number="20">Ore enasirie egiroo ine, nedol ele ng'aboli etoiyo, eiter too ntonat.</verse>
			<verse number="21">Nedamu Petros nejoki ninye: Laiteng'enani, ng'orai olng'aboli litedia etoiyo.</verse>
			<verse number="22">Nealu Yesus nejoki ninje: Embung'a enkirukoto atua Engai.</verse>
			<verse number="23">Japa, aliki ndai: Ore oltung'ani pookin ojoki ele donyo: Tadotunye, pinang'akino atua olbalbal! nemeing'arrirro tʼoltau lenye, kake eiruk, ajo eaku enajo — neaku te ninye anaa petejo.</verse>
			<verse number="24">Onaa aliki ndai: Ore pookin niomonunu tʼesayata inyi, eruko, aajo ing'amumu, neaku eninyi.</verse>
			<verse number="25">Ore pintasheshe isaishosho, entung'aikiti, teni iataiyeye oltung'ani entoki, peiye eing'uaiki si ninye, Minyi linyi otii shumata, ndai nkitarruot inyi.</verse>
			<verse number="26">Teni ming'uaikiki ndai, nemeing'uaiki baiki ndai Minyi linyi otii shumata nkitarruot inyi.</verse>
			<verse number="27">Neitoki aabaia ninje Yerusalem. Ore elimana ninye tiatua engaji sinyati, nepuonu laidasak kituak o layolok lʼesirata o laigwenak enetii ninye,</verse>
			<verse number="28">nejoki ninye: Ke ti aa golon intobirita kuna? Kang'ai likinjoo ena golon, pitum aitobira kuna?</verse>
			<verse number="29">Nejoki Yesus ninje: Aikilikwan si nanu ndai ororei obo, pikialikiki, tekurum naliki si nanu ndai, ke ti aa golon aitobirita kuna.</verse>
			<verse number="30">Kera enkibatisa e Yohanes ne shumata anai noo ltung'anak? Entaalikiaki!</verse>
			<verse number="31">Neibirribir ninje tʼempolos enye ejo: Teni kijo: Eing'ua shumata! nejo ninye: Ainyo naa peitu irukuruku ninye?</verse>
			<verse number="32">Kake teni kijo: Eing'ua atua iltung'anak! — neturia ninje olorere. Amu etejo pookin, ajo era Yohanes olayolounoni tʼesipata.</verse>
			<verse number="33">Nealiki ninje Yesus nejo: Mikiyolo. Nejoki si Yesus ninje: Majoki si nanu ndai, ke ti aa golon aitobirita kuna.</verse>
		</chapter>
		<chapter number="12">
			<verse number="1">Neiter airorie ninje too nkitanyanyukieta ajo: Etuuno oltung'ani enkuruma oo nkeek olmarua neitaman osariko netur engumoto naironyishoreki neshet olmnara neitamany laturok nelo olototo.</verse>
			<verse number="2">Neirriwaki laturok tʼenkata enye olaisyayani obo, peng'amu too laturok ilmomo lʼenkuruma oo nkeek olmarua.</verse>
			<verse number="3">Neibung' ninje ninye near neitupuku, meata toki.</verse>
			<verse number="4">Neitoki airriwaki ninje olekai aisyayani; nebor ilo elukunya, nemor ninye neitupuku.</verse>
			<verse number="5">Neitoki airriwaa olekai; near ilo metua; o kulekai kumok; near ilkulekai o ilkulekai near metuata.</verse>
			<verse number="6">Akae, epon eata obo, Oinoti lenye onyor; neitoki airriwaki ninje tʼenkiting'oto ninye ejo: Eanyitu Oinoti lai.</verse>
			<verse number="7">Kake nejokino kulo aturok tʼempolos enye: Era ele olajung'oni; maapeti mataar ninye metua, peaku enjung'o enang'.</verse>
			<verse number="8">Neibung' ninje ninye near metua nenang'aki oriong' enkuruma oo nkeek olmarua.</verse>
			<verse number="9">Kainyo elaitobir Olaitoriani lʼenkuruma oo nkeek olmarua? Elotu ninye neiminye kulo aturok neisho ena kuruma oo nkeek olmarua ilkulekai.</verse>
			<verse number="10">Epon eitu isomama ndai ena sirata: Ore osoit lotanyaita lashetak, etaa ele osoit kitok lʼolpijata.</verse>
			<verse number="11">Etaa ina tʼOlaitoriani, naiputukunyisho ninye too ngonyek ang'?</verse>
			<verse number="12">Neing'oru ninje eneiko, peibung', neurei esiamu, amu etayoloutuo, aajo eirorie ninje te ina kitanyanyukiet. Neing'ua ninye nepuo.</verse>
			<verse number="13">Neirriwaki ninye ematua oo Lfarisayoi o noo laisyayak le Herodes, perresh ninye too rorei.</verse>
			<verse number="14">Ore pepuonu, nejoki ninye: Laiteng'enani, kiyolo, aajo ira oltung'ani lʼesipata, nimishilaa entemet oltung'ani; amu naing'oraa emua oltung'ani, kake inteng'enu tʼesipata engoitoi Engai. Ke sidai, teni eishori kaisar kodi arashu me? Ke kinjooio arashu me?</verse>
			<verse number="15">Neyolou ninye enkitusupatuo enye nejoki ninje: Ainyo pikitemiteme? Eakaki endenarion nabo, padol ninye!</verse>
			<verse number="16">Neau. Nejoki ninje: Ken e ng'ai ena mua o ena sirata? Nejoki ninje ninye: Ne kaisar.</verse>
			<verse number="17">Nejoki Yesus ninje: Akae, enjoo kaisar en e kaisar, o Engai en Engai! Neiputukunyoki ninye naleng'.</verse>
			<verse number="18">Nepuonu Sadukayoi enetii ninye oojo: metii empiunoto, neikilikwan ninye nejo:</verse>
			<verse number="19">Laiteng'enani, etisiraka yook Mose: Teni ee olalashe lʼoltung'ani neing'ua eng'oroyoni nemeata enkerai, njeamaa olalashe lenye aitaa eng'oroyoni enye, netumoki olalashe lenye olmuate.</verse>
			<verse number="20">Netii lalashera oopishana: Neamu ol elukunya eng'oroyoni nee ninye, neitu eing'ua eishoi;</verse>
			<verse number="21">neamu ole are ninye nee, neitu eing'ua eishoi; neijia baiki oli okuni.</verse>
			<verse number="22">Neamu neijia kulo oopishana ninye, neitu eing'ua eishoi. Ore tʼenkiting'oto oo pookin nee si ninye, ina ng'oroyoni.</verse>
			<verse number="23">Akae, ore tʼempiunoto, teni epuo aapiu ninje, eaku eng'oroyoni en e alo too ninje? Amu eamutua ninye kulo oopishana.</verse>
			<verse number="24">Nejoki Yesus ninje: Me neijia? Imanimanaana, amu miyololo sirat o engolon Engai.</verse>
			<verse number="25">Amu teni epuo aapiu tiatua lootuata ninje, nemepuo aamisho nemepuoi aamaa, kake eaku ninje anaa ilmalaikan ootii shumata.</verse>
			<verse number="26">Ore too mbaak oo lootuata, aajo epuo aapiu, eitu isomama ndai tiatua enkitabu e Mose tʼolodung'oro eneikuna teni ejoki Engai ninye, ejo: Ara nanu Engai e Abraham o Engai e Isaak o Engai e Yakoob?</verse>
			<verse number="27">Mera Engai Engai oo lootuata, kake noo looishiu. Onaa imanimanaana ndai naleng'.</verse>
			<verse number="28">Nelotu obo loo layolok lʼesirata, etoning'o eikilikwanaro ninje, neyolou, ajo etaalikia ninje sidai, neikilikwan ninye: Kaa kitanapata nara en elukunya oo pookin?</verse>
			<verse number="29">Nealu Yesus nejo: Ena nara kitok alang' pookin: Toning'o, Israel, era Olaitoriani, Engai ino, Olaitoriani obo!</verse>
			<verse number="30">Tonyorra Olaitoriani, Engai ino, tʼoltau lino pookin o tʼolmumua lino pookin o tʼeng'eno ino pookin o tʼengolon ino pookin. Ena enkitanapata elukunya.</verse>
			<verse number="31">Ore en e are narisiore ninye: Tonyora ol elatia ino anaa pinyor kion! Metii engai kitanapata nara kitok nelang' kuna.</verse>
			<verse number="32">Nejoki olayoloni lʼesirata ninye: Sidai, Laiteng'enani, itolimuo esipata, ajo etii Engai nabo ake, nemetii engai neme ninye;</verse>
			<verse number="33">teni inyorru ninye tʼoltau pookin o tʼeyolounoto pookin o tʼolmumua pookin o tʼengolon pookin, ninyorru ol elatia anaa kion — etalang'a ena naleng' nkidasareitin naapejori o nkulie kidasareitin.</verse>
			<verse number="34">Ore pedol Yesus, ajo etaalua ninye tʼeng'eno, nejoki ninye: Milakwaniki enkarsishu Engai. Neitu eitoki aiteu oltung'ani o obo aikilikwana ninye ororei.</verse>
			<verse number="35">Nealu Yesus nejo, eiteng'enisho tiatua engaji sinyati: Kejaa layolok lʼesirata, ajo era Kristos enkerai e David?</verse>
			<verse number="36">Netejo David openy tʼenkidimata Olmumua Sinyati: Etiaka Olaitoriani Olaitoriani lai: Totona te tatene ai, metabana napik ilmang'ati linono abori oo nkejek inono.</verse>
			<verse number="37">Neipot David ninye Olaitoriani lenye — kaji eiko naa teni era enkerai enye? Nenyorru olorere kitok aatoning' ninye.</verse>
			<verse number="38">Nejo ninye tiatua enkiteng'enare enye: Entaduai aten too layolok lʼesirata loonyorru aalimanare tiatua ilkilani adoru nenyor nkirorokinot too singiraitin</verse>
			<verse number="39">o ntoneta elukunya tiatua ngajijik Engai o nkirragat elukunya tʼengalo oo ndaikin;</verse>
			<verse number="40">loonya ngajijik oo ngolia neitador sayat tʼenkitusupatuo. Nepuo aang'amu ninje enkigwena kitok nalang'.</verse>
			<verse number="41">Neton Yesus aishiaakinore eneitadoikini mpesai engaji Engai neing'oraa olorere lopikita mpesai atua eneitadoikini; nepik ladupak kumok nkumok.</verse>
			<verse number="42">Nelotu engoliai nabo aisinani, nepik naabebek are, nera esenti nabo.</verse>
			<verse number="43">Neipot ninye laiteng'enuok lenyena nejoki ninje: Japa, aliki ndai: Ore ena oliai nara aisinani etipika nelang' kulekai pookin lootipika mpesai atua eneitadoikini;</verse>
			<verse number="44">amu etipika ninje pookin tʼenkumoi enye, ore ena etipika tʼesinaishu enye pookin naata, baiki erripet enye.</verse>
		</chapter>
		<chapter number="13">
			<verse number="1">Ore pepuku ninye tʼengaji sinyati, nejoki obo too laiteng'enuok lenyena ninye: Laiteng'enani, ng'orai, kakua soito kulo o kaa shetata ena!</verse>
			<verse number="2">Nejoki Yesus ninye: Idolita kuna shetat sapuki? Meleku tene osoit te shumata olekai soit lemerratanyuni.</verse>
			<verse number="3">Ore peton ninye tʼOldonyo loo loirienito aitoriokino engaji sinyati, neikilikwan Petros o Yakobos o Yohanes o Andreas ninye tʼewueji enye oopeny:</verse>
			<verse number="4">Tiaki yook, kanu eaku nena? Kainyo olponoto obaiarie nena pookin?</verse>
			<verse number="5">Neiter Yesus ajoki ninje: Entaduai aten, pemeitamanimanaa ndai oltung'ani!</verse>
			<verse number="6">Amu epuo aapuonu ilkumok lʼengarna ai, ejo: Ara nanu Kristos! nepuo aaitamanimanaa ilkumok.</verse>
			<verse number="7">Teni ipuopuo aaning' njorin o oriri loo njorin, eming'aing'ai! Meata kata nemeaku kuna; kake epon eitu elotu enkiting'oto.</verse>
			<verse number="8">Amu eladumunye olorere aarare olekai orere o enkarsishu nabo aarare engai arsishu. Nepuo aaku nkikirikirat enkop too wuejitin o wuejitin; nepuo aaku lameitin o nking'asiat. Nera nena enkiterata osina.</verse>
			<verse number="9">Entaduai ake aten! amu eitarasakini ndai atua ngajijik enkigwena o atua ngajijik Engai; neari ndai neriki ndai ngomomi oo larikok o noo lkarsisi tʼolbae lai, peaku enjakenishu too ninje.</verse>
			<verse number="10">Meata kata nemeng'asi aainosaa lomon Peng'ida tiatua loreren pookin.</verse>
			<verse number="11">Ore teni epuoi aarik neitarasari ndai, eming'as aaekenyu eniroro, emimbirribir baiki, kake enaishori ndai te ina kata, ina eroro! amu mirara ndai looirorita, kake Olmumua Sinyati.</verse>
			<verse number="12">Neitarasaki olalashe olalashe lenye atua enkea o menye enkerai enye, nedumakino nkera lootoiutuo nepuo aar ninje metuata.</verse>
			<verse number="13">Niakuku looiba pookin tʼolbae lʼengarna ai; kake olong'iriaki metabaiki enkiting'oto, ninye olapok.</verse>
			<verse number="14">Naa teni idolidolo entorroni erruoroto eitashe tʼewueji nemeaku, (oloisoma ena, njeyolou), ore lootii Yudaya, njekwetiki ildonyo,</verse>
			<verse number="15">ore Olotii keper aji, njoo medou ajing' atu aji, pedumu entoki tʼengaji enye;</verse>
			<verse number="16">ore Olotii atua enkuruma, njoo meibelekenyakino kurum adumu olkarash lenye.</verse>
			<verse number="17">Ee, kake aiya, naamena o naaitanakisho too nona olong'i!</verse>
			<verse number="18">Entasaishoto, pemeaku kuna tʼenkata oloirujuruj.</verse>
			<verse number="19">Nepuo aaku nona olong'i sinaitin leitu eaku neba tʼenkiterata enkishirata naitobirua Engai, metabaiki taata, nemeitoki aaku tukul.</verse>
			<verse number="20">Ten emutu eitu eitadorrop Olaitoriani nona olong'i, anaata mepoku oltung'ani o obo; kake tʼolbae loo lootegeluaki ootegelua ninye, eitadorropa nona olong'i.</verse>
			<verse number="21">Ore pejoki baiki ndai oltung'ani te ina kata: Eng'orai, etii Kristos ene! arashu: idye! — emiruk!</verse>
			<verse number="22">Amu epuo aainyototo ilkristoi lʼelejare o layolounok lʼelejare, nepuo aaitobir ilponot kituak o nkiputukunyot, petum aaitamanimanai, ten ake eidimu, baiki lootegeluaki.</verse>
			<verse number="23">Kake entaduai aten! Aidipa atiaki ndai pookin.</verse>
			<verse number="24">Kake ore too nona olong'i, eidipe ilo sina, neopokini engolong' enaimin neiminye olapa enkibor enye</verse>
			<verse number="25">neaku esulunye lakir te shumata neing'unung'un ngoloni naatii shumata.</verse>
			<verse number="26">Nepuo aadol ninje te ina kata Enkerai oltung'ani elotu t'erukenya tʼengolon kitok o tʼenkitook.</verse>
			<verse number="27">Nelairriu te ina kata ilmalaikan nelaiturrur lootegeluaki lenyena, eing'ua nkutat ong'wan, eiter tʼenkiting'oto enkop metabaiki enkiting'oto e shumata.</verse>
			<verse number="28">Enteng'enuoto tʼenkitanyanyukiet olng'aboli: Teni enanau engaitubului enye neitupuku mbenek, niyolouu, aajo etataana enkata olodalu.</verse>
			<verse number="29">Neijia baiki si ndai, teni idolidolo kuna eaku, entayolo, aajo etataana kutukaji.</verse>
			<verse number="30">Japa, aliki ndai, memuta ena kishon tukul, metabana neaku kuna pookin.</verse>
			<verse number="31">Nepuo aamuta shumata o enkop, kake mepuo aamuta rorei lainei tukul.</verse>
			<verse number="32">Ore mbaak e ina olong' arashu e ina saa metii oloyolo, me ilmalaikan le shumata neme Oinoti, kake Papa ake.</verse>
			<verse number="33">Eng'orai, enjololoto, entasaishoto! amu miyololo enkata naaku.</verse>
			<verse number="34">Neijia anaa oltung'ani tiatua olototo otung'aiye engaji enye, neisho laisyayak lenyena engolon, peata oltung'ani pookin enkyas enye, neitanap olarriponi le kutukaji, peishololo.</verse>
			<verse number="35">Akae, enjololoto, amu miyololo enkata nalotu Olaitoriani lʼengaji, ten aa teipa, arashu empolos enkiarie, arashu eorito olkikusieki, arashu enasirie;</verse>
			<verse number="36">pemebau nabokata neinepu ndai irurate.</verse>
			<verse number="37">Ore enaliki ndai, naliki pookin: Enjololoto!</verse>
		</chapter>
		<chapter number="14">
			<verse number="1">Ore peishunye ngolong'i are, neaku pasaka o ngolong'i oo lmkaten lemeisiijo. Neing'oru laidasak kituak o layolok lʼesirata eneiko, peibung' ninye tʼolosek, pear metua.</verse>
			<verse number="2">Nejo ake: me too ngolong'i kituak, pemeaku enkiposhai olorere.</verse>
			<verse number="3">Ore etii ninye Betania, engaji e Simon loata enkea oo lbolot, eton tʼendaata, nelotu eng'oroyoni nabo naata oltulet lʼeilata narropil nara sidai tukul negol enkinyang'a, negil oltulet, nebukoki elukunya enye.</verse>
			<verse number="4">Netii iltung'anak looibaitie ina tiatua aten nejo: Kainyo peisardakieki ena ilata narropil?</verse>
			<verse number="5">Amu anaata eidimi aatimir ina ilata narropil too denaria iip uni neishori laisinak. Negoroki ninje ninye naleng'.</verse>
			<verse number="6">Nejo Yesus: Entapal ninye! Ainyo pinosiesie ninye osina? Enkyas sidai eitobira ninye te nanu.</verse>
			<verse number="7">Amu iatata laisinak oshi tʼempolos inyi, ore piyeuu, nindimidimi aaitobirakiti ninje sidan; kake mikiatata nanu oshi.</verse>
			<verse number="8">Eitobira ninye anaa peidima; eitera ninye ael osesen lai tʼeilata narropil tʼenukare.</verse>
			<verse number="9">Japa, aliki ndai: Ore ewueji pookin neinosarieki lomon lʼeng'ida tʼenkop, neinosuni baiki enaitobira ninye nedamuni ninye.</verse>
			<verse number="10">Nelo Yudas Iskariotes, obo too kulo tomon o are, enetii laidasak kituak, peitarasaki ninye ninje.</verse>
			<verse number="11">Ore pening' ninje, neng'ida, neisilig ninye aaisho ngoshola. Neing'oru ninye eneiko, peitarasaa ninye tʼenkata naaku.</verse>
			<verse number="12">Ore tʼengolong' elukunya oo lmkaten lemeisiijo, tʼenkata naidasieki pasaka, nejoki laiteng'enuok lenyena ninye: Kaji iyeu nikipuo aaitobir, pinosie pasaka?</verse>
			<verse number="13">Neirriwaa ninye aare loo laiteng'enuok lenyena nejoki ninje: Enjom engang', nelatumore ndai oltung'ani, enapita emoti engare; entusuj ninye!</verse>
			<verse number="14">ore ewueji nelajing', entiakiti olopeny engaji: Ejo Olaitoriani: Kodee engaji oo lomon, panya te ina alo pasaka te nebo o laiteng'enuok lainei?</verse>
			<verse number="15">Nelaitadol ninye ndai olgilata kitok oitobirakaki ntoneta; entobirakiti yook te ina alo!</verse>
			<verse number="16">Nepuku laiteng'enuok nepuo engang' nedol anaa petiaka ninje, neitobir pasaka te ine.</verse>
			<verse number="17">Ore peaku teipa, nelotu te nebo o kulo tomon o are.</verse>
			<verse number="18">Ore petoni ninje, einosita endaa, nejo Yesus: Japa, aliki ndai: Aalaitarasaa obo linyi olonya endaa te nebo o nanu.</verse>
			<verse number="19">Neiter aailish ninje nejoki ninye obo obo: Ke nanu? o olekai: Ke nanu?</verse>
			<verse number="20">Nejoki ninye ninje: Obo too kulo tomon o are likiriamaki aaoku endaa tʼengirra.</verse>
			<verse number="21">Akae, elo Enkerai oltung'ani anaa petisirakaki ninye, kake aiya ele tung'ani loitarasarieki Enkerai oltung'ani! Anaata enaikash, ten emutu eitu eiuni ilo tung'ani.</verse>
			<verse number="22">Ore einosita ninje endaa, neibung' ninye olmkate, nemayan negiligil neisho ninje nejo: Enkoito, entaam! nera ele osesen lai.</verse>
			<verse number="23">Neibung enkwaru nejo ashe neisho ninje neok pookin te ninye.</verse>
			<verse number="24">Nejoki ninje: Era ele osarge lai lʼosotua ng'ejuk oibukori tʼolbae loo lkumok.</verse>
			<verse number="25">Japa, aliki ndai: Maitoki aok tukul tiatua eishoi enjani olmarua, metabaiki ina olong' nalaok eng'ejuk tiatua enkarsishu Engai.</verse>
			<verse number="26">Ore peidip aatarany Osingolio, nepuku aapuo Oldonyo loo loirienito.</verse>
			<verse number="27">Nejoki Yesus ninje: Kipuopuo aarikare ndai pookin, amu esira: Alaar olairritani, nepuo aaisardak ntare.</verse>
			<verse number="28">Ore eidipe empiunoto ai, nalaiturukie ndai alo Galilaya.</verse>
			<verse number="29">Nejoki Petros ninye: Teni kirikare pookin, namaarikare nanu.</verse>
			<verse number="30">Nejoki Yesus ninye: Japa, aaliki iye: Ore taata tʼena kiarie, eton eitu eorito olkikusieki aigil are, nikimiki aigil uni.</verse>
			<verse number="31">Nepon ninye naleng' airo: Baiki teni ae te nebo o iye, maalamiki iye tukul. Neijia etejo ninje pookin.</verse>
			<verse number="32">Nepuonu ninje enkuruma naji Getsemane, nejoki laiteng'enuok lenyena: Entotoni tene metabana nasaisho.</verse>
			<verse number="33">Nerik Petros o Yakobos o Yohanes te nebo o ninye neiter airuturut neisuuto</verse>
			<verse number="34">nejoki ninje: Eata Olmumua lai enkilishoto kitok metabaiki enkea; entotoni tene, enjololoto!</verse>
			<verse number="35">Nenyikaa peno nebatatakino enkop nesai, peiye teni eidimai, njelusoo ena kata ninye,</verse>
			<verse number="36">nejo: Aba, Papa, eidimai ntokitin pookin te iye; ntulusoiyoki ena kwaru; kake njoo meaku enayeu nanu, njeaku eniyeu iye!</verse>
			<verse number="37">Nelotu ninye neinepu ninje eirura te, nejoki ninye Petros: Simon, irura? Eitu indim aishololoi esaa nabo?</verse>
			<verse number="38">Enjololoto, entasaishoto, pemijing'ijing'i atua enkitasuroto! Eidipakine Olmumua, kake eshal osesen.</verse>
			<verse number="39">Neitoki alo nesaisho nelimu kulo rorei ake.</verse>
			<verse number="40">Neitoki arrinyo neinepu ninje eirurate, amu eiroshiutuo ngonyek enye neitu eyolo enaliki ninye.</verse>
			<verse number="41">Nelotu en e uni nejoki ninje: Erraga ade, eeng'ieng'ata! Ebaiki. Etabaua enkata. Eng'orai, eitarasakini Enkerai oltung'ani atua ngaik oo laitarruok.</verse>
			<verse number="42">Enyoito, maapeti! Eng'orai, etinyikua olaaitarasaa.</verse>
			<verse number="43">Ore nabokata epon eirorita ninye, nebau Yudas, obo loo kulo tomon o are, o te nebo o ninye esiamu naata lalema o siaren, eing'ua enetii laidasak kituak o layolok lʼesirata o laigwenak.</verse>
			<verse number="44">Eidipa aishoo olaitarasaroni lenye ninje olponoto nejo: Ore olang'utut, ninye ilo; embung'a ninye, entorik, entagolo!</verse>
			<verse number="45">Ore pebau, nelotu nabokata enetii ninye nejo: Laiteng'enani! neng'utut ninye.</verse>
			<verse number="46">Neaki ninje ninye ngaik neibung' ninye.</verse>
			<verse number="47">Ore obo too kulo ootaboitare ninye, neshitu olalem neosh olaisyayani lʼolaidasani kitok nedung'u ninye enkiyok.</verse>
			<verse number="48">Nealu Yesus nejoki ninje: Itupukutuo ndai, pikimbung'ubung'u too lalema o too siaren anaa iltung'anak loomirita olaisimani;</verse>
			<verse number="49">atii ngolong'i pookin atua ndai tiatua engaji sinyati, aiteng'enishe, neitu kimbung'ubung'u; kake etaa kuna, peiye ebaia sirat.</verse>
			<verse number="50">Neing'ua pookin ninye nekwet.</verse>
			<verse number="51">Nesuj olbarnoti obo ninye oiopokine olkarash oibor nemeata olekai; neibung' ninje ninye.</verse>
			<verse number="52">Neitiak olkarash nekwet meishopo.</verse>
			<verse number="53">Nerik ninje Yesus enetii olaidasani kitok, neiturrurrokino ninye laidasak kituak o laigwenak o layolok lʼesirata pookin</verse>
			<verse number="54">Nesuj Petros ninye tʼenelakwa metabaiki engang' olaidasani kitok nejing' atua neton te nebo o laisyayak aij enkima.</verse>
			<verse number="55">Neing'oru laidasak kituak o enkigwena pookin enjakenishu te Yesus, petum aataar ninye metua, neitu eidim.</verse>
			<verse number="56">Amu eijakenokitio ilkumok elejare, nemenyanyukoro njakenishuni enye.</verse>
			<verse number="57">Neinyototo kulekai neijakenoki ninye elejare, ejo:</verse>
			<verse number="58">Kitoning'o yook ninye ejo: Agil nanu ena aji sinyati naitobiruaki too ngaik, ore too ngolong'i uni nalashet engai neitu eitobiri too ngaik.</verse>
			<verse number="59">Neitu eitoriori baiki ena jakenishu enye.</verse>
			<verse number="60">Neinyototo olaidasani kitok nelo empolos enye neikilikwan ninye Yesus nejo: Mialu ororei too kuna nikinjakenoki kulo?</verse>
			<verse number="61">Negira ninye neitu ealiki ororei. Neitoki aikilikwan olaidasani kitok ninye nejoki ninye: Ira iye Kristos, Oinoti le Loitadarari?</verse>
			<verse number="62">Nejo Yesus: Ara nanu. Nipuopuo aadol Enkerai oltung'ani, eton te tatene Engolon, elotu tʼerukenya e shumata.</verse>
			<verse number="63">Nepolos olaidasani kitok ilkilani lenyena, ejo: Ainyo kintoki aayeunye iljaken?</verse>
			<verse number="64">Itoning'o emoroto Engai. Ijojo aa? Neigwenaki pookin ninye, ajo era lʼenkea.</verse>
			<verse number="65">Neiter kulekai aanotaki ninye ngamulak neop engomom enye near ninye too ntinan nejoki ninye: Ntayolou yook! Neng'amu laisyayak ninye aar engomom enye too ndapi.</verse>
			<verse number="66">Ore etii Petros boo, nelotu nabo too ngaisyayak olaidasani kitok,</verse>
			<verse number="67">nedol Petros eijita enkima neing'oraa ninye nejo: Itaboitare si iye ele Yesus le Nasaret.</verse>
			<verse number="68">Nemiki ninye nejo: Mayolo nanu namaning'ito enijoito. Nepuku aulo, neorito olkikusieki.</verse>
			<verse number="69">Nedol engaisyayani ninye neitoki aiter aliki lʼemboitei, ajo era ele obo too ninje.</verse>
			<verse number="70">Neitoki amiki. Neitoki tʼenkiti kata aajoki Petros kulo ooitashe o ninye: Esipa, ira obo too ninje, amu ira le Galilaya, nikilimu enkiroroto ino.</verse>
			<verse number="71">Neiter adekisho, neiturujisho, ajo: Mayolo nanu ilo tung'ani liimakiki.</verse>
			<verse number="72">Neorito nabokata olkikusieki en e are. Nedamu Petros ilo rorei otiaka Yesus ninye: Ore eton eitu eorito olkikusieki aigil are, nikimiki aigil uni. Ore pedamu, neishir.</verse>
		</chapter>
		<chapter number="15">
			<verse number="1">Ore tʼentadekeny neosh enkigwena laidasak kituak te nebo o laigwenak o layolok lʼesirata o enkigwena nalulung'a, neen Yesus nerik neitarasaki Pilatos.</verse>
			<verse number="2">Neikilikwan Pilatos ninye: Ira iye olkarsis loo Yudayoi? Nealiki ninye nejo: Ijo iye.</verse>
			<verse number="3">Neitang'or laidasak kituak ninye too nkumok.</verse>
			<verse number="4">Neitoki aikilikwan Pilatos ninye ejo: Mialu ororei? Ng'orai, kaja kintang'orie ninje.</verse>
			<verse number="5">Neitu ealu Yesus toki, neiputukuny baiki Pilatos.</verse>
			<verse number="6">Neata ninye orregie loo ngolong'i kituak, pelaaki ninje obo loena otayeutuo ninje.</verse>
			<verse number="7">Netii obo oji Barabas, oteenaki te nebo o laisisak ootara oltung'ani metua tiatua enkitashoto.</verse>
			<verse number="8">Neilep olorere neiter aasai, peitobiraki ninje anaa oshi ake.</verse>
			<verse number="9">Nealiki Pilatos ninje ejo: Iyeuu nalaaki ndai ele karsis loo Yudayoi?</verse>
			<verse number="10">Amu etayolouo, ajo eitarasutua laidasak kituak ninye tʼengilata e tau.</verse>
			<verse number="11">Neisis laidasak kituak esiamu, peiye eaku enaikash, teni elaaki ninje Barabas.</verse>
			<verse number="12">Neitoki aaiu Pilatos nejoki ninje: Akae, kaa naa aikunaki ele lijojo, era olkarsis loo Yudayoi?</verse>
			<verse number="13">Neitoki aadar ninje: Tooshoki ninye esalaba!</verse>
			<verse number="14">Nejoki Pilatos ninje: Kaa torroni etaasa ninye? Nepon ninje naleng' aadar: Tooshoki ninye esalaba!</verse>
			<verse number="15">Akae, neyeu Pilatos neitobiraki olorere enanyor nelaaki ninje Barabas neitarasaa Yesus, eidipa ataara too nkeenda, petumi aatooshokiti ninye esalaba.</verse>
			<verse number="16">Nerik isikerin ninye atua engaji enkigwena neipot ninje, peiturrurro oltim olulung'a.</verse>
			<verse number="17">Neishopoki ninje ninye olkila odo neshet olmarisian loo lkikarreta neishopoki ninye elukunya;</verse>
			<verse number="18">neiter aairoroki ninye: Supai, lekarsis loo Yudayoi!</verse>
			<verse number="19">Neosh ninye elukunya tʼolmoloi nenotaki ninye ngamulak negil kung' aaitaa ninye kitok.</verse>
			<verse number="20">Ore peidip aatusul ninye, neoru ninye olkila odo neishopoki ninye ilkilani lenyena. Nerik aulo, peoshoki esalaba.</verse>
			<verse number="21">Neitanap ninje tʼengolon oltung'ani oimita, Simon le Kirene, eing'ua enkuruma, nera menye le Aleksandros o le Rufos, penap esalaba enye.</verse>
			<verse number="22">Nerik ninje ninye metabaiki ewueji Golgota, ore enkitaalata enye: ewueji emborbor,</verse>
			<verse number="23">Neisho ninye olmarua oshulare engare naitiming'anisho; neany ninye.</verse>
			<verse number="24">Ore peidip ninje aatooshokiti ninye esalaba, neorikino ilkilani lenyena, neoshoki olenkukuo t'olbae lenye, peyolou ang'ai lotum toki.</verse>
			<verse number="25">Etaa saa uni, etooshokoki ninye esalaba.</verse>
			<verse number="26">Netii shumata enye esirata enkitang'oroto enye: Olkarsis loo Yudayoi.</verse>
			<verse number="27">Neoshoki te nebo o ninye laisimak aare esalaba, obo te tatene o obo te kedyanye enye.</verse>
			<verse number="28">Nebaia esirata najo: Eikenaiyoki ninye te nebo o laitarruok.</verse>
			<verse number="29">Ore kulo ooimita nemor ninye eipiripirito lukuny enye nejo: Kiiti, ologil engaji sinyati neshet ninye too ngolong'i uni!</verse>
			<verse number="30">Ntopua kion, tadou tʼesalaba!</verse>
			<verse number="31">Nesul neijia baiki si ninje laidasak kituak tʼempolos enye te nebo o layolok lʼesirata nejo: Eitopua ilkulekai nemeidim aitopua kion.</verse>
			<verse number="32">Njedou taata Kristos, olkarsis le Israel, tʼesalaba, pekitum aatadol, nikiruk. Etamoro si ninje lootooshokoki esalaba te nebo o ninye.</verse>
			<verse number="33">Ore peaku saa ile, neaku enaimin te shumata enkop pookin metabaiki saa enturuj.</verse>
			<verse number="34">Nedar Yesus te saa enturuj tʼoltoilo kitok nejo: Eli, Eli lamaa asabtani? neji enkitaalata enye: Engai ai, Engai ai, ainyo pikitung'aiye?</verse>
			<verse number="35">Ore pening' ematua oo kulo looitashe tʼenetaana, nejo: Ng'orai, eipotito Eliya.</verse>
			<verse number="36">Nekwet oltung'ani obo neigany enjutet engare naitiming'anisho nepik shumata olmoloi neitook ninye, ejo: Entapal, maing'orai, ten ake elotu Eliya, peitadou ninye.</verse>
			<verse number="37">Neitupuku Yesus oltoilo kitok, nedung'o tau.</verse>
			<verse number="38">Nepolosa olkarash lʼerishata engaji sinyati matuan are, eiter te shumata metabaiki enkop.</verse>
			<verse number="39">Ore pedol olkigeluni loitashe tʼeneitoriokinore ninye, ajo nji etudung'e tau, nejo: Esipa, era ele tung'ani Oinoti lʼEngai!</verse>
			<verse number="40">Netii baiki ng'oroyok ine naaing'orita tʼenelakwa; netii atua ninje Maria Magdalena o Maria, ng'otonye e Yakobos olkiti o ne Yoses, o Salome,</verse>
			<verse number="41">ninje naatusuja ninye, etii Galilaya, neisyayaki ninye, o nkulie kumok naaileputua te nebo o ninye metabaiki Yerusalem.</verse>
			<verse number="42">Ore peaku teipa, etii engolong' enkitobirakinore nara enaiturukie engolong' naeng'ieng'areki,</verse>
			<verse number="43">nelotu Yosef le Arimatia, olaigwenani loataiyeki oloip, nera ninye loanyu enkarsishu Engai, neiteu ninye atijing'aki Pilatos neomonu osesen le Yesus.</verse>
			<verse number="44">Neiputukuny Pilatos, ajo eidipa atua; neipot olkigeluni neikilikwan ninye, ten ake elakwa etua.</verse>
			<verse number="45">Ore peyolou tʼolkigeluni esipata, neisho Yosef empopong'.</verse>
			<verse number="46">Neinyang'u olkarash oibor neitadou ninve neirinaki atua olkarash oibor nepik ninye atua enkurare natabataki tiatua osoit kitok neibeleleng'oki osoit kitok kutukaji enkurare.</verse>
			<verse number="47">Neing'oraa Maria Magdalena o Maria e Yoses enetipikaki.</verse>
		</chapter>
		<chapter number="16">
			<verse number="1">Ore peishunye engolong' naeng'ieng'areki, neinyang'u Maria Magdalena o Maria, ng'otonye e Yakobos, o Salome ilat naarropil, pepuonu aael ninye.</verse>
			<verse number="2">Ore enasirie naleng', tʼengolong' elukunya enjuma, nepuonu ninje enetii enkurare, eilepu engolong'.</verse>
			<verse number="3">Nejokino ninje tʼempolos enye: Ang'ai oibelekenyaki yook osoit te kutukaji enkurare?</verse>
			<verse number="4">Ore peing'oraa ninje, nedol, aajo eidipaki aibelekenyai osoit; amu era kitok naleng'.</verse>
			<verse number="5">Ore pejing' ninje atua enkurare, nedol olbarnoti otonita te tatene neishopito olkila oibor; neing'asia ninje.</verse>
			<verse number="6">Nejoki si ninye ninje: Eming'asia! Ing'oruru ndai Yesus le Nasaret otooshokoki esalaba; etopiwuo ninye; metii ene. Eng'orai ewueji neitaperieki ninye!</verse>
			<verse number="7">Kake enjom, entiakiti laiteng'enuok lenyena o Petros, ajo elaiturukie ndai alo Galilaya; nipuopuo aadol ninye te ina alo anaa petiaka ndai.</verse>
			<verse number="8">Nepuku ninje aasioio nekwet aaing'ua enkurare, amu eibung'a ninje enkikirikirata o enking'asiata; neitu eliki ninje oltung'ani ororei, amu etureishote.</verse>
			<verse number="9">Ore peinyototo Yesus enasirie tʼengolong' elukunya enjuma, neng'as aitadol kion Maria Magdalena natimirie ninye ilmumuan torrok oopishana.</verse>
			<verse number="10">Neibung' ninye engoitoi neinosaki mbaak kulo lootaboitare ninye, eilishito neishir.</verse>
			<verse number="11">Ore pening' si kulo, aajo eishiu ninye netadua ninye ninye, neitu eiruk ninje.</verse>
			<verse number="12">Ore tekurum oo kuna nelioi ninye tʼengai mua too aare lenye ootilimanate aapuo enkuruma.</verse>
			<verse number="13">Nepuo kulo neinosaki mbaak lootelekutua; neitu eiruk baiki lelo.</verse>
			<verse number="14">Neitadol kion tʼenkiting'oto kulo tomon o obo, etonita tʼendaata, neilepilepaki ninje, tiaraki neitu eiruk, negol iltauja lenye, aajo eitu eiruk kulo lootadua ninye etopiwuo.</verse>
			<verse number="15">Nejoki ninje: Embung'a engoitoi aapuo atua olmaa pookin, enosakiti lomon lʼeng'ida enkitobirata pookin.</verse>
			<verse number="16">Oloiruk neibatisi, nepok; olemeiruk, nepuoi aadek.</verse>
			<verse number="17">Nepuo aarubare looiruk kulo ponot: nepuo aamir ninje lʼengarna ai ilmeneng'a, nepuo aairo too nkutukie ng'ejuko,</verse>
			<verse number="18">nepuo aadumu lasuria; naa teni eok entoki naarisho, nemear ninje tukul; nepuo aaiteleiki ngaik loomoiyaa, neaku ninje biot.</verse>
			<verse number="19">Akae, ore peidip Olaitoriani airorie ninje, nedumari shumata neton te tatene Engai.</verse>
			<verse number="20">Nepuku kulo neinosu lomon lʼEngai too wuejitin pookin; neretoki Olaitoriani ninje too nkyasin enye neitagol ororei too lponot looturubare. Amen.</verse>
		</chapter>
	</book>
	<book number="42">
		<chapter number="1">
			<verse number="1">Tiaraki natii ilkumok ootipika ngaik enye aasir aabaraki lomon loo mbaak naataa tiatua yook,</verse>
			<verse number="2">anaa peakitia yook kulo loora neba tʼenkiterata lootadua too ngonyek enye oopeny nera laisyayak lʼororei,</verse>
			<verse number="3">atadua si nanu, ajo era sidai, teni aasiraki iye, Teofilos lanyor naleng', abaraki mbaak pookin nataleeno neba tʼenkion enye osupatei,</verse>
			<verse number="4">piyolou esipata oo mbaak oo lomon likinteng'enaki.</verse>
			<verse number="5">Etii tʼenkata e Herodes lora olkarsis tiatua Yudaya olaidasani obo, oji Sakarias, nera lʼolkamba le Abia, o eng'oroyoni enye too ntoiye e Aron, naji engarna enye Elisabet.</verse>
			<verse number="6">Nera ninje pokira are supati tʼengomom Engai, neibung' nkitanapat pookin o supaton Olaitoriani, meata eleyata.</verse>
			<verse number="7">Neitu eata ninje enkerai; amu eitasho Elisabet, etaa pokira are moruak too ngolong'i enye.</verse>
			<verse number="8">Akae, eitobir ninye enkyas enkidasare abaraki tʼolkamba lenye tʼengomom Engai,</verse>
			<verse number="9">anaa pera orregie lʼenkidasare, netum enkukuo ninye, pejing' engaji sinyati Olaitoriani airisho.</verse>
			<verse number="10">Netii enkumoi pookin olorere boo, esaisho, tʼenkata nairishore.</verse>
			<verse number="11">Nelioi te ninye olmalaika lʼOlaitoriani, eitashe tʼematua e tatene olperere oirishoreki.</verse>
			<verse number="12">Ore pedol Sakarias ninye, neng'ayung'ayu, nejing' enkuretishu atua ninye.</verse>
			<verse number="13">Nejoki olmalaika ninye: miureishoi, Sakarias! amu etoning'oki esayata ino, kilaiki eng'oroyoni Elisabet enkerai, nimpot engarna enye Yohanes;</verse>
			<verse number="14">nilaata eng'ida o engalali, neitoki aang'ida ilkumok tʼeiunoto enye.</verse>
			<verse number="15">Amu eaku ninye kitok tʼengomom Olaitoriani, nemeok olmarua o eokore naitemerisho, neiganyi ninye Olmumua Sinyati, epon etii engoshoke e ng'otonye enye;</verse>
			<verse number="16">nelarrinyoki ninye ilkumok tiatua nkera Israel Olaitoriani, Engai enye;</verse>
			<verse number="17">nelaiturukie ninye tʼengomom enye tʼolmumua o tʼengolon Eliya arrinyoki iltauja loo loomenye nkera, o lemeiruk eng'eno oo supati, peiye eitobiraki Olaitoriani olorere.</verse>
			<verse number="18">Nejoki Sakarias olmalaika: Kainyo ayolounye ina? Anlu ara nanu moruo naa moruo eng'oroyoni ai too ngolong'i enyena.</verse>
			<verse number="19">Nealiki olmalaika nejoki ninye: Ara nanu Gabriel oitashe tʼengomom Engai naairriuaki, paairorie iye, paainosaki iye nena.</verse>
			<verse number="20">Ng'orai, ilagira nimindim airoro metabaiki ena olong' napuo aaku kuna, tiaraki neitu iruk rorei lainei loopuoi aaitabaia tʼenkata enye.</verse>
			<verse number="21">Netii olorere boo neanyu Sakarias, neiputukuny tʼenkimutioto enye tiatua engaji sinyati.</verse>
			<verse number="22">Ore pepuku ninye, neitu eidim airorie ninje, neyolou ninje, aajo etadua ninye enkitaduaroto tiatua engaji sinyati. Neaku erojaa ninje nebik meiro.</verse>
			<verse number="23">Neaku ore peidipai ngolong'i enkisyayare enye, nelo engaji enye.</verse>
			<verse number="24">Ore peishunye nona olong'i, nemenai eng'oroyoni enye Elisabet, neisudori lapaitin imiet, ejo:</verse>
			<verse number="25">Nji aaitobiraka Olaitoriani too nona olong'i naaing'oraiye, paaitaiki enkurruna ai tiatua iltung'anak.</verse>
			<verse number="26">Ore tʼolapa le ile neirriwaa Engai olmalaika Gabriel atua engang' nabo e Galilaya, naji engarna enye Nasaret,</verse>
			<verse number="27">enetii entito natisira olee obo oji Yosef, lʼengaji e David, neji engarna e ina ito Maria.</verse>
			<verse number="28">Ore peidip atijing'a olmalaika enetii ninye, nejo: Takwenia, naishooki eng'adunoto! Kirubare Olaitoriani! Kitamayanaki tiatua ng'oroyok!</verse>
			<verse number="29">Ore pedol ninye, neng'ayung'ayu naleng' too rorei lenyena neibirribir: Kaa kirorokinoto ena?</verse>
			<verse number="30">Nejoki olmalaika ninye: Miureisho, Maria! amu inoto eng'adunoto tʼEngai.</verse>
			<verse number="31">Naa ng'orai, ilamenai nilaiu Oinoti, nilaipot engarna enye Yesus.</verse>
			<verse number="32">Neaku ele kitok, nepuoi aaipot Oinoti lʼOlotii shumata naleng' nelaisho Olaitoriani Engai ninye olorika lʼenkitoria le menye lenye David,</verse>
			<verse number="33">nelaitore ninye engaji e Yakoob nkatan pookin, nemeata enkarsishu enye enkiting'oto.</verse>
			<verse number="34">Nejoki Maria olmalaika: Kaji eiko teni eaku ena, amu mayolo olee?</verse>
			<verse number="35">Nealiki olmalaika nejoki ninye: Kiladoiki Olmumua Sinyati nikiopoki engolon Olotii shumata naleng'; onaa epuoi aaipot ele Sinyati loiuni Oinoti lʼEngai.</verse>
			<verse number="36">Naa ng'orai, Elisabet, enjoruet ino, emena si ninye tʼenkerai olee tiatua emoruao enye, nera ele olapa le ile te ninye naipoti naitasho;</verse>
			<verse number="37">amu metii entoki o nabo nemeidimai tʼEngai.</verse>
			<verse number="38">Nejo Maria: Ng'orai, ara nanu engaisyayani Olaitoriani; njeaku te nanu anaa pitejo. Nelo olmalaika aing'ua ninye.</verse>
			<verse number="39">Nedumunye Maria to nona olong'i nelo oldonyo tʼesioroto atua engang' e Yuda,</verse>
			<verse number="40">nejing' atua engaji e Sakarias neiro roki Elisabet.</verse>
			<verse number="41">Neaku ore pening Elisabet enkirorokinoto e Maria, neipid enkerai tiatua engoshoke enye, neiganyi Elisabet Olmumua Sinyati,</verse>
			<verse number="42">nedar ninye tʼendarata kitok nejo: Kitamayanaki iye tiatua ng'oroyok nemayana eishoi engoshoke ino.</verse>
			<verse number="43">Kaji eiko teni eaku ena te nanu, ajo elotu ng'otonye Olaitoriani lai enatii nanu?</verse>
			<verse number="44">Amu ng'orai, ore etijing'a oltoilo lʼenkirorokinoto ino atua nkiyaa ainei, neipid tʼengalali enkerai tiatua engoshoke ai.</verse>
			<verse number="45">Ira iye tesh eniruko, amu eidipai enikitiakaki tʼOlaitoriani.</verse>
			<verse number="46">Nejo Maria: Eitaa oltau lai Olaitoriani kitok</verse>
			<verse number="47">neng'idakino Olmumua lai Engai, Olaitopuani lai;</verse>
			<verse number="48">amu etadua ninye enkitadounoto engaisyayani enye. Amu ngʼorai, eiter taata aapuo aaipot nkishomini pookin entesh;</verse>
			<verse number="49">amu aaitobiraka Oloata engolon ntokitin kituak, naa sinyati engarna enye;</verse>
			<verse number="50">nebik eng'adunoto enye tiatua nkishomini pookin, too kulo looure ninye.</verse>
			<verse number="51">Neitaa engolon tʼengaina enye neisardakie looata olwuasa too ndamunot oo ltauja lenye;</verse>
			<verse number="52">nebatat looata engolon too lorikaishi, neitaa kituak looitadou aten;</verse>
			<verse number="53">neitaraposh too ntokitin sidan looata olamei; neing'ua ladupak neijia.</verse>
			<verse number="54">Neretoki Israel lora olaisyayani lenye, nedamu enkordunoto enye,</verse>
			<verse number="55">neijia anaa petiaka loopapa lang', Abraham o eishoi enye, nkatan pookin.</verse>
			<verse number="56">Nebik Maria te nebo o ninye enkata oo lapaitin okuni, nerrinyo engaji enye.</verse>
			<verse number="57">Nebaia enkata Elisabet naishore, neiu enkerai olee.</verse>
			<verse number="58">Nening' lʼelatia o lʼenkishomi enye, ajo eitaa kitok Olaitoriani enkordunoto enye, neng'ida te nebo o ninye.</verse>
			<verse number="59">Neaku engolong' e isiet, nepuonu aamurat enkerai nedung'oki ninye engarna e menye lenye Sakarias.</verse>
			<verse number="60">Nealu ng'otonye enye nejo: Me neija, kake eipoti ninye Yohanes.</verse>
			<verse number="61">Nejoki ninje ninye: Metii o obo lʼenkishomi ino loipotieki ina arna.</verse>
			<verse number="62">Neroj ninje menye lenye, pelimu enayeu neipotieki ninye.</verse>
			<verse number="63">Neyeu ninye osoit nesir nejo: Yohanes engarna enye. Neiputukuny ninje pookin.</verse>
			<verse number="64">Nelaki nabokata enkutuk enye o olng'ejep lenye, neiro neitadaraa Engai.</verse>
			<verse number="65">Neaku enkuretishu too pookin lʼelatia enye, neibulu kulo rorei pookin atua ildonyo pookin le Yudaya.</verse>
			<verse number="66">Neibung' ninje pookin lootoning'o too ltauja lenye nejo: Amaa, keaku ena kerai ng'ai? Amu eturubare engaina Olaitoriani ninye.</verse>
			<verse number="67">Neigany Sakarias, menye lenye, Olmumua Sinyati neitayolo mbaak e akenya nejo:</verse>
			<verse number="68">Njeitadarari Olaitoriani, Engai e Israel, tiaraki natijing'aka neitobiraki enkitopuata olorere lenye,</verse>
			<verse number="69">neunoki yook emowuo enkitopuata tiatua engaji e David, olaisyayani lenye,</verse>
			<verse number="70">neijia anaa petejo ninye, eiter opa, tʼenkutuk oo layolounok sinyat lenyena:</verse>
			<verse number="71">peitopok yook too lmang'ati lang' o too ngaik oo pookin looiba yook,</verse>
			<verse number="72">neitobiraki enkordunoto loopapa lang' nedamu osotua lenye sinyati</verse>
			<verse number="73">o enkiturujata naiturujaka papa lang' Abraham ajo eisho yook</verse>
			<verse number="74">kipok too ngaik oo lmang'ati lang', mikiata enkuretishu, pikisyayaki ninye too ngolong'i ang' pookin</verse>
			<verse number="75">t'esinyatishu o tʼesupato tʼengomom enye.</verse>
			<verse number="76">O iye, nakerai, kipuoi aaipot olayolounoni lʼOlotii shumata naleng', amu ilaiturukie engomom Olaitoriani, pintobir ngoitoi enyena,</verse>
			<verse number="77">pinjo olorere lenye eyoloupoto enkitopuata tiatua enkitaunoto oo nkitarruot enye,</verse>
			<verse number="78">tʼoltau lʼenkordunoto Engai ang' naitijing'ua atua yook enkilepunoto naing'ua shumata,</verse>
			<verse number="79">peilang'aki lootoni tiatua enaimin o tiatua oloip lʼenkea, nerik nkejek ang' atua engoitoi eseriani.</verse>
			<verse number="80">Nebulu ena kerai negolu tʼolmumua, netii atua ang'at metabaiki kuna olong'i naaibalakino ninye atua Israel.</verse>
		</chapter>
		<chapter number="2">
			<verse number="1">Neaku nepuku too nona olong'i enkitanapata e kaisar Augustos, pesiri olmaa pookin.</verse>
			<verse number="2">Nera ena sirata en elukunya nataa, eitore Kirenios olosho Siria.</verse>
			<verse number="3">Neibung' iltung'anak pookin engoitoi nepuo, pesiri oltung'ani pookin tʼengang' enye.</verse>
			<verse number="4">Nedumunye baiki si ninye Yosef, eing'ua Galilaya, engang' Nasaret, neilep alo Yudaya, metabaiki engang' e David, naji Betlehem, tiaraki nara ninye l'engaji o lʼenkishomi e David,</verse>
			<verse number="5">pesiri ninye te nebo o Maria, eng'oroyoni enye, natasanjana, nemena ninye.</verse>
			<verse number="6">Neaku ore etii ninje ina alo, nebaia ngolong'i naaishore ninye,</verse>
			<verse number="7">neiu ninye olkikau lenye neirin ninye too rasheta oo nkera neirragie ninye tiatua embout, tiaraki neitu etum ninje engai wueji tiatua engaji oo lomon.</verse>
			<verse number="8">Netii lairritak atua ilo osho ooirritita enjoo enye te boo tʼolkamba le kiarie.</verse>
			<verse number="9">Nepukoki ninje olmalaika lʼOlaitoriani neman enkitook Olaitoriani ailang'aki ninje, neureishoi ninje tʼenkuretishu kitok.</verse>
			<verse number="10">Nejoki olmalaika ninje: Emiureisho! Amu eng'orai, ainosaki ndai eng'ida kitok naaku noo loreren pookin;</verse>
			<verse number="11">amu etoikioki ndai taata Olaitopuani, oji Kristos, Olaitoriani, tʼengang' e David.</verse>
			<verse number="12">Naa ele olponoto too ndai: ipuopuo aatum enkerai nairinaki too rasheta oo nkera, eirragieki tiatua embout.</verse>
			<verse number="13">Nelioi nabokata te nebo o olmalaika oltim kitok le shumata loitadaraa Engai nejo:</verse>
			<verse number="14">Njeata Engai enkitook te shumata, njeaku eseriani tʼenkop, too ltung'anak lʼenyorrata.</verse>
			<verse number="15">Neaku ore peing'ua ilmalaikan ninje, pepuo shumata, nejokino lairritak: Maapeti metabaiki Betlehem, piking'oraa ena bae nataa, naitayolo yook Olaitoriani.</verse>
			<verse number="16">Nesioio ninje aapuo neinepu Maria o Yosef o enkerai, eirrag tiatua embout.</verse>
			<verse number="17">Ore peidip aatadol, neinosaa embae natiakaki ninje tʼolbae lʼena kerai.</verse>
			<verse number="18">Ore pookin lootoning'o, neiputukuny too kuna naatiakitia lairritak ninje.</verse>
			<verse number="19">Neshum Maria kuna baak pookin neibirribir tiatua oltau lenye.</verse>
			<verse number="20">Nerrinyo lairritak neitaa kitok neitadaraa Engai too mbaak pookin naatoning'o nedol, neijia anaa petiakaki ninje.</verse>
			<verse number="21">Ore peishunye ngolong'i isiet, pemurati enkerai, neipoti engarna enye Yesus, anaa peipoto olmalaika eton eitu eng'amuni tiatua engoshoke e ng'otonye.</verse>
			<verse number="22">Ore pebau ngolong'i enkisujata enye, anaa ejo nkitanapat e Mose, nenap ninje ninye Yerusalem, peitarasaki Olaitoriani,</verse>
			<verse number="23">neijia anaa petisiraki tiatua nkitanapat Olaitoriani: Ore olee pookin obol enkuset e ng'otonye, njeipoti osinyati lʼOlaitoriani,</verse>
			<verse number="24">petum aaishoi enkidasare, neija anaa petejoki tiatua enkitanapata Olaitoriani: ilmaita aare arashu nkera are oo lmaita.</verse>
			<verse number="25">Naa ng'orai, etii oltung'ani atua Yerusalem, oji engarna enye Simeon; nera ele tung'ani supat neure Engai neanyu enkilejilejata e Israel, netii Olmumua Sinyati atua ninye;</verse>
			<verse number="26">neitayolo Olmumua Sinyati ninye, ajo medol enkea, eitu edol Kristos lʼOlaitoriani.</verse>
			<verse number="27">Nelotu ninye tʼerikunoto Olmumua atua engaji sinyati. Ore pepuonu lootoiutuo enkerai Yesus, peitobir anaa petiu orregie loo nkitanapat tʼolbae lenye,</verse>
			<verse number="28">neng'amu ninye too ngaik enyena neitadaraa Engai, ejo:</verse>
			<verse number="29">Laitoriani, njoo taata olaisyayani lino, pelo tʼeseriani anaa pitejo,</verse>
			<verse number="30">amu etadua ngonyek ainei enkitopuata ino,</verse>
			<verse number="31">nintobira tʼengomom oo loreren pookin,</verse>
			<verse number="32">enkilang'et nailang'aki loreren o enkitook olorere lino Israel.</verse>
			<verse number="33">Neiputukuny menye lenye o ng'otonye too rorei looimakaki te ninye.</verse>
			<verse number="34">Nemayan Simeon ninje nejoki Maria, ng'otonye enye: Ng'orai, epiki ninye, peaku embatatata o enkitasheito oo lkumok tiatua Israel o olponoto oitemenetari —</verse>
			<verse number="35">nikilaim si iye olalem atua oltau —, pebolunye ndamunot oo ltauja kumok.</verse>
			<verse number="36">Netii engayolounoni nabo naji Ana, entito e Fanuel, lenkishomi e Aser; naa moruo ninye naleng', etobiko eata olmoruo larin oopishana, eiter entitoishu enye,</verse>
			<verse number="37">nera ninye engoliai oo larin ntomoni isiet o ong'wan, neitu eing'ua engaji sinyati neisyayaki Engai dama o kiarie too mpukorot o too sayat.</verse>
			<verse number="38">Nelotu si ninye te ina kata neliki Engai ashe neinosaki mbaak enyena kulo pookin ootaanyutua enkitopuata te Yerusalem.</verse>
			<verse number="39">Ore peidip ninje aaitabai pookin natii atua nkitanapat Olaitoriani, nerrinyo aapuo Galilaya metabaiki engang' enye Nasaret.</verse>
			<verse number="40">Nebulu ina kerai negolu tʼolmumua, nebore eng'eno neboitare eng'adunoto Engai ninye.</verse>
			<verse number="41">Nepuo lootoiutuo ninye Yerusalem tʼolari pookin too ngolong'i e pasaka.</verse>
			<verse number="42">Ore peaku ninye noo larin tomon o are, neilep aapuo ninje Yerusalem tʼorregie loo ngolong'i kituak.</verse>
			<verse number="43">Ore peidip aaitabai nona olong i, nerrinyo ninje ang', nebik enkerai Yesus te Yerusalem, neitu eyolou ena lootoiutuo ninye.</verse>
			<verse number="44">Nejo ninje, aajo etii ninye atua iltung'anak lʼolototo, nepuonu olototo lʼengolong' nabo neing'oru ninye tiatua iltung'anak lʼenkishomi o lʼemboitei;</verse>
			<verse number="45">ore pelau ninye, nerrinyo metabaiki Yerusalem, eing'oru ninye.</verse>
			<verse number="46">Neaku ore peishunye ngolong'i uni, netum ninye tiatua engaji sinyati, eton tʼempolos oo laiteng'enak, einining' ninje neikilikwan ninje.</verse>
			<verse number="47">Neirut naleng' pookin lootoning'o ninye tʼolbae lʼeng'eno enye o tʼolbae loo aleta enyena.</verse>
			<verse number="48">Ore pedol ninje ninye, neing'asia naleng', nejoki ng'otonye enye ninye: Nakerai, ainyo pinkunaka yook nji? Ng'orai, king'orutua, minyi lino o nanu, tʼosina.</verse>
			<verse number="49">Nejoki ninye ninje: Ainyo piking'orutua? Miyololo ndai, aajo meata kata namatii atua ne Papa lai?</verse>
			<verse number="50">Neitu eyolou ninje ele rorei lotiaka ninje.</verse>
			<verse number="51">Nedou ninye te nebo o ninje ne-lotu Nasaret neaku ening' ninje. Neshum ng'otonye enye kulo rorei pookin tiatua oltau lenye.</verse>
			<verse number="52">Nenyikaa Yesus tiatua eng'eno o tiatua embulunoto o tiatua eng'adunoto tʼEngai o too ltung'anak.</verse>
		</chapter>
		<chapter number="3">
			<verse number="1">Ore tʼolari le tomon o imiet lʼenkitoria e kaisar Tiberias, era Pontios Pilatos Olaitoriani le Yudaya nera Herodes Olaitoriani lʼematua e ong'wan le Galilaya nera Filipos, olalashe lenye, Olaitoriani lʼematua e ong'wan le Ituraya o olosho Trakonitis nera Lisanias Olaitoriani lʼematua e ong'wan le Abilene,</verse>
			<verse number="2">tʼenkata olaidasani kitok Anas o Kayafas, nebaiki ororei lʼEngai Yohanes, enkerai e Sakarias, ti ang'ata.</verse>
			<verse number="3">Nelotu ninye atua loshon pookin oomanita Yordan, einosu enkibatisa enkitaalata nʼenkitaunoto oo nkitarruot,</verse>
			<verse number="4">anaa petisiraki tʼenkitabu oo rorei le Yesaya, olayolounoni, ojo: Etii ang'ata oltoilo lʼoloipotisho: Entobira engoitoi Olaitoriani, entorioi nkiimat enyena!</verse>
			<verse number="5">Njeiganyi nong'ot pookin, njeitadouni ildonyo o ndonyo pookin, njeitoriori nariwuo, njeari ilgurumen metorisioto ngoitoi.</verse>
			<verse number="6">Nepuo aadol iseseni pookin enkitopuata Engai.</verse>
			<verse number="7">Akae, nejoki ninye siamin naaetuo, peibatis ninye ninje: Ndai eishoi oo lasuria, kang'ai otoroja ndai, pikwetikwete engoro Engai nalotu?</verse>
			<verse number="8">Akae, entoiu ilmomo sidan lʼenkitaalata! niminteritere aajo tiatua ndai: Kiata papa lora Abraham. Amu aliki nanu ndai, ajo eidim Engai ainyeye Abraham nkera tiatua kulo soito.</verse>
			<verse number="9">Akae, eidipaki aatipik baiki entoiu ntonat oo ljanito; ore oljani pookin lemeiu ilmomo sidan, nedung'i nenang'akini atua enkima.</verse>
			<verse number="10">Neikilikwan kuna siamin ninye nejo: Kaji naa kinko?</verse>
			<verse number="11">Nealiki ninye nejoki: Oloata ilkilani aare, njoo eoriki olemeata; oloata ndaikin, njeiko neijia ake.</verse>
			<verse number="12">Nepuonu si ninje, laoshok le kodi, peibatisi, nejoki ninje ninye: Laiteng'enani, kaji kinko?</verse>
			<verse number="13">Nejoki si ninye ninje: Emiaru enalang' naitanapaki ndai.</verse>
			<verse number="14">Neikilikwan si sikerin ninye ejo: Kaji kinko si yook? Nejoki ninje: Emisil oltung'ani nimisimisimi, njoo ebaiki ndai olkwaje linyi.</verse>
			<verse number="15">Akae, ore pemusu olorere neibirribir ninje pookin too ltauja lenye mbaak e Yohanes, ten ak era ninye Kristos arashu me,</verse>
			<verse number="16">nealiki Yohanes nejoki ninje pookin: Aibatis nanu ndai tʼengare, kake elotu ologol laalang' nanu, nemeaku, palaaki enkeene oo namuka enyena; nelaibatis ninye ndai tʼOlmumua Sinyati o tʼenkima;</verse>
			<verse number="17">neata ninye enkutet enye tiatua engaina enye nelaor ninye naleng' eneisalaashishore enye, neiturrurroki engano atua embeje enye, kake elapej suut tʼenkima nememuta.</verse>
			<verse number="18">Akae, neitoki adiding'ie nkulie kumok neinosaki olorere lomon lʼeng'ida.</verse>
			<verse number="19">Ore peitukurru ninye Herodes, Olaitoriani lʼematua e ong'wan, tʼolbae le Herodias, engoroyoni olalashe lenye, o tʼolbae loo ntorrok pookin naataasa Herodes,</verse>
			<verse number="20">neponaa ele kuna pookin neen Yohanes tʼengaji eenata.</verse>
			<verse number="21">Neaku ore peibatisi olorere pookin neibatisi baiki Yesus, esaisho, nebolo shumata</verse>
			<verse number="22">nedoiki Olmumua Sinyati tʼemua anaa olmaitai shumata enye neaku eing'ua oltoilo shumata nejo: Ira iye Oinoti lai lanyor oshipakino oltau lai.</verse>
			<verse number="23">Nera ninye Yesus te ina kata naitera anaa loo larin osom, anaa enkerai e Yosef le Eliya,</verse>
			<verse number="24">le Matat, le Levi, le Melki, le Yanai, le Yosef,</verse>
			<verse number="25">le Matatias, le Amos, le Nahum, le Esli, le Nangai,</verse>
			<verse number="26">le Maat, le Matatias, le Semei, le Yosek, le Yoda,</verse>
			<verse number="27">le Yohanas, le Resa, le Serubabel, le Salaltiel, le Neri,</verse>
			<verse number="28">le Melki, le Adi, le Kosam, le Elmadam, le Er,</verse>
			<verse number="29">le Yesus, le Elieser, le Yorim, le Matat, le Levi,</verse>
			<verse number="30">le Simeon, le Yuda, le Yosef, le Yonam, le Eliakim,</verse>
			<verse number="31">le Melea, le Mena, le Matata, le Natam, le David,</verse>
			<verse number="32">le Yese, le Obed, le Boas, le Sala, le Naashon,</verse>
			<verse number="33">le Aminadab, le Admin, le Arnei, le Esrom, le Peres, le Yuda,</verse>
			<verse number="34">le Yakoob, le Isaak, le Abraham, le Tara, le Nahor,</verse>
			<verse number="35">le Seruk, le Ragau, le Pereg, le Eber, le Sala,</verse>
			<verse number="36">le Kenan, le Arpaksad, le Shem, le Noa, le Lamek,</verse>
			<verse number="37">le Metusala, le Henok, le Yered, le Malalel, le Kenan,</verse>
			<verse number="38">le Enos, le Shet, le Adam, lʼEngai.</verse>
		</chapter>
		<chapter number="4">
			<verse number="1">Nerrinyo Yesus, eiganya Olmumua Sinyati, eing'ua Yordan, neriki tʼolmumua ang'ata</verse>
			<verse number="2">netem satan ninye ngolong'i artam. Neitu enya ninye toki too nona olong'i; ore peishunye ninje nening'olamei.</verse>
			<verse number="3">Nejoki satan ninye: Teni ira iye Oinoti lʼEngai, tiaki ele soit, peaku olmkate.</verse>
			<verse number="4">Nealiki Yesus ninye: Etisiraki, ajo: Meishiu oltung'ani tʼolmkate ake, kake tʼororei pookin lʼEngai.</verse>
			<verse number="5">Nerik satan ninye shumata oldonyo oado neitadol ninye nkarsishuni pookin olmaa nabo kata.</verse>
			<verse number="6">Nejoki satan ninye: Aalaisho iye ina golon pookin o enkitook enye, amu aaitarasakaki si nanu nalaisho si nanu ninye olayeu;</verse>
			<verse number="7">akae, teni kiserem tʼengomom ai, neaku pookin nkunonono.</verse>
			<verse number="8">Nealu Yesus nejoki ninye: Etisiraki: Teserema Olaitoriani, Engai ino, nisyayaki ninye openy ake!</verse>
			<verse number="9">Nerik ninye Yerusalem neitasheye ninye tʼoldidio lʼengaji sinyati nejoki ninye: Teni ira Oinoti lʼEngai, tusulakinoi enkop,</verse>
			<verse number="10">amu etisiraki: Kintanapaki ilmalaikan lenyena, pikirrip iye,</verse>
			<verse number="11">nikinap te shumata oo ngaik, pemikinkob osoit enkeju ino.</verse>
			<verse number="12">Nealiki Yesus nejoki ninye: Etejoki: Mitem Olaitoriani, Engai ino!</verse>
			<verse number="13">Ore peidip satan enkitasuroto pookin, neng'as aing'ua ninye.</verse>
			<verse number="14">Neitoki alotu Yesus tʼengolon Olmumua Galilaya neibulaa mbaak enyena atua loshon pookin oomanita.</verse>
			<verse number="15">Neiteng'enisho ninye tiatua ngajijik Engai enye neitaa iltung'anak pookin ninye kitok.</verse>
			<verse number="16">Nelotu ninye Nasaret naitubulunyeki ninye, nejing' tʼengolong' naeng'ieng'areki atua engaji Engai, anaa petii orregie lenye, neinyototo, peisoma.</verse>
			<verse number="17">Neishori ninye enkitabu olayolounoni Yesaya. Ore pebol ina kitabu, netum ewueji netisiraki:</verse>
			<verse number="18">Etii Olmumua lʼOlaitoriani shumata ai, onaa aaela, painosaki laisinak lomon lʼeng'ida; aairriwaiye, painosaki looteenaki elakunoto o ilmodook endolishoto; palaku naing'uaiki lootorogonyaki,</verse>
			<verse number="19">painosaki olari lotonyorraki lʼOlaitoriani.</verse>
			<verse number="20">Neigen ninye enkitabu neisho olaisyayani neton. Neing'oraa ngonyek pookin tiatua engaji Engai ninye.</verse>
			<verse number="21">Neiter ninye ajoki ninje: Eitabaiyoki taata ena sirata atua nkiyaa inyi.</verse>
			<verse number="22">Neijakenoki pookin ninye neiputukuny tʼolbae loo rorei lʼengaripo ootupukutuo tʼenkutuk enye, nejo: Mera ninye enkerai e Yosef?</verse>
			<verse number="23">Nejoki ninye ninje: Esipa, kipuopuo aaliki ena kitanyanyukiet: Laishiunoni, njiunye kion! Ai kitoning'o ntokitin kituak naataa te Kapernaum! Ntobira baiki nji tene, tiatua olosho le minyi lino!</verse>
			<verse number="24">Nejo ninye ake: Japa, aliki ndai: Metii olayolounoni oanyiti tiatua olosho lenye.</verse>
			<verse number="25">Naliki ndai tʼesipata: Etii ngolia kumok naatii atua Israel too ngolong'i e Eliya, eigenoki shumata larin okuni o lapaitin ile neaku olamei kitok tiatua olosho pookin,</verse>
			<verse number="26">neitu eirriwakini Eliya o nabo too ninje neme atua Sarepta oo Sidonia, enetii eng'oroyoni oliai.</verse>
			<verse number="27">Netii ilkumok lʼenkea oo lbolot atua Israel tʼenkata olayolounoni Elisa, neitu eisuji o obo too ninje, neme Naeman, oltung'ani le Siria.</verse>
			<verse number="28">Neigany ninje pookin engoro tiatua engaji Engai, etoning'o kuna,</verse>
			<verse number="29">neinyototo nerrumoki aulo engang' nerik ninye metabaiki oldidio lʼoldonyo oshetakino engang' enye, pesulaa ninye;</verse>
			<verse number="30">kake neim ninye empolos enye, nelo.</verse>
			<verse number="31">Nedou ninye metabaiki Kapernaum, engang' e Galilaya, neaku eiteng'en ninje too ngolong'i naaeng'ieng'areki.</verse>
			<verse number="32">Neiputukuny ninje naleng' tʼenkiteng'enare enye, amu etii rorei lenyena atua engolon.</verse>
			<verse number="33">Netii atua engaji Engai oltung'ani oata Olmumua menengʼani duruki, nedar ninye tʼoltoilo kitok:</verse>
			<verse number="34">Oi, kainyo kiataiye iye, Yesus le Nasaret? Iewuo iye, piminye yook, ayolo olira iye, Osinyati lʼEngai.</verse>
			<verse number="35">Nebuaki Yesus ninye, ejo: Tumuka enkutuk, tupuku tiatua ninye. Nenang'aki olmeneng'ani ninye polos nepuku te ninye neitu easaki toki.</verse>
			<verse number="36">Neaku enkingʼasia too pookin neirorioro tʼempolos enye nejo: Kalo rorei ele? Amu eitanap tʼengolon o tʼenkidimata ilmumuan duruk, nepuku.</verse>
			<verse number="37">Neibulu mbaak enyena too wuejitin pookin olosho lomanita.</verse>
			<verse number="38">Neinyototo ninye aing'ua engaji Engai nejing' atua engaji e Simon. Neaku eibung'ita oltikana kitok engaputani e Simon, nesai ninje ninye tʼolbae lenye.</verse>
			<verse number="39">Neitasheiki ninye nebuaki oltikana, neing'ua ninye, neinyototo nabokata neisyayaki ninje.</verse>
			<verse number="40">Ore pedoiyo engolong', neaki ninje pookin ninye iltamoiya looata nkeaitin oo muain kumok. Neiteleiki ninye ninje, oltung'ani pookin, ngaik neishiunye ninje.</verse>
			<verse number="41">Nepuku baiki ilmeneng'a too lkumok, edar nejo: Ira iye Oinoti lʼEngai! Nebuaki neitu eisho ninje eiro; amu etayoloutuo ninje, aajo era ninye Kristos.</verse>
			<verse number="42">Ore peaku dama, nepuku ninye nelo enemetii iltung'anak; neing'oru siamin ninye nepuonu enetii ninye neibok ninye, pemelo aing'ua ninje.</verse>
			<verse number="43">Nejoki ninye ninje: Meata kata namainosaki baiki nkulie ang'itie lomon lʼeng'ida lʼenkarsishu Engai, amu te ina bae aairriuaki.</verse>
			<verse number="44">Neaku einosaa lomon lʼEngai tiatua ngajijik Engai e Yudaya.</verse>
		</chapter>
		<chapter number="5">
			<verse number="1">Neaku eroosh esiamu ninye, pening' lomon lʼEngai, neitashe ninye tʼembata olbalbal Genesaret,</verse>
			<verse number="2">nedol ngalawani are naaitashe tʼembata olbalbal; netadoutuo larreshok too ninje, eisujita rresheta enye.</verse>
			<verse number="3">Nejing' ninye engalawa nabo nara ne Simon nesai ninye, pelam peno enetoiyo. Ore peidip atotona, neiteng'en isiamin tiatua engalawa.</verse>
			<verse number="4">Ore peidip airoro, nejoki ninye Simon: Tinyikai metabaiki eneasur, entadoikiti rresheta inyi, pirreshishosho.</verse>
			<verse number="5">Nealu Simon nejo: Laiturukoni, kiteekenyate enkiarie pookin, neitu kitum toki; kake tʼolbae lʼororei lino alaitadoiki rresheta.</verse>
			<verse number="6">Ore peidip aaikuna nji, neiturrur enkumoi kitok oo singir, nedung'udung'o rresheta enye.</verse>
			<verse number="7">Neyuku ninje lʼemboitei enye lootii atua engai alawa, pepuonu aaretoki ninje.</verse>
			<verse number="8">Ore pedol Simon Petros ena, nebatatakino nkung' e Yesus nejo: Tung'aiyoki, Laitoriani, amu ara nanu oltung'ani aitarruoni!</verse>
			<verse number="9">Amu eibung'a enking'asiata ninye o pookin ootaboitare ninye tʼolbae lʼerreshore oo singir looinoto ninje,</verse>
			<verse number="10">neijia baiki Yakobos o Yohanes, nkera e Sebedayos, loora lʼemboitei e Simon. Nejoki Yesus Simon: Miureisho! amu inter aaku taata olarreshoni loo ltung'anak.</verse>
			<verse number="11">Ore peidip aatereu ngalawani enetoiyo, neing'ua ninje pookin nesuj ninye.</verse>
			<verse number="12">Neaku ore etii ninye atua engang' nabo, naa ng'orai, etii oltung'ani obo oiganya enkea oo lbolot; ore pedol ninye Yesus, nebatata aijululori nesai ninye ejo: Laitoriani, teni iyeu, nikindim aisuja.</verse>
			<verse number="13">Neitorioo ninye engaina enye neporoo ninye ejo: Ayeu, sujai! Neing'uaiki enkea oo lbolot nabokata.</verse>
			<verse number="14">Neitanap ninye, pemeliki oltung'ani, kake „nno, pintadol kion olaidasani, pinjooio nʼenkisujata ino anaa peitanapua Mose, peaku enjakenishu too ninje“.</verse>
			<verse number="15">Kake nepona aaibulaa mbaak enyena, neiturrurro siamin kumok, pening' ninye neishiunye leyat enye:</verse>
			<verse number="16">kake nerishunye nelo ewueji nemetii iltung'anak asaisho.</verse>
			<verse number="17">Neaku tʼengolong' nabo, eiteng'enisho ninye; etotonitio Ilfarisayoi o layolok lʼesirata ooetuo eing'ua ngang'itie pookin e Galilaya o Yudaya o Yerusalem; ne-tii engolon Olaitoriani e nebo o ninye, neishiunye ninye oltung'ani pookin.</verse>
			<verse number="18">Naa ng'orai, enapita leak ooje te shumata erruat oltung'ani loata osupetai onunukisho, neyeu nenap ninye atua, peitaper tʼengomom enye.</verse>
			<verse number="19">Ore peitu etum eneimie ninye tʼolbae lʼolorere, neilepaki keperaji, neimie atua ilmatofarini neitadoiyo ninye te nebo o erruat enye metabaiki tʼempolos enye, tʼengomom e Yesus.</verse>
			<verse number="20">Ore pedol ninye enkirukoto enye, nejo: Letung'ani, kintaikiaki nkitarruot inono!</verse>
			<verse number="21">Neiter aaibirribir layolok lʼesirata o Ilfarisayoi nejo: Kang'ai lora ele olimu morot Engai? Kang'ai loidim aitau nkitarruot neme Engai openy ake?</verse>
			<verse number="22">Ore peyolou Yesus nkibirribirrat enye, nealu nejoki ninje: Kainyo imbirribirrirri too ltauja linyi?</verse>
			<verse number="23">Kaa nalelek ajo: Kintaikiaki nkitarruot inono, arashu: Nyototoi, tilimanai?</verse>
			<verse number="24">Kake piyolouu, aajo eata Enkerai oltung'ani engolon tʼenkop, peitau nkitarruot — nejoki ele loata osupetai: Aaliki iye, nyototoi, tudumakinoi erruat ino, nno engaji ino!</verse>
			<verse number="25">Neitashe ninye nabokata tʼengomom enye, nedumu enatepetaiye nelo engaji enye, eitadaraa Engai.</verse>
			<verse number="26">Neibung' enking'asiata ninje pookin neitadaraa Engai, neigany enkuretishu ninje nejo: Kitadua nkiputukunyot taata.</verse>
			<verse number="27">Ore tekurum oo kuna baak nepuku nedol olaoshoni obo le kodi, oji engarna enye Levi, eton tʼeneoshieki kodi, nejoki ninye: Tusujaki!</verse>
			<verse number="28">Neing'ua ninye pookin, neinyototo nesuj ninye.</verse>
			<verse number="29">Neitobiraki Levi ninye endaa kitok tʼengaji enye, neaku enkiturrurroto kitok oo laoshok le kodi o lkulekai oototonitio te nebo o ninje.</verse>
			<verse number="30">Neing'unyung'unyaki Ilfarisayoi o layolok lʼesirata laiteng'enuok lenyena nejo: Ainyo pidaada niokishosho ndai te nebo o laoshok le kodi o laitarruok?</verse>
			<verse number="31">Nealu Yesus nejoki ninje: Meyeu loora biot olaishiunoni, kake loomoi;</verse>
			<verse number="32">eitu alotu nanu, paipot supati, kake laitarruok, petum aataalata.</verse>
			<verse number="33">Nejoki si ninje ninye: Epukoo laiteng'enuok le Yohanes naleng' neitaa sayat, neijia anaa loo Lfarisayoi, kake nenya neokisho ilkulonono.</verse>
			<verse number="34">Nejoki Yesus ninje: Mindimidimi aaitupukoi nkera enkiama, epon etii osanja e nebo o ninje.</verse>
			<verse number="35">Kake epuo aapuonu ngolong'i naapuoi aaoru ninje osanja, nepuo aapukoo too nona olong'i,</verse>
			<verse number="36">Neliki ninje enkitanyanyukiet: Metii o obo lopolosu erashet olkila ng'ejuk nepik atua olkila musana; teni eiko nji, nepolos baiki ele ng'ejuk, nemenyorra erashet olkila ng'ejuk o ilo musana.</verse>
			<verse number="37">Nemetii olopik olmarua ng'ejuk atua ilbenia musan; teni eiko nji, nepolos olmarua ng'ejuk ilbenia neibukori ninye, neimin ilbenia.</verse>
			<verse number="38">Kake epiki olmarua ng'ejuk atua ilbenia ng'ejuko, nepoku pokira are.</verse>
			<verse number="39">Nemetii o obo lotooko olmarua musana neyeu olng'ejuk, amu ejo: Eikash olmusana.</verse>
		</chapter>
		<chapter number="6">
			<verse number="1">Eaku eimita ninye tʼengolong' naeng'ieng'areki nkuruman endaa, nedung'u laiteng'enuok lenyena lukuny engano nenya nenot too ngaik.</verse>
			<verse number="2">Nejo ilkulekai too Lfarisayoi: Ainyo pintobiribiri nemeaku tʼengolong' naeng'ieng'areki?</verse>
			<verse number="3">Nealiki Yesus nejoki ninje: Eitu isomama ndai enaikuna David, einoto olamei ninye o lʼemboitei enye?</verse>
			<verse number="4">Eneikuna nejing' atua engaji Engai neibung' ilmkaten lʼenkitaduaroto nenya neisho baiki lʼemboitei enye, lemeaku, penya oltung'ani, neme laidasak oopeny ake?</verse>
			<verse number="5">Nejoki ninje: Era Enkerai oltung'ani baiki Olaitoriani lʼengolong' naeng'ieng'areki.</verse>
			<verse number="6">Neaku tʼengai olong' naeng'ieng'areki ejing' ninye atua engaji Engai neiteng'enisho; netii ina alo oltung'ani otoiyo engaina enye e tatene.</verse>
			<verse number="7">Neing'oraa layolok lʼesirata o Ilfarisayoi ninye, ten ak eishiunye ninye tʼengolong' naeng'ieng'areki, petum aaitang'oro ninye.</verse>
			<verse number="8">Kake neyolou ninye nkibirribirrat enye nejoki ele tung'ani otoiyo engaina: Nyototoi, ntasho tʼempolos! Neinyototo neitashe.</verse>
			<verse number="9">Nejoki Yesus ninje: Aikilikwan nanu ndai: Keaku, peitobiri tʼengolong' naeng'ieng'areki sidan arashu ntorrok, peitopoki oltau arashu peari?</verse>
			<verse number="10">Neing'orong'oraa ninje aman too mbat pookin nejoki oltung'ani: Ntorioi engaina ino! Neiko neijia, neitobiri engaina enye neaku bioto anaa en e are.</verse>
			<verse number="11">Neigany ninje enkurruna neirorioro oopeny eneikunaki Yesus.</verse>
			<verse number="12">Neaku elo ninye too nona olong'i shumata oldonyo, pesaisho, nebik enkiarie pookin, esaita Engai.</verse>
			<verse number="13">Ore peaku dama, neipot laiteng'enuok lenyena, negelu tomon o are tiatua ninje neisho lelo engarna lairriwak:</verse>
			<verse number="14">Simon oishoo engarna Petros, o Andreas, olalashe lenye, o Yakobos o Yohanes, o Filipos o Bartolomayos,</verse>
			<verse number="15">o Matayos o Tomas, o Yakobos le Alfayos o Simon loipotoki Selotes (Oirowua),</verse>
			<verse number="16">o Yudas le Yakobos o Yudas Iskariotes otaa olaitarasaroni.</verse>
			<verse number="17">Ore pedou te nebo o ninje, neitashe tʼewuas o esiamu kitok oo laiteng'enuok lenyena o olorere kumok oing'ua Yudaya pookin o Yerusalem o Tiros o Sidon tʼembata olbalbal,</verse>
			<verse number="18">nepuonu lelo, pening' ninye, peishiunyeki too nkeaitin enye o kulo ooitirika ilmumuan duruk, neishiunyeki ninje.</verse>
			<verse number="19">Neing'oru esiamu pookin ninye, peporoo; amu etupukuo te ninye engolon, neishiunye pookin.</verse>
			<verse number="20">Nedumaki ninye ngonyek enyena laiteng'enuok lenyena nejo: Teshi ndai, laisinak, amu eninyi enkarsishu Engai.</verse>
			<verse number="21">Teshi ndai, looata olamei taata, amu ipuopuo aaraposho. Teshi ndai, looishirita taata, amu ipuopuo aakweni.</verse>
			<verse number="22">Teshi ndai, teni epuo aaibai iltung'anak ndai, teni egelaa nesul ndai, neiturraa engarna inyi anaa entorrono tʼolbae lʼEnkerai oltung'ani.</verse>
			<verse number="23">Enting'idata te ina olong', endumuduma; amu eng'orai, kitok olkwaje linyi te shumata. Neijia baiki eikunakitia loomenye lenye layolounok.</verse>
			<verse number="24">Ee, kake aiya, ndai ladupak; amu indipa aata enkilejilejata inyi.</verse>
			<verse number="25">Ee, kake aiya, ndai lootaraposhote taata; amu ipuopuo aatum olamei. Ee, kake aiya, lookweni taata; amu ipuopuo aailish, nipuopuo aaishir.</verse>
			<verse number="26">Ee, kake aiya, looimaki iltung'anak pookin too sidan! amu neijia baiki eikunakitia loomenye lenye layolounok lʼelejare.</verse>
			<verse number="27">Kake aliki ndai lining'itoto: Entonyor ilmang'ati linyi, entobirakiti sidan looiba ndai,</verse>
			<verse number="28">entamayan loodek ndai, entasayakiti loosukeny ndai.</verse>
			<verse number="29">Olikiosh eseder nabo, mbelekenyaki ninye baiki engai; olikioru enkila ino, mimitiki ninye baiki emekiti.</verse>
			<verse number="30">Olikiomonu iye, njoo ninye; olikioru masaa inono, mintoki aikilikwanu.</verse>
			<verse number="31">Ore neijia anaa piyeuu neitobiraki iltung'anak ndai, neijia entobirakiti si ndai ninje.</verse>
			<verse number="32">Ore pinyorrinyorro loonyor ndai, — kaa aripo itumutumu? Amu enyor baiki laitarruok loonyor ninje.</verse>
			<verse number="33">Ore pintobirakiki sidan looitobiraki ndai sidan, kaa aripo itumutumu? Amu eiko baiki laitarruok neijia.</verse>
			<verse number="34">Teni isilenokiki iltung'anak lianyunyu, aajo ipuopuo aaitoki aang'amu — kaa aripo itumutumu? Eisilenoki baiki laitarruok laitarruok, pepuo aang'amu ebaia.</verse>
			<verse number="35">Kake entonyor ilmang'ati linyi; entobira sidan, esilenokiti, nimianyunyu toki; neaku olkwaje linyi kitok nipuopuo aaku nkera Olotii shumata naleng', amu ebor ninye too lemejo ashe o too ltorrok.</verse>
			<verse number="36">Entaa loonana oshuak anaa peata Minyi linyi engoshoke nanana.</verse>
			<verse number="37">Emingwenaki, pemeigwenakini si ndai; emiar tʼenkigwena, pemeari si ndai. Entung'aikiti, neing'uaikini si ndai.</verse>
			<verse number="38">Enjooi, neishori si ndai; entemet sidai, naitunyokino, neiposhiposhakino, neibukubukori, ninye epiki atua olkila tʼolgoo linyi, amu entemet nitemiemie ndai, ninye etemakinyeki si ndai.</verse>
			<verse number="39">Nejoki ninje enkitanyanyukiet: Keidim olmodooni atoriko olekai modooni? Medoiki ninje pokira are atua engumoto?</verse>
			<verse number="40">Melang' olaiteng'enuoni olaiteng'enani lenye; ore olaiteng'enuoni pookin loidipakine, neaku ninye anaa olaiteng'enani lenye.</verse>
			<verse number="41">Akae, ainvo pidol embajuai natii atua engong'u olalashe lino, nimiyolou olmuambai otii atua engong'u ino?</verse>
			<verse number="42">Kaji inko teni indim atiaki olalashe lino: Lalashe, njooki, paitau embajuai natii engong'u ino, nimidol openy olmuambai lotii atua engong'u ino? Iye, laitusupatuoni, tang'asa ntau olmuambai tʼengong'u ino, pitum aing'orai abaraki embajuai natii atua engong'u olalashe lino, pintau ninye.</verse>
			<verse number="43">Metii oljani sidai oiu ilmomo torrok, nemeitoki atii oljani torrono oiu ilmomo sidan.</verse>
			<verse number="44">Amu eyolounye pookin too lmomo lenyena oopeny. Amu meng'eru oltung'ani ilng'abolo too lbibia, nemeng'eru lama too ntulele.</verse>
			<verse number="45">Neitupuku oltung'ani sidai too masaa sidan oltau lenye sidan; neitupuku oltorrono tʼentorroni ntorrok; amu enkiganyata oltau eiro enkutuk enye.</verse>
			<verse number="46">Ainyo pikimpotipoto: Laitoriani, Laitoriani! nimintobiribiri enajo?</verse>
			<verse number="47">Ore oltung'ani pookin olotu enatii neitobir ninje, nalaitadol ndai, ang'ai enyanyukie ninye.</verse>
			<verse number="48">Enyanyukie ninye oltung'ani otesheta engaji enye netur naleng' nepik entonata enye shumata osoit. Ore peaku engare kitok neipony engare ina aji tʼengolon, neitu eidim aing'unung'unye ninye, tiaraki natipikaki entonata enye shumata osoit.</verse>
			<verse number="49">Oloning' nemeitobir, nenyanyukie ninye oltung'ani otesheta engaji enye shumata enkop, nemeata entonata; neipony engare ninye tʼengolon, nerratanya nabokata neaku engiligilata e ina aji kitok.</verse>
		</chapter>
		<chapter number="7">
			<verse number="1">Ore tekurum, eidipaka ninye rorei lenyena pookin atua nkiyaa olorere, nejing' Kapernaum.</verse>
			<verse number="2">Netii olkigeluni loata olaisyayani lenye omoi otaa nae, nenyor ninye.</verse>
			<verse number="3">Ore pening' ninye mbaak e Yesus, neirriwaki ninye laigwenak loo Yudayoi nesai ninye, pelotu aitopok olaisyayani lenye.</verse>
			<verse number="4">Ore pebaiki ninje Yesus, nesai ninye osupatei nejo: Era ninye supat, pintaasaki ninye ina;</verse>
			<verse number="5">amu enyor ninye olorere lang' neteshetaka yook engaji Engai.</verse>
			<verse number="6">Akae, nelo Yesus te nebo o ninje. Ore peaku mekure elakwaniki ninye engaji, neirriwaki olkigeluni ninye iljorueta, pejoki ninye: Laitoriani, mintanyamal kion; mara nanu toki, pijing' iye abori e keperaji ai;</verse>
			<verse number="7">onaa atejo si nanu, mara toki, palotu eniti iye; kake tolimu ororei obo, neishiu olaisyayani lai.</verse>
			<verse number="8">Amu ara si nanu oltung'ani otii abori enkitoria, naata sikerin tiabori ai, teni ajoki ele: Nno, nelo; o olekai: Wou! nelotu; o olaisyayani lai: Ntobira ena! neitobir.</verse>
			<verse number="9">Ore pening' Yesus kuna, neiputukunyoki ninye, neibelekenyakino esiamu natusuja ninye nejo: Aliki ndai: Eitu adol baiki tiatua Israel enkirukoto kitok anaa ena.</verse>
			<verse number="10">Ore peidip aatorrinyoto looirriwaiyoki aji, neinepu olaisyayani otamoiya aa bioto.</verse>
			<verse number="11">Neaku engai olong' nelotu engang' naji Nain, nerubare laiteng'enuok lenyena o esiamu kitok ninye.</verse>
			<verse number="12">Ore penvikaki ninye kishomi engang', ng'orai, enapitai olotua aaitupuku, nera Oinoti obo te ng'otonye nara engoliai, nerubare olorere kumok lʼengang' ninye.</verse>
			<verse number="13">Ore pedol Olaitoriani ninye, neibung'aki ninye engoshoke nanana nejoki ninye: Minjir!</verse>
			<verse number="14">Nelotu neing'unye osanduku lʼempopong', neitashe lanapak, nejo: Lebarnoti, aaliki iye, nyototoi!</verse>
			<verse number="15">Neinyototo olotua aton neiter airo; neisho ninye ng'otonye enye.</verse>
			<verse number="16">Neibung' enkuretishu iltung'anak pookin neitadaraa ninje Engai nejo: Einyotote olayolounoni kitok tiatua yook, neiroroki Engai olorere lenye.</verse>
			<verse number="17">Neibulu mbaak enyena atua Yudaya pookin o atua loshon pookin loomanita.</verse>
			<verse number="18">Akae, neinosaki laiteng'enuok le Yohanes ninye kuna baak pookin. Neipot Yohanes laiteng'enuok lenyena are</verse>
			<verse number="19">neirriwaki ninje Yesus nejo: Ira iye ololotu arashu kianyu olekai?</verse>
			<verse number="20">Ore pepuonu kulo leak enetii ninye, nejo ninje: Yohanes Olaibatisani loirriua yook ejo: Ira iye ololotu arashu kianyu olekai?</verse>
			<verse number="21">Neishiunye ninye te ina kata ilkumok too nkeaitin o too sinaitin o too lmumuan duruk neisho edolisho ilmodook kumok.</verse>
			<verse number="22">Nealiki nejoki Yesus ninje: Embung'a engoitoi, enosakiti Yohanes enidolitata o enining'itoto: Edolisho ilmodook, nelimana lemeidim aashom, neisuji looata enkea oo lbolot, nening'isho ilming'an, nepiu lootuata, neinosakini laisinak lomon lʼeng'ida;</verse>
			<verse number="23">naa tesh oltung'ani lamaarikare nanu.</verse>
			<verse number="24">Ore peidip aashom kulo kiliku le Yohanes, neiter aliki ninye siamin mbaak e Yohanes: Itupukutuo aapuo ang'ata aaing'oraanyoo? Olperesiong'uyanita olkutati?</verse>
			<verse number="25">Arashu itupukutuo aapuo aadol nyoo? Oltung'ani oishopokoki ilkilani oopuyapui? Eng'orai, etii iltung'anak looata ilkilani lʼendenyata o enkinosata atua ngajijik oo lkarsisi.</verse>
			<verse number="26">Arashu itupukutuo aapuo aadol nyoo? Olavolounoni? Ee, aliki ndai baiki ololang' olayolounoni.</verse>
			<verse number="27">Era ninye olotisirakaki: Ng'orai, airriwaa nanu olmalaika lai lukunya engomom ino olikintobiraki engoitoi tʼengomom ino.</verse>
			<verse number="28">Aliki ndai: Metii o obo lotoiwuoki too ng'oroyok olkitok lolang' Yohanes; kake olora kiti tiatua enkarsishu Engai, naa kitok nelang' ninye.</verse>
			<verse number="29">Ore olorere pookin lotoning'o ninye o laoshok le kodi, neitaa ninje Engai supat neisho eibatisi ninje tʼenkibatisa e Yohanes.</verse>
			<verse number="30">Neany Ilfarisayoi o laiteng'enak loo nkitanapat enkigwena Engai tiatua ninje, neitu eisho eibatis ninye ninje.</verse>
			<verse number="31">Nejo Olaitoriani: Kainyo aitanyanyukie iltung'anak lʼena kishon, kainyo enyanyukie ninje?</verse>
			<verse number="32">Enyanyukie nkera naatoni tʼosingira naaipot nkulie, ejo: Kisulakitia ndai, neitu intyamityamama; kinjirakitia ndai, neitu intong'ung'u ilkiyo.</verse>
			<verse number="33">Amu eewuo Yohanes Olaibatisani, menya endaa nemeok olmarua, nijojo: Eata olmeneng'ani.</verse>
			<verse number="34">Eewuo Enkerai oltung'ani nenya neok, nijojo: Eng'orai, oltung'ani ainosani naa aokoni lʼolmarua, oljore loo laoshok le kodi o loo laitarruok.</verse>
			<verse number="35">Neitaai supat eng'eno too nkera enyena pookin.</verse>
			<verse number="36">Nesai obo too Lfarisayoi ninye, penya endaa te nebo o ninye; nejing' engaji e ilo Farisayos neton tʼenedaareki.</verse>
			<verse number="37">Naa ng'orai, netii eng'oroyoni nabo atua ena ang' nera engaitarruoni; ore peyolou ninye, ajo etotona ninye tiatua engaji Olfarisayos, neau oltulet lʼeilata narropil,</verse>
			<verse number="38">neitashe tekurum, engalo oo nkejek enyena, eishirita, neiter aitong'aki ilkiyo nkejek enyena nejut ninje too lpapit lʼelukunya enye, neng'utut naleng' nkejek enyena neel ninje tʼeilata narropil.</verse>
			<verse number="39">Ore pedol Olfarisayos loipoto ninye kuna, neiro tiatua kion nejo: Ten emutu era ele olayolounoni, anaata eyolou enara o kaa ng'oroyoni ena naporoo ninye; amu era ninye engaitarruoni.</verse>
			<verse number="40">Nealu Yesus nejoki ninye: Simon, aata entoki naaliki iye. Nejo si ninye: Laiteng'enani, tolimu ake.</verse>
			<verse number="41">Etii iltung'anak aare looata esile oltung'ani obo: neata obo esile denaria iip imiet, neata olekai onom.</verse>
			<verse number="42">Ore peitu eata ninje enalakie, neing'uaiki pokira are. Akae, tolimu, kang'ai too ninje onyor ninye nelang'?</verse>
			<verse number="43">Nealu Simon nejo: Ajo nanu ilo lotung'aikiaki nalang'. Nejoki ninye: Itaalua sidai.</verse>
			<verse number="44">Neibelekenyakino ina ng'oroyoni, nejoki Simon: Idolita ena ng'oroyoni? Atijing'ua nanu atua engaji ino, neitu kinjo engare oo nkejek; kake aaitong'aka ilkiyo nkejek ainei nejut ninje too lpapit lenyena.</verse>
			<verse number="45">Neitu kinjo eng'ututata; ore ninye neba nejing'u eitu epal ang'utut naleng' nkejek ainei.</verse>
			<verse number="46">Neitu kiel tʼeilata elukunya ai; aaela ninye tʼeilata narropil nkejek ainei.</verse>
			<verse number="47">Onaa aajoki iye: Etung'aikiaki ninye nkitarruot enyena naara kumok, tiaraki natonyorra naleng'; oloing'uaikini nkuti, nenyorru enkiti.</verse>
			<verse number="48">Nejoki ninye: Kitung'aikiaki nkitarruot inono!</verse>
			<verse number="49">Neiter kulo loototonitio te nebo o ninye aajo tiatua aten: Ang'ai ele oing'uaiki nkitarruot?</verse>
			<verse number="50">Nejoki ninye ina ng'oroyoni: Enkirukoto ino nikintopua; nno tʼeseriani!</verse>
		</chapter>
		<chapter number="8">
			<verse number="1">Neaku engai olong' neim ninye ngang'itie kituak o nkutiti, eiroru neinosu lomon lʼeng'ida lʼenkarsishu Engai, ninye o lelo tomon o are,</verse>
			<verse number="2">netii si ematua oo ng'oroyok naaishiunye ninye too lmumuan torrok o too moiyaitin, etii Maria naipoti Magdalena, natupukunye ilmeneng'a oopishana,</verse>
			<verse number="3">o Yohana, eng'oroyoni e Kusas lora olaitubulunoni le Herodes, o Susana o nkulie kumok naaisyayakitia ninye too masaa enye.</verse>
			<verse number="4">Ore petumo esiamu kitok nepuonu ninje enetii ninye, eing'ua ngang'itie, nelimu ninye tʼenkitanyanyukiet:</verse>
			<verse number="5">Etupukuo olaisuaroni obo, peiye eisuaia embeu enye. Ore peisuaia ninye, nedoiki ematua engoitoi, neroroi nenya ntaritik e shumata ina.</verse>
			<verse number="6">Nedoiki engai matua shumata osoit, nebulu netoi, tiaraki nemeata ntonat.</verse>
			<verse number="7">Nedoiki engai matua empolos oo lkikarreta, nebulu ina te nebo oo lkikarreta, negor ina.</verse>
			<verse number="8">Nedoiki engai matua atua enkop sidai, nebulu, neiu ilmomo iip. Ore ejoito nona, nelimu tʼoltoilo: Oloata nkiyaa naaning'ie, njening'!</verse>
			<verse number="9">Neikilikwan laiteng'enuok lenyena ninye: Kaa kitanyanyukiet ena?</verse>
			<verse number="10">Nejo ninye: Eitumunyanaki ndai, piyolouu njumat enkarsishu Engai, o ilkulekai too nkitanyanyukieta, pemedolisho edolita, nememus ening'ito.</verse>
			<verse number="11">Naa ena enkitanyanyukiet: Era embeu lomon lʼEngai.</verse>
			<verse number="12">Ore kulo lʼengoitoi nera looning'; nelotu tekurum satan neitai ele rorei too ltauja lenye, pemeiruk nepok.</verse>
			<verse number="13">Ore kulo le shumata osoit, nera looning' tʼeng'ida, neng'amu ororei, kake meata ninje ntonat; neiruk ninje tʼenkiti kata, ore tʼenkata enkitasuroto nerishunye.</verse>
			<verse number="14">Ore enatadoikio atua ilkikarreta, nera ninje lootoning'o nepuo ninje, negori too nkishilarot o too masaa o too naʼidaitin empuan, nemeiu ilmomo.</verse>
			<verse number="15">Ore natii enkop sidai, nera ninje lootoning'o ororei tʼoltau sidai naa bioto neshum neiu ilmomo tʼolng'iria.</verse>
			<verse number="16">Meinok o obo enkilang'et neopoo ninye tʼentutua arashu epik abori erruat; kake epik shumata enkibung'et, pedol loojing'u enkilang'et.</verse>
			<verse number="17">Amu metii enaisudori, nemelo alioi; nemetii enashuma, nemeyolouni, nelotu ewuas.</verse>
			<verse number="18">Eng'orai, eninkoko, pining'ining'i; amu oloata, neishori ninye; ore olemeata, neoruni ninye baiki enaata.</verse>
			<verse number="19">Nepuonu enetii ninye ng'otonye o lalashera lenyena neitu eidim aatinyikakiti ninye tʼolbaelʼesiamu.</verse>
			<verse number="20">Nejokini ninye: Eitashe ng'utunyi ino o lalashera linono te boo neyeu nikidol.</verse>
			<verse number="21">Nealu ninye nejoki ninje: Era yeiyo ai o lalashera lainei kulo looning' lomon lʼEngai neitobir.</verse>
			<verse number="22">Neaku tʼengolong' nabo neilepaki ninye engalawa te nebo o laiteng'enuok lenyena; nejoki ninye ninje: Matalang' aabaiki lido kekun lʼolbalbal! Nenyikaa.</verse>
			<verse number="23">Ore epuoito ninje tʼengalawa neirrag ninye aitai njok. Nedumunye olimwa lʼenkutishoto tʼolbalbal, neigany engalawa engare neaku atua osina etii.</verse>
			<verse number="24">Nepuonu ninje neinyeye ninye nejo: Laiturukoni, Laiturukoni, kiminita! Neinyototo ninye nebuaki olkutati o enkiposhata engare; neagaa neaku olgira.</verse>
			<verse number="25">Nejoki ninje: Kaji etii enkirukoto inyi? Neureishoi ninje neiputukuny nejokino: Kera ang'ai ele oitanap ilkutat o engare, nening' ninye?</verse>
			<verse number="26">Nepuonu tʼengalawa metabaiki olosho loo Lgerasenoi eneishiaakinore Galilaya.</verse>
			<verse number="27">Ore pepuku ninye nelotu enetoiyo, nenang'are olee obo ninye, eing'ua engang' neata ilmeneng'a, neitu eishop olkila enkata naado neitu ebik tiatua aji, kake tiatua nkuraren.</verse>
			<verse number="28">Ore pedol ninye Yesus, nedar nebatatakino ninye nejo tʼoltoilo kitok: Kainyo aataiye iye, Yesus, Oinoti lʼEngai natii shumata naleng'? Aasai iye, pimikintame.</verse>
			<verse number="29">Amu eitanapa ninye Olmumua duruki, pepuku tʼoltung'ani. Amu etung'uyana ninye enkata naado, neeni too lpisia o too ngameta oo nkejek, nerripi, nedung' eeneta, nearaa olmeneng ani atua ang'ata.</verse>
			<verse number="30">Neikilikwan Yesus ninye: Ke kiji aa engarna ino? Nejo si ninye: Empuoto; amu etijing'a ilmeneng'a kumok atua ninye.</verse>
			<verse number="31">Nesai ninje ninye, pemeitanap ninje, pejing' atua easuroto.</verse>
			<verse number="32">Netii ina alo emboo oo lbitiro kumok ooirrititai tʼoldonyo. Nesai ninje ninye, peisho ejing' atua lelo. Neisho ninje.</verse>
			<verse number="33">Akae, nepuku ilmeneng'a te ilo tung'ani nejing' atua ilbitiro, nesulakino emboo tʼemarti atua olbalbal, nedoiki.</verse>
			<verse number="34">Ore pedol lairritak enataa, nekwet aainosu tiatua engang' o tiatua nkuruman.</verse>
			<verse number="35">Nepuku ninje, pedol enataa, nepuonu enetii Yesus, neinepu oltung'ani otupukunye ilmeneng'a, etonita tʼengalo oo nkejek e Yesus eishopo, neata eng'eno enye, neureishoi ninje.</verse>
			<verse number="36">Neinosaki ninje kulo lootadua eneikunaki eishiunyeki oloata ilmeneng'a.</verse>
			<verse number="37">Nesai esiamu pookin oo mbat olosho loo Lgerasenoi ninye, peing'ua ninje, amu eibung'a enkuretishu kitok ninje. Akae, nejing' ninye atua engalawa nerrinyo.</verse>
			<verse number="38">Nesai ninye ele loitupukunye ninye ilmeneng'a, pebik te nebo o ninye. Kake eitanapare ninye nejo:</verse>
			<verse number="39">Torrinyoi engaji ino, pinosaa ntokitin kituak nikintobiraka Engai. Nelo ninye neim engang' pookin neinosu ntokitin kituak naaitobiraka Yesus ninye.</verse>
			<verse number="40">Ore perrinyo Yesus, neng'amu esiamu ninye; amu etaanyutua pookin ninye.</verse>
			<verse number="41">Naa ng'orai, nelotu olee obo oji Yairos, nera ninye olkitok lʼengaji Engai; nebatatakino ninye nkejek e Yesus nesai ninye, pejing' engaji enye;</verse>
			<verse number="42">amu eata entito enye nabo, nera ninye noo larin tomon o are, etaa nae ninye. Akae, ore eloito ninye, neroosh isiamin ninye.</verse>
			<verse number="43">Netii eng'oroyoni nabo naata empukunoto osarge larin tomon o are, neishaka pookin naata ninye laishiunok, neitu eidim oltung'ani o obo aishiunye ninye;</verse>
			<verse number="44">nenyiku ninye tekurum neporoo enaipukoi olkila lenye, neitir nabokata empukunoto osarge lenye.</verse>
			<verse number="45">Nejo Yesus: Kang'ai laataporoiye nanu? Ore emiki pookin, nejo Petros o lʼemboitei enye: Laiturukoni, kimanita siamin nikiroosh, nijo iye: Kang'ai laataporoiye nanu?</verse>
			<verse number="46">Nejo ake Yesus: Aataporoiye oltung'ani; amu atoning'o engolon natupukuo te nanu.</verse>
			<verse number="47">Ore pedol eng'oroyoni ajo meisudori, nelotu eikirikira, nebatatakino ninye neinosaki ninye tʼengomom olorere pookin, ajo ainyo petaporoiye ninye o eneikuna neishiu nabokata.</verse>
			<verse number="48">Nejoki ninye: Naito, ntagoluoi tʼoltau! enkirukoto ino nikintopua. Nno tʼeseriani!</verse>
			<verse number="49">Ore epon eirorita ninye, nelotu oltung'ani obo oing'ua engang' olkitok lʼengaji Engai nejo: Eidipa atua entito ino; mintoki aitanyamal olaiteng'enani.</verse>
			<verse number="50">Ore pening' Yesus ena, nealiki ninye nejo: Miureisho; ruko ake, nelapok!</verse>
			<verse number="51">Ore pelotu aji, neitu eisho oltung'ani o obo ejing' o ninye neme Petros o Yohanes o Yakobos o menye lʼenkerai o ng'otonye.</verse>
			<verse number="52">Neishir pookin aaishiraki ninye. Nejo ninye: Eminjir! eitu ee, kake eirura.</verse>
			<verse number="53">Nekweniye ninje ninye, eyolo, aajo eidipa atua ninye.</verse>
			<verse number="54">Neitupuku ninye ninje pookin neibung' enkerai engaina neipot, ejo: Nakerai, nyototoi!</verse>
			<verse number="55">Nerrinyo Olmumua lenye, neitashe nabokata, neitanapisho, peishori ninye endaa.</verse>
			<verse number="56">Neing'asia lootoiutuo ninye. Neitanap ninje, pemeliki oltung'ani enataa.</verse>
		</chapter>
		<chapter number="9">
			<verse number="1">Neipot ninye kulo tomon o are te nebo neisho ninje enkidimata naitoreye ilmeneng'a neidim aaishiunye nkeaitin;</verse>
			<verse number="2">neirriwaa ninje, peinosaa enkarsishu Engai, peishiunye loomoiyaa,</verse>
			<verse number="3">nejoki ninje: Eminap entoki engoitoi, olartat arashu olbene arashu endaa arashu ngoshola; emiata baiki ilkilani aare.</verse>
			<verse number="4">Ore engaji pookin nitijing'a, entobik tiatua, metabana nipukuku te ina alo.</verse>
			<verse number="5">Ore iltung'anak pookin lemeng'amu ndai, teni ipukuku te ina ang', empiripiroi enterit too nkejek inyi, peaku enjakenishu too ninje.</verse>
			<verse number="6">Nepuo ninje neim ngang'itie neinosu lomon lʼeng'ida, neishiunye too wuejitin pookin.</verse>
			<verse number="7">Ore pening' Olaitoriani lʼematua e ong'wan, Herodes, pookin nataa, neing'arrirro, tiaraki natejo iltung'anak: Etopiwuo Yohanes too lootuata;</verse>
			<verse number="8">nejo ilkulekai: Etalie Eliya; naa kulekai: Etopiwuo obo too layolounok le opa.</verse>
			<verse number="9">Nejo Herodes: Atudung'o Yohanes elukunya. Ang'ai ele laning'oki nji mbaak enyena? Neyeu nedol ninye.</verse>
			<verse number="10">Nerrinyo lairriwak neinosaki ninye naitobira ninje. Nerik ninye ninje nerishaki ewueji enye openy tʼenetii engang' Betsaida.</verse>
			<verse number="11">Ore peyolou siamin, nesuj ninye; neng'amu ninye ninje neliki ninje mbaak enkarsishu Engai, neishiunye kulo looaku, peishiunyeki.</verse>
			<verse number="12">Neiter anyikaa endama. Nepuonu kulo tomon o are nejoki ninye: Ntanapare olorere, pepuo ngang'itie o nkuruman naamanita, petum nkirragat o ndaikin, amu kitii ene ewueji nemetii iltung'anak.</verse>
			<verse number="13">Nejoki ninye ninje: Enjoo ndai ninje endaa! Nejo ninje: Mikiata enalang' ilmkaten imiet o singir aare, arashu pikimbung' engoitoi aapuo aainyang'aki ndaikin ele orere pookin.</verse>
			<verse number="14">Amu etii leak anaa iip onom. Nejoki ninye laiteng'enuok lenyena: Entotona ninje too lkererin anaa onom, onom.</verse>
			<verse number="15">Neiko neijia neitoton pookin.</verse>
			<verse number="16">Neibung' ninye kulo mkaten imiet o kulo singir aare neimariri shumata nemayan ninje, nebelibel neisho laiteng'enuok, peoriki esiamu.</verse>
			<verse number="17">Nenya neraposho pookin; nedumuni lekunot oo mbelat enye ilbenia tomon o are.</verse>
			<verse number="18">Neaku ore pesaisho ninye tʼewueji enye openy netii laiteng'enuok lenyena te nebo o ninye, neikilikwan ninje, ejo: Kejo siamin ara nanu ng'ai?</verse>
			<verse number="19">Nealu ninje nejo: Yohanes Olaibatisani; nejo ilkulekai: Eliya; o ilkulekai: Obo too layolounok le opa otopiwuo.</verse>
			<verse number="20">Nejoki ninye ninje: Kake ijojo ndai ara nanu ng'ai? Nealu Petros nejo: Kristos lʼEngai!</verse>
			<verse number="21">Neitanap ninye ninje, pemeliki oltung'ani o obo ena,</verse>
			<verse number="22">nejo: Meata kata nemeitamei Enkerai oltung'ani too nkumok, nemeni too laigwenak o too laidasak kituak o too layolok lʼesirata, neari metua, nepiu tʼengolong' e uni.</verse>
			<verse number="23">Nejoki ninje pookin: Oloyeu naasuj, njemiki kion, njedumakino esalaba enye ngolong'i pookin, paasuj.</verse>
			<verse number="24">Amu oloyeu neitopok empuan enye, neiminye ninye; ore oloiminye empuan enye tʼolbae lai, neitopok ele ninye.</verse>
			<verse number="25">Amu kaa dupoto etum oltung'ani, teni esot olmaa pookin neiminye kion arashu neinosie kion osina?</verse>
			<verse number="26">Amu olaaibung'aki sura nanu o rorei lainei, nelaibung'aki Enkerai oltung'ani ninye sura, teni elotu tʼenkitook enye o en e Menye o en oo lmalaikan sinyat.</verse>
			<verse number="27">Aliki ndai tʼesipata: Etii iltung'anak tiatua kulo looitashe tene lemeinyorrinyor enkea, metabana nepuo aadol enkarsishu Engai.</verse>
			<verse number="28">Neaku anaa enkata nijo ngolong'i isiet, eishunyete kulo rorei, nerik ninye Petros o Yohanes o Yakobos nei lepaki oldonyo asaisho.</verse>
			<verse number="29">Neaku ore esaisho ninye, neala emua engomom enye, neiborru ilkilani lenyena neilang'ishoi.</verse>
			<verse number="30">Naa ng'orai, netii leak aare ooderrita o ninye, nera lelo Mose o Eliya;</verse>
			<verse number="31">etaliote ninje tiatua enkitook neimaki enkiting'oto enye nalaitabaia te Yerusalem.</verse>
			<verse number="32">Ore Petros o lʼemboitei enye neiroshiki njok ninje. Ore peinyototo ninje, nedol enkitook enye o kulo tung'anak aare ooitashe o ninye.</verse>
			<verse number="33">Neaku ore perishare ninje aaing'ua ninye, nejoki Petros Yesus: Laiturukoni, sidai, kitii yook ene! Mateshet iltomboitie okuni: obo lino, obo le Mose, obo le Eliya. Nemeyolo ninye enajoito.</verse>
			<verse number="34">Ore epon eirorita ninye kuna, nepukoki erukenya neopoo ninje; neurei ninje ejing' atua erukenya.</verse>
			<verse number="35">Neaku oltoilo, eing'ua erukenya, ejo: Nyele Oinoti lai lategelua; entoning' ninye!</verse>
			<verse number="36">Ore peaku ele toilo, neinepuni etii Yesus openy. Negira ninje neitu eliki too nona olong'i oltung'ani o obo toki too kuna naatadua.</verse>
			<verse number="37">Neaku engai olong', etadoutuo ninje tʼoldonyo, netumore esiamu kitok ninye.</verse>
			<verse number="38">Naa ng'orai, neipot olee obo tiatua esiamu nejo: Laiteng'enani, aasai iye, ping'oraa enkerai ai, amu era ninye enkerai ai nabo,</verse>
			<verse number="39">naa ng'orai, eibung' Olmumua ninye, nedar nabokata, neiponyipony ninye, epuku olaburra, neitoki aing'uaiki tʼosina, eitalepoiye ninye.</verse>
			<verse number="40">Nasai laiteng'enuok linono, pemir ninye, neitu eidim.</verse>
			<verse number="41">Nealu Yesus nejo: Ndai enkishon nemeiruk naa aibeloni, ke metabaiki anu aboitare nanu ndai nang'iriaki ndai? Toriku enkerai ino ene!</verse>
			<verse number="42">Ore elotu ninye, neiponyipony olmeneng'ani ninye neisugum. Nebuaki Yesus Olmumua duruki neishiunye enkerai nerrinyoki menye lenye.</verse>
			<verse number="43">Neiputukuny ninje pookin naleng' tʼolbae lʼenkitook Engai. Ore eiputukunyito ninje pookin tʼolbae loo mbaak pookin naaitobira ninye, nejoki ninye laiteng'enuok lenyena:</verse>
			<verse number="44">Entipik kulo rorei atua nkiyaa inyi: Amu epuoi aaitarasaki Enkerai oltung'ani atua ngaik oo ltung'anak.</verse>
			<verse number="45">Kake eitu eyolou ninje kulo rorei, neaku etushumaki too ninje, pemeyolou. Neurei ninje eikilikwan ninye mbaak oo kulo rorei.</verse>
			<verse number="46">Nejing' atua ninje nkibirribirrat: Kang'ai lora kitok too ninje?</verse>
			<verse number="47">Ore pedol nkibirribirrat oo ltauja lenye, neibung' ninye enkerai nabo neitasheye ninye te bata enye</verse>
			<verse number="48">nejoki ninje: Olong'amu ena kerai tʼengarna ai, naang'amu nanu; naa olaang'amu nanu, neng'amu olaairriua: amu olora kinyi tiatua ndai pookin, nera kitok.</verse>
			<verse number="49">Nealu Yohanes nejo: Laiturukoni, kitadua oltung'ani lomirita ilmeneng'a tʼengarna ino, nikimitiki ninye, amu eitu esujare yook.</verse>
			<verse number="50">Nejoki Yesus ninye; Emimitiki! amu ore olemeiba ndai, nera lʼematua inyi.</verse>
			<verse number="51">Akae, ore pebaia ngolong'i enkilepata enye, neitorioo ninye engomom enye alo Yerusalem,</verse>
			<verse number="52">neirriwaa ilkiliku lukunya engomom enye; neibung' ninje engoitoi nejing' atua engang' nabo oo Samareites, peiye eitobiraki ninye ewueji neirragieki.</verse>
			<verse number="53">Neitu eng'amu ninje ninye, tiaraki naitorioiye engomom enye alo Yerusalem.</verse>
			<verse number="54">Ore pedol ena laiteng'enuok Yakobos o Yohanes, nejo: Laitoriani, iyeu nikintanapu enkima pedou te shumata, peiminye ninje, anaa peikuna Eliya?</verse>
			<verse number="55">Neibelekenya nebuaki ninje nejo: Miyololo, aajo irara le alo mumua?</verse>
			<verse number="56">Amu eitu elotu Enkerai oltung'ani, peiminye iltauja loo ltung'anak, kake peitopok.</verse>
			<verse number="57">Ore peibung' ninje engoitoi aapuo engai ang', nejoki oltung'ani obo ninye: Aasuj iye tʼewueji pookin nilo.</verse>
			<verse number="58">Nejoki Yesus ninye: Eata ntirrashin ngumot neata ntaritik e shumata singin, kake meata Enkerai oltung'ani eneiteleiki elukunya enye.</verse>
			<verse number="59">Nejoki ninye olekai: Tusujaki! Nejo si ninye: Laitoriani, njooki ang'as alo anuk papa lai.</verse>
			<verse number="60">Nejoki Yesus ninye: Njoo enuk lootuata lootuata lenye, kake nno iye, pinosaa enkarsishu Engai!</verse>
			<verse number="61">Nejo si olekai: Laitoriani, aalasuj iye, kake njooki ang'as alo aitanapare kulo loora lʼengaji ai.</verse>
			<verse number="62">Nejoki Yesus ninye: Metii oltung'ani opik engaina olkembe neitoki anang' silig, peaku lʼenkarsishu Engai.</verse>
		</chapter>
		<chapter number="10">
			<verse number="1">Ore tekurum oo kuna negelu Olaitoriani kulekai ntomoni naapishana neirriwaki ninje aare, aare lukunya engomom enye atua ngang'itie pookin o wuejitin pookin naatayeuo nelo ninye.</verse>
			<verse number="2">Nejoki ninje: Kitok enkisambuare naa kuti laitobirak; akae, entasai Olaitoriani lʼenkisambuare, petum airriwaki laitobirak atua enkisambuare enye.</verse>
			<verse number="3">Enjom! eng'orai, airriwaa nanu ndai anaa mbalelon atua empolos oo suiyan.</verse>
			<verse number="4">Eminap entutua arashu olbene arashu namuka; emiroroki oltung'ani o obo tʼengoitoi.</verse>
			<verse number="5">Ore pijing'ijing'i engaji nabo, entang'as entejo: Njeaku tʼena aji eseriani!</verse>
			<verse number="6">Ore petii ina alo enkerai eseriani, nelabik eseriani inyi te shumata enye; teni metii, neitoki arrinyokino ndai.</verse>
			<verse number="7">Entobik ake tiatua ena aji, nidaarere niokishorere naata ninje; amu eaku, petum olaitobirani olkwaje lenye. Emindur tʼengaji aidurraki engai aji.</verse>
			<verse number="8">Ore engang' pookin nijing'ijing'i neng'amuni ndai, enosa enaitarasakaki ndai;</verse>
			<verse number="9">enjiunye loomoiyaa ootii atua ninje, entiakiti ninje: Etinyikaka ndai enkarsishu Engai.</verse>
			<verse number="10">Ore engang' pookin nijing'ijing'i nemeng'amu ninje ndai, entupukutu, enjom atua ngoitoi enyena, entejo:</verse>
			<verse number="11">Kipioki ndai baiki enterit engang' inyi natijing'a nkejek ang'; entopon, entayolo ena, ajo etinyikaka ndai enkarsishu Engai.</verse>
			<verse number="12">Aliki ndai: Eikashieki Sodom te ina olong' nelang' ena ang'.</verse>
			<verse number="13">Ee, kake aiya, Korasin! Ee, kake aiya, Betsaida! Ten emutu etaa kuna kitobirat kituak tiatua Tiros o Sidon naataasaki too ndai, anaata etotona ninje tiatua ilguniani o atua nkuruon neala.</verse>
			<verse number="14">Kake eikashieki Tiros o Sidon tiatua enkigwena nelang' ndai.</verse>
			<verse number="15">O iye, Kapernaum, nikilepieki metabaiki shumata, kintadouni metabaiki emanyata e satan.</verse>
			<verse number="16">Oloning' ndai, naaning' nanu; olomen ndai, naamen nanu; olaamen nanu, nemen olaairriua.</verse>
			<verse number="17">Nerrinyo kulo ntomoni naapishana tʼeng'ida nejo: Laitoriani, etoning'o yook baiki ilmeneng'a tʼengarna ino.</verse>
			<verse number="18">Nejoki ninye ninje: Atadua nanu satan anaa enkiwang'ata natusulunye te shumata.</verse>
			<verse number="19">Eng'orai, aidipa aishoo ndai engolon niroruarierie lasuria o nkulupan o enkidimata pookin olmang'atinda, nemear ndai entoki o nabo.</verse>
			<verse number="20">Epon ming'idada te ina, ajo eisyayaki ndai ilmumuan, kake enting'idata, aajo etisiraki ngam inyi te shumata.</verse>
			<verse number="21">Negalalu Yesus te ina kata tʼOlmumua Sinyati nejo: Aaitoning'oo iye, Papa o Olaitoriani le shumata o enkop, tiaraki nitushumaka kuna lang'eni o iljartani, nintayolo ninje ilkutiti. Ee, Papa, amu neijia itonyorrua tʼengomom ino.</verse>
			<verse number="22">Neibelekenyakino ninye laiteng'enuok tʼenkilepata nejo: Aaitarasaka Papa lai ntokitin pookin, nemetii o obo oloyolo Oinoti neme Menye, nemetii oloyolo Menye neme Oinoti o ele loyeu neitayolo Oinoti ninye.</verse>
			<verse number="23">Neibelekenyakino ninye laiteng'enuok lenyena nejoki ninje tʼenkilepata: Teshi kuna onyek naadol enidolidolo ndai.</verse>
			<verse number="24">Amu aliki nanu ndai: Etayeutuo nedol layolounok kumok o ilkarsisi enidolitata ndai, neitu edol; neyeu nening' enining'itoto, neitu ening'.</verse>
			<verse number="25">Naa ng'orai, neitashe olaiteng'enani obo loo nkitanapat, petem ninye, nejo: Laiteng'enani, kaji aiko, pajung'u empuan nemeiting'?</verse>
			<verse number="26">Nejoki ninye: Ainyo naa nasira tiatua nkitanapat? Ainyo isoma?</verse>
			<verse number="27">Nealu ninye nejo: Tonyorra Olaitoriani, Engai ino, tʼoltau lino pookin o tʼolmumua lino pookin o tʼengolon ino pookin o tʼeng'eno ino pookin, o lʼelatia ino anaa kion!</verse>
			<verse number="28">Nejoki ninye: Itaalua sidai, nkuna ina, nilaishiu.</verse>
			<verse number="29">Kake neyeu neitaa kion supat nejoki Yesus: Ang'ai naa ol elatia ai?</verse>
			<verse number="30">Nealu Yesus nejo: Etadoiye oltung'ani obo, eing'ua Yerusalem, pelo Yeriko, netumore sing'ouni, neoru ninye ilkilani nepik ilbaak nepuo neing'ua, eirasa ee.</verse>
			<verse number="31">Nedou olaidasani obo aimu ina oitoi, meyolo o nyoo, ore pedol ninye, neiwang'.</verse>
			<verse number="32">Neijia baiki olevites oewuo ine wueji, nedol neiwang'.</verse>
			<verse number="33">Kake eewuo tʼolototo Osamareites obo neinepu ninye; ore pedol ninye, neibung'aki engoshoke nanana,</verse>
			<verse number="34">nerishaki ninye neen ilbaak lenyena nebukoki eilata o olmarua neilepakinye ninye shumata osikiria lenye nerik ninye engaji oo lomon neitolonyilony ninye.</verse>
			<verse number="35">Ore tʼenasirie neitai denaria are neisho olopeny engaji nejo: Ntolonyilonya ninye, teni eaku enalang', ore parrinyunye, naalaisho iye.</verse>
			<verse number="36">Ijo aa, ang'ai too kulo pokira okuni lotaa ol elatia ele otijing'a atua sing'ouni?</verse>
			<verse number="37">Nejo si ninye: Ele loibung'aka ninye engoshoke nanana. Nejoki Yesus ninye: Nno, nkuna si iye neijia!</verse>
			<verse number="38">Ore epuoito ninje, nejing' engang' nabo. Neng'amu ninye eng'oroyoni nabo naji Marta tʼengaji enye.</verse>
			<verse number="39">Neata ninye enganashe naji Maria, neitoton ninye kion tʼengalo oo nkejek Olaitoriani ainining' lomon lenyena.</verse>
			<verse number="40">Nenyamalu Marta tʼenkisyayare kitok; nelotu ninye nejo: Laitoriani, ai mishilaa iye, ajo aapalaki enganashe ai, paisyaisho nanu openy ake? Akae, tiaki ninye, njaaretu.</verse>
			<verse number="41">Nealu nejoki Olaitoriani ninye: Marta, Marta, intanyamaluo ning'uyana too mbaak kumok;</verse>
			<verse number="42">kake melaunoi nabo; etegelua Maria ematua sidai, nemeoruni ninye ena.</verse>
		</chapter>
		<chapter number="11">
			<verse number="1">Neaku etii ninye ewueji nebo, esaisho. Ore peidip, nejoki obo too laiteng'enuok lenyena ninye: Laitoriani, nteng'ena yook esayata, anaa peiteng'ena Yohanes laiteng'enuok lenyena.</verse>
			<verse number="2">Nejoki ninje: Ore pisaishosho, entejo: Papa lang', litii shumata, njesinyari engarna ino! Njelotu engarsishu ino! Njeaku eyeunoto ino tʼenkop anaa peaku te shumata!</verse>
			<verse number="3">Njoo yook endaa ang' nabaiki yook tʼengolong' pookin!</verse>
			<verse number="4">Tung'aiki yook nkitarruot ang', amu king'uaiki si yook iltung'anak looata silen ang'! Mirik yook atua enkitasuroto, kake ntopua yook tʼentorroni!</verse>
			<verse number="5">Nejoki ninye ninje: Kangai too ndai loata oljore lenye nelotu ninye, eipolose enkiarie, nejoki ninye: Oljore, silenokoki ilmkaten okuni,</verse>
			<verse number="6">amu aatabaikia oljore lai, eing'ua olototo, namaata enaisho ninye,</verse>
			<verse number="7">nealu ilo otii aji, nejo: Mikintirik, amu eidipaki aaigeno kutukaji, netii nkera ainei atua erruat te nebo o nanu; maidim ainyo, paaisho iye.</verse>
			<verse number="8">Aliki ndai: Ten emutu meinyototo ninye, peisho ninye, tiaraki nara oljore lenye, anaata einyototo neisho ninye enayeu, tiaraki nasaisho ninye naleng' meata sura.</verse>
			<verse number="9">Naliki si nanu ndai: Entoomonutu, neishori ndai; eng'orutu, nitumutumu; entooshiosh, nebolokini ndai.</verse>
			<verse number="10">Amu pookin loomonu, neng'amu; o oloing'oru, netum; o olooshiosh, nebolokini.</verse>
			<verse number="11">Ketii atua ndai enkerai nabo naomonu menye olmkate, neisho ninye osoit? arashu teni eomonu osingirri, neisho ninye tʼewueji osingirri olasurai?</verse>
			<verse number="12">arashu teni eomonu olmosori, neisho ninye enkulupa?</verse>
			<verse number="13">Akae, teni iyololo ndai lirara torrok aaishoo nkera inyi nkishoorot sidan, me naleng' elaisho Papa le shumata Olmumua Sinyati kulo loomonu ninye!</verse>
			<verse number="14">Neitupuku ninye olmeneng'ani leitu eidimairoro; neaku ore pepuku olmeneng'ani, neiro oladuo lemeiro. Neiputukuny siamin.</verse>
			<verse number="15">Nejo ilkulekai too ninje: Eitupuku ninye ilmeneng'a tʼenkidimata e Beelsebul, olkitok loo lmeneng'a.</verse>
			<verse number="16">Netem ilkulekai ninye neyeu olponoto oing'ua shumata.</verse>
			<verse number="17">Ore peyolou ninye ndamunot enye, nejoki ninje: Ore enkarsishu pookin naitarrikino tiatua kion, neaku ang'ata, neurokino engaji o engaji.</verse>
			<verse number="18">Teni eitarrikino si ninye satan tiatua kion, kaji eiko teni eitashe enkarsishu enye? Amu ijojo ndai, aajo aitupuku nanu ilmeneng'a tʼenkidimata e Beelsebul.</verse>
			<verse number="19">Kake ore pamir nanu ilmeneng'a tʼenkidimata e Beelsebul, akae, tʼenkidimata e ng'ai eitupuku ninje nkera inyi? Eaku ninje te ina laigwenak linyi.</verse>
			<verse number="20">Kake ore pamir nanu ilmeneng'a tʼolkimojino lʼEngai, neinepu enkarsishu Engai nabokata ndai.</verse>
			<verse number="21">Teni errip oloata engolon neata remeta engaji enye, nebik masaa enyena tʼeseriani.</verse>
			<verse number="22">Ore pelotu ololang' ninye tʼengolon, negilu ninye neoru remeta enyena pookin naating'idare ninye, neor nkyarunot enyena.</verse>
			<verse number="23">Olemera lʼematua ai, nera olmang'atinda lai, olemeiturrur te nebo o nanu, neisardakie.</verse>
			<verse number="24">Teni eidip atupuku Olmumua duruki tiatua oltung'ani, neim atua wuejitin engaroni neing'oru eneeng'ieng'are nelau, nejo: Alarrinyokino atua engaji ai natupukunye;</verse>
			<verse number="25">ore pelotu, neinepu, etooroki nekaji.</verse>
			<verse number="26">Nelo ninye nabokata neriku te nebo o ninye kulekai mumuan oopishana loora torrok nelang' ninye; ore peidip aatijing', nemany ina alo, neaku enkiting'oto e ilo tung'ani torrono nelang' enkiterata.</verse>
			<verse number="27">Neaku ore eiro ninye kuna, neapaa eng'oroyoni nabo tiatua esiamu oltoilo nejoki ninye: Tesh engoshoke nikitanapa naa teshi ilkinai litanaa.</verse>
			<verse number="28">Nejo si ninye: Eikash, teshi kulo looning' ororei lʼEngai neibung' ninye.</verse>
			<verse number="29">Ore peiturrurrokino siamin, neiter ajo: Era ena kishon enkishon torrono; eing'oru ninye olponoto, nemeishori ninye olponoto neme olponoto le Yona.</verse>
			<verse number="30">Amu neijia anaa petaa Yona olponoto too ltung'anak le Nineve, neijia eaku Enkerai oltung'ani tʼena kishon.</verse>
			<verse number="31">Nelaitashe enkarsis eunore engolong' tʼenkigwena te nebo o leak lʼena kishon nelaar ninje; amu eewuo ninye eing'ua nkiting'ot enkop, peinining' eng'eno e Salomo; naa eng'orai, etii ene ololang' Salomo.</verse>
			<verse number="32">Nepuo aaitashe leak le Nineve tiatua enkigwena te nebo o ena kisbon nepuo aar ninje, amu etaalate ninje tʼolbae lʼenkinosaroto e Yona; naa eng'orai, etii ene ololang' Yona.</verse>
			<verse number="33">Metii oloinok enkilang'et nepik ninye eneshuma arashu abori olkisembe, kake shumata enkibung'et, pedol loojing'u enkilang'et.</verse>
			<verse number="34">Nera engong'u ino enkilang'et osesen; akae, teni era engong'u ino bioto, nera osesen lino pookin enkilang'et; kake teni era ninye torrono, nera si osesen lino enaimin.</verse>
			<verse number="35">Akae, ng'orai, pemeaku enkilang'et natii atua iye enaimin.</verse>
			<verse number="36">Akae, teni era osesen lino pookin enkilang'et nemeata ninye enaimin o enkinyi, neaku ninye enkilang'et tukul, neijia anaa pikilang'aki enkilang'et enkiwang'ata.</verse>
			<verse number="37">Ore eirorita ninye, nesai Olfarisayos obo ninye, penya endaa te nebo o ninye. Nejing' ninye neton tʼendaata.</verse>
			<verse number="38">Ore pedol Olfarisayos ina, neiputukuny, tiaraki neitu eng'as aisuja, eitu edaa.</verse>
			<verse number="39">Nejoki Olaitoriani ninye: Ore ndai, Ilfarisayoi, isujusuju oriong' enkwaru o engirra, kake ebore atua ndai enkisimaroto o entorroni.</verse>
			<verse number="40">Lemoda, eitu eitobir oloitobira oriong' baiki atua?</verse>
			<verse number="41">Entopon aaisho entoki empuris natii, naa eng'orai, neaku eisuja pookin too ndai.</verse>
			<verse number="42">Kake, ee, kake aiya, ndai Ilfarisayoi, tiaraki ninjoioio ematua e tomon olkujitai orropil o olkujitai oitorropil ndaikin o noo mbenek pookin, nilusooso enkigwena o enyorrata Engai! Meata kata nemeitobiri kuna, nemepali nena.</verse>
			<verse number="43">Ee, kake aiya, ndai Ilfarisayoi, tiaraki ninyorrinyorro aatotoni too wuejitin elukunya oo ngajijik Engai o nkirorokinot too singiran!</verse>
			<verse number="44">Ee, kake aiya, ndai layolok lʼesirata o Ilfarisayoi, amu inyanyukiekie nkuraren nemeyolouni neroro iltung'anak shumata, meyolo.</verse>
			<verse number="45">Nealu obo too laiteng'enak loo nkitanapat nejoki ninye: Laiteng'enani, isul yook, teni ijo kulo rorei.</verse>
			<verse number="46">Nejo si ninye: Ee, kake aiya si ndai, laiteng'enak loo nkitanapat, amu intanapinapa iltung'anak irridat lemenapai, niming'unyenye ndai oopeny kulo rridat tʼolkimojino o obo.</verse>
			<verse number="47">Ee, kake aiya ndai! amu ishetishete nkuraren oo layolounok; kake etaara loominyi linyi ninje metuata.</verse>
			<verse number="48">Onaa injakenunu ning'aring'ara nkyasin oo loominyi, amu etaara ninje lelo metuata, nishetakiki ndai ninje nkuraren.</verse>
			<verse number="49">Onaa ejo eng'eno Engai te ina: Alairriwaki atua ninje layolounok o lairriwak, near too ninje ilkulekai metuata nemir,</verse>
			<verse number="50">petumi aaing'oru tʼena kishon osarge loo layolounok pookin oibukoiyoki, neba tʼenkitobirata olmaa,</verse>
			<verse number="51">eiter tʼosarge le Abel metabaiki osarge le Sakarias otaraki tʼempolos olperere lʼenkidasare o engaji Engai. Ee, aliki ndai: Epuoi aaing'oru tʼena kishon.</verse>
			<verse number="52">Ee, kake aiya, ndai laiteng'enak loo nkitanapat, amu iaoita embolet eyolounoto. Nimijing'ijing'i ndai oopeny, nimitikiki kulo looyeu nejing'.</verse>
			<verse number="53">Ore peidip atiaki ninje kuna, neiter layolok lʼesirata o Ilfarisayoi aakeshore ninye naleng' neikilikwan ninye too mbaak kumok,</verse>
			<verse number="54">petum aatarresh ninye tʼolosek tʼenkutuk enye.</verse>
		</chapter>
		<chapter number="12">
			<verse number="1">Ore peiturrurro olorere iip nkujit neaku eroruaro, neng'as aiter ajoki laiteng'enuok lenyena tʼenkiterata: Entaduai aten tʼenkisiijoi oo Lfarisayoi nara enkitusupatuo.</verse>
			<verse number="2">Metii enaiopoiyoki, nemelo abolunye tekurum, nemetii enaisudori, nemeyolouni tekurum.</verse>
			<verse number="3">Akae, ore pookin niroro tʼenaimin, nepuoi aaning' tiatua enkilang'et; ore ening'oming'omakitia nkiyaa tiatua ilkutot, neinosuni too nkeperi oo ngajijik.</verse>
			<verse number="4">Kake aliki nanu ndai, iljorueta lainei: Emiurei looar osesen metua nemeidim aaitobira tekurum entoki nalang'.</verse>
			<verse number="5">Kake aitadol ndai oliureii: Enturia oloata engolon, eidipa ataara metua, nenang'aki atua ewueji enkima. Ee, aliki ndai: enturia ele!</verse>
			<verse number="6">Memirai nkipaikut imiet too mpesai are? Merikinoi baiki nabo too ninje tʼengomom Engai.</verse>
			<verse number="7">Kake eikenaki baiki ilpapit loo lukuny inyi pookin. Onaa emiureisho! Irara ndai kituak nilang'ilang'a nkipaikut kumok.</verse>
			<verse number="8">Aliki ndai: Ore oltung'ani pookin laaibalu nanu tʼengomom oo ltung'anak, nelaibalu baiki Enkerai oltung'ani ilo tʼengomom oo lmalaikan lʼEngai;</verse>
			<verse number="9">kake olaamiki nanu tʼengomom oo ltung'anak, nemikini ninye tʼengomom oo lmalaikan lʼEngai.</verse>
			<verse number="10">Eing'uaikini ele pookin oimakinye ororei Enkerai oltung'ani; kake olomor Olmumua Sinyati, meing'uaikini ninye.</verse>
			<verse number="11">Ore perik ninje ndai atua ngajijik Engai enye o engomom oo lkituak o looata engolon, emiekenya aaibirribir eninkoko, teni imitutu aten, arashu enilimumu;</verse>
			<verse number="12">amu elaiteng'en Olmumua Sinyati ndai te ina kata ake enaaku nilimumu.</verse>
			<verse number="13">Nejoki obo tiatua esiamu ninye: Laiteng'enani, tiaki olalashe lai, paaoriki enjung'o.</verse>
			<verse number="14">Nejoki ninye: Letung'ani, kang'ai laatipika, paaku olaigwenani arashu olaoroni tiatua ndai?</verse>
			<verse number="15">Nejoki ninye ninje: Eng'orai, piduaiaia aten tʼengong'u oo masaa; amu meishiu oltung'ani o obo, tiaraki naata ninye masaa kumok.</verse>
			<verse number="16">Neliki ninje enkitanyanyukiet nejo: Etii oltung'ani obo adupani, neisho enkuruma enye naleng'.</verse>
			<verse number="17">Neibirribir ninye tiatua kion nejo: Kaji aiko, amu maata enaiturrurroki ng'erunot ainei?</verse>
			<verse number="18">Nejo ninye: Alaiko nji: ajar mbejen ainei, pashet nkituak naalang' naiturrurroki ina alo enkisambuare pookin o masaa ainei</verse>
			<verse number="19">najoki Olmumua lai: Lemumua, iata masaa kumok naashuma noo lann kumok; eng'ieng'ai, nosa, tooko, ting'idai!</verse>
			<verse number="20">Nejoki Engai ninye: Lemodai, eyeuni tʼena kiarie te iye Olmumua lino; ore kuna nintobiraiye, keaku nkun e ng'ai?</verse>
			<verse number="21">Neijia etiu oloshumaki kion masaa nemera oladupani tʼEngai.</verse>
			<verse number="22">Nejoki ninye laiteng'enuok lenyena: Onaa ajoki ndai: Emiekenvakino empuan inyi eninyanya, arashu osesen linyi eninjopishopo.</verse>
			<verse number="23">Amu kitok empuan nelang' endaa naa kitok osesen nelang' olkila.</verse>
			<verse number="24">Eng'orai ilkurruki; amu meisuaisho nemeisambisho, meata ninje eneshumishore arashu embeje, kake eitoti Engai ninje; nirara ndai kituak naleng' nilang'ilang'a ntaritik.</verse>
			<verse number="25">Kang'ai too ndai oidim ateekenyai, pepon engadoro enye engaina nabo?</verse>
			<verse number="26">Akae, teni mindimidimi ena nara kinyi tukul, ainyo piekenyakinono si ninje nkulie?</verse>
			<verse number="27">Eng'orai ntapuka eneiko teni ebulu; meipilisho ninje nemeshetisho; kake aliki nanu ndai, ajo eitu eishopi baiki Salomo tʼenkitook enye pookin anaa nabo too ninje.</verse>
			<verse number="28">Akae, teni eishop Engai nji olkujitai otii taata enkuruma nenang'akini taisere enkima, me naleng' epon aishop ndai, liatata enkirukoto kinyi?</verse>
			<verse number="29">Onaa eming'oru ndai eninyanya o eniokioko, emiliman aten too nkishilarot.</verse>
			<verse number="30">Amu eing'oru kuna pookin loreren lemeata Engai; eyolo Minyi linyi, ajo mindimimdimi aatalaita kuna.</verse>
			<verse number="31">Entopon aaing'oru enkarsishu enye, neponikini ndai kuna.</verse>
			<verse number="32">Miureisho, enjoo kinyi! amu etonyorra Minyi linyi aishoo ndai enkarsishu.</verse>
			<verse number="33">Entimir masaa inyi, enjoo kulo looata osina. Entobirakiti aten ilbenia lememusanu, masaa nemeng'oru te shumata nemenyikaki olapurroni nemeitarruo laing'ur;</verse>
			<verse number="34">amu enetii masaa inyi, netii ine iltauja linyi.</verse>
			<verse number="35">Entaa looena mpolosi neiwuwu nkilang'eta inyi,</verse>
			<verse number="36">pinyanyukiekie ndai iltung'anak looanyu Olaitoriani lenye, teni edumunye tʼenkiama, peiye ore pelotu neoshioshisho, nebolu ninye nabokata.</verse>
			<verse number="37">Teshi lelo aisyayak looinepu Olaitoriani lenye, teni elotu, eishololo. Japa, aliki ndai: Erretena neitoton ninje tʼenedaare, nelotu aisyayaki ninje.</verse>
			<verse number="38">Ore pelotu ninye tʼerripore e are arashu e uni neinepu ninje nji, nera teshi lelo.</verse>
			<verse number="39">Kake entayolo kuna, ten emutu eyolo olopeny engaji enkata nalotunye olapurroni, anaata eishololo nemeisho engaji metuudi.</verse>
			<verse number="40">Onaa entobirakinoto si ndai, amu elalotu Enkerai oltung'ani tʼenkata nimijojo.</verse>
			<verse number="41">Nejo Petros: Laitoriani, ke yook iliki ena kitanyanyukiet arashu pookin?</verse>
			<verse number="42">Nejo Olaitoriani: Kang'ai lora olaing'orani supat naa ng'en, opik Olaitoriani lenye, peitore laisyayak lenyena, peoriki ninje endaa tʼenkata enye?</verse>
			<verse number="43">Tesh ilo aisyayani olotu Olaitoriani lenye neinepu ninye eiko nji.</verse>
			<verse number="44">Esipa, aliki ndai: Ak eitaa ninye, peitore masaa enyena pookin.</verse>
			<verse number="45">Kake ten ejo ilo aisyayani tiatua oltau lenye: Elaimutie Olaitoriani lai elotu, — neiter aar laisyayak o ngaisyayak nenya neok nemera,</verse>
			<verse number="46">elotu Olaitoriani le ilo aisyayani tʼengolong' nemejo, o tʼenkata nemeyolo, ne-dung'udung' ninye nelaisho olkwaje lenye te nebo o kulo lemeiruk.</verse>
			<verse number="47">Ore ilo aisyayani lotayolo eyeunoto Olaitoriani lenye nemeitobiraki kion nemeitobir eyeunoto enye, neari ninye naleng';</verse>
			<verse number="48">kake olemeyolo neitobir naaku, pearieki, eari ninye enkiti. Ore oltung'ani pookin loishooki nkumok, neing'oruni te ninye nkumok; ore oloitarasakaki nkumok, neyeuni te ninye nalang'.</verse>
			<verse number="49">Aewuo nanu, panang'aki enkima enkop; kaa toki aitoki ayeu teni eiwuwu!</verse>
			<verse number="50">Kake aata enkibatisa naaibatisieki, naa kaji aiko teni aarooshi metabana nebaia!</verse>
			<verse number="51">Ijojo ndai, aajo aewuo nanu, peiye aau eseriani enkop? Aliki ndai: Me neijia, kake enkitarrikino.</verse>
			<verse number="52">Amu eiter taata epuo aatii imiet atua engaji nabo, neitarrikino okuni o are, o are o okuni,</verse>
			<verse number="53">neitarrikino menye o enkerai, o engerai o menye; ng'otonye o entito o entito o ng'otonye; engaputani o esyayunoti, o esyayunoti o engaputani.</verse>
			<verse number="54">Nejoki ninye siamin: Teni idolidolo erukenya, eilepu tʼendoiyoroto engolong', nijojo nabokata: Elotu enjan! neaku neijia.</verse>
			<verse number="55">Teni ekutishoi olkutati lʼeunore engolong', nijojo: Eirowuaju! neaku neijia.</verse>
			<verse number="56">Ndai laitusupatuok, indimidimi aaitooro emua enkop o en e shumata, ainyo pimintoorioro si ninye, ena kata?</verse>
			<verse number="57">Ainyo pimingwenunu too ndai oopeny enara esupato?</verse>
			<verse number="58">Akae, teni irubare olaitang'oroni lino, pilo enetii olkitok, tonyua tʼengoitoi, piking'uaiki ninye, pemikinkurtutaki engomom olaigwenani, nikintarasaki olaigwenani olaisyayani, nikinang:aki olaisyayani engaji eenata.</verse>
			<verse number="59">Aaliki iye: Mipuku te ina alo tukul, metanana nilak empesai enkiting'oto.</verse>
		</chapter>
		<chapter number="13">
			<verse number="1">Netii te ina kata ilkulekai ooinosakitia ninye mbaak oo Lgalilayoi looitushulie Pilatos osarge o nkidasareitin enye.</verse>
			<verse number="2">Nealu Yesus nejoki ninje: Ijojo ndai, aajo etaa kulo Galilayoi laitarruok nelang' kulekai Galilayoi pookin, tiaraki naisilote too kuna?</verse>
			<verse number="3">Aliki ndai: Me neijia, kake teni mialala ndai, nipuopuo aaimin pookin neijia.</verse>
			<verse number="4">Arashu lelo tomon o isiet lootuurokine olmnara le Siloa near ninje metuata, ijojo ndai, aajo etaa ninje laitarruok nelang' kulekai tung'anak pookin oomanya Yerusalem?</verse>
			<verse number="5">Aliki ndai: Me neijia, kake teni mialala ndai, nipuopuo aaimin pookin neijia.</verse>
			<verse number="6">Nelimu ninye ena kitanyanyukiet: Eata oltung'ani obo olng'aboli tiatua enkuruma enye oo nkeek olmarua; nelotu, peing'oru ilmomo te shumata enye, neitu etum.</verse>
			<verse number="7">Nejoki olaturoni lʼenkuruma: Ng'orai, aewuo larin okuni, eiter taata, aing'oru ilmomo te shumata ele ng'aboli, namatum; tudung'o ninye, amu ainyo peiding'ie ninye enkop pesho?</verse>
			<verse number="8">Nealu nejoki ninye: Laitoriani, tapala ninye tʼele ari, metabana naturoki ninye napik emodioi,</verse>
			<verse number="9">peiye elaiu ilmomo akenya; teni meiu, tudung'o ninye.</verse>
			<verse number="10">Neaku eiteng'enisho ninye tʼengaji Engai nabo tʼengolong' naeng'ieng'areki.</verse>
			<verse number="11">Naa ng'orai, netii eng'oroyoni naata Olmumua lʼembebekishu larin tomon o isiet, netununuke ninye neitu eidim ataapunye tukul.</verse>
			<verse number="12">Akae, ore pedol Yesus ninye, neipot nejoki ninye: Nang'oroyoni, njoo kilakuni tʼembebekishu ino!</verse>
			<verse number="13">Neiteleiki ninye ngaik; neitoriori ninye nabokata neitadaraa Engai.</verse>
			<verse number="14">Nealu olkitok lʼengaji Engai tʼerikai, tiaraki naishiunye Yesus tʼengolong' naeng'ieng'areki, nejoki olorere: Etii ngolong'i ile, peitobiri enkyas tiatua ninje; akae, ewotu tiatua nena, peishiunyeki ndai, neme tʼengolong' naeng'ieng'areki.</verse>
			<verse number="15">Kake nealiki Olaitoriani ninye nejo: Iye laitusupatuoni, melaku oltung'ani pookin too ndai olkiteng' lenye arashu osikiria lenye t'embout tʼengolong' naeng'ieng'areki, pelo aitook?</verse>
			<verse number="16">Meaku, pelakuni ena ito e Abraham nateena satan larin tomon o isiet tʼena keene, tʼengolong' naeng'ieng'areki?</verse>
			<verse number="17">Ore ejoito ninye nena, neibung' ninje pookin enkurruna lootiakinore ninye; neng'ida esiamu pookin too ntokitin kituak pookin naataa te ninye.</verse>
			<verse number="18">Akae, nejo: Kang'ai enyanyukie enkarsishu Engai naa ng'ai aitanyanyukie ninye?</verse>
			<verse number="19">Enyanyukie ninye embeu e karadali naibung oltung'ani nenang'aki atua enkuruma enye, nebulu neaku oljani, nepuo aashet ntaritik e shumata singin tiatua ilng'osil lenyena.</verse>
			<verse number="20">Neitoki ajo: Kainyo aitanyanyukie enkarsishu Engai?</verse>
			<verse number="21">Enyanyukie ninye enkisiijoi naibung'a eng'oroyoni nabo neitushulie ntemeta uni entapa, metabana neisiijoi pookin.</verse>
			<verse number="22">Neim ninye ngang'itie kituak o nkutiti, eiteng'enisho, eloito Yerusalem.</verse>
			<verse number="23">Nejoki oltung'ani obo ninye: Laitoriani, kepok ilkuti ake? Nejoki ninye ninje:</verse>
			<verse number="24">Entaapare, pijing'ijing'i kutukaji napirik; amu aliki ndai, ajo ilkumok ooing'oru ninye, pejing', nemeidim.</verse>
			<verse number="25">Neba te ina kata, einyotote olopeny engaji neigen kutukaji, ninteritere ndai aaitashe te boo nioshioshosho kutukaji, ijojo: Laitoriani, Laitoriani, tabolu yook! Nealu ninye nejoki ndai: Mayolo ening'ua ndai.</verse>
			<verse number="26">Ninteritere te ina kata aajo: Kitaama nikiokisho tʼengomom ino, inteng'enita yook too ngoitoi ang'.</verse>
			<verse number="27">Nelajoki ninye ndai: Mayolo ening'ua ndai; entung'aiyoki nanu pookin, ndai laitobirak loo ntorrok!</verse>
			<verse number="28">Netii ina alo enkishirata o eonyoto oo lala, teni ipuopuo aadol Abraham o Isaak o Yakoob o layolounok pookin tiatua enkarsishu Engai, ndai ake eiturrakaki boo.</verse>
			<verse number="29">Akae, epuonu ltung'anak, eing'ua enkilepunoto o endoiyoroto engolong', empolos e kiarie o eunore engolong', netonie enedaare tiatua enkarsishu Engai.</verse>
			<verse number="30">Naa ng'orai, netii lʼenkiting'oto looaku lʼelukunya, netii lʼelukunya looaku lʼenkiting'oto.</verse>
			<verse number="31">Nepuonu te ina kata ematua oo Lfarisayoi nejoki ninye: Tupuku, nno te ine, amu eyeu Herodes nikiar tua!</verse>
			<verse number="32">Nejoki ninye ninje: Embung'a engoitoi, entiakiti ena tirrash: Ng'orai, aitupuku ilmeneng'a naishiunye iltung'anak taata o taisere, nalaitabaia tʼengolong' e uni.</verse>
			<verse number="33">Kake meata kata namalo taata o taisere o ngailong', amu meaku, peimin olayolounoni ti oriong' e Yerusalem.</verse>
			<verse number="34">Oi Yerusalem, Yerusalem naar layolounok metuata niartoosoito likirriwakini iye! Kaigil aja atayeuo naiturrur nkera inono anaa enkikusieki naiturrur eishoi enye tiabori oo naipuko enyena, neitu iyeuu ndai!</verse>
			<verse number="35">Eng'orai, etung'aikiaki ndai engaji inyi erok. Amu aliki ndai: Mikintokiki aadol nanu, metabana nelotu enkata nijojo: Njeitadarari ololotu tʼengarna Olaitoriani!</verse>
		</chapter>
		<chapter number="14">
			<verse number="1">Neaku nelotu ninye engaji olkitok obo loo Lfarisayoi tʼengolong' naeng'ieng'areki, penya endaa; neing'oraa ninje ninye tʼerreshoto.</verse>
			<verse number="2">Naa ng'orai, etii oltung'ani obo tʼengomom enye oata emoiyan engare.</verse>
			<verse number="3">Nealu Yesus nejoki laiteng'enuok loo nkitanapat o Ilfarisayoi: Keaku, peishiunyeki tʼengolong' naeng'ieng'areki arashu me?</verse>
			<verse number="4">Negira ninje. Neibung' neishiunye ninye neing'uaiki meshomo.</verse>
			<verse number="5">Nealu ninye nejoki ninje: Kang'ai olinyi oata osikiria arashu olkiteng' otusulakine engumoto nemeilepunye ninye nabokata tʼengolong' naeng'ieng'areki?</verse>
			<verse number="6">Neitu eidim ninje aataalutu nena.</verse>
			<verse number="7">Neinosaki ninye looipotoki enkitanyanyukiet, etadua eneiko teni egelu ltoneta lʼelukunya tʼenedaare, nejoki ninje:</verse>
			<verse number="8">Teni kimpot oltung'ani, pilo enkiama, miton tʼentonata elukunya; amu teni eipoto ninye oltung'ani kitok likilang' iye,</verse>
			<verse number="9">nelotu olikimpoto iye o ninye nikijoki: Njoo ninye ewueji! ore te ina kata ninter atum enkurruna, piton tʼewueji e abori.</verse>
			<verse number="10">Kake teni kimpotoki, nno, totona tʼewueji e abori; ore pelotu olikimpoto iye nikijoki: Oljore, tinyikaki lukunya! Nilaata te ina kata enkitook t'engomom oo pookin lootoni te nebo o iye.</verse>
			<verse number="11">Amu oltung'ani pookin loitaa kion kitok, neitadouni; o oloitadou kion, neitaai kitok.</verse>
			<verse number="12">Nejoki ninye ele oipoto ninye: Teni intobir endaa enkipirata engolong' arashu enteipa, mimpot iljorueta linono arashu lalashera linono arashu l'enkishomi ino arashu lʼelatia ino oodupa, pemikimpot si ninje iye, nikilaakini.</verse>
			<verse number="13">Kake teni intobir enkinosata, mpoto laisinak o loo rrugi o lemeidim aashom o ilmodook;</verse>
			<verse number="14">Niaku iye tesh, amu meata ninje enikintoki aalaakinye; amu kilaakini tiatua empiunoto oo looata esupato.</verse>
			<verse number="15">Ore pening' obo too kulo loototonitio te nebo o ninye kuna nejoki ninye: Era tesh olonya endaa tiatua enkarsishu Engai.</verse>
			<verse number="16">Nejoki ninye: Eitobira oltung'ani obo endaata kitok neipot ilkumok.</verse>
			<verse number="17">Neirriwaa tʼenkata endaata olaisyayani lenye, peliki looipotoki: Ewotu, amu eidipate pookin!</verse>
			<verse number="18">Neiter pookin aasai tʼenkidanyata nabo, pepali. Nejoki ol elukunya ninye: Ainyang'ua enkuruma, meata kata namapuku, paing'oraa ninye; aasai iye, tapalaki.</verse>
			<verse number="19">Nejo olekai: Ainyang'ua nanu mboi imiet oo lmong'i nalo, paleen ninje; aasai iye, tapalaki!</verse>
			<verse number="20">Nejo olekai: Aamua eng'oroyoni, onaa maidim aeu.</verse>
			<verse number="21">Nelotu olaisyayani neinosaki Olaitoriani lenye nena. Negoro olopeny engaji nejoki olaisyayani lenye: Tupuku asioki, pilo ngoitoi kituak o kutiti engang', ntijing'u ene laisinak o looata rrugi o ilmodook o lemeidim aashom!</verse>
			<verse number="22">Nejo olaisyayani: Laitoriani, etaa enintanapua, kake eng'or ewueji.</verse>
			<verse number="23">Nejoki Olaitoriani olaisyayani: Tupuku, pilo atua ngoitoi o sarikon, ntanapu pejing'u, peiye eigany engaji ai!</verse>
			<verse number="24">Amu aliki ndai, ajo meinyorrinyor o obo too kulo leak looipotoki, endaata ai.</verse>
			<verse number="25">Akae, nepuo siamin kumok te nebo o ninye; neibelekenya ninye nejoki ninje:</verse>
			<verse number="26">Teni elotu oltung'ani enatii nemeiba menye lenye o ng'otonye o eng'oroyoni o nkera o lalashera o nganashera, metabaiki oltau lenye, meidim ninye ataa olaiteng'enuoni lai.</verse>
			<verse number="27">Olemenap esalaba enye nelotu tekurum ai, meidim ataa olaiteng'enuoni lai.</verse>
			<verse number="28">Amu kang'ai too ndai oyeu neshet olmnara nemeng'as aton neiken enkinyang'a, anake eata nabaiki?</verse>
			<verse number="29">pemeiter aasul kulo pookin loodol ninye, eidipa atipika entonata, kake nemeidim aidipa,</verse>
			<verse number="30">nejo: Eitera ele tung'ani ashet, neitu eidim aidipa.</verse>
			<verse number="31">Arashu kalo karsis olagilunore olekai karsis tʼenjore nemeng'as aton neigwena, anake eidim atanang'are too elfun tomon ele olotu too elfun tikitam, pear ninye?</verse>
			<verse number="32">Teni me neijia, neirriwaa olkilikwai epon elakwa olekai, neomon ninye osotua.</verse>
			<verse number="33">Akae, neijia oltung'ani pookin too ndai lemelam pookin naata ninye, meidim ataa ninye olaiteng'enuoni lai.</verse>
			<verse number="34">Sidai emakat; kake teni erruoio emakat — ke te nyoo eitameloni?</verse>
			<verse number="35">Meitoki adupa tʼenkop arashu tʼemodioi, nemeaku tukul; neiturrakini ninye boo. Oloata nkiyaa naaning'ie, njening'!</verse>
		</chapter>
		<chapter number="15">
			<verse number="1">Neaku enyikaki ninye laoshok pookin le kodi o laitarruok, peinining' ninye.</verse>
			<verse number="2">Neing'unyung'uny Ilfarisayoi o layolok lʼesirata nejo: Eng'amu ele laitarruok nedaare ninje.</verse>
			<verse number="3">Nejoki ninye ninje ena kitanyanyukiet nejo:</verse>
			<verse number="4">Kalo tung'ani too ndai, oata nkerra iip, neiminaki nabo too ninje, nemeing'ua kuna ntomoni enturuj o enturuj ti ang'ata, pelaing'oru enaimina, metabana netum ninye?</verse>
			<verse number="5">Ore petum ninye, neiteleiki shumata oo ronyi lenyena, eng'ida.</verse>
			<verse number="6">Ore pelotu engaji enye, neipot iljorueta o lʼelatia nejoki ninje: Enting'idata te nebo o nanu, amu ainoto ena duo ker ai naimina.</verse>
			<verse number="7">Aliki ndai: Neijia eaku eng'ida te shumata tʼolbae lʼolaitarruoni obo otaale nelang' isupati ntomoni enturuj o enturuj lemeyeu enkitaalata.</verse>
			<verse number="8">Arashu kaa ng'oroyoni naata ngoshola tomon, teni eiminaki engosholai nabo, nemeinok enkima neor engaji nenyok aing'oru metabana netum ninye?</verse>
			<verse number="9">Ore petum ninye, neipot njorueta enyena o nʼelatia nejo: Enting'idata te nebo o nanu, amu ainoto ena duo osholai naimina.</verse>
			<verse number="10">Neijia, aliki ndai, eaku eng'ida tʼengomom oo lmalaikan lʼEngai tʼolbae lʼolaitarruoni obo otaale.</verse>
			<verse number="11">Nejo ninye: Eata oltung'ani obo laiyok aare.</verse>
			<verse number="12">Nejoki oloti too ninje menye: Papa, njoki ematua oo masaa naaku nkun ainei. Neoriki ninje masaa.</verse>
			<verse number="13">Ore eitu eishunye ngolong'i kumok, neiturrur ena duo kerai kiti pookin nelo olosho olakwa; neisardakie te ina alo masaa enyena too ntokitin eng'ida osesen.</verse>
			<verse number="14">Ore peidip aisardakie masaa enyena pookin, neaku olamei kitok tiatua ilo osho, neiter aning' si ninye osina.</verse>
			<verse number="15">Nelo aisyai obo loo loopeny ilo osho, neirriwaki ilo ninye atua nkuruman enyena, peirrita ilbitiro;</verse>
			<verse number="16">Neng'war ninye aitaraposh engoshoke enye too ngabobok naainosa ilbitiro, neitu eisho oltung'ani o obo ninye toki.</verse>
			<verse number="17">Nerrinyokino kion nejo: Kaja laisyayak le papa lai ooata endaa kitok neiteleku, ore nanu nae tene tʼolamei!</verse>
			<verse number="18">Adumunye alo enetii papa lai, pajoki ninye: Papa, aitarruoko shumata o engomom ino,</verse>
			<verse number="19">mekure eaku, paaipoti enkerai ino; nkunakaki anaa obo too laisyayak linono!</verse>
			<verse number="20">Nedumunye nelo enetii menye lenye. Ore epon etii enelakwa, nedolu menye lenye neibung'aki ninye engoshoke nanana nekwet asioio neurokino emurt enye neng'utut ninye naleng'.</verse>
			<verse number="21">Nejoki ena duo kerai ninye: Papa, aitarruoko shumata o engomom ino, mekure eaku, paaipoti enkerai ino.</verse>
			<verse number="22">Kake nejoki menye laisyayak lenyena: Eautu asioki olkila lora sidai, enjopokiti ninye, entipik olgisoi olkimojino lenye o namuka nkejek enyena,</verse>
			<verse number="23">nireuu si olashe opir, enteyeng', mainosa, mating'idata!</verse>
			<verse number="24">amu etua ena kerai ai, neitoki apiu; eimina ninye, neinotoki. Neiter aaitaa eng'ida.</verse>
			<verse number="25">Akae, netii olbotor lenye enkuruma; ore pelotu anyikaki engaji, nening' isingolioitin o enkiguran,</verse>
			<verse number="26">neipot obo too laisyayak neikilikwan ninye: Ainyo ina?</verse>
			<verse number="27">Nejoki si ninye: olalashe lino oewuo, neyeng' minyi lino olashe opir, tiaraki nainoto ninye aa bioto.</verse>
			<verse number="28">Negoro ninye neitu eyeu baiki nejing'. Akae, nepuku menye lenye ailejilej ninye.</verse>
			<verse number="29">Nealunejoki menye: Ng'orai, ke larin aja aaisyayaka iye neitu alang' enkitanapata ino tukul, neitu kinjo iye olker, pang'ida te nebo o iljorueta lainei.</verse>
			<verse number="30">Kake ore pelotu ena kerai ino nainosa masaa inono too sindan, niyeng'aki ninye olashe opir.</verse>
			<verse number="31">Nejoki si ninye: Nakerai, itii iye oshi e nebo o nanu; ore pookin naara nkun ainei, naa nkunonono.</verse>
			<verse number="32">Kake meata kata nimishipai ning'ida, amu etua ele alashe lino, neitoki apiu; eimina ninye, neinotoki.</verse>
		</chapter>
		<chapter number="16">
			<verse number="1">Nejoki si ninye laiteng'enuok lenyena: Etii oltung'ani adupani loata olaing'orani lʼengaji; neitang'ori ele te ninye, aajo eisardakie masaa enyena.</verse>
			<verse number="2">Neipot ninye nejoki ninye: Kaa bae ena naning' te iye? Njooki esiana enking'orare ino e atua aji! amu mintoki aidim ataa olaing'orani.</verse>
			<verse number="3">Nejo oladuo aing'orani tiatua kion; Kaji aiko? Amu aaitau Olaitoriani lai tʼenking'orare engaji; namaidim atuturisho, natum enkurruna, teni aomonisho.</verse>
			<verse number="4">Atayolo enaiko, teni aaitauni tʼenking'orare engaji, paapuo aang'amu ninje nanu tiatua ngajijik enye.</verse>
			<verse number="5">Akae, neipot ninye iltung'anak pookin looata esile Olaitoriani lenye, nejoki ol elukunya: Kainyo esile Olaitoriani lai niata?</verse>
			<verse number="6">Nejo ninye: Iltuleta iip lʼeilata. Nejoki ninye: Mbung'a sirat inono, totona asioki, tisira onom.</verse>
			<verse number="7">Ore peidip, nejoki olekai: o iye, kainyo esile niata? Nejo si ninye: Ntemeta iip engano. Nejoki ninye: Mbung'a sirat inono, tisira ntomoni isiet.</verse>
			<verse number="8">Neitadaraa Olaitoriani oladuo aing'orani torrono, tiaraki naikuna tʼeng'eno; amu era nkera ele maa ng'eni nelang' nkera enkilang'et tiatua enkishon enye openy.</verse>
			<verse number="9">Naliki si nanu ndai: Entobirakiti aten iljorueta too masaa torrok, peiye teni iatata osina, neng'amu ninje ndai tiatua ntoneta oo nkatan pookin.</verse>
			<verse number="10">Olora supat tʼentoki kinyi, nera baiki supat tʼentoki kitok; olora torrono tʼentoki kinyi, nera baiki torrono tʼentoki kitok.</verse>
			<verse number="11">Teni miakuku supati too masaa torrok, kang'ai loirukoki ndai enara esipata?</verse>
			<verse number="12">Ore pemiakuku supati tiatua masaa olekai, kang'ai olaislio ndai enara eninyi?</verse>
			<verse number="13">Metii olaisyayani loidim aisyayaki laitoriak aare: amu elaibai obo nelanyorru oliare, arashu elaibung' obo, nelamenu oliare. Mindimidimi aaisyayakiti Engai o mamon (masaa).</verse>
			<verse number="14">Nening' Ilfarisayoi kuna pookin nera ninje loonyor masaa nekweniye ninye.</verse>
			<verse number="15">Nejoki ninye ninje: Irara ndai looitaa aten supati tʼengomom oo ltung'anak, kake eyolo Engai iltauja linyi; amu enara kitok tiatua iltung'anak, nera enkitirikata tʼengomom Engai.</verse>
			<verse number="16">Etii nkitanapat o layolounok metabaiki Yohanes; neinosuni, eiter te ina kata, enkarsishu Engai, nejing' oltung'ani pookin atua ninye tʼengolon.</verse>
			<verse number="17">Elelek emuta shumata o enkop nelang' edoiyo oltili obo loo nkitanapat.</verse>
			<verse number="18">Ore oltung'ani pookin oing'ua eng'oroyoni enye neamu engai, near ninye enkidikikoto olmoruo o eng'oroyoni; o si ninye oloamaa enatung'aiye olmoruo lenye, ear enkidikidikoto olmoruo o eng'oroyoni.</verse>
			<verse number="19">Etii oltung'ani adupani neishop olkila odo o olkila oibor, neitaa eng'ida ngolong'i pookin naalioi.</verse>
			<verse number="20">Netii olaisinani obo, oji engarna enye Lasaros, neiturrakini engalo kishomi enye neata mbaldakani</verse>
			<verse number="21">neyeu neraposho too mbelat naadoiyo tʼenaraa oladupani; metaa epuonu ildiain aamej mbaldakani enyena.</verse>
			<verse number="22">Neaku nee olaisinani, neilepie ilmalaikan ninye olgoo le Abraham. Nee si ninye oladuo adupani, nenuki.</verse>
			<verse number="23">Ore etii ninye atua ewueji enkima, neapaa ngonyek enyena, etii atua emion, nedol Abraham tʼenelakwa o Lasaros tʼolgoo lenye.</verse>
			<verse number="24">Neipot ninye nejo: Papa Abraham, tokorduaki, rriu Lasaros, peitadoiki elukunya olkimojino lenye atua engare, paarrinyoki olng'ejep lai, amu aameikini tiatua ena kiwuwuoto.</verse>
			<verse number="25">Nejo Abraham: Nakerai, tadamu, ajo inoto sidan inono tiatua empuan ino, o Lasaros ntorrok; kake ore taata eilejilejitai ninye tene, o iye, nikintamei.</verse>
			<verse number="26">Ore enalang kuna pookin, otipikaki erishata kitok empolos ang' o ndai, peiye ore lootii ene, peyeu nelang'aki ndai, nemeidim, nemelang'u le ina alo enikitii yook.</verse>
			<verse number="27">Nejo ninye: Akae, aasai iye, papa, pirriwaki ninye engaji e papa lai;</verse>
			<verse number="28">amu aata lalashera imiet, peijakenoki ninje, pemepuonu si ninje atua ene wueji emion.</verse>
			<verse number="29">Nejo Abraham: Eata ninje Mose o layolounok; njening' ninje!</verse>
			<verse number="30">Nejo ninye: Me neijia, papa Abraham! kake teni elo obo too lootuata enetii ninje, nepuo aala.</verse>
			<verse number="31">Nejoki ninye: Teni mening' ninje Mose o layolounok, nemepuo aairuk baiki, aajo epiu obo too lootuata.</verse>
		</chapter>
		<chapter number="17">
			<verse number="1">Nejoki ninye laiteng'enuok lenyena: Meata kata nemepuonu mbaak oo nkitarrikinot, kake, e kake aiya oloau ninje!</verse>
			<verse number="2">Eikash, teni eenikini ninye osoit oituutishoreki emurt enye, penang'akini ninye atua olbalbal, nelang' eitarriki ninye nabo too kuna kutiti.</verse>
			<verse number="3">Entagolie aten! Teni eitarruo olalashe lino, toroja ninye; ore peala, tung'aiki ninye.</verse>
			<verse number="4">Ore pikintarruoki ninye iye kat napishana nabo olong', nikirrinyokino kat napishana nejo: Airridua! tung'aiki ninye!</verse>
			<verse number="5">Nejoki lairriwak Olaitoriani: Toponiki yook enkirukoto!</verse>
			<verse number="6">Nejo Olaitoriani: Teni iatata enkirukoto anaa embeu e karadali nijokiki ele reteti: Tadotunye, piun kion tʼolbalbal! anaata etoning'o ndai.</verse>
			<verse number="7">Kang'ai too ndai loata olaisyayani oturisho arashu oirritisho nejing'u, eing'ua enkuruma, nejoki ninye:Wou asioki, totona tʼenedaareki?</verse>
			<verse number="8">Kake me neijia ejoki ninye: Ntobira enanya, terretenai nikisyayaki, metabana nanya naok; ore tekurum nilanya nilaok si iye?</verse>
			<verse number="9">Kye, keliki ninye ilo aisyayani oitobira naitanapaki, baiki ashe? Majo nanu.</verse>
			<verse number="10">Neijia baiki ndai; ore indipa aaitobira pookin naaitanapaki ndai, entejo: Kira yook laisyayak leme toki; kintobira enemeata kata nimikintobir.</verse>
			<verse number="11">Neaku etii engoitoi, pelo Yerusalem, eimita ninye empolos e Samaria o Galilaya.</verse>
			<verse number="12">Ore pejing' ninye engang' nabo, nenang'are leak tomon ooata enkea oo lbolot, neitashe ninje tʼenelakwa</verse>
			<verse number="13">neapaa iltoiloi lenye nejo: Yesus, Laitoriani, tokordu yook!</verse>
			<verse number="14">Ore pedol ninye ninje, nejoki ninje: Enjom, entadua aten laidasak! Neaku ore epuoito ninje, neisuji.</verse>
			<verse number="15">Ore obo lenye otadua, ajo eishiuwo, nerrinyo, eitadaraa Engai tʼoltoilo kitok,</verse>
			<verse number="16">nebatata aijululo too nkejek enyena, eliki ninye ashe; nera ninye Osamareites.</verse>
			<verse number="17">Nealu Yesus nejo: Mera tomon looisujaki? Kaji etii enturuj naa?</verse>
			<verse number="18">Eitu etumi olotorrinyunye, peisho Engai enkitook enye, neme ele omoni?</verse>
			<verse number="19">Nejoki ninye: Nyototoi nno; enkirukoto ino nikintopua!</verse>
			<verse number="20">Ore peikilikwan Ilfarisayoi ninye: Kanu elotu enkarsishu Engai? nealiki ninje nejo: Melotu enkarsishu Engai tʼemua nalio;</verse>
			<verse number="21">nemelimuni: Ng'orai, etii ene! arashu: idye! amu eng'orai, etii enkarsishu Engai atua ndai.</verse>
			<verse number="22">Nejoki ninye laiteng'enuok: Epuo aapuonu ngolong'i, pipuopuo aayeu nidolidolo engolong' nabo Enkerai oltung'ani, nimipuopuo aadol.</verse>
			<verse number="23">Nepuo aaliki ninje ndai: Eng'orai ene! eng'orai idye! Emipuo, emisuj!</verse>
			<verse number="24">Amu anaa peiwang' enkiwang'ata, eing'ua shumata, neijia elatiu Enkerai oltung'ani tʼengolong' enye.</verse>
			<verse number="25">Kake meata kata nemeng'asi aaitame too nkumok, neanyi tʼena kishon.</verse>
			<verse number="26">Neijia anaa petaa too ngolong'i e Noa, neijia eaku baiki too ngolong'i Enkerai oltung'ani:</verse>
			<verse number="27">nedaa ninje, neokisho, neamisho, neamari, metabaiki ena olong' natijing'ie Noa atua engalawa, nelotu engare kitok neiminye pookin.</verse>
			<verse number="28">Neijia anaa petaa too ngolong'i e Lot: edaa ninje, neokisho, neinyang'isho, nemirisho, neunisho, neshetisho;</verse>
			<verse number="29">ore te ina olong' natupukuo Lot, eing'ua Sodom, nesha enkima o nkibiritini, eing'ua shumata, neiminye pookin.</verse>
			<verse number="30">Neijia eaku baiki tʼengolong' nalioi Enkerai oltung'ani.</verse>
			<verse number="31">Olotii te ina olong' shumata e keperaji netii masaa enyena atua aji, njoo medou ninye, peau nena. Neijia baiki olotii enkuruma, njoo merrinyo kurum.</verse>
			<verse number="32">Entadamutu eng'oroyoni e Lot!</verse>
			<verse number="33">Oloing'oru, peitopok oltau lenye, nelaiminye ninye; ore oloiminye ninye, neitopok.</verse>
			<verse number="34">Aliki ndai: Nepuo aatii te ina kiarie aare atua erruat nabo; neng'amuni obo, neing'uari olekai.</verse>
			<verse number="35">Nepuo aatii are naaituutisho te nebo; neng'amuni nabo, neing'uari engai.</verse>
			<verse number="36">Netii aare enkurruna; neng'amuni obo, neing'uari olekai.</verse>
			<verse number="37">Nealu ninje nejoki ninye: Kaji, Laitoriani? Nejoki si ninye ninje: Enetii empopong', neiturrurro ina alo baiki ilmotonyi.</verse>
		</chapter>
		<chapter number="18">
			<verse number="1">Neliki ninye ninje enkitanyanyukiet, peiye edol ninje, aajo meata kata nemesaisho oshi, pemenaura,</verse>
			<verse number="2">nejo: Etii atua engang' nabo olaigwenani obo leitu eurei Engai nemeshilu oltung'ani.</verse>
			<verse number="3">Netii atua ena ang' engoliai nabo, nelotu enetii ninye nejo:Njooki enkigwena sidai tʼolaitang'oroni lai!</verse>
			<verse number="4">Neitu eyeu ninye te ina kata. Nejo tekurum tiatua kion: Ore teni maurei Engai namashilu oltung'ani,</verse>
			<verse number="5">kake tiaraki naaisho ena oliai enyamali naleng', nalaisho ninye enkigwena sidai, pemaalotu tʼenkiting'oto aitanaur.</verse>
			<verse number="6">Nejo Olaitoriani: Entoning' enajo ele aigwenani torrono!</verse>
			<verse number="7">Ke, meisho Engai enkigwena sidai lootegeluaki lenyena ooishiraki ninye dama o kiarie neng'iriaki ninye ninje tʼeanyunoto?</verse>
			<verse number="8">Aliki ndai: Elaisho ninye ninje enkigwena sidai nabokata. Kake, teni elotu Enkerai oltung'ani — ketum sa ninye enkirukoto tʼenkop?</verse>
			<verse number="9">Nejoki ninye ematua oo ltung'unak lootejo tiatua aten, aajo era supati, nemen ilkulekai tung'anak, ena kitanyanyukiet:</verse>
			<verse number="10">Eilepa iltung'anak aare aapuo engaji sinyati, pesaisho; nera obo Olfarisayos o olekai olaoshoni le kodi.</verse>
			<verse number="11">Neitashe Olfarisayos nesaisho tiatua kion nji: Engai, aaliki iye ashe, tiaraki namanyanyukie nanu kulekai tung'anak: sing'ouni, laisilok, laarak lʼenkidikidikoto olmoruo o eng'oroyoni arashu anaa ele aoshoni le kodi.</verse>
			<verse number="12">Apukoo nanu aigil are tiatua enjuma naishooio ematua e tomon too pookin natum.</verse>
			<verse number="13">Neitashe si ninye, olaoshoni le kodi, tʼenelakwa neitu eyeu neapaki ngonyek enyena shumata, kake neosh olgoo lenye nejo: Engai, tang'aduaki nanu, olaitarruoni!</verse>
			<verse number="14">Aliki ndai: Etadoiye ele nelo engaji enye, eitaaki supat, nelang' ilo liare. Amu oltung'ani pookin loitaa kion kitok, neitadouni ninye; ore oloitadou kion, neitaai kitok.</verse>
			<verse number="15">Nerikoki ninje ninye nkera kutiti, peiye eporoo ninje. Ore pedol laiteng'enuok ena, nebuaki ninje.</verse>
			<verse number="16">Neipot Yesus ninje tʼenetii nejo: Einjoo nkera epuonu enatii, emimitiki ninje; amu era enkarsishu Engai noo loonyanyukie ninje.</verse>
			<verse number="17">Japa, aliki ndai: Olemeng'amu enkarsishu Engai anaa enkerai, nemejing' ninye atua tukul.</verse>
			<verse number="18">Neikilikwan olkitok obo ninye nejo: Laiteng'enani sidai, kainyo alaitobir, palajung'u empuan nemeiting'?</verse>
			<verse number="19">Nejoki Yesus ninye: Ainyo pikijo sidai? Metii osidai neme obo, nera Engai.</verse>
			<verse number="20">Itayolo nkitanapat: Miar enkidikidikoto olmoruo o eng'oroyoni; miar metua, mipurrisho; minjakenu elejare; ntaa kituak minyi o ng'utunyi!</verse>
			<verse number="21">Nejo si ninye: Aibung'a nena pookin neba tʼenkitishu ai.</verse>
			<verse number="22">Ore pening' Yesus kuna, nejoki ninye: Kitong'orikia nabo; timira pookin niata, pioriki laisinak, nilaata masaa te shumata; ore pindip, wou, tusujaki!</verse>
			<verse number="23">Ore pening' ninye kuna, neilish naleng', amu era oladupani naleng'.</verse>
			<verse number="24">Ore pedol Yesus, ajo eilisho ninye naleng', nejo: Oi egol, pejing' looata masaa atua enkarsishu Engai!</verse>
			<verse number="25">Elelek eim endames eudoto esindano nelang' ejing' oladupani atua enkarsishu Engai.</verse>
			<verse number="26">Nejo lootoning'o kuna: Ang'ai naa loidim atopua?</verse>
			<verse number="27">Nejo si ninye: Enemeidim iltung'anak, neidim Engai.</verse>
			<verse number="28">Nejo Petros: Ng'orai, kitung'aitie yook nkun ang' pookin nikisuj iye.</verse>
			<verse number="29">Nejoki ninye ninje: Japa, aliki ndai: Metii oltung'ani otung'aiye engaji arashu eng'oroyoni arashu lalashera arashu lootoiutuo ninye arashu nkera tʼolbae lʼenkarsishu Engai,</verse>
			<verse number="30">nemeng'amu aigil kumok t'ena kata o tiatua olmaa olotu empuan nemeiting'.</verse>
			<verse number="31">Nerik ninye kulo tomon o are nejoki ninje: Eng'orai, kilep aapuo Yerusalem, neitabaiari pookin natisirakaki Enkerai oltung'ani too layolounok.</verse>
			<verse number="32">Amu eitarasakini ninye loreren, nekweniyeki nesuli nenotakini ngamulak,</verse>
			<verse number="33">near ninje ninye too nkeenda near metua, nepiu ninye tʼengolong' e uni.</verse>
			<verse number="34">Neitu eyolou ninje toki too kuna, neaku etushumaki kulo rorei too ninje, neitu eyolou enairoroki.</verse>
			<verse number="35">Neaku ore penyikaki Yeriko, netotona olmodooni obo tʼembata engoitoi, eomonisho.</verse>
			<verse number="36">Ore pening' ninye olorere oimita, neikilikwanu: Kainyo ena?</verse>
			<verse number="37">Neitayolo ninje ninye: Yesus le Nasaret oimita.</verse>
			<verse number="38">Neapaa ninye oltoilo nejo: Yesus, nakerai e David, tokorduaki!</verse>
			<verse number="39">Ore kulo looituruk nebuaki ninye, pegira. Kake nepon ninye adar naleng': Nakerai e David, tokorduaki!</verse>
			<verse number="40">Neitashe Yesus neitanapu, perikuni ninye enetii ninye. Ore penyikaki ninye, neikilikwan:</verse>
			<verse number="41">Ainyo iyeu naasaki iye? Nejo si ninye: Laitoriani, padolishoi.</verse>
			<verse number="42">Nejoki Yesus ninye: Tadolishoi! enkirukoto ino nikintopua.</verse>
			<verse number="43">Nedolishoi ninye nabokata nesuj ninye, eitadaraa Engai. Ore olorere pookin lotadua ina neisho Engai enkitadararoto.</verse>
		</chapter>
		<chapter number="19">
			<verse number="1">Nejing' ninye neim Yeriko.</verse>
			<verse number="2">Naa ng'orai, netii olee obo, oji engarna enye Sakayos, nera ninye olkitok loo laoshok le kodi naa oladupani.</verse>
			<verse number="3">Neyeu ninye nedol Yesus, ajo ng'ai neitu eidim tʼolbae lʼolorere, amu dorrop entemata enye.</verse>
			<verse number="4">Neituruk ninye akwet neilepaki olng'aboli, petum atadua ninye; amu etayeuo ninye neim ena oitoi.</verse>
			<verse number="5">Ore pebau Yesus ine wueji, neimariri shumata nedol nejoki ninye: Sakayos, tadou asioki, amu meata kata namabik taata tiatua engaji ino.</verse>
			<verse number="6">Nedou ninye asioki neng'amu ninye eng'ida.</verse>
			<verse number="7">Ore pedol ltung'anak pookin ena, neing'unyung'uny nejo: Etijing'a enetii olee aitarruoni, pedaare.</verse>
			<verse number="8">Neitashe Sakayos nejoki Olaitoriani: Ng'orai, Laitoriani, aisho laisinak ematua oo masaa ainei; ore pateleja oltung'ani, narrinyoki ninye kat ong'wan.</verse>
			<verse number="9">Nejoki Yesus ninye: Eewuo taata enkitopuata ena aji, tiaraki nara si ninye enkerai e Abraham.</verse>
			<verse number="10">Amu eewuo Enkerai oltung'ani peing'oru neitopok enaimina.</verse>
			<verse number="11">Ore pening' ninje kuna, nepon ajo ninye enkitanyanyukiet, tiaraki natataanikia ninye Yerusalem nejo ninje, aajo elalioi enkarsishu Engai nabokata;</verse>
			<verse number="12">akae, nejo: Eshomo oltung'ani obo kitok olosho olakwa, petumoki kion enkarsishu nerrinyo.</verse>
			<verse number="13">Neipot ninye laisyayak lenyena oora tomon neisho ninje ngoshola mboreitin (mane) tomon nejoki ninje: Entobirishore, metabana nalotu.</verse>
			<verse number="14">Nemen iltung'anak lenyena ninye neirriwaa olkilikwai, pesuj ninye nejo: Mikiyeu ele, peitore yook.</verse>
			<verse number="15">Neaku ore perrinyo ninye, einoto enkarsishu, neitanap, peipotokini ninye kulo aisyayak looishoo ngoshola, peyolou endupoto nainoto oltung'ani pookin.</verse>
			<verse number="16">Nelotu ol elukunya nejo: Einoto emborei ino nabo mboreitin tomon.</verse>
			<verse number="17">Nejoki ninye: Ee, laisyayani sidai, amu itaa supat tʼentoki kinyi, ilaata engolon, pintore ngang'itie tomon.</verse>
			<verse number="18">Nelotu oliare nejo: Laitoriani, einoto emborei ino nabo mboreitin imiet endupoto.</verse>
			<verse number="19">Nejoki baiki ilo: niaku si iye Olaitoriani loo ngang'itie imiet.</verse>
			<verse number="20">Nelotu olekai nejo: Laitoriani, ng'orai, nyena emborei ino naata natushuma t'olkila,</verse>
			<verse number="21">amu aaturia iye, amu ira oltung'ani ogol, idumu neitu ishum, nisambu neitu iun.</verse>
			<verse number="22">Nejoki ninye: Aaigwenaki tʼenkutuk ino, laisyayani torrono. Itayolo iye, ajo ara nanu oltung'ani ogol, nadumu neitu ashum, naisambu neitu aun.</verse>
			<verse number="23">Ainyo naa peitu ipik iye ngoshola ainei atua engaji oo ngoshola, petum endupoto? Ore palotu, natum ninje o endupoto enye.</verse>
			<verse number="24">Nejoki ninye kulo looitasheiki ninye: Entoorutu ninye ena borei nabo, enjoo ele loata mboreitin tomon.</verse>
			<verse number="25">Nejoki ninje ninye: Laitoriani, eata ninye mboreitin tomon.</verse>
			<verse number="26">Kake aliki nanu ndai: Eishori oltung'ani pookin loata, neoruni ele lemeata baiki enaata.</verse>
			<verse number="27">Kake entorikutu kulo mang'ati lainei ena alo leitu eyeu, paitore ninje, entaar ninje tʼengomom ai metuata.</verse>
			<verse number="28">Ore peidip atejo ninye kuna, neituruk alo ailep Yerusalem.</verse>
			<verse number="29">Neaku ore penyikaki ninye Betfage o Betania metabaiki oldonyo oji Loo loirenito, neirriwaa ninye aare too laiteng'enuok lenyena</verse>
			<verse number="30">nejo: Enjom enkiti ang' naitoriokinore ndai; ore pijing'ijing'i atua ninye, nipuopuo aainepu enkurrarru osikiria naena, neton eitu eilepaki oltung'ani o obo ninye tukul; entalakutu ninye, entereakaki!</verse>
			<verse number="31">Ore peikilikwan oltung'ani ndai: Ainyo pilakuku ninye? entejo nji: Olaitoriani oyeu ninye.</verse>
			<verse number="32">Nepuo looirriwaiyoki neinepu anaa petiaka ninje.</verse>
			<verse number="33">Ore elakita ninje enkurrarru osikiria, nejoki laitoriak lenyena ninje: Ainyo pilakuku ena kurrarru?</verse>
			<verse number="34">Nejo si ninje: Olaitoriani oyeu ninye.</verse>
			<verse number="35">Nereu ninje ninye enetii Yesus neisalaashaki ilkilani lenye shumata enkurrarru osikiria, neilepakinye Yesus.</verse>
			<verse number="36">Ore eloito ninye, neisalaash ninje ilkilani lenye tʼengoitoi.</verse>
			<verse number="37">Ore penyikaki ninye, epon etii enkururumoto Oldonyo loo loirienito, neiter aang'ida esiamu pookin o laiteng'enuok lenyena neitoning'oo Engai tʼoltoilo kitok tʼolbae loo nkyasin kituak pookin naatadua,</verse>
			<verse number="38">ejo: Njeitadarari ololotu, olkarsis, tʼengarna Olaitoriani! Eseriani te shumata o enkitook te shumata naleng'!</verse>
			<verse number="39">Nejoki ematua oo Lfarisayoi tiatua olorere ninye: Laiteng'enani, tabuaki laiteng'enuok linono!</verse>
			<verse number="40">Nealu ninye nejo: Aliki ndai: Teni epuo aagira kulo, nepuo aadar isoito.</verse>
			<verse number="41">Ore penyikaki nedol engang', neishiraki ninye</verse>
			<verse number="42">ejo: Ten emutu iyolo si iye tiatua ena olong' nara nʼe seriani ino! Kake etushumaki taata too ngonyek inono</verse>
			<verse number="43">Amu kipuo aabaiki ngolong'i nikipuo aaikarru ilmang'ati linono nikiman nikigomu too mbat pookin</verse>
			<verse number="44">nikirratanyaki enkop te nebo o nkera inono tiatua iye, nemeing'ua tiatua iye osoit te shumata osoit, tiaraki neitu iyolou iye enkata eleenoto ino.</verse>
			<verse number="45">Ore pejing' ninye engaji sinyati, neiter amir loomirisho o looinyang'isho tiatua</verse>
			<verse number="46">nejoki ninje: Etisiraki Era engaji ai engaji esayata, nintaata ndai engapunet oo sing'ouni.</verse>
			<verse number="47">Neaku eiteng'enisho ninye ngolong'i pookin tiatua engaji sinyati. Neing'oru laidasak kituak o layolok lʼesirata o laiturukok lʼolorere, peiminye ninye,</verse>
			<verse number="48">neitu etum enaasaki, amu eibung'are olorere pookin ninye einining'ito.</verse>
		</chapter>
		<chapter number="20">
			<verse number="1">Neaku nabo olong', eiteng'enita ninye olorere tiatua engaji sinyati, einosu lomon lʼeng'ida, neitashe laidasak kituak o layolok lʼesirata te nebo o laigwenak</verse>
			<verse number="2">neirorie ninye ejo: Tiaki yook, ke ti aa golon intobirita kuna? arashu: Kang'ai likinjo ena golon?</verse>
			<verse number="3">Nealu ninye nejoki ninje: Aikilikwan si nanu ndai ororei obo, pikilikiki.</verse>
			<verse number="4">Keing'ua enkibatisa e Yohanes shumata arashu atua iltung'anak?</verse>
			<verse number="5">Neibirribir ninje tiatua aten nejo: Teni kijo: Eing'ua shumata, nejo si ninye: Ainyo naa peitu irukuruku ninye?</verse>
			<verse number="6">Teni kijo: Eing'ua atua iltung'anak, nenang' olorere pookin yook too soito, amu etayoloutuo, aajo era Yohanes olayolounoni.</verse>
			<verse number="7">Nealu ninje, aajo meyolo eneing'ua.</verse>
			<verse number="8">Nejoki Yesus ninje: Maliki si nanu ndai, ke ti aa golon aitobirita kuna.</verse>
			<verse number="9">Neiter aliki ninye olorere ena kitanyanyukiet: Etuuno oltung'ani obo enkuruma oo nkeek olmarua neitamany laturok nelo olototo lʼenkata naado.</verse>
			<verse number="10">Neirriwaki ninye tʼenkata enye laturok olaisyayani obo, peisho ninje ninye ematua oo lmomo loo nkeek olmarua. Near laturok ninye neitupuku, meata toki.</verse>
			<verse number="11">Nepon airriwaa olekai aisyayani; near ninje baiki ilo nesul neitupuku, meata toki</verse>
			<verse number="12">Nepon airriwaa oli okuni; nepik ninje baiki ilo ilbaak nemir.</verse>
			<verse number="13">Nejo Olaitoriani lʼenkuruma oo nkeek olmarua: Kaji aiko? Alairriwaki Oinoti lai lanyor; ajo nanu, epuo aayanyit ninye.</verse>
			<verse number="14">Ore pedol laturok ninye, neibirribir oopeny nejo: Nyelido lora olajung'oni; mataar ninye metua, petum ataa enjung'o enang'!</verse>
			<verse number="15">Nenang'aki ninje ninye oriong' enkuruma oo nkeek olmarua near ninye metua. Akae, kainyo easaki ilo aitoriani lʼenkuruma oo nkeek olmarua ninje?</verse>
			<verse number="16">Elotu ninye neiminye lelo aturok neisho enkuruma enye oo nkeek olmarua kulekai. Ore pening ninje kuna, nejo: Njepaash yook ina!</verse>
			<verse number="17">Neing'orong'oraa ninye ninje nejo: Kainyo ena naa natisiraki: Osoit otanyaita lashetak, etaa ele osoit kitok lʼolpijata?</verse>
			<verse number="18">Ore oltung'ani pookin lourokino ilo soit, negiligila; ore lourokino ninye, neituut ilo.</verse>
			<verse number="19">Neing'oru layolok lʼesirata o laidasak kituak, peaki ninye ngaik te ina kata, neurei ake olorere; amu etayoloutuo, aajo eirorie ninje te ina kitanyanyukiet.</verse>
			<verse number="20">Neing'oraa ninje ninye neirriwaa lairengesok, peitaa aten supati, peibung' ninye tʼororei lenye, peitarasaki ninye enkitoria o engolon Olaitoriani lʼolosho.</verse>
			<verse number="21">Neikilikwan ninje ninye nejo: Laiteng'enani, kitayoloutuo, aajo ilimu ninteng'enu enaitoriori niming'oraa entemet oltung'ani, kake inteng'enu engoitoi Engai tʼesipata.</verse>
			<verse number="22">Ke sidai, teni kinjo kaisar kodi arashu me?</verse>
			<verse number="23">Neyolou ninye esungureishu enye nejoki ninje: Ainyo pikitemiteme?</verse>
			<verse number="24">Entaduaki endenarion nabo! Ken e ng'ai ena mua o esirata? Nejo ninje: Ne kaisar.</verse>
			<verse number="25">Nejoki ninje: Akae, enjoo kaisar en e kaisar o Engai en Engai!</verse>
			<verse number="26">Neitu eidim ninje aaibung'a ninye tʼororei lenye tʼengomom olorere neiputukunyoki ealata enye negira.</verse>
			<verse number="27">Nepuonu enetii ninye Sadukayoi ooje loojo, aajo metii empiunoto oo lootuata, neikilikwan ninye</verse>
			<verse number="28">nejo: Laiteng'enani, etisiraka yook Mose, ajo teni ee olalashe lʼoltung'ani loata eng'oroyoni nemeata ninye enkerai, peamaa olalashe lenye ina ng'oroyoni peinyeyeki olalashe lenye olmuate.</verse>
			<verse number="29">Akae, etii lalashera oopishana. Ore ol elukunya eamaiye eng'oroyoni nee, meata enkerai;</verse>
			<verse number="30">neamaa oliare ina ng'oroyoni, nee si ninye, meata enkerai;</verse>
			<verse number="31">neamaa oli okuni ninye; neijia eikuna pokira oopishana, neitu eing'ua nkera, nee.</verse>
			<verse number="32">Ore tʼenkiting'oto nee si ninye, ina ng'oroyoni.</verse>
			<verse number="33">Akae, ore tiatua empiunoto, keaku eng'oroyoni e alo obo too ninje? Amu etaa eng'oroyoni oo kulo pokira oopishana.</verse>
			<verse number="34">Nealu Yesus nejoki ninje: Eamisho neamari nkera ele maa,</verse>
			<verse number="35">kake looaku, pebaia ilo maa o empiunoto oo lootuata, meamisho ninje nemeamari.</verse>
			<verse number="36">Amu meidim aainyaaki aatuata, amu enyanyukie ilmalaikan, nera nkera Engai, tiaraki nara nkera empiunoto.</verse>
			<verse number="37">Amu eitadamua baiki Mose tʼolodung'okino, ajo epuo aapiu lootuata, teni eimaki ninye Olaitoriani Engai e Abraham o Engai e Isaak o Engai e Yakoob.</verse>
			<verse number="38">Mera Engai Engai oo lootuata, kake noo looishiu; amu eishiuoki pookin ninye.</verse>
			<verse number="39">Nealu layolok lʼesirata ooje nejo: Laiteng'enani, itejo sidai.</verse>
			<verse number="40">Neitu eitoki aaiteu ninje aaikilikwana ninye toki.</verse>
			<verse number="41">Nejoki ninye ninje: Kaji eiko teni eimaki ninje Kristos, aajo era enkerai e David?</verse>
			<verse number="42">Amu ejo David openy tiatua enkitabu oo singolioitin: Etiaka Olaitoriani Olaitoriani lai: Totona te tatene ai,</verse>
			<verse number="43">metabana napik ilmang'ati linono abori oo nkejek inono.</verse>
			<verse number="44">Akae, eipot David ninye Olaitoriani; kaji eiko naa teni era enkerai enye?</verse>
			<verse number="45">Ore pening' olorere pookin ninye, nejoki ninye laiteng'enuok lenyena:</verse>
			<verse number="46">Entaduai aten too layolok lʼesirata ooyeu nelimana too lkilani adoru nenyor nkirorokinot too singiraitin o ntoneta elukunya tiatua ngajijik Engai o nkirragat elukunya tʼenedaareki,</verse>
			<verse number="47">loonya ngajijik oo ngolia neitador sayat tʼenkitusupatuo. Nepuo aang'amu ninje enkigwena nalang'.</verse>
		</chapter>
		<chapter number="21">
			<verse number="1">Neitalang'aki ninye ngonyek nedol ladupak looitadoikitio nkishoorot enye atua eneitadoikini mpesai.</verse>
			<verse number="2">Nedol ninye engoliai nabo aisinani, naitadoikio naabebek are atua.</verse>
			<verse number="3">Nejo ninye: Aliki ndai tʼesipata: Eitadoikio ena oliai aisinani nkumok nelang' kulekai pookin;</verse>
			<verse number="4">amu eitadoikitio kulo pookin lekunot enkumoi oo masaa enye, kake ore ena eitadoikio tʼesinaishu enye pookin nara erripet enye.</verse>
			<verse number="5">Ore etejo looje tʼolbae lʼengaji sinyati, aajo etakajaki ninye too soito sidan o too nkishorunot, nejo ninye:</verse>
			<verse number="6">Epuonu ngolong'i nemeing'uari osoit te shumata osoit lemerratanyuni too kuna pookin nidolitata.</verse>
			<verse number="7">Neikilikwan ninje ninye nejo: Laiteng'enani, kanu naa eaku kuna? Kainyo olponoto, teni epuo aabau kuna?</verse>
			<verse number="8">Nejo ninye: Eng'orai, pemeitamanari ndai; amu epuo aapuonu ilkumok tʼengarna ai, ejo: Ara nanu! o: Etinyikua enkata! Emisuj ninje!</verse>
			<verse number="9">Ore pipuopuo aaning' mbaak oo njorin o nkiposhiposhat, eming'ayung'ayu! Meata kata nemeng'as aaku kuna, kake melotu enkiting'oto nabokata.</verse>
			<verse number="10">Tekurum nejoki ninye ninje: Eladumunye olorere aarare olekai orere, o enkarsishu nabo aarare engai arsishu.</verse>
			<verse number="11">Nepuo aaku nkikirikirat kituak enkop o nkeaitin o lameitin too wuejitin o wuejitin, neaku baiki nkuretishuitin o ilponot kituak ooing'ua shumata.</verse>
			<verse number="12">Ore eton eitu eaku kuna pookin, neaki ninje ndai ngaik neisil ndai neitarasaki ndai atua ngajijik Engai o ngajijik eenata, nerik ndai ngomomi oo lkarsisi o laiturukok tʼolbae lʼengarna ai.</verse>
			<verse number="13">Neaku kuna enjakenishu too ndai.</verse>
			<verse number="14">Akae, entagoluoto too ltauja linyi, pemiekenyanya, kaji inkoko teni imitutu aten.</verse>
			<verse number="15">Amu ayeu naisho nanu ndai enkutuk o eng'eno nemeidim aaisimu arashu aatigilunore laitang'orok linyi pookin.</verse>
			<verse number="16">Kake epuo aaitarasaa ndai lootoiutuo ndai o lalashera o lʼenkishomi o iljorueta, nepuo aar looje too ndai metuata.</verse>
			<verse number="17">Niakuku looibaini too pookin tʼolbae lʼengarna ai.</verse>
			<verse number="18">Nemeitoki aimin olpapitai lʼelukunya inyi tukul.</verse>
			<verse number="19">Enting'iria too ltauja linyi!</verse>
			<verse number="20">Akae, teni idolidolo Yerusalem, etamana iltimito, entayolo te ina kata, aajo etinyikua erruoroto enye.</verse>
			<verse number="21">Ore olotii te ina kata atua Yudaya, njekwetiki ildonyo; ore olotii atua aji, njepuku aulo; ore olotii atua nkuruman, njomejing' aji.</verse>
			<verse number="22">Amu era ninje ngolong'i naalakieki esile, peiye ebaia pookin naatisiraki.</verse>
			<verse number="23">Oi, osina linyi, ndai naamena o naaitanakisho too nona olong'i! Amu eaku osina kitok tʼenkop o engoro tʼolorere.</verse>
			<verse number="24">Nepuo aaurori ninje tʼempijan olalem, neriki ninje, peaku ilkyarunot tiatua loreren pookin; nepuoi aaroro Yerusalem too loreren, metabana nebaia enkata oo loreren.</verse>
			<verse number="25">Nepuo aaku ilponot tʼengolong' o olapa o lakir, nejing' enkop olkirutoto loo loreren o enking'asiai, neikurrukur olbalbal o enkiposhai enye,</verse>
			<verse number="26">nepuo aailiilaa iltung'anak tʼenkuretishu o tʼeanyunoto oo ntokitin naapuo aapuonu olmaa; amu epuo aaing'unung'un ngoloni e shumata.</verse>
			<verse number="27">Nepuo aadol ninje te ina kata Enkerai oltung'ani, elotu tʼerukenya tʼengolon o tʼenkitook kitok.</verse>
			<verse number="28">Ore peiter aaku kuna, emariria shumata, entaaputu lukuny inyi, tiaraki nanyiku elakunoto inyi.</verse>
			<verse number="29">Neliki ninye ninje enkitanyanyukiet nabo: Eng'orai olng'aboli o iljanito pookin:</verse>
			<verse number="30">teni edany ninje, nidolidolo too ninje niyolouu, aajo etaana enkata enkirowuaj.</verse>
			<verse number="31">Neijia si ndai: teni idolidolo kuna naaku, entayolou, aajo etaa etaanu enkarsishu Engai.</verse>
			<verse number="32">Japa, aliki ndai: Memuta ena kishon tukul, metabana neaku kuna pookin.</verse>
			<verse number="33">Nepuo aamuta shumata o enkop, kake mepuo aamuta rorei lainei tukul.</verse>
			<verse number="34">Kake entaduai aten, pemeiroshiu iltauja linyi tʼenkinosata o tʼemerai o too nkishilarot endaa, pemeinepu ndai ina olong' nabokata,</verse>
			<verse number="35">amu elainepu pookin loomanya enkop anaa erreshet.</verse>
			<verse number="36">Akae, enjololoto tʼenkata pookin, isaishosho, pindimidimi aailanyai kuna pookin naapuo aaku, pintasheshe t'engomom Enkerai oltung'ani.</verse>
			<verse number="37">Neaku eiteng'enisho ninye too ndamaitin tiatua engaji sinyati, nepuku too nkiarien nebik tʼoldonyo oipoti Loo loirienito.</verse>
			<verse number="38">Nepuonu olorere pookin, pepej ewuas, enetii ninye atua engaji sinyati, peiye einining' ninye.</verse>
		</chapter>
		<chapter number="22">
			<verse number="1">Netinyikutua ngolong'i kituak oo lmkaten lemeisiiio, naaji pasaka.</verse>
			<verse number="2">Neing'oru laidasak kituak o layolok lʼesirata eneiko, peiminye ninye; kake eturia olorere.</verse>
			<verse number="3">Kake eidipa atijing'a satan atua Yudas lora Iskariotes, nera lʼesiana oo kulo tomon o are.</verse>
			<verse number="4">Nelo ader oo laidasak kituak o ilkigeluni eneiko, peitarasaki ninje ninye.</verse>
			<verse number="5">Neng'ida ninje nedung'okino enkishooroto oo ngoshola.</verse>
			<verse number="6">Neiruk ninye neing'oru enkata sidai naitarasarie ninye, metii olorere.</verse>
			<verse number="7">Eewuo engolong' oo lmkaten lemeisiijo naidasishoreki pasaka.</verse>
			<verse number="8">Neirriwaa ninye Petros o Yohanes nejo: Embung'a engoitoi, entobirakiti yook pasaka, pikinya.</verse>
			<verse number="9">Nejoki ninje ninye: Kaji iyeu nikipuo aaitobirie?</verse>
			<verse number="10">Nejoki si ninye:Eng'orai, ore pijing'ijing'i ndai atua engang', nelatumore ndai oltung'ani obo onapita emoti engare; entusuj ninye metabaiki engaji najing' ninye;</verse>
			<verse number="11">entiakiti olopeny engaji: Kitiaka Olaiteng'enani: Kodee engaji oo lomon, panya te ina alo pasaka te nebo o laiteng'enuok lainei?</verse>
			<verse number="12">Nelaitadol ilo ndai olgilata kitok oitobirakaki ntoneta; entobira te ina alo.</verse>
			<verse number="13">Nepuo neinepu anaa petiaka ninye ninje, neitobir pasaka.</verse>
			<verse number="14">Ore pebau enkata, netoni o lairriwak tomon o are te nebo o ninye.</verse>
			<verse number="15">Nejoki ninye ninje: Tʼeng'warrata atang'warra ainosa ena pasaka te nebo o ndai, epon eitu aaisili.</verse>
			<verse number="16">Amu aliki ndai: Maitoki anya ninye tukul metabana neitabaiari tiatua enkarsishu Engai.</verse>
			<verse number="17">Neibung' ninye enkwaru neliki ashe nejo: Embung'a ena, entoorikinoto tiatua ndai oopeny!</verse>
			<verse number="18">Amu aliki ndai: Maok tukul, eiter taata tʼeishoi enjata olmarua, metabana nelotu enkarsishu Engai.</verse>
			<verse number="19">Neibung' olmkate nejo ashe nebelibel ninye neisho ninje nejo: Era ele osesen lai loishorunyeki ndai. Enkuna ena, pikidamumu nanu.</verse>
			<verse number="20">Naa neijia eibung'a ninye enkwaru, eidipa endaa, nejo: Era ena kwaru osotua ng'ejuk tiatua osarge lai oibukorieki ndai.</verse>
			<verse number="21">Kake eng'orai, etii engaina olaaitarasaa nanu, e nebo o nanu tʼenaraa.</verse>
			<verse number="22">Amu eloito Enkerai oltung'ani anaa petayeuoki, kake, ee, kake aiya ilo tung'ani oitarasaa ninye!</verse>
			<verse number="23">Neiter ninje aaikilikwanaro tiatua aten, ang'ai ele too ninje olaitobir ena.</verse>
			<verse number="24">Neiter baiki enkitarrikino tiatua ninje, kang'ai too ninje eikenari aa kitok.</verse>
			<verse number="25">Nejoki ninye ninje: Eitorisho ilkarsisi loo loreren o looata engolon lenye eipoti laitobirak aripi.</verse>
			<verse number="26">Kake me neijia ndai! Amu olkitoklinyi njeaku anaa olkinyi o olaiturukoni anaa olaisyayani.</verse>
			<verse number="27">Amu kalo kitok, oloton tʼendaata arashu oloisyaisho? Me oloton tʼendaata? Ara nanu tiatua ndai anaa oloisyaisho.</verse>
			<verse number="28">Irara ndai lootobiko te nebo o nanu tiatua nkitasurot ainei.</verse>
			<verse number="29">Naisho nanu ndai enkarsishu anaa paaishoo Papa lai nanu,</verse>
			<verse number="30">pipuopuo aanya niokioko tʼenaraa tiatua enkarsishu ai, nipuopuo aatoni te shumata oo lorikaishi lʼenkitoria ningwenakiki ntipati tomon o are e Israel.</verse>
			<verse number="31">Nejo Olaitoriani: Simon, Simon, ng'orai, etayeuo satan nekut ndai anaa engano:</verse>
			<verse number="32">kake aatasayaka nanu iye, pemeng'oru enkirukoto ino; ore piala iye, ntagolo lalashera linono.</verse>
			<verse number="33">Nejoki ninye: Laitoriani, aidipakine nanu, palo te nebo o iye atua eenata o enkea.</verse>
			<verse number="34">Nejo si ninye: Petros, aajoki iye: Epon eitu eorito taata olkikusieki, nikilo amiki aigil uni, ajo mikiyolo.</verse>
			<verse number="35">Nejoki ninye ninje: Ore enkata nairriwaiye ndai, miatata entutua arashu olbene arashu namuka, ketong'orikia ndai toki? Nejo si ninje: Oi me!</verse>
			<verse number="36">Nejoki ninye ninje: Akae, ore oloata taata entutua, njeibung' ninye; neijia baiki olbene; ore lemeata toki njemir olkila lenye, peinyang'u olalem.</verse>
			<verse number="37">Amu aliki nanu ndai: Meata kata nemaitabaia nanu ena natisiraki: Eikenaiyoki te nebo o laitarruok. Amu enatisiraki te nanu, neata enkitabaiaroto.</verse>
			<verse number="38">Nejo si ninje: Laitoriani, ng'orai, etii ene lalema aare. Nejoki ninye ninje: Akae, ebaiki.</verse>
			<verse number="39">Nepuku nelo Oldonyo loo loirienito anaa petiu orregie lenye; nesuj laiteng'enuok ninye.</verse>
			<verse number="40">Ore pebaia ine wueji, nejoki ninje: Entasaishoto, pemijing'ijing'i atua enkitasuroto.</verse>
			<verse number="41">Neigut neing'ua ninje nelo enebaiki osoit negil kung' nesaisho</verse>
			<verse number="42">nejo: Papa, teni iyeu, ntapaashaki ena kwaru; kake njoo meaku eyeunoto ai, njeaku enino!</verse>
			<verse number="43">Nepukoki olmalaika ninye te shumata neitagol ninye.</verse>
			<verse number="44">Ore eapare kion, nepon asaisho tʼenyuata kitok. Neaku enkinyinyiret enye anaa ilkitong'at lʼosarge oodoiki enkop.</verse>
			<verse number="45">Ore peinyototo ninye tʼesayata enye, nelotu enetii laiteng'enuok lenyena neinepu ninje eirura tʼolbae lʼenkilishoto,</verse>
			<verse number="46">nejoki ninje: Ainyo pirurara? Enyoito, entasaishoto, pemijing'ijing'i atua enkitasuroto!</verse>
			<verse number="47">Ore epon eirorita ninye, ng'orai, eetuo olorere o oloipoti Yudas, obo too kulo tomon o are, oiturukie ninje, nenyikaki ninye Yesus, peiye eng'utut ninye.</verse>
			<verse number="48">Nejoki Yesus ninye: Yudas, intarasaa Enkerai oltung'ani tʼeng'ututata?</verse>
			<verse number="49">Ore pedol kulo looturubare ninye enaaku, nejo: Laitoriani, ke kiar ninje too lalema?</verse>
			<verse number="50">Near obo too ninje olaisyayani lʼolaidasani kitok nedung' enkiyok enye e tatene.</verse>
			<verse number="51">Nealu Yesus nejo: Emimitiki ninje! neing'unye enkiyok enye neishiunye ninye.</verse>
			<verse number="52">Nejoki Yesus laidasak kituak o ilkigeluni lʼengaji sinyati o laigwenak looetunye ninye: Ietuo ndai too lalema o too lkuman anaa loopuo aaibung' esing'ou.</verse>
			<verse number="53">Aidipa atii e nebo o ndai ngolong'i pookin atua engaji sinyati, neitu kielielie ngaik; kake enkata inyi ena o engolon enaimin.</verse>
			<verse number="54">Neibung' ninje ninye aarik, nerik engaji olaidasani kitok. Nesuj si ninye Petros tʼenelakwa,</verse>
			<verse number="55">Ore peinok ninje enkima tʼempolos e boo, netoni te nebo; neton Petros tʼempolos enye.</verse>
			<verse number="56">Nedol engaisyayani ninye, eton tʼenedalita enkima, nejur ninye nejo: Etaboitare si ele ninye.</verse>
			<verse number="57">Nemiki ninye nejo: Nang'oroyoni, mayolo nanu ninye.</verse>
			<verse number="58">Ore tʼenkata kinyi nedol olekai ninye nejo: Ira si iye oliatua ninje. Nejo Petros: Letung'ani, mara.</verse>
			<verse number="59">Ore peishunye anaa esaa nabo, nekurraki olekai ninye nejo: Esipa, eturubare si ele ninye, amu era ole Galilaya.</verse>
			<verse number="60">Nejo Petros: Mayolo enijoito. Ore nabokata, epon eirorita ninye, neorito olkikusieki.</verse>
			<verse number="61">Neibelekenya Olaitoriani neing'oraa Petros, nedamu Petros rorei lʼOlaitoriani anaa petiaka ninye, ajo epon eitu eorito taata olkikusieki, nikilo amiki aigil uni.</verse>
			<verse number="62">Nelo ninye aulo, eishirita naleng'.</verse>
			<verse number="63">Ore kulo leak looibung'a ninye, nekweniye near ninye</verse>
			<verse number="64">neop ngonyek enyena near engomom enye neikilikwan ninye nejo: Tumusu olikitaara?</verse>
			<verse number="65">Nemor ninje ninye too nkulie morot.</verse>
			<verse number="66">Ore peaku dama, neiturrurro enkigwena olorere, laidasak kituak o layolok lʼesirata, nerik ninje ninye atua enkigwena enye</verse>
			<verse number="67">nejo: Teni ira iye Kristos, tiaki yook! Nejoki ninye ninje: Teni aliki ndai, nimirukuruku tukul;</verse>
			<verse number="68">teni aikilikwan, nimialulu tukul nimiking'uaikiki.</verse>
			<verse number="69">Kake, eiter taata, elaton Enkerai oltung'ani te tatene engolon Engai.</verse>
			<verse number="70">Nejo pookin: Akae, ira iye naa Enkerai Engai? Nejoki ninye ninje: Ijojo ndai, aajo ara nanu.</verse>
			<verse number="71">Nejo ninje: Kainyo kintoki aayeunye enjakenishu? Amu kitoning'o oopeny tʼenkutuk enye.</verse>
		</chapter>
		<chapter number="23">
			<verse number="1">Neinyototo esiamu enye pookin nerik ninye enetii Pilatos.</verse>
			<verse number="2">Neiter ninje aaitang'or ninye nejo: Kinoto ele eitoosh olorere lang' nemitiki aisho kaisar kodi nejo, ajo era ninye Kristos, olkarsis.</verse>
			<verse number="3">Neikilikwan Pilatos ninye nejo: Ira iye olkarsis loo Yudayoi? Nealiki ninye nejo: Itejo iye.</verse>
			<verse number="4">Nejoki Pilatos laidasak kituak o siamin: Matum entoki naitang'orieki ele tung'ani.</verse>
			<verse number="5">Nekurraki ninje aajo: Eisisa ninye olorere, eiteng'enisho tiatua Yudaya pookin, eiter te Galilaya metabaiki ene.</verse>
			<verse number="6">Ore pening' Pilatos ena, neikilikwanu, ten ake era ele tung'ani Olgalilayos.</verse>
			<verse number="7">Ore pening' ajo era ninye lʼenkitoria e Herodes, neirriwaki enetii Herodes lotii too nona olong'i Yerusalem.</verse>
			<verse number="8">Ore pedol Herodes Yesus, neng'ida naleng', amu eado eyeu nedol ninye, tiaraki natoning'oiye mbaak enyena, neanyu, pedol olponoto oitobir ninye.</verse>
			<verse number="9">Neikili-kwan ninye too rorei kumok; neitu ealiki ninye oo nyoo.</verse>
			<verse number="10">Kake neitashe laidasak kituak o layolok lʼesirata nepon aaitang'or ninye naleng'.</verse>
			<verse number="11">Nemen Herodes ninye o esiamu enye nekweniye ninye neishopoki ninye olkila oibor neitoki arrinyoki ninye enetii Pilatos.</verse>
			<verse number="12">Neaku Herodes o Pilatos te ina olong' iljorueta, amu era tʼenkata elukunya ilmang'ati.</verse>
			<verse number="13">Neipot Pilatos te nebo laidasak kituak o ilkituak lʼolorere</verse>
			<verse number="14">nejoki ninje: Kitorikokitio ele tung'ani anaa oloitoosh olorere, naa eng'orai, aigwenaka nanu ninye tʼengomom inyi, neitu atum tʼele tung'ani entoki too kuna nintang'orierie;</verse>
			<verse number="15">eitu etum baiki Herodes; amu airriwaka ndai enetii ninye, kake neitoki arrinyoki yook ninye; naa eng'orai, metii entoki naitobira naarieki ninye metua.</verse>
			<verse number="16">Akae, aar ninye nalaku.</verse>
			<verse number="17">Amu meata kata nemelaakini obo tʼorregie loo ngolong'i kituak.</verse>
			<verse number="18">Neosh iltung'anak pookin olodoo te nebo nejo: Minye ninye! Talaaki yook Barabas!</verse>
			<verse number="19">Nera ninye oltung'ani otanang'akaki atua engaji eenata tʼolbae lʼolarrabal otaa tiatua engang' o tʼolbae lʼearata metua.</verse>
			<verse number="20">Neitoki aipot Pilatos ninje, eyeu nelaku Yesus.</verse>
			<verse number="21">Nedar ninje tʼoltoilo, ejo: Tooshoki ninye esalaba! tooshoki ninye esalaba!</verse>
			<verse number="22">Nejoki ninye ninje en e uni: Amu nyoo, kaa torroni eitobira ele? Eitu atum te ninye entoki naarieki metua: akae, teni aidip ataara ninye, nalaku.</verse>
			<verse number="23">Nekurraki ninje too ltoiloi kituak neyeu neoshokini ninye esalaba. Netum iltoiloi lenye o loo laidasak kituak engolon.</verse>
			<verse number="24">Neigwenu Pilatos, peaku eyeunoto enye;</verse>
			<verse number="25">nelaku ele otanang'akaki atua engaji eenata tʼolbae lʼolarrabal o tʼolbae lʼearata metua, ele lotayeutuo ninje: neitarasaki Yesus eyeunoto enye.</verse>
			<verse number="26">Ore erikito ninye, neibung' ninje Simon, lora le Kirene, oing'ua atua enkuruma, nedumaki ninye esalaba, penap aitusuj Yesus.</verse>
			<verse number="27">Nesuj esiamu kitok olorere o noo ng'oroyok ninye naailishoki neishiraki ninye.</verse>
			<verse number="28">Neibelekenyakino Yesus ninje nejo: Ndai natoiye e Yerusalem, emikinjiraki nanu, kake enjirakiti aten o nkera inyi!</verse>
			<verse number="29">Amu eng'orai, epuonu ngolong'i naapuo aajoie: Teshi naaitashoito o ngoshuak neitu eisho o ilkinai leitu eitanakisho!</verse>
			<verse number="30">Nepuo aaiter ninje te ina kata aajoki ildonyo: Entuurokinoto yook! o ndonyo: Eopoi yook!</verse>
			<verse number="31">Ore peitobirakini kuna oljani oshal, keaku nyoo tiatua olotoiyo?</verse>
			<verse number="32">Nerik ninje baiki kulekai aitarruok aare, peari metuata te nebo o ninye.</verse>
			<verse number="33">Ore pepuonu ninje ewueji neipoti Emborbor, neoshoki ninye te ine esalaba o kulo aitarruok te nebo o ninye, obo te tatene o olekai te kedyanye.</verse>
			<verse number="34">Nejo Yesus: Papa, tung'aiki ninje, amu meyolo enaitobirita! Neorikino ninje ilkilani lenyena neosh ol enkukuo.</verse>
			<verse number="35">Neitashe olorere eing'orita. Nekweniye baiki ilkituak te nebo o ninje, ejo: Eitopua ilkulekai; njeitopok kion, teni era ele Kristos, olotegeluaki lʼEngai.</verse>
			<verse number="36">Nemor si ninje sikerin ninye, nepuonu enetii ninye neaki ninye engare naitiming'anisho,</verse>
			<verse number="37">nejo: Teni ira iye olkarsis loo Yudayoi, ntopua kion!</verse>
			<verse number="38">Netii baiki esirata shumata enye tʼenkutuk oo Lgrikini o noo Romayoi o noo Lhebrayoi: Era ele olkarsis loo Yudayoi.</verse>
			<verse number="39">Ore obo too laitarruok ootiikaki, nemor ninye: mira iye Kristos? Ntopua kion o yook!</verse>
			<verse number="40">Nealu olekai nebuaki ninye nejo: Miure baiki si iye Engai nitii atua ena arata?</verse>
			<verse number="41">Neitoriori enang', amu kitum yook enaaku anaa pikitaasa; kake eitu eitobir ele enemeaku.</verse>
			<verse number="42">Nejoki ninye Yesus: Laitoriani, tadamuaki, teni ijing' atua enkarsishu ino!</verse>
			<verse number="43">Nejoki Yesus ninye: Japa, aaliki iye: Ilatii taata e nebo o nanu atua emparadis!</verse>
			<verse number="44">Neaku enkata oo saan ile, nejing' enaimin enkop metabaiki saan enturuj,</verse>
			<verse number="45">neng'oru engolong' eong'an enye nepolosa olkarash lʼerishata engaji sinyati tʼempolos.</verse>
			<verse number="46">Neipotisho Yesus tʼoltoilo kitok nejo: Papa, ayaki Olmumua lai atua ngaik inono. Ore peidip atejo ena, nedung'o tau.</verse>
			<verse number="47">Ore pedol olkigeluni enataa, neitadaraa Engai nejo: Esipa, era ele tung'ani supat!</verse>
			<verse number="48">Ore peiturrurrokino siamin ena king'orare, peing'oraa enataa, nerrinyo eoshioshito ilgoon.</verse>
			<verse number="49">Neitashe pookin lootayolore ninye tʼenelakwa o ng'oroyok naatusujutua ninye, eing'ua Galilaya, neing'oraa kuna pookin.</verse>
			<verse number="50">Naa ng'orai, etii olee obo, oji engarna enye Yosef, ora olkitok lʼenkigwena, olee sidai naa supat,</verse>
			<verse number="51">— neitu eton ele te nebo o ninje tiatua enkigwena o tiatua nkitobirat enye; nera ninye le Arimatia, engang' oo Yudayoi, oloanyu enkarsishu Engai.</verse>
			<verse number="52">Nelo ele enetii Pilatos aomonu osesen le Yesus;</verse>
			<verse number="53">neitadou neirinaki ninye oikarash oibor, nepik ninye atua enkurare natabatuaki tʼosoit, nepon eitu eirragie o obo ina alo aikata.</verse>
			<verse number="54">Neaku engolong' enkitobirakinore neiter akenyu engolong' naeng'ieng'areki.</verse>
			<verse number="55">Etusuja ng'oroyok naaje naaing'ua Galilaya te nebo o ninye neing'oraa enkurare o eneikunaki teni epiki osesen lenye.</verse>
			<verse number="56">Nerrinyo ninje neitobir ilat naarropil. Ore tʼengolong' naeng'ieng'areki neeng'ieng'a anaa petiu too nkitanapat.</verse>
		</chapter>
		<chapter number="24">
			<verse number="1">Ore tʼengolong' elukunya enjuma, pepej ewuas, nepuonu ninje enkurare, enapita ilat naarropil naaitobira ninje.</verse>
			<verse number="2">Neinepu osoit eibelekenyakaki enelakwa tʼengapunet,</verse>
			<verse number="3">nejing' atua neitu einepu osesen lʼOlaitoriani Yesus.</verse>
			<verse number="4">Ore epon eitu eyolou eneiko, naa ng'orai, neitasheiki leak aare ninje ooishopito ilkarashi ooilang'isho.</verse>
			<verse number="5">Neaku eureisho ninje neur lukuny aing'orie enkop; nejoki ninje: Ainyo ping'oruru oloishiu tʼewueji oo lootuata?</verse>
			<verse number="6">Metii ninye ene, kake etopiwuo. Entadamutu enatiaka ndai, epon etii atua Galilaya,</verse>
			<verse number="7">ejo: Meata kata nemeitarasakini Enkerai oltung'ani atua ngaik oo ltung'anak aitarruok neoshokini esalaba nelapiu tʼengolong' e uni.</verse>
			<verse number="8">Nedamu ninje rorei lenyena.</verse>
			<verse number="9">Nerrinyo, eing'ua enkurare, peinosaki lelo tomon o obo o ilkulekai pookin kuna baak pookin.</verse>
			<verse number="10">Netii Maria Magdalena o Yohana o Maria, ng'otonye e Yakobos, o nkulie te nebo o ninje naatiakitia lairriwak kuna.</verse>
			<verse number="11">Etaliote kulo rorei too ninje anaa mbaak emodaishu neitu eiruk ninje.</verse>
			<verse number="12">Kake nedumunye Petros nekwet alo enkurare neirrugo nejur nedol rasheta eper oopeny; neing'ua, eing'asia tiatua kion tʼolbae lʼenataa.</verse>
			<verse number="13">Naa ng'orai, nepuo aare too ninje tʼena olong' engang', naji engama enye Emaus, nalakwaniki Yerusalem stadia ntomoni ile (olototo loo saan are).</verse>
			<verse number="14">Neder ninje too mbaak oo kuna pookin naataa.</verse>
			<verse number="15">Neaku ore ederrita, eikilikwanaro ninje, nenyikaki Yesus openy ninje nelo te nebo o ninje.</verse>
			<verse number="16">Kake eitoriaki ngonyek enye, pemeyolou ninye.</verse>
			<verse number="17">Nejoki ninye ninje: Kakua rorei kulo linjangarrarra tʼempolos inyi, ipuoitoto niatata nkirribon naasoto?</verse>
			<verse number="18">Nealu obo, oji engarna enye Kleopas, nejoki ninye: Ke iye ake openy olomoni te Yerusalem leitu eyolou nataa tiatua ninye too kuna olong'i?</verse>
			<verse number="19">Nejoki ninye ninje: Kakua baak? Nejoki si ninje ninye: Mbaak e Yesus le Nasaret otaa olee olayolounoni lʼengolon tʼenkyas o too rorei tʼengomom Engai o nʼolorere pookin;</verse>
			<verse number="20">eneikuna teni eitarasaki laidasak kituak o ilkituak lang' ninye atua earata enkea neoshoki ninye esalaba.</verse>
			<verse number="21">Kitejo yook, aajo era ninye oloyeu nelaku Israel. Ore too kuna pookin etaa taata engolong' e uni, neba netaa kuna.</verse>
			<verse number="22">Etii baiki ng'oroyok atua yook naaing'asiaye yook naashomo engapunet, pepej ewuas,</verse>
			<verse number="23">neitu einepu osesen lenye nepuonu nejo, aajo etadua emua oo lmalaikan ootejo, aajo eishiu ninye.</verse>
			<verse number="24">Nepuo looje too kulo lootii e nebo o yook enkurare neinepu, etiu neijia anaa petejo ng'oroyok; kake eitu edol ninje ninye.</verse>
			<verse number="25">Nejoki ninye ninje: Oi, irara ndai ilmoda o loo ltauja ooiroshi, pirukuruku kuna pookin naatejo layolounok.</verse>
			<verse number="26">Ke meata kata neitu eisili Kristos, pejing' atua enkitook enye?</verse>
			<verse number="27">Neiter te Mose o too layolounok pookin neitayolo ninje too sirat pookin mbaak enyena.</verse>
			<verse number="28">Nenyikaki ninje ena ang' napuoito; neitaa ninye kion anaa ololo lukunya.</verse>
			<verse number="29">Nesai ninje ninye naleng' nejo: Tobiko te nebo o yook, amu etaa naaku teipa netinyikaiye endama. Nejing' ninye, pebik te nebo o ninje.</verse>
			<verse number="30">Neaku ore eton ninye te nebo o ninje edaa, neibung' ninye olmkate nejo ashe nebelibel ninye neoriki ninje.</verse>
			<verse number="31">Neboli naa ngonyek enye neyolou ninye. Neimisori ninye neitu elioi too ninje.</verse>
			<verse number="32">Nejokino ninje: Eitu eiwuwu iltauja lang' tiatua yook, eirorie ninye yook tʼengoitoi neboloki yook sirat</verse>
			<verse number="33">Nedumunye ninje te ina kata nerrinyokino Yerusalem neinepu, eiturrurro lelo tomon o obo o lelo ootaboitare ninje,</verse>
			<verse number="34">ootejo: Esipa, etopiwuo Olaitoriani neipung'oki Simon.</verse>
			<verse number="35">Neinosu si ninje mbaak engoitoi o eneikuna teni eyolouni ninye too ninje tʼembelibelata olmkate.</verse>
			<verse number="36">Ore epon eirorita ninje kuna, neitashe ninye openy tʼempolos enye nejoki ninje: Eseriani inyi!</verse>
			<verse number="37">Neing'asia ninje neaku eureisho nejo, aajo edolita Olmumua.</verse>
			<verse number="38">Nejoki ninye ninje: Ainyo piakuku looureisho? Naa ainyo peilepu kuna kibirribirrat too ltauja linyi?</verse>
			<verse number="39">Eng'orai ngaik ainei o nkejek ainei, aajo ara nanu openy. Errapirrapaki, eng'orai, amu meata Olmumua nkiri o loik anaa pidolidolo aata nanu.</verse>
			<verse number="40">Ore ejo ena, neitadol ninje ngaik o nkejek.</verse>
			<verse number="41">Ore epon eitu eiruk ninje tʼolbae lʼeng'ida o enking'asiata, nejoki ninje: Iatata endaa tene?</verse>
			<verse number="42">Neisho ninje ninye endung'oti osingirri otapejoki o enaisho oo njosho.</verse>
			<verse number="43">Neibung' ninye nenya tʼengomom enye.</verse>
			<verse number="44">Nejoki ninye ninje: Ninje rorei lainei latiaka ndai, epon atii e nebo o ndai, ajo meata kata nemebaia sirat pookin tiatua nkitanapat e Mose o tiatua layolounok o tiatua singolioitin tʼolbae lai.</verse>
			<verse number="45">Neboloki ninye ninje te ina kata eng'eno, petum aatayoloutu sirat,</verse>
			<verse number="46">nejoki ninje: Neijia etisiraki, peiye eisili Kristos nepiu too lootuata tʼengolong' e uni,</verse>
			<verse number="47">peinosakini tiatua loreren pookin tʼengarna enye enkitaalata enkitaunoto oo nkitarruot, eiteri te Yerusalem.</verse>
			<verse number="48">Nirara ndai iljaken loo kuna pookin.</verse>
			<verse number="49">Naa eng'orai, alairriwaki shumata inyienkisiligata e Papa lai. Kake entotoni ndai tʼengang' Yerusalem, metabana neitagoli ndai tʼengolon naing'ua shumata.</verse>
			<verse number="50">Nerikoo ninje aulo metabaiki Betania, neapu ngaik enyena nemayan ninje.</verse>
			<verse number="51">Neaku emayanita ninye ninje, nerishi o ninje, neilepieki shumata.</verse>
			<verse number="52">Ore peidip ninje aateserem ninye, nerrinyokino Yerusalem tʼeng'ida kitok</verse>
			<verse number="53">netii oshi engaji sinyati, eitadaraa Engai.</verse>
		</chapter>
	</book>
	<book number="43">
		<chapter number="1">
			<verse number="1">Etii tʼenkiterata Ororei netii Ororei enetii Engai, nera Engai ele Rorei.</verse>
			<verse number="2">Netii ninye ele tʼenkiterata enetii Engai.</verse>
			<verse number="3">Etaa pookin te ninye, neitu eaku oo nyoo, metii ninye.</verse>
			<verse number="4">Netii atua ninye empuan nera empuan enkilang'et oo ltung'anak.</verse>
			<verse number="5">Neilang'isho enkilang'et tiatua enaimin neitu eng'amu enaimin ninye.</verse>
			<verse number="6">Etii oltung'ani obo oirriwuaki tʼEngai, neji engarna enye Yohanes.</verse>
			<verse number="7">Eewuo ninye, peaku enjakenishu, peiye eijakenu mbaak e ina kilang'et, petum pookin aairuko te ninye.</verse>
			<verse number="8">Eitu era ilo enkilang'et, kake peijakenu mbaak enkilang'et.</verse>
			<verse number="9">Era ninye enkilang'et nasipa nailang'aki oltung'ani pookin, olotu atua ele maa.</verse>
			<verse number="10">Etii atua olmaa, etaa olmaa te ninye, neitu eyolou olmaa ninye.</verse>
			<verse number="11">Eewuo ninye atua enenye, neitu eng'amu ilkulenyena ninye.</verse>
			<verse number="12">Ore pookin lootang'amutua ninye, neisho ninje engolon, peaku nkera Engai, ninje looiruk engarna enye,</verse>
			<verse number="13">leitu eiuni too sargeta neme tʼeyeunoto enkiring'o neme tʼeyeunoto olee, kake tʼEngai.</verse>
			<verse number="14">Neaku Ororei enkiring'o nemanya atua yook, nikidol enkitook enye, enkitook anaa nʼOinoti obo oing'ua Menye, obore eng'adunoto o esipata.</verse>
			<verse number="15">Eijakenu Yohanes mbaak enyena nedar nejo: Era ninye olairorua: olotu tekurum ai, netii lukunya ai, amu etii, eitu atii nanu.</verse>
			<verse number="16">Niking'amu yook pookin tʼemborei enye, eng'adunoto o eng'adunoto.</verse>
			<verse number="17">Amu eishooki nkitanapat te Mose; etaa eng'adunoto o esipata te Yesus Kristos.</verse>
			<verse number="18">Neitu aikata edol oltung'ani o obo Engai; Oinoti obo otii engalo olgoo le Menye, ilo loinosua.</verse>
			<verse number="19">Nera ena enjakenishu e Yohanes, te ina kata nairriwaitie Yudayoi laidasak o ilevites enetii ninye eing'ua Yerusalem, peiye eikilikwan ninye: Ira iye ng'ai?</verse>
			<verse number="20">Neibalu ninye neitu emiki, neibalu: Mara nanu Kristos.</verse>
			<verse number="21">Neikilikwan ninje ninye: Ira naa ng'ai? Ira Eliya? Nejo: Mara. Ira iye olayolounoni? Nealu: Me.</verse>
			<verse number="22">Akae, nejoki ninje: Ira naa ng'ai? pikinjo aleta kulo looirriutua yook. Ijo aa te kion?</verse>
			<verse number="23">Nejo ninye: Ara nanu oltoilo lʼoloipotisho ti ang'ata: Entorioi engoitoi Olaitoriani! anaa petejo olayolounoni Yesaya.</verse>
			<verse number="24">Era ninje looirriwaiyoki ematua oo Lfarisayoi.</verse>
			<verse number="25">Neikilikwan ninje ninye nejoki: Ainyo naa pimbatisisho, teni mira iye Kristos arashu Eliya arashu olayolounoni?</verse>
			<verse number="26">Nealiki Yohanes ninje nejo: Aibatis nanu tʼengare; neitashe tʼempolos inyi olimiyololo ndai,</verse>
			<verse number="27">ore olotu tekurum ai netii lukunya ai, meaku te nanu, palak enkeene enamuke enye.</verse>
			<verse number="28">Etaa ena te Betania, te lido kekun le Yordan, enetii Yohanes eibatisishe.</verse>
			<verse number="29">Ore tʼengolong' e are nedol Yohanes Yesus elotu enetii, nejo: Ng'orai, embalelo Engai nanapita nkitarruot olmaa.</verse>
			<verse number="30">Era ninye ele lairorua nanu: Elotu tekurum ai olee lotii lukunya ai, amu etii, eitu atii nanu.</verse>
			<verse number="31">Neitu ayolou si nanu ninye, kake peiye elioi te Israel, onaa aewuo nanu, paibatisisho tʼengare.</verse>
			<verse number="32">Neijakenu Yohanes nejo: Atadua Olmumua edou aing'ua shumata anaa olmaitai neton te shumata enye.</verse>
			<verse number="33">Neitu ayolou si nanu ninye; kake olaairriwaiye, paibatis tʼengare, ninye laatiaka: Olidol edoiki Olmumua shumata enye nebik te shumata enye, ninye ele oibatis tʼOlmumua Sinyati</verse>
			<verse number="34">Nadol si nanu naijakenu, ajo era ninye Oinoti lʼEngai.</verse>
			<verse number="35">Neitoki aitashe tʼengolong' e are Yohanes o are too laiteng'enuok lenyena,</verse>
			<verse number="36">nedol ninye Yesus elimana nejo: Ng'orai, embalelo Engai!</verse>
			<verse number="37">Nening' kulo aiteng'enuok lenyena aare eirorita nesuj ninje Yesus.</verse>
			<verse number="38">Neibelekenya Yesus nedol ninje esujita nejoki ninje: Kainyo ing'oruru? Nejoki si ninje: Rabi (ore enkitaalata enye: Olaiteng'enani), kaji ibikie?</verse>
			<verse number="39">Nejoki ninye ninje: Ewotu, eng'orai! Nepuonu nedol enebikie, nebik te ina olong' o ninye. Nera enkata oo saan tomon.</verse>
			<verse number="40">Nera obo too kulo aare lootoning'o te Yesus nesuj ninye Andreas, olalashe le Simon Petros.</verse>
			<verse number="41">Neinepu ninye tʼenkata elukunya olalashe lenye Simon nejoki ninye: Kinoto Mesias (eji enkitaalata enye: Kristos).</verse>
			<verse number="42">Nerikoki ninye enetii Yesus. Ore pedol Yesus ninye, nejo: Ira iye Simon, enkerai e Yona, kimpoti iye Kefas (eji enkitaalata enye: Osoit).</verse>
			<verse number="43">Ore tʼengolong' e are neyeu Yesus nelo Galilaya neinepu Filipos nejoki ninye: Tusujaki!</verse>
			<verse number="44">Nera Filipos ole Betsaida, lʼengang' e Andreas o Petros.</verse>
			<verse number="45">Neinepu Filipos Natanael nejoki ninye: Kinoto ele lotisiraka Mose atua nkitanapat nesir baiki layolounok, Yesus, enkerat e Yosef, le Nasaret.</verse>
			<verse number="46">Nejoki Natanael ninye: Keidim atupuku te Nasaret entoki sidai? Nejoki Filipos ninye: Wou, ng'orai!</verse>
			<verse number="47">Nedol Yesus Natanael eyaaya ninye nejo tʼolbae lenye: Ng'orai, Oisraeli osipa nemetii olosek atua ninye.</verse>
			<verse number="48">Nejoki Natanael ninye: Ke ti aji kitayolo? Nealiki Yesus nejoki ninye: Ore epon eitu kimpot Filipos, aatadua iye itii abori olng'aboli.</verse>
			<verse number="49">Nealiki Natanael ninye: Rabi, ira iye Oinoti lʼEngai, ira iye olkarsis le Israel!</verse>
			<verse number="50">Nealiki nejoki Yesus ninye: Iruko iye, tiaraki naatiaka iye, ajo aatadua iye tiabori olng'aboli; iladol nalang' kuna.</verse>
			<verse number="51">Nejoki ninye: Japa, japa, aliki ndai: Ore eiter taata ipuopuo aadol shumata ebolo, neilep nedou ilmalaikan lʼEngai te shumata Enkerai oltung'ani.</verse>
		</chapter>
		<chapter number="2">
			<verse number="1">Ore tʼengolong' e uni neaku enkiama te Kana e Galilaya; netii ina alo ng'otonye e Yesus.</verse>
			<verse number="2">Eipotoki baiki Yesus o laiteng'enuok lenyena tʼenkiama.</verse>
			<verse number="3">Ore peishunye olmarua, nejoki ng'otonye e Yesus ninye: Meata ninje olmarua.</verse>
			<verse number="4">Nejoki Yesus ninye: Nang'oroyoni, kainyo aataiye iye? Eton eitu enyiku enkata ai.</verse>
			<verse number="5">Nejoki ng'otonye enye laisyayak: Ore enaliki ninye ndai — entobira.</verse>
			<verse number="6">Netii ine motiok ile engare tʼorregie lʼenkisujare oo Yudayoi, nejing' nabo ntemeta are arashu uni.</verse>
			<verse number="7">Nejoki Yesus ninje: Enganya motiok engare! Neigany metabaiki mbiron.</verse>
			<verse number="8">Nejoki ninye ninje: Entooku taata, eakiti olkitok lʼenaraa! Neaki.</verse>
			<verse number="9">Ore peinyorrinyor olkitok lʼenaraa engare nataa olmarua, eitu eyolo eneing'ua, kake etayolo lelo aisyayak enetookunye engare, neipot olkitok lʼenaraa osanja</verse>
			<verse number="10">nejoki ninye: Eishoru oltung'ani pookin tʼenkata elukunya olmarua sidai, ore peidip aatemerata, neishoru olobebek, kake imboo iye olmarua sidai metabaiki taata.</verse>
			<verse number="11">Era ninye olponoto lʼelukunya oitobira Yesus te Kana e Galilaya neitalioio enkitook enye; neiruk laiteng'enuok lenyena ninye.</verse>
			<verse number="12">Ore tekurum e ina nedoiyo Kapernaum, ninye o ng'otonye enye o lalashera lenyena o laiteng'enuok lenyena, netoni te ina alo ngolong'i neme kumok.</verse>
			<verse number="13">Netaanu pasaka oo Yudayoi neilep Yesus alo Yerusalem,</verse>
			<verse number="14">neinepu tʼengaji sinyati etoni lamirak loo lmong'i o loo nkerra o loo lmaita o lagilak loo ngoshola,</verse>
			<verse number="15">neitobir enkeene too nkopit nemir pookin tiatua engaji sinyati, nkerra o ilmong'i, neibukoo mpesai oo lagilak loo ngoshola, neibelekeny ilkitareta,</verse>
			<verse number="16">nejoki kulo oomirita ilmaita: Entautu kuna te ina alo, emintaa engaji e Papa lai engaji enkinyang'a!</verse>
			<verse number="17">Nedamu laiteng'enuok lenyena, aajo etisiraki: Aainosa engilata e tau engaji ino.</verse>
			<verse number="18">Akae, nealu Yudayoi: Kalo ponoto intadol yook, tiaraki nintobir kuna?</verse>
			<verse number="19">Nealu Yesus nejoki ninje: Entigil ena aji sinyati, naitasheye ninye too ngolong'i uni.</verse>
			<verse number="20">Akae, nejo Yudayoi: Eteshetaki ena aji too larin artam o ile, nintasheye iye ninye too ngolong'i uni?</verse>
			<verse number="21">Kake etejo ninye mbaak engaji sinyati osesen lenye.</verse>
			<verse number="22">Akae, ore peidip atopiu tiatua lootuata, nedamu laiteng'enuok lenyena, aajo etolimuo ena, neiruk esirata o rorei ootejo Yesus.</verse>
			<verse number="23">Ore etii Yerusalem te pasaka, too ngolong'i kituak, neiruk ilkumok engarna enye edol ilponot lenyena ooitobira.</verse>
			<verse number="24">Kake eitu eiruk Yesus ninje, tiaraki natayolouo pookin,</verse>
			<verse number="25">neitu eyeunoi te ninye, peijakenu o obo embae oltung'ani; amu etayolouo ninye openy enatii atua oltung'ani.</verse>
		</chapter>
		<chapter number="3">
			<verse number="1">Etii oltung'ani obo loo Lfarisayoi, oji engarna enye Nikodemos, olkitok loo Yudayoi;</verse>
			<verse number="2">nelotu ilo kiarie enetii ninye nejoki ninye: Laiteng'enani, kiyolo, aajo ira olaiteng'enani oewuo eing'ua Engai; amu metii o obo oidim aitobira kulo ponot lintobir iye, teni metii Engai e nebo o ninye.</verse>
			<verse number="3">Nealu Yesus nejoki ninye: Japa, japa, aaliki iye, teni meiuni oltung'ani kat are, meidim atadua enkarsishu Engai.</verse>
			<verse number="4">Nejoki Nikodemos ninye: Kaji eikuni teni eiuni oltung'ani era moruo? Keidim ninye atijing'a atua engoshoke e ng'otonye eniare, peiuni?</verse>
			<verse number="5">Nealu Yesus: Japa, japa, aaliki iye, teni meiuni oltung'ani tʼengare o tʼOlmumua, meidim atijing'a atua enkarsishu Engai,</verse>
			<verse number="6">Enatoiwuoki tʼenkiring'o nera enkiring'o; o enatoiwuoki tʼOlmumua nera Olmumua.</verse>
			<verse number="7">Mimputukuny, tiaraki naatiaka iye: Meata kata nemeiuni ndai kat are.</verse>
			<verse number="8">Ekutisho olkutati tʼewueji nayeu, nining' oltoilo lenye, kake miyolo eneing'ua o enelo. Neijia etiu pookin lotoiwuoki tʼOlmumua.</verse>
			<verse number="9">Nealu Nikodemos nejoki ninye: Kaji eiko teni eaku kuna?</verse>
			<verse number="10">Nealu Yesus nejoki ninye: Ira iye olaiteng'enani le Israel nimiyolou kuna?</verse>
			<verse number="11">Japa, japa, aaliki iye: Enikiyolo, nikilimu, o enikitadua, nikinjakenu; niming'amumu ndai enjakenishu ang'.</verse>
			<verse number="12">Ore painosaki ndai mbaak enkop, nimirukuruku, kaji inkoko teni irukuruku, teni ainosaki ndai mbaak e shumata?</verse>
			<verse number="13">Nemetii o obo oilepa shumata neme ele lotadouo eing'ua shumata, Enkerai oltung'ani, natii shumata.</verse>
			<verse number="14">Naa neijia anaa petaapaiye Mose olasurai ti ang'ata, neijia meata kata nemeapari Enkerai oltung'ani,</verse>
			<verse number="15">peiye meimin pookin looiruk ninye, kake peata empuan nemeiting'.</verse>
			<verse number="16">Amu nji etonyorra Engai olmaa neishooio Oinoti lenye obo, peiye meimin pokin looiruk ninye, kake peata empuan nemeiting'.</verse>
			<verse number="17">Amu eitu eirriu Engai Oinoti lenye atua olmaa, peiye eigwenaki ninye olmaa, kake petum atopua olmaa te ninye.</verse>
			<verse number="18">Oloiruk ninye, nemeigwenakini; olemeiruk ninye, eidipaki aigwenaki, amu eitu eiruk ninye Oinoti obo lʼEngai.</verse>
			<verse number="19">Naa ena enkigwena, ajo eewuo enkilang'et atua olmaa, nenyorru iltung'anak enaimin nelang' enkilang'et; amu era nkyasin enye torrok.</verse>
			<verse number="20">Amu pookin loitobir ntorrok, neiba enkilang'et nemelotu enetii enkilang'et, pemebuakini nkyasin enyena.</verse>
			<verse number="21">Kake oloitobir esipata, nelotu enetii enkilang'et, peiye elioi nkyasin enyena; amu eitobirate ninje tʼEngai.</verse>
			<verse number="22">Nelotu Yesus o laiteng'enuok lenyena tekurum oo kuna atua olosho Yudaya, nebik te ina alo te nebo o ninje neibatisisho.</verse>
			<verse number="23">Neibatisisho baiki Yohanes te Amon nataaniki Salem, amu etii ngariak kumok ina alo; nepuonu ina alo iltung'anak neibatisi.</verse>
			<verse number="24">Amu epon eitu enang'akini Yohanes atua engaji eenata.</verse>
			<verse number="25">Akae, neaku enkikilikwanaroto tiatua laiteng'enuok le Yohanes o Yudayoi tʼolbae lʼenkisujata.</verse>
			<verse number="26">Nepuonu ninje enetii Yohanes nejoki ninye: Laiteng'enani, ng'orai, eibatisisho ele likitaboitare te lido kekun le Yordan, linjakenoko iye, nepuonu pookin enetii ninye.</verse>
			<verse number="27">Nealu Yohanes nejo: Meidim oltung'ani atang'amu toki neme enaishooki ninye eing'ua shumata.</verse>
			<verse number="28">Kinjakenokiki ndai oopeny, aajo atejo: Mara nanu Kristos, kake aajo aairriwaiyoki nanu, paiturukie ilo.</verse>
			<verse number="29">Oloata esanja, nera osanja; kake ore oljore lʼosanja, loitashe neinining' ninye, neng'ida tʼeng'ida kitok tʼolbae lʼoltoilo lʼosanja. Akae, eitabaiyoki ena ng'ida ai.</verse>
			<verse number="30">Meata kata nemepona ninye, nang'oru nanu.</verse>
			<verse number="31">Ololotu te shumata, nera shumata oo pookin. Oloing'ua enkop, nera lʼenkop neiro ninye nʼenkop. Ololotu te shumata, nera shumata oo pookin,</verse>
			<verse number="32">neijakenu ena natadua nening'; nemeng'amu o obo enjakenishu enye.</verse>
			<verse number="33">Olong'amu enjakenishu enye, neitagol ninye tʼolmishire, ajo era Engai esipata.</verse>
			<verse number="34">Amu oloirriua Engai, nelimu ele rorei lʼEngai; amu meishoru Engai Olmumua tʼentemet.</verse>
			<verse number="35">Nenyor Menye Oinoti neisho pookin atua engaina enye.</verse>
			<verse number="36">Oloiruk Oinoti, neata ele empuan nemeiting'; olemening' Oinoti, nemeladol ninye empuan, kake ebik engoro Engai te shumata enye.</verse>
		</chapter>
		<chapter number="4">
			<verse number="1">Akae, ore peyolou Olaitoriani, ajo etoning'o Ilfarisayoi, aajo eitaa neibatis Yesus laiteng'enuok nelang' Yohanes,</verse>
			<verse number="2">— neitu eibatisishe Yesus openy, kake laiteng'enuok lenyena ake, —</verse>
			<verse number="3">neing'ua ninye Yudaya neitoki alo Galilaya.</verse>
			<verse number="4">Kake meata kata nemeim Samaria.</verse>
			<verse number="5">Akae, nelotu ninye engang' nabo e Samaria, naji Sukar, nataaniki enkuruma naishoo Yakoob enkerai enye Yosef.</verse>
			<verse number="6">Netii ine olkesimet le Yakoob. Akae, ore penaura Yesus tʼolototo, neton ninye te shumata olkesimet; nera enkata oo saan ile.</verse>
			<verse number="7">Nelotu eng'oroyoni nabo e Samaria aoku engare. Nejoki Yesus ninye: Njooki enaok!</verse>
			<verse number="8">Amu eshomo laiteng'enuok lenyena atua engang', peinyang'u ndaikin.</verse>
			<verse number="9">Akae, nejoki ena ng'oroyoni e Samaria ninye: Kaji inko teni kiomonu iye lira Oyudayos engare niok, te nanu nara eng'oroyoni e Samaria? Amu mepororo Yudayoi o Samareites.</verse>
			<verse number="10">Nealiki Yesus nejoki ninye: Ten emutu iyolou enkishooroto Engai o olora olikijoki: Njooki enaok! anaata isai ninye pikinjo engare naishiu.</verse>
			<verse number="11">Nejoki eng'oroyoni ninye: Laitoriani, miata eniokunye, neasur olkesimet; kaji inotie naa engare naishiu?</verse>
			<verse number="12">Ira iye kitok nilang' papa lang' Yakoob loishoo yook ele kesimet neok te ninye ninye openy o nkera enyena o njoorei enyena?</verse>
			<verse number="13">Nealiki Yesus nejoki ninye: Ore pookin look ena are, neitoki alatum enkure;</verse>
			<verse number="14">kake olook engare nalaisho nanu ninye, meitoki alatum enkure tukul nkatan pookin, kake engare nalaisho nanu ninye neaku tiatua ninye olkesimet lʼengare neilepu metabaiki empuan nemeiting'.</verse>
			<verse number="15">Nejoki eng'oroyoni ninye: Laitoriani, njooki ena are, pamalo atum enkure namalotu ene aoku!</verse>
			<verse number="16">Nejoki Yesus ninye: Nno, mpoto olmoruo lino, pilotu ene.</verse>
			<verse number="17">Nealu eng'oroyoni nejo: Maata olmoruo. Nejoki Yesus ninye: Itaalua sidai: maata olmoruo,</verse>
			<verse number="18">amu indipa aata ilmoruak imiet, ore ele liata taata, mera olmoruo lino; itejo ina nesipa.</verse>
			<verse number="19">Nejoki eng'oroyoni ninye: Laitoriani, adol, ajo ira olayolounoni.</verse>
			<verse number="20">Etasaishote loopapa lang' tʼele donyo; nijojo ndai, aajo meata kata nemera Yerusalem ewueji nesaishoreki.</verse>
			<verse number="21">Nejoki Yesus ninye: Rukoki, nang'oroyoni, amu elotu enkata nipuopuo aasai Papa me tʼele donyo neme te Yerusalem.</verse>
			<verse number="22">Isayesaya ndai enimiyololo, kisai yook enikiyolo, amu eing'ua enkitopuata atua Yudayoi;</verse>
			<verse number="23">kake elotu enkata netii baiki taata, ajo epuo aasai loosaisho oosipa Papa tʼolmumua o tʼesipata, amu eing'oru Papa kulo, oosai ninye nji.</verse>
			<verse number="24">Era Engai Olmumua, ore loosai ninye, meata kata nemesai tʼOlmumua o tʼesipata.</verse>
			<verse number="25">Nejoki eng'oroyoni ninye: Ayolo, ajo elotu Mesias oji Kristos; teni elotu ilo, neinosaki ninye yook mbaak pookin.</verse>
			<verse number="26">Nejoki Yesus ninye: Nanu ilo laairorie.</verse>
			<verse number="27">Nepuonu te ina kata laiteng'enuok lenyena neiputukuny, tiaraki nairorie eng'oroyoni; kake eitu ejo oltung'ani o obo: Kainyo inkilikwana arashu kainyo irorie ninye?</verse>
			<verse number="28">Akae, neing'ua engoroyoni emoti enye nelo atua engang' nejoki iltung'anak:</verse>
			<verse number="29">Ewotu, eng'orai oltung'ani laatiaka mbaak pookin naitobira; me ele lora Kristos?</verse>
			<verse number="30">Nepuku ninje tʼengang' nepuonu enetii ninye.</verse>
			<verse number="31">Ore tʼerishata oo kuna nediding' laiteng'enuok ninye ejo: Laiteng'enani, tadaai!</verse>
			<verse number="32">Nejoki ninye ninje: Era endaa ai nanya enimiyololo ndai.</verse>
			<verse number="33">Akae, nejokino laiteng'enuok: Keaka oltung'ani ninye endaa?</verse>
			<verse number="34">Nejoki Yesus ninje: Era endaa ai, paitobir eyeunoto olaairriua nalaidip enkyas enye.</verse>
			<verse number="35">Mijojo ndai oopeny: Eng'or lapaitin ong'wan, pebau enkisambuare? Eng'orai nkuruman, aajo eidipa aaiborrita tʼenkisambuare.</verse>
			<verse number="36">Ore oloisambu, neng'amu ninye olkwaje neiturrur eishoi, peaku nʼempuan oo nkatan pookin, peng'ida olaisuaroni te nebo o oladung'oni.</verse>
			<verse number="37">Amu esipa ele rorei tiatua ena bae: Olekai loisuaia naa olekai lodung'u.</verse>
			<verse number="38">Airriwaiye nanu ndai, pidung'udung'u eneitu iekenyakinono; eteekenyate kulekai nijing'ijing'i ndai atua eekenyaroto enye.</verse>
			<verse number="39">Neiruk ilkumok loo Samareites le ina ang' ninye tʼolbae loo rorei lʼeng'oroyoni naijakenishe: Aatiaka mbaak pookin naitobira.</verse>
			<verse number="40">Akae, ore pepuonu Samareites enetii ninye, nesai ninje ninye, pebik te nebo o ninje; nebik te ina alo ngolong'i are.</verse>
			<verse number="41">Nepon aairuk ilkumok nelang' tʼolbae loo rorei lenyena,</verse>
			<verse number="42">nejoki ninje ina ng'oroyoni: Me tʼolbae lʼenitolimuo iye kiruko taata, amu kitoning'o yook oopeny nikiyolou, aajo era ninye tʼesipata Kristos, Olaitopuani lʼolmaa.</verse>
			<verse number="43">Ore peishunye ngolong'i are, nepuku ninye te ina alo nelo Galilaya.</verse>
			<verse number="44">Amu eijakenishe Yesus openy, ajo meata olayolounoni enkitook tiatua olosho lenye.</verse>
			<verse number="45">Akae, ore pelotu ninye Galilaya, neng'amu Ilgalilayoi ninye, ootadua pookin naaitobira ninye te Yerusalem too ngolong'i kituak; amu eshomo si ninje ngolong'i kituak.</verse>
			<verse number="46">Neitoki alotu Yesus Kana e Galilaya eneitaalie ninye engare, peaku olmarua.</verse>
			<verse number="47">Netii oltung'ani obo lʼolkarsis nemoi enkerai enye te Kapernaum; etoning'o ninye, ajo eing'ua Yesus Yudaya nelotu Galilaya, nelotu enetii ninye nesai, pedoiyo aishiunye enkerai enye; amu etaa nae.</verse>
			<verse number="48">Akae, nejoki Yesus ninye: Teni midolidolo ilponot o nkiputukunyot, nimirukuruku tukul.</verse>
			<verse number="49">Nejoki oltung'ani lʼolkarsis ninye: Laitoriani, tadoi epon eitu ee enkerai ai.</verse>
			<verse number="50">Nejoki Yesus ninye: Nno, eishiu enkerai ino! Eiruko oltung'ani ororei lotiaka Yesus ninye nelo.</verse>
			<verse number="51">Ore epon edoiyo, nenang'are laisyayak ninye nejo, aajo eishiuwo enkerai enye.</verse>
			<verse number="52">Akae, neikilikwan ninye ninje esaa naikashunye; nejoki ninje ninye: Etung'aiye oltikana ninye ng'ole tʼesaa napishana.</verse>
			<verse number="53">Akae, neyolou menye, ajo ina saa natiakinye Yesus ninye: Eishiu enkerai ino. Neiruk ninye o engaji enye pookin.</verse>
			<verse number="54">Neitoki aaku ninye olponoto le are oitobira Yesus eing'ua Yudaya nelotu Galilaya.</verse>
		</chapter>
		<chapter number="5">
			<verse number="1">Ore peidipai kuna, netii ngolong'i kituak oo Yudayoi, neilep Yesus alo Yerusalem.</verse>
			<verse number="2">Netii atua Yerusalem engalo kishomi oo ntare eluanata nabo naipoti tʼenkutuk oo Lhebrayoi Betesda, neata nkitalani imiet.</verse>
			<verse number="3">Neirrag tiatua ninje esiamu kitok oo ltamoiya: ilmodook, lemeidim aashom, looikang'a, neanyu ninje, peing'unung'un engare.</verse>
			<verse number="4">Amu etadoikio olmalaika obo tʼenkata enye atua eluanata, peing'unung'unye engare; ore olojing' tʼenkata elukunya, eidipaki aaing'unung'unye engare, neishiu tʼemoiyan pookin naata ninye.</verse>
			<verse number="5">Netii oltung'ani obo ina alo loata emoiyan enye enkata oo larin osom o isiet.</verse>
			<verse number="6">Nedol Yesus ninye eirrag, ore peyolou ninye, ajo etamoiya enkata naado, nejoki ninye: Iyeu niaku bioto?</verse>
			<verse number="7">Nealiki oltamoiyai ninye: Laitoriani, maata oltung'ani, laaisho ajing' atua eluanata, teni eing'unung'un engare; ore palotu nanu, neiter ajing' olekai.</verse>
			<verse number="8">Nejoki Yesus ninye: Nyototoi, tudumu erruat ino, pilo!</verse>
			<verse number="9">Neaku ilo tung'ani bioto nabokata nedumu erruat enye nelo. Nera ina olong' engolong' naeng'ieng'areki.</verse>
			<verse number="10">Nejoki Yudayoi oloishiunyeki: Era taata engolong' naeng'iengareki, meaku pinap erruat ino.</verse>
			<verse number="11">Nealiki ninye ninje: Olaaitaa bioto, ninye laatiaka: Tudumu erruat ino, nno!</verse>
			<verse number="12">Neikilikwan ninje ninye: Ang'ai ilo likitiaka: Tudumu erruat ino, nno?</verse>
			<verse number="13">Neitu eyolo oloishiunyeki, ajo ang'ai ilo; amu eiwang'a Yesus tʼolbae lʼesiamu natii ine wueji.</verse>
			<verse number="14">Ore peidipai nona, neinepu Yesus ninye tʼengaji sinyati nejoki ninye: Ng'orai, itaa bioto, mintoki aitarruo, pemikinepu entorroni nalang'.</verse>
			<verse number="15">Nelo ilo tung'ani nejoki Yudayoi, ajo Yesus oitaa ninye bioto.</verse>
			<verse number="16">Onaa eing'oraitie Yudayoi Yesus t'entorroni neing'oru, pear ninye metua, tiaraki naitobira kuna tʼengolong' naeng'ieng'areki.</verse>
			<verse number="17">Nealiki Yesus ninje: Eitobirisho Papa lai metabaiki taata, naitobirisho si nanu.</verse>
			<verse number="18">Akae, nepon aayeu Yudayoi near ninye te ina bae metua, tiaraki neitu eitaa engolong' naeng'ieng'areki toki, kake etejo baiki, ajo era Engai Menye, neitaa kion anaa Engai.</verse>
			<verse number="19">Akae, nealiki Yesus nejoki ninje: Japa, japa, aliki ndai: Meidim aitobira Oinoti te kion toki, teni medol enaitobir Menye; amu enaitobir ninye, neitobir si ninye Oinoti neijia.</verse>
			<verse number="20">Amu enyor Menye Oinoti neitadol ninye pookin naitobirita ninye openy, nepon aitadol ninye nkyasin kituak naalang' kuna, pipuopuo aaiputukuny ndai.</verse>
			<verse number="21">Amu neijia anaa peinyeye Papa lootuata neitaa ninje looishiu, neijia eitaa baiki Oinoti looyeu looishiu.</verse>
			<verse number="22">Amu meigwenaki Papa oo obo, kake eishoo enkigwena pookin Oinoti,</verse>
			<verse number="23">peitaa ninje pookin Oinoti kitok, neijia anaa peitaa ninje Papa kitok. Olemeitaa Oinoti kitok, nemeitaa Papa kitok loirriwaiye ninye.</verse>
			<verse number="24">Japa, japa, aliki ndai: Oloning' rorei lainei neiruk olaairriua, neata empuan nemeiting' nemelotu atua enkigwena, kake eima eing'ua enkea nejing' empuan.</verse>
			<verse number="25">Japa, japa, aliki ndai, elotu enkata netii taata, ajo epuo aaning' lootuata oltoilo lʼOinoti lʼEngai; ore looning' ninye, nepuo aaishiu.</verse>
			<verse number="26">Amu neijia anaa peata Papa empuan tiatua kion, neijia eisho ninye baiki Oinoti lenye empuan, peata tiatua kion,</verse>
			<verse number="27">neisho ninye engolon naitaaye enkigwena, tiaraki nara Enkerai oltung'ani.</verse>
			<verse number="28">Emimputukuny tʼena. Amu elotu enkata napuo aaning' pookin lootii atua nkuraren oltoilo lenye,</verse>
			<verse number="29">nepuo aapuku looitobira sidan peaku lʼempiunoto empuan, kake looitobira ntorrok, peaku lʼempiunoto enkigwena.</verse>
			<verse number="30">Maidim nanu aitobira entoki te kion; neijia anaa paning', neijia aigwenu; ore enkigwena ai eitoriori, amu maing'oru eyeunoto ai, kake eyeunoto olaairriua.</verse>
			<verse number="31">Teni aijakenoki nanu kion, nemesipa enjakenishu ai.</verse>
			<verse number="32">Netii olekai laaijakenoki, nayolo, ajo esipa enjakenishu naaijakenoki.</verse>
			<verse number="33">Irriwaitie ndai enetii Yohanes, neijakenisho ninye tʼesipata.</verse>
			<verse number="34">Kake mang'amu nanu enjakenishu tʼoltung'ani; kake airo kuna pitumutumu aatopok.</verse>
			<verse number="35">Nera ilo enkilang'et neiwuwu neilang'isho, kake itayeutuo ndai nigalalulu tʼenkata kinyi tiatua enkilang'et enye.</verse>
			<verse number="36">Kake enjakenishu naata nanu, nera kitok nelang' ne Yohanes; amu aaijikenoki nkyasin naaishoo Papa, paitabaia ninje, kuna kyasin naitobir, aajo aairriua Papa.</verse>
			<verse number="37">Ore Papa lai laairriua, ninye laaijakenoko; neitu ining'ining'i ndai aikata oltoilo lenye neitu idolidolo emua enye,</verse>
			<verse number="38">nimiatata rorei lenyena loobik tiatua ndai, amu mirukuruku ndai ele loirriua ninye.</verse>
			<verse number="39">Ing'oruru tiatua sirat, amu ijojo ndai iatata empuan nemeiting' tiatua ninje, naa nena naaijakenoki;</verse>
			<verse number="40">nimiyeuu nipuonunu enatii nanu, peiye iatata empuan.</verse>
			<verse number="41">Mang'amu nanu enkitook too ltung'anak,</verse>
			<verse number="42">kake atayolo ndai, ajo miatata enyorrata Engai tiatua aten.</verse>
			<verse number="43">Aewuo nanu tʼengarna e Papa lai, neitu king'amumu; teni elotu olekai tʼengarna enye openy, ning'amumu ilo.</verse>
			<verse number="44">Kaji inkoko teni indimidimi ndai aairuko, teni ing'amunororo enkitook niming'oruru enkitook naing'ua Engai Papa openy?</verse>
			<verse number="45">Emijo, aajo aitang'or ndai tʼengomom e Papa; etii obo oloitang'or ndai, Mose ling'idarere ndai.</verse>
			<verse number="46">Amu ten emutu irukuruku Mose, anaata kirukuruku si nanu; amu ninye otisira mbaak ainei.</verse>
			<verse number="47">Kake teni mirukuruku sirat enyena, kaji inkoko teni irukuruku rorei lainei?</verse>
		</chapter>
		<chapter number="6">
			<verse number="1">Ore tekurum oo kuna nelo Yesus lido kekun lʼolbalbal le Galilaya, tʼengalo e Tiberias.</verse>
			<verse number="2">Nesuj esiamu kitok ninye, tiaraki natadua ilponot looitobira ninye too loomoiyaa.</verse>
			<verse number="3">Neilepaki Yesus oldonyo neton te ina alo te nebo o laiteng'enuok lenyena.</verse>
			<verse number="4">Netaanu pasaka, ngolong'i kituak oo Yudayoi.</verse>
			<verse number="5">Akae, neapu Yesus ngonyek nedol, ajo elotu esiamu kitok enetii ninye, nejoki ninye Filipos: Ke ti aji kipuo aainyang'u ilmkaten, penya kulo?</verse>
			<verse number="6">Etejo ena, petem ninye; amu etayolo ninye openy enatayeuo neitobir.</verse>
			<verse number="7">Nealiki Filipos ninye: mebaiki ninje ilmkaten loo denaria iip are, peng'amu oltung'ani pookin enkinyi.</verse>
			<verse number="8">Nejoki ninye obo too laiteng'enuok oji Andreas, olalashe le Simon Petros:</verse>
			<verse number="9">Etii olaiyoni obo ene loata ilmkaten imiet engano o singir aare; kake ke o nyoo kuna too kulo kumok nji?</verse>
			<verse number="10">Nejo Yesus: Entotona iltung'anak! Netii olkujita kitok ine wueji. Akae, netoni leak esiana nijo iip onom.</verse>
			<verse number="11">Neibung' Yesus kulo mkaten nejo ashe neisho laiteng'enuok, neoriki laiteng'enuok loototonitio; neijia baiki too kulo singir anaa petayeutuo.</verse>
			<verse number="12">Ore peidip aataraposhoto, nejoki ninye laiteng'enuok lenyena: Enturrurro mbelat naatelekutua, pemeimin toki.</verse>
			<verse number="13">Akae, neiturrur mbelat oo lmkaten imiet lʼengano naatelekutua too looinosa, neigany ilbenia tomon o are.</verse>
			<verse number="14">Akae, ore pedol kulo tung'anak ele ponoto loitobira ninye, nejo ninje, aajo era ninye olayolounoni tʼesipata olotu atua olmaa.</verse>
			<verse number="15">Ore peyolou Yesus, ajo eyeu nepuonu aaibung' ninye, peitaa olkarsis, negelari neitoki alo oldonyo ninye openy.</verse>
			<verse number="16">Ore pemutu, nedoiyo laiteng'enuok lenyena aapuo engalo olbalbal,</verse>
			<verse number="17">neilepaki engalawa nepuonu lido kekun lʼolbalbal metabaiki Kapernaum. Eidipa ataa enaimin, nepon eitu elotu Yesus enetii ninje.</verse>
			<verse number="18">Neiposha olbalbal tʼolkutati kitok otukutishe.</verse>
			<verse number="19">Akae, ore peidip aatinyikai enijo stadia (ng'ororot) tikitam o imiet arashu osom, nedol ninje Yesus elimana ti oriong' olbalbal, etaaniki engalawa, neureishoi.</verse>
			<verse number="20">Nejoki ninye ninje: Nanu, emiureisho!</verse>
			<verse number="21">Akae neyeu neng'amu ninje ninye atua engalawa, netii engalawa nabokata engalo olosho loshomo.</verse>
			<verse number="22">Nedol tʼengai olong' esiamu naitashe tʼolkekun lʼolbalbal, aajo metii ina alo engai alawa neme ena nabo natijing'a laiteng'enuok lenyena, nedol eitu ejing' Yesus te nebo o laiteng'enuok lenyena atua engalawa, kake eshomo laiteng'enuok lenyena oopeny ake.</verse>
			<verse number="23">Kake eetuo nkulie alawani eing'ua Tiberias netaaniki ene wueji neinosie ninje ilmkaten lootejoiye Olaitoriani ashe.</verse>
			<verse number="24">Akae, ore pedol esiamu, ajo metii Yesus ina alo nemetii laiteng'enuok lenyena, nejing' si ninje atua ngalawani nepuonu Kapernaum, eing'oru Yesus.</verse>
			<verse number="25">Ore peinepu ninje ninye te lido kekun lʼolbalbal, nejoki ninye: Laiteng'enani, kanu itabaua ene?</verse>
			<verse number="26">Nealiki Yesus ninje nejo: Japa, japa, aliki ndai: Miking'oruru, tiaraki nitadua ilponot, kake tiaraki ninosa ilmkaten niraposhosho.</verse>
			<verse number="27">Eming'oru endaa namuta, kake endaa nalabik metabaiki empuan nemeiting', nalaisho ndai Enkerai oltung'ani; amu eitagolo Engai Papa ninye tʼolmishire.</verse>
			<verse number="28">Akae, nejoki ninje ninye: Kaji kinko, pikintobir nkyasin Engai?</verse>
			<verse number="29">Nealu Yesus nejoki ninje: Ena enkyas Engai, pirukuruku oloirriua ninye.</verse>
			<verse number="30">Akae, nejoki ninje ninye: Kalo ponoto naa intobir iye, pikidol nikiruk iye? Kaa kyas intobir?</verse>
			<verse number="31">Einosa loopapa lang'mana ti ang'ata anaa petisiraki: Eishoo ninje meinosa olmkate oing'ua shumata.</verse>
			<verse number="32">Akae, nejoki Yesus ninje: Japa, japa, aliki ndai: Me Mose loishoo ndai olmkate oing'ua shumata, kake Papa lai oishoo ndai olmkate osipa oing'ua shumata;</verse>
			<verse number="33">amu era olmkate lʼEngai ele lodou aing'ua shumata neisho olmaa empuan.</verse>
			<verse number="34">Akae, nejoki ninje ninye: Njoo yook oshi ilo mkate.</verse>
			<verse number="35">Nejoki Yesus ninje: Ara nanu olmkate lʼempuan; ololotu enatii nanu, nemetum olamei tukul, o olaairuk nanu, nemetum enkure aikata tukul.</verse>
			<verse number="36">Kake atiaka ndai, ajo kitadua nanu, neitu kirukuruku.</verse>
			<verse number="37">Ore pookin laaisho Papa, nelotu enatii nanu; o si ninye ololotu enatii nanu, namaiturraki boo tukul;</verse>
			<verse number="38">amu eitu adou aing'ua shumata, paitobir eyeunoto ai, kake eyeunoto olaairriua.</verse>
			<verse number="39">Naa ena eyeunoto olaairriua, pamaiminye pookin naaishoo ninye, kake palaitopiu ninye tʼengolong' enkiting'oto.</verse>
			<verse number="40">Amu era eyeunoto e Papa lai, peata oltung'ani pookin odol Oinoti neiruk ninye, empuan nemeiting' nalaitopiu nanu ninye tʼengolong' enkiting'oto.</verse>
			<verse number="41">Akae, neing'unyung'unyaki Yudayoi ninye, tiaraki natejo: Ara nanu olmkate otadouo aing'ua shumata.</verse>
			<verse number="42">Nejo ninje: Mera ele Yesus, enkerai e Yosef, likiyolo yook menye o ng'otonye? Kaji eiko teni ejo ninye: Atadouo aing'ua shumata?</verse>
			<verse number="43">Nealu Yesus nejoki ninje: Eming'unyung'unyakino tiatua ndai.</verse>
			<verse number="44">Metii o obo oidim aeu enatii nanu, eitu eyetu ninye Papa laairriua, nalaitopiu nanu ninye tʼengolong' enkiting'oto.</verse>
			<verse number="45">Etisiraki tiatua layolounok: Nepuo aaku pookin looiteng'ena Engai. Ore oltung'ani pookin loning' te Papa, neiteng'enuo nelotu enatii nanu.</verse>
			<verse number="46">Me tiaraki natadua o obo Papa, neme oloing'ua Engai, ninye otadua Papa.</verse>
			<verse number="47">Japa, japa, aliki ndai: Olaairuk nanu, neata empuan nemeiting'.</verse>
			<verse number="48">Ara nanu olmkate lʼempuan.</verse>
			<verse number="49">Einosa loominyi linyi mana ti ang'ata nee.</verse>
			<verse number="50">Nera ele olmkate otadouo aing'ua shumata peiye olonya ninye, nemee.</verse>
			<verse number="51">Ara nanu olmkate oishiu otadouo eing'ua shumata; ore oltung'ani lonya ele mkate, nelaishiu nkatan pookin; naa ore olmkate laishoru nanu, nera enkiring'o ai nalaishoru tʼolbae lʼempuan olmaa.</verse>
			<verse number="52">Akae, neitarrikino Yudayoi tiatua aten nejo: Kaji eiko teni eidim ninye aishoo yook mainosa enkiring'o enye?</verse>
			<verse number="53">Nejoki Yesus ninje: Japa, japa, aliki ndai: Teni mipuopuo aanya enkiring'o Enkerai oltung'ani niokioko osarge lenye, nimiatata empuan tiatua aten.</verse>
			<verse number="54">Olonya enkiring'o ai neok osarge lai, neata empuan nemeiting', nalaitopiu ninye tʼengolong' enkiting'oto.</verse>
			<verse number="55">Amu era enkiring'o ai endaa nasipa nera osarge lai eokore nasipa.</verse>
			<verse number="56">Olonya enkiring'o ai neok osarge lai, nebik ninye tiatua nanu nabik si nanu tiatua ninye.</verse>
			<verse number="57">Neijia anaa paairriua Papa loishiu naishiu si nanu tʼolbae le Papa, neijia olaanya nanu, nelaishiu ilo tʼolbae lai.</verse>
			<verse number="58">Era ele olmkate otadouo aing'ua shumata, me anaa peinosa loominyi linyi mana, nee. Olonya ele mkate, nelaishiu nkatan pookin.</verse>
			<verse number="59">Etejo kuna tiatua engaji Engai, eiteng'enisho te Kapernaum.</verse>
			<verse number="60">Akae, ore pening' ilkumok too laiteng'enuok lenyena kuna, nejo: Egol kulo rorei; kang'ai oidim atoning'o ninje?</verse>
			<verse number="61">Ore peyolou Yesus tiatua kion, ajo eing'unyung'uny laiteng'enuok lenyena tʼolbae lʼena, nejoki ninje: Keitagor ndai ena?</verse>
			<verse number="62">Akae, keaku naa nyoo, teni ipuopuo aadol Enkerai oltung'ani eilep eneing'ua tʼenkata elukunya?</verse>
			<verse number="63">Nera Olmumua oloisho empuan, mera enkiring'o o nyoo. Ore rorei latiaka ndai, nera ninje Olmumua o empuan.</verse>
			<verse number="64">Netii ematua too ndai lemeiruk. Amu etayolo Yesus tʼenkiterata: etii looje lemeiruk o oloje loitarasaa ninye.</verse>
			<verse number="65">Nejo ninye: Onaa atiaka ndai: Metii oloidim aeu enatii nanu, teni meisho Papa ninye.</verse>
			<verse number="66">Onaa eshomo te ina ilkumok too laiteng'enuok lenyena aaing'ua ninye neitu eitoki aalimanare ninye.</verse>
			<verse number="67">Akae, nejoki Yesus kulo tomon o are: Ai iyeuu si ndai nipuopuo?</verse>
			<verse number="68">Nealiki Simon Petros ninye: Laitoriani, pikipuo enetii ng'ai? Iata iye rorei lʼempuan nemeiting';</verse>
			<verse number="69">nikiruko yook nikitayoloutuo, ajo ira iye Kristos, Oinoti lʼEngai naishiu.</verse>
			<verse number="70">Nealiki Yesus ninje: Eitu agelu nanu ndai tomon o are? Nera obo too ndai satan?</verse>
			<verse number="71">Neimaki ninye Yudas Iskariotes le Simon; amu ele olaitarasaa ninye, nera ninye obo too kulo tomon o are.</verse>
		</chapter>
		<chapter number="7">
			<verse number="1">Ore tekurum oo kuna nelimana Yesus te Galilaya; amu eitu eyeu nelimana te Yudaya, tiaraki naing'oru Yudayoi ninye, pear metua.</verse>
			<verse number="2">Netaanu ngolong'i kituak oo Yudayoi, ngolong'i oo ltomboitie loo lkujit.</verse>
			<verse number="3">Nejoki lalashera ninye: Tung'ai ene, pilo Yudaya, peiye etum aatadol baiki laiteng'enuok linono nkyasin inono nintobir;</verse>
			<verse number="4">amu metii oloitobir entoki tiatua emikio neyeu nelioi tʼewuas. Teni intobir kuna, ntadua kion olmaa.</verse>
			<verse number="5">Amu eitu eiruk baiki lalashera lenyena ninye.</verse>
			<verse number="6">Akae, nejoki Yesus ninje: Epon eitu ebau enkata ai, kake eidipakine oshi enkata inyi.</verse>
			<verse number="7">Meidim olmaa atemena ndai, kake aamen nanu, tiaraki naijakenoki ninye, ajo era torrok nkyasin enyena.</verse>
			<verse number="8">Elepa ndai aapuo kuna olong'i kituak; epon mailep nanu alo kuna olong'i kituak, tiaraki epon eitu ebaia enkata ai.</verse>
			<verse number="9">Ore peidip atiaki ninje kuna, nebik te Galilaya,</verse>
			<verse number="10">Ore peidip lalashera lenyena aailepa aapuo ngolong'i kituak, neilep alo si ninye, me tʼewuas, kake tʼemikio.</verse>
			<verse number="11">Akae, neing'oru Yudayoi ninye too ngolong'i kituak nejo: Kaji etii ele?</verse>
			<verse number="12">Netii enking'unyung'uny kitok tʼolbae lenye atua siamin. Nejo ilkulekai: Era ninye supat; nejo ilkulekai: Me, amu eitamanimanaa esiamu.</verse>
			<verse number="13">Kake eitu eimaki oltung'ani o obo mbaak enyena tʼewuas tʼolbae lʼeuriata oo Yudayoi.</verse>
			<verse number="14">Ore tʼempolos oo ngolong'i kituak neilep Yesus alo engaji sinyati neiteng'enisho.</verse>
			<verse number="15">Akae, neiputukuny Yudayoi nejo: Kaji etayolounye ele sirat neitu eiteng'enuo ninye?</verse>
			<verse number="16">Akae, nealiki Yesus ninje nejo: Mera enkiteng'enare ai enai, kake nʼolaairriua.</verse>
			<verse number="17">Teni eyeu neitobir oltung'ani eyeunoto enye, neyolou mbaak enkiteng'enare, ten ake eing'ua Engai arashu ten ake alimu nanu te kion.</verse>
			<verse number="18">Ololimu te kion, neing'oru enkitook enye openy; oloing'oru enkitook oloirriua ninye, nesipa ele nemetii entorroni atua ninye.</verse>
			<verse number="19">Me Mose loishoo ndai nkitanapat? Nemetii o obo tiatua ndai loitobir nkitanapat. Ainyo piking'oruru aar matua?</verse>
			<verse number="20">Nealu esiamu: Iata olmeneng'ani. Ang'ai liking'oru aar tua?</verse>
			<verse number="21">Nealu Yesus nejoki ninje: Aitobira enkyas nabo nimputukunyunyu pookin.</verse>
			<verse number="22">Onaa eishoo ndai Mose emurata, me tiaraki naing'ua Mose, kake loopapa; nimuratata ndai oltung'ani baiki tʼengolong' naeng'ieng'areki.</verse>
			<verse number="23">Ore pemurati oltung'ani tʼengolong' naeng'ieng'areki, pemeari nkitanapat e Mose — ainyo pikigorokiki, tiaraki naitaa bioto oltungani olulung'a tʼengolong' naeng'ieng'areki?</verse>
			<verse number="24">Emingwenaki too ngonyek, kake engwenakiti enkigwena supat.</verse>
			<verse number="25">Akae, nejo ematua oo le Yerusalem: Me ele eing'oru ninje, pear metua?</verse>
			<verse number="26">Naa eng'orai, eirorita ninye tʼewuas, nemeliki ninje ninye toki. Akae, ketayoloutuo ilkituak lang' tʼesipata, aajo era ele Kristos?</verse>
			<verse number="27">Kake kiyolo yook ele eneing'ua; teni elotu Kristos, metii oloyolo eneing'ua.</verse>
			<verse number="28">Akae, nedar Yesus tʼengaji sinyati, eiteng'enisho nejo: Ee, kiyololo ndai nanu niyololo enaing'ua, neitu alotu te kion, kake olosipa ele laairriua nanu, limiyololo ndai;</verse>
			<verse number="29">kake ayolo nanu ninye, amu aing'ua nanu ninye, naa ele laairriua.</verse>
			<verse number="30">Akae, neing'oru ninje, peibung' ninye, kake eitu eaki oltung'ani o obo ninye engaina, amu epon eitu ebau enkata enye.</verse>
			<verse number="31">Neiruk ilkumok tiatua esiamu ninye nejo: Teni elotu Kristos, keitobir ninye ilponot kumok oolang' kulo ooitobir ele?</verse>
			<verse number="32">Etoning'o Ilfarisayoi esiamu eing'oming'om kuna baak enyena, neirriwaa laidasak kituak o Ilfarisayoi laisyayak, peibung' ninye.</verse>
			<verse number="33">Akae, nejo Yesus: Epon atii enkiti kata e nebo o ndai, nalo tekurum enetii olaairriua.</verse>
			<verse number="34">Kipuopuo aaing'oru, nimikitumutumu; ore enatii nanu, nimindimidimi aaetu ndai.</verse>
			<verse number="35">Akae, nejokino Yudayoi tiatua aten: Keibung' ele engoitoi alo aji, ajo mikintoki aatum ninye? kelo atua enkisardakata oo Lgrikini, pelaiteng'en Ilgrikini?</verse>
			<verse number="36">Kalo rorei ele lotejo ninye: Kipuopuo aaing'oru, nimikitumutumu, o enatii nanu, nimindimidimi aaetu ndai?</verse>
			<verse number="37">Ore tʼengolong' kitok enkiting'oto oo ngolong'i kituak neitashe Yesus nedar nejo: Oloata enkure njelotu enatii nanu, peok.</verse>
			<verse number="38">Olaairuk nanu anaa pejo esirata, neiponyunye tʼosesen lenye moipoi engare naishiu.</verse>
			<verse number="39">Eimaka ena aa mbaak Olmumua lopuo aang'amu looiruk ninve; amu epon metii Olmumua Sinyati, tiaraki nepon eitu eitaai Yesus kitok.</verse>
			<verse number="40">Akae, ore pening' iltung'anak tiatua esiamu kulo rorei, nejo: Esipa, era ele olayolounoni.</verse>
			<verse number="41">Nejo ilkulekai: Ele lora Kristos; nejo ilkulekai: Kelotu naa Kristos eing'ua Galilaya?</verse>
			<verse number="42">Mejo esirata, ajo elotu Kristos tiatua eishoi e David eing'ua Betlehem, engang' natobikie David?</verse>
			<verse number="43">Akae, nejing' atua olorere erishata tʼolbae lenye.</verse>
			<verse number="44">Etayeutuo kulekai too ninje neibung' ninye; kake metii oltung'ani oaka ninye ngaik.</verse>
			<verse number="45">Akae, nepuonu laisyayak enetii laidasak kituak o Ilfarisayoi, nejoki lelo ninje: Ainyo peitu irikuku ninye?</verse>
			<verse number="46">Nealu laisyayak: Eitu aikata eiro oltung'ani o obo neijia anaa peiro ele tung'ani.</verse>
			<verse number="47">Akae, nealiki Ilfarisayoi ninje: Keitamanimanaiyoki si ndai?</verse>
			<verse number="48">Kang'ai tiatua ilkituak arashu tiatua Ilfarisayoi loiruk ninye?</verse>
			<verse number="49">Kake el orere ake lemeyolo nkitanapat, njedeki ninje.</verse>
			<verse number="50">Nejoki Nikodemos loewuo kiarie enetii ninye nera obo lenye ninje:</verse>
			<verse number="51">Keigwenaki nkitanapat ang' oltung'ani, epon eitu eng'asi aainining' ninye peyolouni enaitobira?</verse>
			<verse number="52">Nealu nejoki ninje ninye: Ing'ua si iye Galilaya? Tisipu, ng'orai, ajo mepuku olayolounoni aing'ua Galilaya.</verse>
			<verse number="53">Neibung' oltung'ani pookin engoitoi nelo engaji enye.</verse>
		</chapter>
		<chapter number="8">
			<verse number="1">Nelo Yesus Oldonyo loo loirienito.</verse>
			<verse number="2">Ore enasirie pepej ewuas, neitoki alotu engaji sinyati, nepuonu olorere pookin enetii ninye, neton si ninye neiteng'en ninje.</verse>
			<verse number="3">Nerikoki layolok lʼesirata o Ilfarisayoi ninye eng'oroyoni naibung'aki eitobirita mbaak eloloito, neitasheye ninye tʼempolos,</verse>
			<verse number="4">nejoki ninye: Eibung'aki ena ng'oroyoni te ina kata ake naitobirita mbaak eloloito;</verse>
			<verse number="5">kake eitanapa Mose yook too nkitanapat, peari natiu nji too soito. Akae, ijo aa iye?</verse>
			<verse number="6">Etolimutuo ena, petem ninye, petum enaitang'orie ninye. Kake eirruge Yesus nesir tʼolkimojino enkop.</verse>
			<verse number="7">Ore eponita ninje aaikilikwan ninye, neapunye nejoki ninje: Olemeata enkitarruoto too ndai, njeiter anang' ninye tʼosoit.</verse>
			<verse number="8">Neitoki airrugo nesir enkop.</verse>
			<verse number="9">Ore pening' ninje kuna, nepuku, etigilua oltoilo lʼoltau ninje, obo obo, eiter too lmoruak metabaiki lʼenkiting'oto, neleku ninye openy ake o ena ng'oroyoni natii empolos.</verse>
			<verse number="10">Neapunye Yesus neitu edol oltung'ani neme ena ng'oroyoni nejoki ninye: Nang'oroyoni, kaji etii kulo aitang'orok linono? Metii o obo likitaara?</verse>
			<verse number="11">Nejo si ninye: Metii o obo, Laitoriani. Nejo Yesus: Maar si nanu iye; nno, mintoki aitarruo eiter taata.</verse>
			<verse number="12">Akae, neitoki airorie Yesus ninje nejo: Ara nanu enkilang'et olmaa; olaasuj nanu, nemelimana ninye tukul tiatua enaimin, kake elaata enkilang'et empuan.</verse>
			<verse number="13">Akae, nejoki Ilfarisayoi ninye: Injakenoki iye kion; mesipa enjakenishu ino.</verse>
			<verse number="14">Nealu Yesus nejoki ninje: Teni aijakenoki nanu kion, nesipa enjakenishu ai, amu ayolo enaing'ua o enalo.</verse>
			<verse number="15">Ingwenunu ndai tʼentemet enkiring'o, maigwenaki nanu oltung'ani o obo.</verse>
			<verse number="16">Naa teni aigwenu nanu, nera enkigwena ai esipata, tiaraki namatii nanu openy, kake nanu o Papa laairriua.</verse>
			<verse number="17">Etisiraki baiki tiatua nkitanapat inyi, ajo esipa enjakenishu oo ltung'anak aare.</verse>
			<verse number="18">Ara nanu oloijakenoki kion, naaijakenoki Papa laairriua.</verse>
			<verse number="19">Akae, nejoki ninje ninye: Kaji etii Minyi lino? Nealu Yesus: Mikiyololo nanu nimiyololo Papa lai: ten emutu kiyololo nanu, anaata iyololo baiki Papa lai.</verse>
			<verse number="20">Etolimuo Yesus kulo rorei tʼenetii eneitadoikini mpesai, eiteng'enisho tiatua engaji sinyati; neitu eibung' oltung'ani o obo ninye, amu epon eitu ebau enkata enye.</verse>
			<verse number="21">Akae, neitoki ninye ajoki ninje: Alo nanu, niking'oruru ndai nipuopuo aae tiatua nkitarruot inyi. Enalo nanu mindimidimi ndai aaetu.</verse>
			<verse number="22">Akae, nejo Yudayoi: Kear kion metua, tiaraki najo: Enalo nanu mindimidimi ndai aaetu?</verse>
			<verse number="23">Nejoki ninye ninje: Irara ndai liabori, nara nanu le shumata; irara ndai lʼele maa, namara nanu lʼele maa.</verse>
			<verse number="24">Akae, atiaka ndai, ajo ipuopuo aae tiatua nkitarruot inyi; amu teni mirukuruku, aajo ara nanu ilo, nipuopuo aae tiatua nkitarruot inyi.</verse>
			<verse number="25">Akae, nejoki ninje ninye: Ira iye ng'ai? Nejoki Yesus ninje: Ore tʼenkata elukunya oloirorie ndai.</verse>
			<verse number="26">Naata nkumok naimakinye ndai naigwenu; kake olaairriua nera esipata, ore natoning'o nanu te ninye, ninje alimu tiatua olmaa.</verse>
			<verse number="27">Neitu eyolou ninje, ajo eimakinye ninje Papa.</verse>
			<verse number="28">Akae, nejoki Yesus ninje: Teni ipuopuo aapu Enkerai oltung'ani, nipuopuo aayolou te ina kata, aajo ara nanu ilo, namaitobir entoki naa kion, kake anaa paaiteng'ena Papa lai, nena alimu.</verse>
			<verse number="29">Ore olaairriua, netii e nebo o nanu; eitu aaing'ua Papa openy, tiaraki naitobir oshi nanyor ninye.</verse>
			<verse number="30">Ore eirorita ninye kuna, neiruk ilkumok ninye.</verse>
			<verse number="31">Akae, nejoki Yesus Iyudayoi looiruko ninye: Teni ibikibiki ndai tiatua rorei lainei, nirara laiteng'enuok lainei tʼesipata,</verse>
			<verse number="32">nipuopuo aayolou esipata nelalaku ndai esipata.</verse>
			<verse number="33">Nealiki ninje ninye: Kira eishoi e Abraham neitu kisyayaki aikata o obo. Kaji inko teni ilimu iye, ajo epuoi aalaku ndai?</verse>
			<verse number="34">Nealiki Yesus ninje: Japa, japa, aliki ndai: Ore oltung'ani pookin loitobir enkitarruoto, nera osinga lʼenkitarruoto.</verse>
			<verse number="35">Nemebik osinga ti aji nkatan pookin, Oinoti obik nkatan pookin.</verse>
			<verse number="36">Akae, teni elalaku ndai Oinoti, etalakuaki ndai tʼesipata.</verse>
			<verse number="37">Ayolo nanu, ajo irara eishoi e Abraham; kake king'oruru, pikiariara matua, tiaraki nemetum rorei lainei ewueji tiatua ndai.</verse>
			<verse number="38">Airo kuna natadua te Papa lai; akae, ore ndai nining'ining'i te minyi linyi, nintobiribiri.</verse>
			<verse number="39">Nealu nejoki ninje ninye: Era Abraham Papa lang'. Nejoki Yesus ninje: Teni irara nkera e Abraham, entobira nkyasin e Abraham;</verse>
			<verse number="40">kake niking'oruru taata, pikiariara matua, oltung'ani lotiaka ndai esipata, natoning'o tʼEngai. Eitu eitobir Abraham ena.</verse>
			<verse number="41">Intobiribiri ndai nkyasin e minyi linyi. Etiakitia ninje ninye: Eitu eiu yook latalak, kiata yook Papa obo, ora Engai.</verse>
			<verse number="42">Nejoki Yesus ninje: Ten emutu era Engai Minyi linyi, anaata kinyorrinyorro nanu, amu atupukuo nanu tʼEngai, aewuo te ninye; amu eitu alotu te kion, kake ninye laairriua.</verse>
			<verse number="43">Ainyo pimiyolouu enkiroroto ai? Tiaraki nimindimidimi aatoning' rorei lainei.</verse>
			<verse number="44">Ing'uang'ua ndai minyi linyi, satan, niyeuu nintobiribiri ilng'warraitin le minyi linyi. Era ninye olarani loo ltung'anak neba tʼenkiterata neitu eitashe ninye tiatua esipata, amu metii esipata atua ninye. Teni elimu elejare, nelimu enenye, amu era ninye olalejani o menye lenye.</verse>
			<verse number="45">Ore nanu, tiaraki nalimu esipata, nimikirukuruku.</verse>
			<verse number="46">Kang'ai olinyi laaidim aitayolo enkitarruoto? Teni alimu esipata, ainyo pimikirukuruku ndai?</verse>
			<verse number="47">Olora lʼEngai, nening' rorei lʼEngai; onaa mining'ining'i ndai, tiaraki nimirara lʼEngai.</verse>
			<verse number="48">Nealu Yudayoi nejoki ninye: Mikijo yook sidai, aajo ira iye Osamareites niata olmeneng'ani?</verse>
			<verse number="49">Nealu Yesus: Maata nanu olmeneng'ani, kake aitaa kitok Papa lai, nimikintaata ndai nanu kitok.</verse>
			<verse number="50">Maing'oru nanu enkitook ai; etii obo oing'oru neigwenu.</verse>
			<verse number="51">Japa, japa, aliki ndai: Teni eibung' oltung'ani rorei lainei, nemeladol ninye enkea tukul nkatan pookin.</verse>
			<verse number="52">Nejoki Yudayoi ninye: Kitayoloutuo taata, aajo iata olmeneng'ani; etua Abraham o layolounok; nijo iye: Teni eibung' oltung'ani rorei lainei, nemelainyorrinyor ninye enkea tukul nkatan pookin.</verse>
			<verse number="53">Ira iye kitok nilang' papa lang' Abraham otua? Etuata baiki layolounok. Intaa kion ng'ai?</verse>
			<verse number="54">Nealu Yesus: Teni aitaa nanu kion kitok, mera enkitook ai toki. Etii Papa lai laaitaa kitok, lijojo ndai, aajo era Engai inyi;</verse>
			<verse number="55">nimiyololo ndai ninye, kake ayolo nanu ninye. Ten emutu ajo: mayolo nanu ninye, anaata aaku olalejani anaa ndai; kake ayolo nanu ninye naibung' rorei lenyena.</verse>
			<verse number="56">Etagalale minyi linyi Abraham, pedol engolong' ai: nedol neng'ida.</verse>
			<verse number="57">Akae nejoki Yudayoi ninye: Epon miata larin onom, nitadua iye Abraham?</verse>
			<verse number="58">Nejoki Yesus ninje: Japa, japa, aliki ndai: Epon eitu eiuni Abraham, atii nanu.</verse>
			<verse number="59">Nedumu soito, penang' ninye. Neisudori Yesus nepuku neing'ua engaji sinyati neim empolos enye negiroo.</verse>
		</chapter>
		<chapter number="9">
			<verse number="1">Ore eimita Yesus nedol oltung'ani modooni neba tʼeiunoto.</verse>
			<verse number="2">Neikilikwan laiteng'enuok lenyena ninye nejo: Laiteng'enani, kang'ai loitarruoiye, ke ninye arashu lootoiutuo ninye, petoiwuoki ninye aa modooni?</verse>
			<verse number="3">Nealu Yesus: Eitu eitarruo ninye o lootoiutuo ninye, kake pelioi nkyasin Engai te ninye.</verse>
			<verse number="4">Meata kata namaitobir nkyasin olaairriua, epon aa dama; elotu enkiarie nemeidim o obo aitobirishoi.</verse>
			<verse number="5">Ore epon atii olmaa, nara nanu enkilang'et olmaa.</verse>
			<verse number="6">Ore peidip atejo kuna, nenotaki ngamulak enkop neipurupuruj nkulupuok too ngamulak neelie olokidong'oi ngonyek,</verse>
			<verse number="7">nejoki ninye: Nno, sujai tiatua eluanata Siloa (neji enkitaalata enye: Oloirriwaiyoki). Akae, nelo aisuja nelotu edolisho.</verse>
			<verse number="8">Ore lʼelatia o lootadua ninye tʼenkata elukunya, aajo era olaomononi, nejo: Me ele lototona eomonisho?</verse>
			<verse number="9">Nejo ilkulekai: Ninye. Nejo ilkulekai: Me, ak enyanyukie ninye. Nejo ninye: Ee, nanu.</verse>
			<verse number="10">Akae nejoki ninje ninye: Kaji naa eikununo duo nebolo ngonyek inono?</verse>
			<verse number="11">Nealu ninye: Oltung'ani oji Yesus oitobira olokidong'oi naaelie ngonyek naajoki: Nno eluanata Siloa, sujai! Akae, ashomo naisuja nadolishoi.</verse>
			<verse number="12">Nejoki ninje ninye: Kaji etii ilo? Nejo: Mayolo.</verse>
			<verse number="13">Nerik ninje ninye enetii Ilfarisayoi, ilo lora tʼenkata elukunya olmodooni.</verse>
			<verse number="14">Nera ina olong' engolong' naeng'ieng'areki naitobira Yesus olokidong'oi nebol ngonyek enyena.</verse>
			<verse number="15">Akae, neitoki naikilikwan si ninje Ilfarisayoi eneikuna ten edolisho. Nejoki ninye si ninje: Olokidong'oi aatipika, naisuja nadolishoi.</verse>
			<verse number="16">Akae, nejo ematua oo Lfarisayoi: Mera ilo tung'ani lʼEngai, amu meibung' engolong' naeng'ieng'areki. Nejo ilkulekai: Kaji eiko teni eidim aitobira oltungani aitarruoni ilponot kituak anaa kulo? Neaku erishata too ninje:</verse>
			<verse number="17">Akae, neitoki aajoki ninje olmodooni: Ijo aa iye te ninye, tiaraki natabolo ngonyek inono? Nejo: Olayolounoni.</verse>
			<verse number="18">Neitu eiruk Iyudayoi mbaak enyena, aajo era olmodooni netadolishe metabana neipot ninje lootoiutuo ninye otadolishe.</verse>
			<verse number="19">Neikilikwan ninje nejo: Kera ninye enkerai inyi, ijojo ndai, etoiwuoki aa modooni? Kaji eiko teni edolisho ninye taata?</verse>
			<verse number="20">Akae, nealu lootoiutuo ninye nejo: Kiyolo, aajo era ele enkerai ang', netoiwuoki aa modooni.</verse>
			<verse number="21">Ore eneikuna teni edolisho taata, mikiyolo; arashu olotabolo ngonyek enyena, mikiyolo; oltung'ani botor ninye, enkilikwana ninye openy, pelimu mbaak enyena.</verse>
			<verse number="22">Etejo lootoiutuo ninye kuna, tiaraki naturia Yudayoi; amu eidipa Yudayoi aatuun enjata, aajo oltung'ani oibalu, ajo era ninye Kristos, neitauni ninye tʼenkisot.</verse>
			<verse number="23">Te ina etejo lootoiutuo ninye: Oltung'ani botor ele, enkilikwana ninye openy.</verse>
			<verse number="24">Akae, neitoki aaipot ninje ilo tung'ani lora opa modooni nejoki ninye: Njoo Engai enkitook! kiyolo yook, aajo era ilo tung'ani olaitarruoni.</verse>
			<verse number="25">Nealu ninye: Ten aa olaitarruoni, mayolo; nabo ake ayolo, ajo ara opa olmodooni nadolisho taata.</verse>
			<verse number="26">Akae, neitoki aajoki ninje ninye: Ainyo kintobiraka? Kaji eikuna teni ebol ngonyek inono?</verse>
			<verse number="27">Nealiki ninye ninje: Aidipa atiaki ndai — eitu ining'ining'i? Ainyo pintokiki aayeu nining'ining'i en e are? Iyeuu si ndai niakuku laiteng'enuok lenyena?</verse>
			<verse number="28">Nebuaki ninje ninye nejo: Ira iye olaiteng'enuoni le ilo, kira yook laiteng'enuok le Mose.</verse>
			<verse number="29">Kiyolo yook, aajo eirorie Engai Mose, kake mikiyolo eneing'ua ilo.</verse>
			<verse number="30">Nealu oltung'ani nejoki ninje: Eji era ninye entoki naiputukunyisho, ajo miyololo ndai eneing'ua ninye, naa ninye laatabolo ngonyek.</verse>
			<verse number="31">Kiyolo yook, aajo mening' Engai laitarruok, kake teni eaku oltung'ani oloure Engai neitobir eyeunoto enye, nening' ele.</verse>
			<verse number="32">Eitu ening'i neba tʼenkiterata, ajo etabolo oltung'ani ngonyek olotoiwuoki aa modooni.</verse>
			<verse number="33">Ten emutu mera ilo lʼEngai, anaata meidim aitobira toki.</verse>
			<verse number="34">Nealu ninje nejoki ninye: Kitoiwuoki iye ilulung'a tiatua nkitarruot ninteng'en yook? Neitupuku ninye boo.</verse>
			<verse number="35">Nening' Yesus, ajo etupukutuo ninje ninye boo. Ore pedol ninye, nejo: Iruk iye Oinoti lʼEngai?</verse>
			<verse number="36">Nealu ninye nejo: Kang'ai ilo, Laitoriani, patum airuko ninye?</verse>
			<verse number="37">Nejoki Yesus ninye: Itadua iye ninye, naa ninye likirorie.</verse>
			<verse number="38">Nejo: Airuk, Laitoriani! neserem ninye.</verse>
			<verse number="39">Nejo Yesus: Aewuo nanu atua ele maa, paigwenu, pedolishoi lemedolisho, peaku modook loodolisho.</verse>
			<verse number="40">Nening' kuna ematua oo Lfarisayoi lootii e nebo o ninye, nejoki ninje ninye: Ke, kira si yook ilmodook?</verse>
			<verse number="41">Nejoki Yesus ninje: Ten emutu irara modook, anaata miatata enkitarruoto: kake ore pijojo taata: Kidolisho! nebik enkitarruoto inyi.</verse>
		</chapter>
		<chapter number="10">
			<verse number="1">Japa, japa, aliki ndai: Olemejing' emuatata oo ntare aim kishomi, kake nelang' tʼengai wueji, nera ninye olapurroni o olainyamoni.</verse>
			<verse number="2">Kake olojing' aim kishomi nera olairritani loo ntare.</verse>
			<verse number="3">Nebolu olarriponi le kishomi ninye, nening' ntare oltoilo lenye neipot ngam oo ntare enyena nereu ninje aulo.</verse>
			<verse number="4">Ore peidip aitupuku nkun enyena aulo, nelo lukunya enye, nesuj ntare ninye, amu eyolo ninje oltoilo lenye.</verse>
			<verse number="5">Mesuj ninje olomoni tukul, kake ekwet ninye, tiaraki nemeyolo ninje oltoilo lʼolomoni.</verse>
			<verse number="6">Etiaka Yesus ninje ena kitanyanyukiet, kake eitu emus ninje, nara natiaka ninje.</verse>
			<verse number="7">Akae, neitoki ajo Yesus: Japa, japa, aliki ndai: Ara nanu kishomi oo ntare.</verse>
			<verse number="8">Ore pookin laaiturukie nanu, nera lapurrok o lainyamok; kake eitu ening' ntare ninje.</verse>
			<verse number="9">Ara nanu kishomi; ore oltung'ani ojing' te nanu, nepok, nejing' ninye nepuku netum enkirrita.</verse>
			<verse number="10">Melotu olapurroni neme tʼempurrore, peyeng' neiminye ake; aewuo nanu, peata ninje empuan o emborei.</verse>
			<verse number="11">Ara nanu olairritani sidai. Eishooio olairritani sidai oltau lenye tʼolbae loo ntare.</verse>
			<verse number="12">Ore olaishokoni, lemera olairritani, nemera olopeny ntare, teni edol osuiyani elotu, neing'ua ntare nekwet; nerreshu osuiyani ntare neisardakie.</verse>
			<verse number="13">Nekwet olaishokoni nemepik mbaak oo ntare atua oltau lenye.</verse>
			<verse number="14">Ara nanu olairntani sidai nayolo naara nkun ainei naayolo nkun ainei nanu,</verse>
			<verse number="15">neijia anaa paayolo Papa nanu nayolo si nanu Papa, naishooio oltau lai tʼolbae loo ntare.</verse>
			<verse number="16">Naata nkulie tare, nemetii ninje ena muatata; meata kata namareu si ninje, nepuo aaning' oltoilo lai, nelaaku emboo nabo o olairritani obo.</verse>
			<verse number="17">Onaa aanyor Papa, tiaraki naishooio oltau lai, paitoki ang'amu ninye kat are.</verse>
			<verse number="18">Metii o obo oitau ninye te nanu, kake nanu openy oishooio ninye. Aata engolon naishorie ninye, naata engolon naitoki ang'amunye ninye. Atang'amua ena kitanapata te Papa lai.</verse>
			<verse number="19">Neitoki aaku erishata tiatua Yudayoi tʼolbae loo kulo rorei.</verse>
			<verse number="20">Nejo ilkumok too ninje: Eata ninye olmeneng'ani o oloirirua; ainyo pining'ining'i ninye?</verse>
			<verse number="21">Nejo ilkulekai: Mera kulo rorei lʼoloata olmeneng'ani. Keidim olmeneng'ani atabolo ngonyek oo lmodook?</verse>
			<verse number="22">Neaku ngolong'i esinyaroto engaji sinyati te Yerusalem, naa enkata enkirobi.</verse>
			<verse number="23">Nelimana Yesus tiatua engaji sinyati tʼolgilata le Salomo.</verse>
			<verse number="24">Akae, neman Iyudayoi ninye nejoki ninye: Metabaiki anu ing'asie iltauja lang? Teni ira iye Kristos, tiaki yook abaraki.</verse>
			<verse number="25">Nealiki Yesus ninje: Atiaka ndai neitu irukuruku; ore nkyasin naitobir nanu tʼengarna e Papa lai, ninje naaijakenoki.</verse>
			<verse number="26">Kake mirukuruku ndai, tiaraki nimitiiti atua ntare ainei.</verse>
			<verse number="27">Ening' ntare ainei oltoilo lai nayolo si nanu ninje naasuj ninje nanu,</verse>
			<verse number="28">naisho nanu ninje empuan nemeiting', nemepuo aaimin ninje nkatan pookin, nemetii o obo laaoru ninje tʼengaina ai.</verse>
			<verse number="29">Era Papa lai laaishoo ninje kitok nelang' pookin; nemetii o obo loidim atooru ninje tʼengaina e Papa lai.</verse>
			<verse number="30">Ore nanu o Papa kira nabo.</verse>
			<verse number="31">Neitoki aasotu Yudayoi soito, penang'ie ninye.</verse>
			<verse number="32">Nealiki Yesus ninje: Aitadua ndai nkyasin sidan kumok naaing'ua Papa lai; ke tʼolbae le aa kyas too kuna kinang'ieng'ie soito?</verse>
			<verse number="33">Nealiki Yudayoi ninye: Mikinang' iye too soito tʼolbae lʼenkyas sidai, kake tʼolbae lʼemoroto Engai, tiaraki nintaa kion Engai, nira oltung'ani.</verse>
			<verse number="34">Nealiki Yesus ninje: Eitu esiri tiatua nkitanapat inyi: Atejo nanu: irara ngain?</verse>
			<verse number="35">Teni ejo ninye ninje ngain, lelo ootabaikia ororei lʼEngai — nemeidimi aataar esirata —,</verse>
			<verse number="36">nijokiki ndai ele loitaa Papa sinyati neirriwaki atua olmaa, ajo emor Engai, tiaraki natejo: Ara Oinoti lʼEngai?</verse>
			<verse number="37">Teni naaitobir nkyasin e Papa lai, emikiruk;</verse>
			<verse number="38">teni aitobir, baiki teni mikirukuruku nanu, eruko kuna kyasin, pitumutumu aatayolo nirukuruku, aajo etii Papa atua nanu natii nanu atua Papa.</verse>
			<verse number="39">Akae, neitoki aaing'oru ninje, peibung' ninye; nepuku ninye too ngaik enye.</verse>
			<verse number="40">Neitoki alo lido kekun le Yordan metabaiki ene wueji netii Yohanes tʼenkata elukunya eibatisisho, neton te ina alo.</verse>
			<verse number="41">Nepuonu ilkumok enetii ninye nejo: Eitu eitobir Yohanes olponoto o obo, kake ore mbaak pookin naatejo Yohanes tʼele, nera esipata.</verse>
			<verse number="42">Neiruk ilkumok ninye te ina alo.</verse>
		</chapter>
		<chapter number="11">
			<verse number="1">Netii oltung'ani obo lomoi oji Lasaros le Betania, tʼengang' e Maria o ne Marta, enganashe enye.</verse>
			<verse number="2">Nera Maria ena naela Olaitoriani tʼeilata narropil nejut nkejek enyena too lpapit lenyena; nemoi olalashe lenye Lasaros.</verse>
			<verse number="3">Akae, neirriwaa nganashera olkilikwai enetii ninye nejo: Laitoriani, ng'orai, emoi olinyor.</verse>
			<verse number="4">Ore pening' Yesus ena, nejo: Mera ena moiyan nʼenkea, kake nʼenkitook Engai, peitaai Oinoti lʼEngai kitok te ninye.</verse>
			<verse number="5">Etonyorra Yesus Marta o enganashe enye o Lasaros.</verse>
			<verse number="6">Akae, ore peidipa atoning'o, ajo emoi, nebik te ine wueji netii ngolong'i are.</verse>
			<verse number="7">Nejoki tekurum laiteng'enuok lenyena: Mainyaaki aapuo Yudaya!</verse>
			<verse number="8">Nejoki laiteng'enuok lenyena ninye: Laiteng'enani, king'orutua Yudayoi, pikinang' too soito, nintoki alo ina alo?</verse>
			<verse number="9">Nealu Yesus: Me saan tomon o are eata endama? Teni elimana oltung'ani dama, nemeikobi, tiaraki nadolita enkilang'et ele maa;</verse>
			<verse number="10">Kake teni elimana oltung'ani tʼenkiarie, neikobi, amu metii enkilang'et atua ninye.</verse>
			<verse number="11">Etejo kuna, ore tekurum nejoki ninje: Eirure oljore lang' Lasaros; kake aibung' engoitoi, palainyeye ninye.</verse>
			<verse number="12">Akae, nejoki laiteng'enuok lenyena ninye: Laitoriani, teni eirure, nelaishiu.</verse>
			<verse number="13">Kake eimaka Yesus mbaak enkea enye, nejo ninje, aajo eimaka mbaak enkirragata oo njok.</verse>
			<verse number="14">Akae, nejoki Yesus ninje te ine abaraki: Etua Lasaros,</verse>
			<verse number="15">kake ang'ida tʼolbae linyi, tiaraki neitu atii ina alo, pitumutumu aairuko. Kake maapeti enetii ninye!</verse>
			<verse number="16">Akae nejoki Tomas, oji Olmaoi, kulekai aiteng'enuok: Maapeti si yook, pikie te nebo o ninye.</verse>
			<verse number="17">Akae, ore pelotu Yesus, neinepu ninye eidipa atobiko ngolong'i ong'wan tiatua enkurare.</verse>
			<verse number="18">Netaaniki Betania Yerusalem anaa stadia tomon o imiet.</verse>
			<verse number="19">Neetuo ilkumok too Yudayoi enetii Marta o Maria, peiye eilejilej ninje tʼolbae lʼolalashe lenye.</verse>
			<verse number="20">Akae, ore pening' Marta, ajo elotu Yesus, nelanang'are ninye; neton Maria tiatua aji.</verse>
			<verse number="21">Akae, nejoki Marta Yesus: Laitoriani, ten emutu itii ene, anaata eitu ee olalashe lai!</verse>
			<verse number="22">Kake ayolo baiki taata, ajo pookin niomonu Engai, nikinjo Engai.</verse>
			<verse number="23">Nejoki Yesus ninye: Elapiu olalashe lino.</verse>
			<verse number="24">Nejoki Marta ninye: Ayolo, ajo elapiu tʼenkitopiunoto engolong' enkiting'oto.</verse>
			<verse number="25">Nejoki Yesus ninye: Ara nanu empiunoto o empuan; olaairuk nanu, nelaishiu, baiki teni ee;</verse>
			<verse number="26">naa pookin loishiu naairuk nanu, nemee tukul nkatan pookin. Iruk ena?</verse>
			<verse number="27">Nejoki ninye: Ee, Laitoriani, airuko nanu, ajo ira iye Kristos, Oinoti lʼEngai, oewuo atua olmaa.</verse>
			<verse number="28">Ore peidip atejo kuna, nelo neipot Maria, enganashe enye, tʼemikio nejo: Etabaua Olaitoriani, kimpot.</verse>
			<verse number="29">Ore pening' ninye ena, nedumunye asioki alo enetii ninye;</verse>
			<verse number="30">amu epon eitu ebau Yesus engang', kake epon etii ene wueji netutumore Marta ninye.</verse>
			<verse number="31">Akae, ore pedol kulo Yudayoi, lootii e nebo o ninye atua aji eilejilejita ninye, Maria, aajo etudumunye asioki nepuku, nesuj ninje ninye ejo, aajo eloito ninye enkurare, peiye eishir te ina alo.</verse>
			<verse number="32">Akae, ore pebaia Maria ene wueji netii Yesus nedol ninye, nebatatakino nkejek enyena nejoki ninye: Laitoriani, ten emutu itii iye ene, anaata eitu ee olalashe lai.</verse>
			<verse number="33">Akae, ore pedol Yesus ninye eishirita o Yudayoi looiturrurrokinote ninye eishirita, negoro ninye naleng' tʼolmumua neitang'aing'ai kion,</verse>
			<verse number="34">nejo: Kaji itipika ninye? Nejoki si ninje: Laitoriani, wou, ng'orai!</verse>
			<verse number="35">Neishir Yesus ilkiyo.</verse>
			<verse number="36">Akae, nejo Yudayoi: Eng'orai, eneikuna teni enyor ninye.</verse>
			<verse number="37">Nejo ematua enye: Eitu eidim ele lotabolo ngonyek olmodooni atomitiki ele, pemee?</verse>
			<verse number="38">Akae, neitoki Yesus agoro te kion nebaia enkurare. Nera engapunet netipikaki osoit shumata enye.</verse>
			<verse number="39">Nejo Yesus: Entudumutu osoit! Nejoki Marta, enganashe olotua, ninye: Laitoriani, eng'u taata, amu engolong' e ong'wan etii.</verse>
			<verse number="40">Nejoki Yesus ninye: Eitu aajoki iye, ajo teni ilairuk, niladol enkitook Engai?</verse>
			<verse number="41">Akae, nedumu ninje osoit. Neapaki Yesus ngonyek shumata nejo: Papa, aaliki iye ashe, tiaraki nikitoning'o.</verse>
			<verse number="42">Nayolo nanu, ajo kining' oshi; kake atejo tʼolbae lʼesiamu namanita, peiye eiruk, aajo iye likirriua.</verse>
			<verse number="43">Ore peidip atejo kuna, nedar tʼoltoilo kitok: Lasaros, tupuku boo!</verse>
			<verse number="44">Nepuku olotua eena nkejek o ngaik too rasheta enukare, neirina engomom enye tʼerashet. Nejoki Yesus ninje: Entalaku ninye, enjoo ninye elo.</verse>
			<verse number="45">Akae, neiruk ninye ilkumok too Yudayoi looetuo enetii Maria nedol enaitobira ninye.</verse>
			<verse number="46">Nepuo ematua enye enetii Ilfarisayoi neliki ninje enaitobira Yesus.</verse>
			<verse number="47">Akae, neiturrur laidasak kituak o Ilfarisayoi enkigwena nejo: Kaji kinko? Amu eitobir ele tung'ani ilponot kumok.</verse>
			<verse number="48">Teni kipal ninye nji, nepuo aairuk pookin ninye, nepuo aapuonu Romayoi neoru yook olosho o olorere.</verse>
			<verse number="49">Nejoki Kayafas, obo lenye lora olaidasani kitok te ilo ari, ninje: Miyololo ndai toki;</verse>
			<verse number="50">nimimbirribirrirri, aajo enaikash too yook, teni elae oltung'ani obo tʼolbae lʼolorere, pemeimin olorere olulung'a.</verse>
			<verse number="51">Eitu elimu ninye ena te kion, kake tiaraki nara olaidasani kitok te ilo ari, neitayolou, ajo elae Yesus tʼolbae lʼolorere,</verse>
			<verse number="52">neme tʼolbae lʼolorere ake, kake peiturrur si nkera Engai naaisardaka, peaku nabo.</verse>
			<verse number="53">Akae, ore eiter te ina olong', neigwena, petum aataar metua.</verse>
			<verse number="54">Akae, neitu eitoki aibalunye Yesus kion tiatua Yudayoi, kake eshomo ewueji netaaniki ang'ata metabaiki engang' naji Efrem, neton te ina alo te nebo o laiteng'enuok lenyena.</verse>
			<verse number="55">Netaanu pasaka oo Yudayoi neilep aapuo ilkumok Yerusalem, eing'ua olosho, epon eitu eaku pasaka, peiye eisuj aten.</verse>
			<verse number="56">Akae, neing'oru ninje Yesus nejokino eitashe tʼengaji sinyati: Ijojo aa ndai, melotu ninye tukul ngolong'i kituak?</verse>
			<verse number="57">Neishooitie laidasak kituak o Ilfarisayoi nkitanapat, ajo teni eyolou oltung'ani enetii ninye, njelotu alimu, petum aaibung'a ninye.</verse>
		</chapter>
		<chapter number="12">
			<verse number="1">Akae, ore eng'or ngolong'i ile, epon eitu ebau pasaka, nelotu Yesus Betania, enetii Lasaros loitopiwuo Yesus too lootuata.</verse>
			<verse number="2">Akae, neitobiraki ninje ninye endaata te ina alo, neisyaisho Marta; nera Lasaros obo too kulo loototonitio tʼendaata te nebo o ninye.</verse>
			<verse number="3">Akae, neibung' Maria entulet eilata narropil nara sidai naleng' negol enkinyang'a, neelie Yesus nkejek nejut nkejek enyena too lpapit lenyena: neigany engaji erropili eilata.</verse>
			<verse number="4">Nejo Yudas Iskariotes, obo too laiteng'enuok lenyena, loyeu neitarasaa ninye:</verse>
			<verse number="5">Ainyo peitu emiri ena ilata too denaria iip uni, peishori laisinak?</verse>
			<verse number="6">Etejo ena, me tiaraki naing'urrie ninye laisinak, kake tiaraki nara olapurroni naa ninye olaibung'ani lʼenjumet oo ngoshola, nenap natanang'akaki atua.</verse>
			<verse number="7">Akae, nejo Yesus: Entapal ninye, amu etaa ena, peaku nʼengolong' enukare ai;</verse>
			<verse number="8">amu iatata laisinak oshi tiatua ndai, kake mikiatata nanu oshi.</verse>
			<verse number="9">Akae, neyolou esiamu kitok too Yudayoi, aajo etii ina alo, nepuonu me tʼolbae le Yesus ake, kake peiye edol Lasaros loitopiwuo ninye tiatua lootuata.</verse>
			<verse number="10">Neigwena laidasak kituak, peiye ear baiki Lasaros metua,</verse>
			<verse number="11">amu eshomo tʼolbae lenye ilkumok tiatua Yudayoi neiruk Yesus.</verse>
			<verse number="12">Eewuo tʼengai olong' esiamu kitok ngolong'i kituak; ore pening' ninje, aajo elotu Yesus Yerusalem,</verse>
			<verse number="13">neibung' ilng'osil loo ltuka neipung' aapuo aanang'are ninye nedar: Hosiana! Njeitadarari ololotu tʼengarna Olaitoriani o olkarsis le Israel!</verse>
			<verse number="14">Ore petum Yesus enkurrarru, neilepaki ninye, anaa petisiraki:</verse>
			<verse number="15">Miureisho, nairo Sion, ng'orai, elotu olkarsis lino, eton te shumata enkurrarru osikiria.</verse>
			<verse number="16">Neitu eyolou laiteng'enuok lenyena tʼenkata elukunya kuna, kake ore eitaaki Yesus kitok, nedamu ninje te ina kata, aajo kuna etisirakaki ninye naa kuna eitobirakitia ninje ninye.</verse>
			<verse number="17">Akae, neijakenu esiamu natii e nebo o ninye te ina kata naipoto Lasaros tʼenkurare neitopiu ninye too lootuata.</verse>
			<verse number="18">Onaa etutumore esiamu ninye, amu etoning'o, aajo eitobira ninye ele ponoto.</verse>
			<verse number="19">Akae, nejokino Ilfarisayoi: Idolitata, aajo mindimumu toki; eng'orai, esuj olmaa pookin ninye.</verse>
			<verse number="20">Netii Ilgrikini looje too kulo looileputua, pepuo aasaisho too ngolong'i kituak;</verse>
			<verse number="21">akae, nepuonu kulo enetii Filipos le Betsaida e Galilaya, nesai nejo: Laitoriani, kiyeu nikidol Yesus.</verse>
			<verse number="22">Nelotu Filipos nejoki Andreas, nepuonu Andreas o Filipos nejoki Yesus.</verse>
			<verse number="23">Nealiki Yesus ninje nejo: Etabaua enkata, peitaai Enkerai oltung'ani kitok.</verse>
			<verse number="24">Japa, japa, aliki ndai: Teni medoiki embeu engano atua enkop nee, nebik ninye openy ake; kake teni ee, neiu ilmomo kumok.</verse>
			<verse number="25">Olonyor empuan enye, neiminye ninye; naa oloiba empuan tiatua ele maa, nelarripoki ninye atua empuan nemeiting'.</verse>
			<verse number="26">Teni eyeu naaisyayaki oltung'ani, njaasuj ninye nanu; ore enatii nanu, elatii ina alo baiki olaisyayani lai; olaaisyayaki nanu, neitaa Papa ninye kitok.</verse>
			<verse number="27">Etung'uyane taata Olmumua lai. Naa kainyo ajo? Papa, ntopuaki te ina kata! Kake aewuo te ina atua ena kata.</verse>
			<verse number="28">Papa, ntaa engarna ino kitok! Akae, nelotu oltoilo oing'ua shumata: Aidipa aitaa kitok naitoki alaitaa kitok.</verse>
			<verse number="29">Akae, nejo esiamu naitashe te ine nening' kuna: Etaa enkikurrukurroto. Nejo ilkulekai: Olmalaika oirorie ninye.</verse>
			<verse number="30">Nealu Yesus nejo: Me tʼolbae lai etaa ele toilo, kake tʼolbae linyi.</verse>
			<verse number="31">Etii taata enkigwena ele maa; eiturrakini taata olkitok lʼele maa boo.</verse>
			<verse number="32">Ore nanu, teni aapuni tʼena kop, nalayetu pookin enatii nanu.</verse>
			<verse number="33">Kake etejo kuna, peitayolo ke ti aa kea elae.</verse>
			<verse number="34">Akae, nealiki ninye esiamu: Kitoning'o yook tiatua nkitanapat, aajo ebik Kristos nkatan pookin; naa kaji inko teni ijo iye: Meata kata nemeapuni Enkerai oltung'ani? Kang'ai ina kerai oltung'ani?</verse>
			<verse number="35">Nejoki Yesus ninje: Epon etii enkata kinyi enkilang'et empolos inyi. Entilimanata tʼena kata niatata enkilang'et, pemelus ndai enaimin. Ololimana tiatua enaimin, nemeyolo enelo.</verse>
			<verse number="36">Ore tʼena kata niatata enkilang'et, eruko enkilang'et, pitumutumu aataa nkera enkilang'et.</verse>
			<verse number="37">Etolimuo Yesus kuna nelo neisudori too ninje. Ore peidipa aitobira kulo ponot kumok nji tʼengomom enye, neitu eiruk ninje ninye,</verse>
			<verse number="38">pebaia ororei lʼolayolouni Yesaya otejo: Kang'ai oiruk enkinosunoto ang'; Neitalioio engaina Olaitoriani te ng'ai?</verse>
			<verse number="39">Onaa eitu eidim ninje aairuko, amu einyaaka ajo Yesaya:</verse>
			<verse number="40">Eitaa ninye modook ngonyek enye neigen iltauja lenye, pemedolisho too ngonyek nemeyolou too ltauja neibelekenya, paishiunye ninje.</verse>
			<verse number="41">Etejo kuna Yesaya, tiaraki natadua enkitook enye nelimu mbaak enyena.</verse>
			<verse number="42">Neijia eiruko baiki ilkumok too lkituak ninye: kake eitu eibalu ninje tʼolbae loo Lfarisayoi, pemeitaini ninje tʼenkisot;</verse>
			<verse number="43">amu etonyorra ninje enkitook oo ltung'anak nelang' enkitook Engai.</verse>
			<verse number="44">Nedar Yesus nejo: Olaairuk nanu, maairuk nanu, kake eiruk olaairriua nanu;</verse>
			<verse number="45">olaaing'oraa nanu, neing'oraa olaairriua nanu.</verse>
			<verse number="46">Aewuo nanu, enkilang'et, atua olmaa, peiye mebik pookin laairuk nanu tiatua enaimin.</verse>
			<verse number="47">Oloning' rorei lainei nemeibung' ninje, maigwenaki nanu ninye; amu eitu alotu nanu, paigwenaki olmaa, kake paitopok olmaa.</verse>
			<verse number="48">Olaaiturraa nanu nemeng'amu rorei lainei, neata oloigwenaki ninye; neigwenaki ele rorei latolimuo nanu ninye tʼengolong' enkiting'oto.</verse>
			<verse number="49">Amu eitu alimu nanu te kion, kake Papa laairriua nanu, ninye laaishoo enkitanapata enairorie o enalimunye.</verse>
			<verse number="50">Nayolo, ajo era enkitanapata enye empuan nemeiting'; akae, enalimu nanu, nalimu neijia anaa paatiaka Papa.</verse>
		</chapter>
		<chapter number="13">
			<verse number="1">Ore eitu eaku ngolong'i kituak e pasaka, neyolou Yesus, ajo etabaua enkata enye, peiye eing'ua ele maa alo enetii Menye, anaa petonyorra ilkulenyena tiatua olmaa, nenyor metabaiki enkiting'oto.</verse>
			<verse number="2">Ore peidipai endaata, eidipa aishoo satan atua oltau le Yudas le Simon, Iskariotes, peitarasaa ninye,</verse>
			<verse number="3">eyolo, ajo eishoo Menye ninye pookin atua ngaik, naa ajo eing'ua Engai neitoki alo enetii Engai,</verse>
			<verse number="4">neinyototo tʼendaata neitau ilkilani lenyena neibung' erashet nerretenye empolos enye;</verse>
			<verse number="5">nebukoki engare atua embongo neiter aisuj nkejek oo laiteng'enuok neitoi tʼerashet naterretenare ninye.</verse>
			<verse number="6">Akae, nelotu enetii Simon Petros; nejoki ilo ninye: Laitoriani, ke iye likisuj nkejek?</verse>
			<verse number="7">Nealiki Yesus nejoki ninye: Ore enaitobirita nanu, miyolo iye taata; kake ilayolou tekurum oo kuna.</verse>
			<verse number="8">Nejoki Petros ninye: meaku nkatan pookin tukul, pisuj iye nkejek ainei. Nejoki Yesus ninye: Teni maaisuj nanu iye, miata enkidikidikoto o nanu.</verse>
			<verse number="9">Nejoki Simon Petros ninye: Laitoriani, me nkejek ainei ake, kake baiki ngaik o elukunya.</verse>
			<verse number="10">Nejoki Yesus ninye: Oloisujaki, meaku peisuji neme nkejek ake, amu eikishaan abaraki; inkishaanana ndai, kake me pookin.</verse>
			<verse number="11">Amu etayolo ninye oloitarasaa ninye; onaa etejo: Minkishaanana ndai pookin.</verse>
			<verse number="12">Akae, ore peidip aisuja nkejek enye, neitoki aibung' ilkilani lenyena neton nejoki ninje: Iyololo enataasaka ndai?</verse>
			<verse number="13">Kimpotipoto ndai: Olaiteng'enani o Olaitoriani, nijojo sidai, amu ara:</verse>
			<verse number="14">Akae, ore paisuja nanu, Olaitoriani o Olaiteng'enani, nkejek inyi, meata kata nimisujaroro si ndai nkejek.</verse>
			<verse number="15">Amu aidipa aishoo ndai enkiteng'enet, pinkoko neijia anaa paikunaka nanu ndai.</verse>
			<verse number="16">Japa, japa, aliki ndai: Me kitok olaisyayani nelang' Olaitoriani lenye nemera olairriwani kitok nelang' oloirriwaiye ninye.</verse>
			<verse number="17">Teni iyololo kuna, irara teshi, teni intobiribiri kuna.</verse>
			<verse number="18">Maimaki ndai pookin: Ayolo nanu lategelua; kake pebaia esirata: Olonya olmkate lai, aataapaka entutunyo enye.</verse>
			<verse number="19">Ore eba taata aliki ndai, eitu eaku ena, pitumutumu aairuko, teni eaku, ajo ara nanu.</verse>
			<verse number="20">Japa, japa, aliki ndai: Olong'amu olairriwaa nanu, naang'amu nanu; olaang'amu nanu, neng'amu olaairriua.</verse>
			<verse number="21">Ore peidip atejo Yesus kuna, neng'uyana tʼolmumua neijakenu nejo: Japa, japa, aliki ndai: Aalaitarasaa obo linyi.</verse>
			<verse number="22">Neing'oraro laiteng'enuok tʼempolos enye neing'arrirro aajo ang'ai eimaki.</verse>
			<verse number="23">Neaku etonita obo too laiteng'enuok lenyena tʼengalo olgoo le Yesus, nenyor Yesus ninye.</verse>
			<verse number="24">Akae, neroj Simon Petros ilo nejoki ninye: Tiaki, kalo obo eimaka.</verse>
			<verse number="25">Neurokino ninye olgoo le Yesus nejoki ninye: Laitoriani, kang'ai ilo?</verse>
			<verse number="26">Akae, nealu Yesus: Ilo lalo aitadoiki eonyoti naisho ninye. Akae, neitadoiki eonyoti neisho Yudas le Simon, Iskariotes.</verse>
			<verse number="27">Ore tekurum eonyoti nejing' satan atua ninye. Akae, nejoki Yesus ninye: Enintobir, ntobira asioki!</verse>
			<verse number="28">Neitu eyolou ena o obo too kulo lootoni tʼendaata, kainyo petiaka ninye ena.</verse>
			<verse number="29">Etejo kulekai, tiaraki nanapita Yudas enjumet oo ngoshola, ajo etiaka Yesus ninye: Nyang'u enimikindim aatalaita too ngolong'i kituak, arashu eisho laisinak toki.</verse>
			<verse number="30">Akae, ore peidip ninye atang'amu eonyoti, nepuku nabokata. Naa kiarie.</verse>
			<verse number="31">Akae, ore pepuku ninye, nejo Yesus: Eitaaki taata kitok Enkerai oltung'ani neitaai Engai kitok tiatua ninye.</verse>
			<verse number="32">Teni eitaai Engai kitok tiatua ninye, nelaitaa baiki Engai ninye kitok tiatua ninye openy, neitaa ninye kitok nabokata.</verse>
			<verse number="33">Nakera, eng'or enkiti kata natii e nebo o ndai. Kipuopuo aaing'oru; naa anaa patiaka Yudayoi: Enalo nanu, mindimidimi aaetu ndai, najoki taata baiki ndai.</verse>
			<verse number="34">Aisho ndai enkitanapata ng'ejuk, pinyorrarra anaa patonyorra nanu ndai, pinyorrarra si ndai.</verse>
			<verse number="35">Te ina epuo aayolou pookin, aajo irara laiteng'enuok lainei, teni iatata enyorrata tʼempolos inyi.</verse>
			<verse number="36">Nejoki Simon Petros ninye: Laitoriani, kaji ilo? Nealiki Yesus ninye: Enalo nanu, nimikindim taata atusuja, kake kilasuj tekurum.</verse>
			<verse number="37">Nejoki Petros ninye: Laitoriani, ainyo pamaaidim atusuja iye taata nji? Ayeu naishooio empuan ai tʼolbae lino.</verse>
			<verse number="38">Nealu Yesus: Kye, injooio empuan ino tʼolbae lai? Japa, japa, aaliki iye: Meorito olkikusieki eitu kimiki kat uni.</verse>
		</chapter>
		<chapter number="14">
			<verse number="1">Nejoki ninye laiteng'enuok lenyena: Njoo neng'ayung'ayu iltauja linyi! Eruko Engai, erukoki si nanu!</verse>
			<verse number="2">Etii engaji e Papa lai ntonat kumok; ten emutu metiu neijia, anaata aliki ndai: Alo nanu, paitobiraki ndai ewueji.</verse>
			<verse number="3">Ore paidip ashomo naitobiraki ndai ewueji, naitoki alotu nalarik ndai enatii nanu, peiye ore enatii nanu, nitiiti si ndai.</verse>
			<verse number="4">Niyololo ndai enalo nanu niyololo baiki engoitoi.</verse>
			<verse number="5">Nejoki Tomas ninye: Laitoriani, mikiyolo enilo. Naa kaji kinko teni kiyolou engoitoi?</verse>
			<verse number="6">Nejoki Yesus ninye: Ara nanu engoitoi o esipata o empuan; melotu o obo enetii Papa neme te nanu.</verse>
			<verse number="7">Ten emutu kiyololo nanu, anaata iyololo si Papa lai. Iyololo ninye eba taata nidolitata ninye.</verse>
			<verse number="8">Nejoki Filipos ninye: Laitoriani, ntadua yook Papa, nebaiki yook.</verse>
			<verse number="9">Nejoki Yesus ninye: Atii enkata naba nji e nebo o ndai, Filipos, nimikiyololo nanu? Olaatadua nanu, netadua Papa. Kaji inko teni ijo iye: Ntadua yook Papa?</verse>
			<verse number="10">Miruk iye, ajo atii nanu atua Papa, netii Papa atua nanu? Ore kulo rorei laliki nanu ndai, maliki ndai te kion; kake Papa obik tiatua nanu, neitobir nkyasin enyena.</verse>
			<verse number="11">Erukoki nanu, aajo atii nanu atua Papa, netii Papa atua nanu; teni me neijia, eruko tʼolbae loo kuna kyasin.</verse>
			<verse number="12">Japa, japa, aliki ndai: Olaairuk nanu, nelaitobir si ninye nkyasin naitobir nanu, nelaitobir baiki nkituak naalang' kuna; amu alo enetii Papa;</verse>
			<verse number="13">ore eniomonunu lʼengarna ai, nalaitobir ena, peitaai kitok Papa tiatua Oinoti.</verse>
			<verse number="14">Teni iomonunu entoki lʼengarna ai, nalaitobir nanu.</verse>
			<verse number="15">Teni kinyorrinyorro, embung'a nkitanapat ainei!</verse>
			<verse number="16">Nayeu si nanu nasai Papa, pelaisho ninye ndai olekai ailejilejani, peiye etii e nebo o ndai nkatan pookin,</verse>
			<verse number="17">Olmumua lʼesipata lemeidim olmaa atang'amu, amu medol nemeyolo ninye; iyololo ndai ninye, amu ebik ninye te nebo o ndai netii atua ndai.</verse>
			<verse number="18">Malaing'ua nanu ndai irara lokishin; alotu enitiiti.</verse>
			<verse number="19">Eng'or enkiti kata, namaaitoki adol olmaa, kake kidolidolo ndai nanu, amu aishiu nanu, nipuopuo aaishiu si ndai.</verse>
			<verse number="20">Nipuopuo aayolou te ina olong', aajo atii nanu atua Papa lai, nitiiti ndai atua nanu o nanu atua ndai.</verse>
			<verse number="21">Oloata nkitanapat ainei neibung' ninje, nera ele olaanyor nanu; olaanyor nanu, nenyorru Papa lai ninye, nalanyor si nanu ninye nalaitayolou kion ninye.</verse>
			<verse number="22">Nejoki Yudas ninye, me Iskariotes: Laitoriani, ketaa nyoo ena, piyeu nintayolo kion yook neme olmaa?</verse>
			<verse number="23">Nealu Yesus nejoki ninye: Teni aanyor oltung'ani nelaibung' rorei lainei, nelanyor Papa lai ninye, nikipuonu enetii ninye nikipuo aaitobir entonata te ninye.</verse>
			<verse number="24">Olemaanyor, nemeibung rorei lainei; ore ororei lining'itoto, mera olalai, kake le Papa laairriua nanu.</verse>
			<verse number="25">Atiaka ndai kuna, epon atii e nebo o ndai.</verse>
			<verse number="26">Kake ore olailejilejani, Olmumua Sinyati, lolairriu Papa Tengarna ai, elaiteng'en ndai too pookin nelaitadamu ndai pookin natiaka ndai.</verse>
			<verse number="27">Aing'uaiki ndai eseriani, aisho ndai eseriani ai; maisho nanu ndai anaa peishoru olmaa. Njoo meng'aing'ayu iltauja linyi, njoo meureisho.</verse>
			<verse number="28">Itoning'o, aajo atiaka ndai: Alo, naitoki alotu enitiiti. Ten emutu kinyorrinyorro nanu, anaata ing'idada, tiaraki nalo enetii Papa; amu era Papa kitok naalang' nanu.</verse>
			<verse number="29">Akae, aidipa atiaki ndai, epon eitu eaku, pitumutumu aairuko, teni eaku.</verse>
			<verse number="30">Maitoki airorie ndai too nkumok, amu elotu olkitok lʼele maa, nemaataiye nanu toki;</verse>
			<verse number="31">kake peiye eyolou olmaa, ajo anyor nanu Papa naitobir neijia anaa paaitanapa Papa: Enyoito, maapeti aing'ua ene!</verse>
		</chapter>
		<chapter number="15">
			<verse number="1">Ara nanu oljani lʼolmarua osipa nera Papa lai olaturoni.</verse>
			<verse number="2">Ore olng'osila pookin liatua nanu lemeisho, neitau ele; ore pookin loisho, neikishaanye, pepon aisho naleng'.</verse>
			<verse number="3">Indipa ndai aaikishaana tʼolbae loo rorei latiaka ndai.</verse>
			<verse number="4">Entobik tiatua nanu o nanu tiatua ndai. Neijia anaa pemeidim olng'osila atoishoi te kion, teni mebik ninye tiatua oljani lʼolmarua, neijia mindimidimi si ndai, teni mibikibiki tiatua nanu.</verse>
			<verse number="5">Ara nanu oljani lʼolmarua, nirara ndai ilng'osil. Olobik tiatua nanu o nanu tiatua ninye, neiu ele ilmomo kumok, amu teni matii nanu, nimindimidimi aaitobira toki.</verse>
			<verse number="6">Olemebik tiatua nanu, neiturrakini boo anaa olng'osila, netoi, neiturrur ninje nenang'aki atua enkima neiwuwu.</verse>
			<verse number="7">Teni ibikibiki tiatua nanu, nebik rorei lainei tiatua ndai, ore pookin niyeuu niomonunu, neitobirakini ndai.</verse>
			<verse number="8">Eitaai Papa lai kitok te ina, piiuu ilmomo kumok niakuku laiteng'enuok lainei.</verse>
			<verse number="9">Neijia anaa paatonyorra Papa lai nanu, neijia atonyorra si nanu ndai. Entobik tiatua enyorrata ai!</verse>
			<verse number="10">Teni imbung'ubung'u nkitanapat ainei, nibikibiki tiatua enyorrata ai, neijia anaa paibung'a nanu nkitanapat e Papa lai nabik tiatua enyorrata enye.</verse>
			<verse number="11">Atiaka ndai kuna, pebik eng'ida ai tiatua ndai nebaia eng'ida inyi.</verse>
			<verse number="12">Nyena enkitanapata ai, pinyorrarra anaa patonyorra nanu ndai.</verse>
			<verse number="13">Metii Oloata enyorrata kitok nalang' ena naishooio oltung'ani oltau lenye tʼolbae loo ljorueta lenyena.</verse>
			<verse number="14">Irara ndai iljorueta lainei, teni intobiribiri enaitanap nanu ndai.</verse>
			<verse number="15">Maitoki ajo, irara ndai singan, amu meyolo osinga entoki naitobir Olaitoriani lenye; aipoto ndai iljorueta, amu pookin natoning'o te Papa lai aidipa aitayolo ndai.</verse>
			<verse number="16">Me ndai likitegelutua nanu, kake nanu otegelua ndai napik ndai, pipuopuo aaiu ilmomo, nebik ilmomo linyi, peiye teni iomonunu Papa tʼengarna ai, neisho ninye ndai.</verse>
			<verse number="17">Kuna aitanap ndai, pinyorrarra.</verse>
			<verse number="18">Teni eibai olmaa ndai, entayolo, aajo aaitera aibai nanu, epon meiba ndai.</verse>
			<verse number="19">Ten emutu irara ndai lʼolmaa, anaata enyor olmaa enenye; kake tiaraki nimirara lʼolmaa naa nanu otegelua ndai tʼolmaa, onaa eiba olmaa ndai.</verse>
			<verse number="20">Entadamutu ororei latiaka ndai: Metii osinga ora kitok nelang' Olaitoriani lenye. Ore aainyala ninje nanu, nepuo aainyal baiki ndai; teni eibung'a rorei lainei, nepuo aaibung' baiki kulinyi.</verse>
			<verse number="21">Kake epuo aaitobiraki ndai kuna pookin tʼolbae lʼengarna ai; amu meyolo ninje ele laairriua nanu.</verse>
			<verse number="22">Ten emutu eitu alotu nanu nairorie ninje, anaata meata ninje enkitarruoto; kake meata ninje taata enalimu tʼolbae loo nkitarruot enye.</verse>
			<verse number="23">Olaaibananu, neiba baiki Papa lai.</verse>
			<verse number="24">Ten emutu eitu aitobir nkitobirat tiatua ninje neitu eitobir olekai tung'ani o obo, anaata meata ninje enkitarruoto; kake etadua ninje taata naaiba nanu o Papa lai.</verse>
			<verse number="25">Kake peiye ebaia ororei lotisiraki tiatua nkitanapat enye: Aaibaitie pesho.</verse>
			<verse number="26">Ore pelotu olailejilejani lalo airriwaki nanu ndai te Papa, Olmumua lʼesipata, lopuku te Papa, nelaijakenu mbaak ainei,</verse>
			<verse number="27">nipuopuo aaijakenu si ndai, tiaraki nitiiti e nebo o nanu neba tʼenkiterata.</verse>
		</chapter>
		<chapter number="16">
			<verse number="1">Atiaka ndai kuna, pimirikaka.</verse>
			<verse number="2">Nepuo aaitai ninje ndai tʼenkisot; kake ebau enkata, pejo oltung'ani pookin oar ndai entuata, ajo eisyayaki Engai.</verse>
			<verse number="3">Nepuo aaitobir ninje kuna, tiaraki nemeyolo Papa lai arashu nanu.</verse>
			<verse number="4">Kake atiaka ndai kuna, peiye, teni elotu enkata, pidamumu, aajo atiaka ndai kuna; eitu aliki ndai kuna neba tʼenkiterata, amu atii e nebo o ndai.</verse>
			<verse number="5">Kake alo taata enetii olaairriua nanu, nemetii o obo too ndai laaikilikwan: Kaji ilo?</verse>
			<verse number="6">Kake tiaraki natiaka ndai kuna, neigany enkilishoto iltauja linyi.</verse>
			<verse number="7">Kake aliki ndai esipata: Eaku too ndai, teni alo nanu. Amu teni malo, nemelotu olailejilejani enitiiti ndai; kake teni alo nanu, nalairriwaki ninye ndai.</verse>
			<verse number="8">Ore pelotu ninye, neitayolo ninye olmaa mbaak enkitarruoto o nʼesupato o nʼenkigwena:</verse>
			<verse number="9">Mbaak enkitarruoto, tiaraki nemaairuk nanu;</verse>
			<verse number="10">mbaak esupato, tiaraki nalo enetii Papa nimikintokiki aadol nanu;</verse>
			<verse number="11">mbaak enkigwena, tiaraki naigwenakini olkitok lʼele maa.</verse>
			<verse number="12">Epon aata nkumok naliki ndai, kake mindimidimi aatayolo taata.</verse>
			<verse number="13">Kake teni elotu ninye, Olmumua lʼesipata, nerik ninye ndai atua esipata pookin; amu melalimu ninye te kion, kake pookin naning' ninye, nelalimu ninye, neinosaki ndai mbaak naapuonu.</verse>
			<verse number="14">Aalaitaa ninye kitok, amu elang'amu naara nkun ainei, neinosaki ndai.</verse>
			<verse number="15">Ore pookin naata Papa, nera nkun ainei. Onaa atejo: Elang'amu naara nkun ainei, neinosaki ninye ndai.</verse>
			<verse number="16">Eng'or peno, nimikintokiki aadol nanu; neitoki ang'or peno, nikidolidolo nanu, amu alo enetii Papa.</verse>
			<verse number="17">Akae, nejokino ematua oo laiteng'enuok lenyena: Kainyo ena naliki ninye yook: Eng'or peno, nimikintokiki aadol nanu; neitoki ang'or peno, nikidolidolo nanu? o: Alo enetii Papa?</verse>
			<verse number="18">Akae, nejo ninje: Kainyo ena najo ninye: peno? Mikiyolo enajoito.</verse>
			<verse number="19">Neyolou, ajo etayeutuo ninje neikilikwan ninye, nejoki ninje: Inkilikwanaroro ndai ena tʼempolos inyi, tiaraki natejo: Eng'or peno, nimikintokiki aadol nanu; neitoki ang'or peno, nikidolidolo nanu.</verse>
			<verse number="20">Japa, japa, aliki ndai: Ipuopuo aaishir ndai nioshiosho enkiliyo, nelang'ida olmaa; nepuoi aailishie ndai, kake elo aala enkilishoto inyi aaku eng'ida.</verse>
			<verse number="21">Teni eisho eng'oroyoni, neata enkilishoto, amu etabaua enkata enye; ore peidip atoiu enkerai, nemeitoki adamu osina tʼolbae lʼeng'ida, tiaraki natoikioki oltung'ani atua olmaa.</verse>
			<verse number="22">Akae, iatata ndai taata osina; kake aitoki aladol ndai, nepuo aang'ida ltauja linyi, nemetii o obo looru ndai eng'ida.</verse>
			<verse number="23">Ore te ina olong' nimikipuopuo naikilikwan toki. Japa, japa, aliki ndai: Ore eniomonunu Papa lʼengarna ai, nelaisho ninye ndai.</verse>
			<verse number="24">Eitu iomonunu metabaiki taata toki lʼengarna ai. Entoomonutu, nipuopuo aang'amu, pebaia eng'ida inyi.</verse>
			<verse number="25">Atiaka ndai kuna too loyoteni; ebau enkata namaitoki airorie ndai too loyoteni, kake alainosaki ndai mbaak e Papa abaraki.</verse>
			<verse number="26">Nipuopuo aaomonisho te ina olong' lʼengarna ai; majoki nanu ndai, ajo alasai nanu Papa tʼolbae linyi;</verse>
			<verse number="27">amu enyor ndai Papa openy, tiaraki nikitonyorra nanu nirukuruku, aajo aewuo nanu aing'ua Engai.</verse>
			<verse number="28">Atupukuo nanu te Papa nalotu atua olmaa; naitoki aing'ua olmaa nalo enetii Papa.</verse>
			<verse number="29">Nejo laiteng'enuok lenyena: Ng'orai, irorita taata tʼembarakinoto nimiro oloyote o obo.</verse>
			<verse number="30">Kiyolo taata, aajo iyolo pookin nemeaku te iye, pikinkilikwan oltung'ani; onaa kiruk, aajo iewuo ing'ua Engai.</verse>
			<verse number="31">Nealiki Yesus ninje: Irukuruku taata?</verse>
			<verse number="32">Eng'orai, ebau enkata, neidipa atabau, pipuopuo aaisardakakino, oltung'ani pookin ewueji enye, niking'uang'ua nanu openy; kake matii openy ake, amu etii Papa e nebo o nanu.</verse>
			<verse number="33">Atiaka ndai kuna, pitumutumu aata eseriani te nanu. Iatata osina tiatua olmaa; kake entagoluoto, atigilua nanu olmaa.</verse>
		</chapter>
		<chapter number="17">
			<verse number="1">Eiroro Yesus kuna neapaki ngonyek enyena shumata nejo: Papa, etabaua enkata. Ntaa kitok Oinoti lino, pikintaa si ninye Oinoti kitok;</verse>
			<verse number="2">anaa pinjoo ninye engolon oo nkiri pookin, peiye elaisho ninye pookin linjoo iye ninye, empuan nemeiting'.</verse>
			<verse number="3">Nera ena empuan nemeiting', pikiyolou iye ake, Engai nasipa, o Yesus Kristos lirriua.</verse>
			<verse number="4">Aaitaa iye kitok tʼenkop naitahaia enkyas nikinjoo, paitobir.</verse>
			<verse number="5">Ore taata ntaaki iye nanu kitok, Papa, te iye tʼenkitook naata tʼengang' ino, epon metii enkop.</verse>
			<verse number="6">Aitayolo engarna ino iltung'anak likinjoo tiatua olmaa. Era ninje ilkulonono nikinjoo iye ninje, neibung'a ninje rorei linono.</verse>
			<verse number="7">Etayoloutuo ninje taata, aajo ore pookin nikinjoo neing'ua enitii;</verse>
			<verse number="8">amu aishoo nanu ninje rorei likinjoo, neng'amu si ninje neyolou tʼesipata, aajo aewuo aing'ua engang' ino, neiruk, aajo iye likirriua.</verse>
			<verse number="9">Asayaki nanu ninje; masayaki nanu olmaa, kake kulo likinjoo; amu era ninje ilkulonono.</verse>
			<verse number="10">Ore pookin naarankunainei, naa nkunonono, o naara nkunonono, naa nkunainei, naaitaai nanu kitok tiatua ninje.</verse>
			<verse number="11">Namaitoki atii nanu atua olmaa; kake etii kulo atua olmaa, nalotu nanu enitii iye. Papa sinyati, torripo tʼengarna ino kulo likinjoo, peiye eaku nabo anaa yook.</verse>
			<verse number="12">Ore atii e nebo o ninje, atorripo nanu ninje tʼengarna ino, kulo likinjoo, narrip ninje, neitu eimin o obo too ninje, neme enkerai enkiminata, peiye ebaia esirata.</verse>
			<verse number="13">Nalotu taata enitii nalimu kuna tiatua olmaa, peiye ebaia eng'ida ai tiatua ninje oopeny.</verse>
			<verse number="14">Aishoo nanu ninje rorei linono, neibaiye olmaa ninje, tiaraki nemera lʼolmaa, neijia ana pamara si nanu lʼolmaa.</verse>
			<verse number="15">Masaisho, pintung'ua ninje olmaa, kake pirrip ninje tʼoltorrono.</verse>
			<verse number="16">Mera ninje lʼolmaa, neijia anaa pamara lʼolmaa.</verse>
			<verse number="17">Ntaa ninje sinyat tiatua esipata; nera ororei lino esipata.</verse>
			<verse number="18">Anaa pikirriua nanu atua olmaa, neijia airriwaki si nanu ninje atua olmaa.</verse>
			<verse number="19">Nasinyaa nanu kion tʼolbae lenye, peiye esinyari si ninje tiatua esipata.</verse>
			<verse number="20">Me ninje ake asayaki, kake baiki kulo laapuo aairuk nanu tʼolbae loo rorei lenye,</verse>
			<verse number="21">peaku pookin nabo, anaa iye, Papa, tiatua nanu o nanu tiatua iye, petii si ninje atua yook, peiruk olmaa ajo iye likirriua.</verse>
			<verse number="22">Ore enkitook nikinjoo nanu aidipa aishoo ninje, peaku nabo anaa pikira yook nabo;</verse>
			<verse number="23">natii nanu atua ninje nitii iye atua nanu, petum ninje aataa baiarot tiatua nabo, peyolou olmaa, ajo iye likirriua ninyorru ninje anaa pikitonyorra nanu.</verse>
			<verse number="24">Papa, ayeu netii ene wueji natii nanu kulo likinjoo e nebo o nanu, pedol ninje enkitook ai nikinjoo, amu kitonyorra eton eitu euni olmaa.</verse>
			<verse number="25">Papa supat, eitu kiyolou olmaa, kake aatayolo nanu iye, neyolo si kulo, aajo iye likirriua.</verse>
			<verse number="26">Naitayolo ninje engarna ino naitoki aitayolo, peiye etii enyorrata nikitonyorrie nanu atua ninje, natii si nanu atua ninje.</verse>
		</chapter>
		<chapter number="18">
			<verse number="1">Ore peidip Yesus atejo kuna, nepuku ninye o laiteng'enuok lenyena aapuo lido kekun lʼengare Kidron, netii ina alo enkuruma, nejing' atua ninye o laiteng'enuok lenyena.</verse>
			<verse number="2">Neyolo baiki Yudas loitarasaiye ninye ine wueji, amu eiturrurrokino Yesus o laiteng'enuok lenyena aigil kumok ina alo.</verse>
			<verse number="3">Akae, neibung' Yudas oltim loo sikerin o laisyayak ooing'ua laidasak kituak o Ilfarisayoi nelotu ina alo too ndiararani o taai o nareta.</verse>
			<verse number="4">Akae, ore peyolou Yesus pookin naaku te ninye, nepuku ninye nejoki ninje: Ang'ai ing'oruru?</verse>
			<verse number="5">Nealiki ninje ninye: Yesus le Nasaret. Nejoki Yesus ninje: Nanu ilo! Neitashe baiki Yudas loitarasaiye ninye te nebo o ninje.</verse>
			<verse number="6">Akae, ore pejoki Yesus ninje: Nanu ilo! nerrinyo ninje kurum nebatatakino enkop.</verse>
			<verse number="7">Akae, neitoki aikilikwan ninje: Ang'ai ing'oruru? Nejo si ninje: Yesus le Nasaret.</verse>
			<verse number="8">Nealu Yesus: Atiaka ndai, ajo nanu ilo. Akae, teni king'oruru nanu, entung'ai kulo, pepuo,</verse>
			<verse number="9">peiye ebaia ororei lotejo ninye: Eitu aiminye o obo too kulo likinjoo.</verse>
			<verse number="10">Akae, neata Simon Petros olalem neshitu ninye neosh olaisyayani lʼolaidasani kitok nedung' enkiyok enye e tatene, neji engarna olaisyayani Malkos.</verse>
			<verse number="11">Akae, nejoki Yesus Petros: Nyaaki olalem enjashur. Keaku, pamaok enkwaru naaishoo Papa?</verse>
			<verse number="12">Akae, neibung' oltim loo sikerin o olkigeluni o laisyayak loo Yudayoi Yesus neen ninye</verse>
			<verse number="13">neng'as aarik enetii Anas; amu era ninye olaputani le Kayafas lora olaidasani kitok le ilo ari.</verse>
			<verse number="14">Nera Kayafas olotiaka Yudayoi, ajo enaikash, teni ee oltung'ani obo tʼolbae lʼolorere.</verse>
			<verse number="15">Nesuj Simon Petros o olekai aiteng'enuoni Yesus. Neyoloi ilo aiteng'enuoni tʼolaidasani kitok, nejing' ninye te nebo o Yesus atua engang' olaidasani kitok.</verse>
			<verse number="16">Neitashe Petros tʼengalo kutukaji ti aulo. Akae, nepuku olekai aiteng'enuoni oyoloi tʼolaidasani kitok neirorie engarriponi e kutukaji neriku Petros atua.</verse>
			<verse number="17">Akae, nejoki engaisyayani nara engarriponi e kutukaji Petros: Mira iye loo laiteng'enuok lʼele tung'ani? Nejo ninye: Me nanu!</verse>
			<verse number="18">Neitashe singan o laisyayak ooinua enkima oo nkuk, amu etii enkirobi, neij ninje enkima; netii si ninye Petros e nebo o ninje neitashe, eijito enkima.</verse>
			<verse number="19">Akae, neikilikwan olaidasani kitok Yesus mbaak oo laiteng'enuok lenyena o mbaak enkiteng'enare enye.</verse>
			<verse number="20">Nealiki Yesus ninye: Atabaraka nanu airorie olmaa; aiteng'enishe oshi tiatua engaji naiteng'enareki o tiatua engaji sinyati, eneiturrurrokino Yudayoi pookin, neitu alimu toki tʼemikio.</verse>
			<verse number="21">Ainyo pikinkilikwan nanu? Nkilikwana lootoning'o ainyo atiaka ninje; ng'orai, eyolo ninje natejo nanu.</verse>
			<verse number="22">Ore peiro ninye kuna, neosh obo too laisyayak ooitasheikitio Yesus tʼendap nejo: Ke nji ialiki olaidasani kitok?</verse>
			<verse number="23">Nealiki Yesus ninye: Teni airoro torrono, njakenu enara torrono; teni aa sidai, ainyo pikiosh?</verse>
			<verse number="24">Akae, neirriwaki Anas ninye eena Kayafas, olaidasani kitok.</verse>
			<verse number="25">Netii Simon Petros eitashe eijito enkima. Akae, nejoki ninje ninye: Mira si iye loo laiteng'enuok lenyena? Nemiki ninye nejo: Me nanu.</verse>
			<verse number="26">Nejo obo loo singan lʼolaidasani kitok lʼenkishomi olotudung'o Petros enkiyok: Keitu aadol nanu iye tʼenkuruma te nebo o ninye?</verse>
			<verse number="27">Akae, neitoki amiki Petros, neorito nabokata olkikusieki.</verse>
			<verse number="28">Akae, nerik ninje Yesus eing'ua Kayafas metabaiki engaji enkigwena. Nekenyu. Eitu ejing' ninje oopeny engaji enkigwena, pemeidurukieki ninje, kake peng'as aanya pasaka.</verse>
			<verse number="29">Akae, neipung'u Pilatos boo nejo: Kaa kitang'oroto iautua tʼele tung'ani?</verse>
			<verse number="30">Nealu nejoki ninje ninye: Ten emutu mera ele oloitobir entorroni, anaata eitu kintarasaki iye ninye.</verse>
			<verse number="31">Akae, nejoki Pilatos ninje: Embung'a ndai ninye, engwenakiti ninye too nkitanapat inyi. Nejoki Yudayoi ninye: Meaku too yook, pikiar oltung'ani o obo metua.</verse>
			<verse number="32">Pebaia ororei le Yesus otejo, peitayolou ke ti aa kea elae.</verse>
			<verse number="33">Akae, neitoki ajing' Pilatos atua engaji enkigwena neipot Yesus nejoki ninye: Ira iye olkarsis loo Yudayoi</verse>
			<verse number="34">Nealu Yesus: Itolimuo ena maa kion openy arashu kitiakitia kulekai mbaak ainei?</verse>
			<verse number="35">Nealu Pilatos: Kara nanu Oyudayos? Olorere lino o laidasak kituak laaitarasakitia. Kainyo itaasa?</verse>
			<verse number="36">Nealu Yesus: Mera enkarsishu ai nʼele maa; ten emutu era enkarsishu ai nʼele maa, anaata aamitoo laisyayak lainei, pamaaitarasakini Yudayoi; kake ore taata mera enkarsishu ai nʼene.</verse>
			<verse number="37">Akae, nejoki Pilatos ninye: Ira naa iye olkarsis? Nealu Yesus: Itejo iye, ajo ara olkarsis. Aatoiwuoki nanu tʼolbae le ina, naa tʼolbae le ina aewuo atua olmaa, paijakenoki esipata; ore pookin loora lʼesipata, nening' oltoilo lai.</verse>
			<verse number="38">Nejoki Pilatos ninye: Kainyo nara esipata? Ore peidip atejo ena, neitoki aipung'oki Yudayoi nejoki ninje: Eitu atum nanu enkitang'oroto o nabo te ninye.</verse>
			<verse number="39">Kake etii orregie too ndai, palaaki nanu ndai oltung'ani obo te pasaka. Akae; iyeuu nalaaki ndai olkarsis loo Yudayoi?</verse>
			<verse number="40">Akae, neitoki aadar nejo: Me ilo, kake Barabas! Nera Barabas olaisimani.</verse>
		</chapter>
		<chapter number="19">
			<verse number="1">Akae, neibung' Pilatos Yesus near too nkeenda.</verse>
			<verse number="2">Neshetu sikerin olmarisian loo lkikarreta neishopoki ninye elukunya, neishopoki ninye olkila odo</verse>
			<verse number="3">nejo: Supai, lekarsis loo Yudayoi! near ninye too ndapi.</verse>
			<verse number="4">Neitoki aipung'oki Pilatos boo nejoki ninje: Eng'orai, arikoki ndai ninye te boo, piyolouu, aajo matum enkitang'oroto o nabo te ninye.</verse>
			<verse number="5">Akae, nepuku Yesus boo, oishopito olmarisian loo lkikarreta o olkila odo. Nejoki ninye ninje: Eng'orai ele tung'ani!</verse>
			<verse number="6">Akae, ore pedol laidasak kituak o laisyayak ninye, nedar nejo: Tooshoki esalaba! Tooshoki esalaba! Nejoki Pilatos ninje: Embung'a ndai ninye, entooshokiti esalaba; amu matum nanu enkitang'oroto te ninye.</verse>
			<verse number="7">Nealiki Yudayoi ninye: Kiata yook nkitanapat, ore too nkitanapat meata kata nemee ninye; amu eitaa kion Enkerai Engai.</verse>
			<verse number="8">Akae, ore pening' Pilatos ele rorei, nepon aureisho,</verse>
			<verse number="9">neitoki ajing' engaji enkigwena nejoki Yesus: Kaji ing'ua iye? Neitu ealiki Yesus ninye ororei.</verse>
			<verse number="10">Akae, nejoki Pilatos ninye: Mikirorie? Miyolo, ajo aata engolon naalakunye iye o engolon naaoshokinye iye esalaba?</verse>
			<verse number="11">Nealu Yesus: Anaata miata engolon e toki te nanu, ten emutu eitu kinjori ninye te shumata; onaa olaaitarasaka nanu iye, neata ninye enkitarruoto nalang'.</verse>
			<verse number="12">Ore eiter te ina kata neing'oru Pilatos eneiko, pelaku ninye. Kake nedar Yudayoi nejo: Teni ilaku ele, nimira oljore le kaisar; ore pookin loitaa kion olkarsis, nemen kaisar.</verse>
			<verse number="13">Ore pening' Pilatos kulo rorei, nerik ninye Yesus boo neton te shumata olorika lʼenkigwena tʼewueji neji „Enesipa oo soito“, tʼenkutuk oo Lhebrayoi Gabata.</verse>
			<verse number="14">Neaku enkitobirakinore e pasaka, nera enkata anaa esaa ile. Nejoki ninye Yudayoi: Eng'orai, era ele olkarsis linyi!</verse>
			<verse number="15">Akae, nedar kulo: Minye, minye ninye! Tooshoki ninye esalaba! Nejoki Pilatos ninje: kaoshoki olkarsis linyi esalaba? Nealiki laidasak kituak: Mikiata olkarsis, neme kaisar ake.</verse>
			<verse number="16">Akae, neitarasaki te ina kata ninye ninje, peoshokini ninye esalaba. Akae, neibung' ninje nerik Yesus;</verse>
			<verse number="17">enapita ninye esalaba enye nelo metabaiki ewueji neji Emborbor, ore tʼenkutuk oo Lhebrayoi Golgota.</verse>
			<verse number="18">Neoshoki ninje ninye esalaba te ina alo o ilkulekai aare te nebo o ninye, too mbat pokira are, netii Yesus tʼempolos.</verse>
			<verse number="19">Nesir Pilatos esirata nepik shumata esalaba; etisiraki: Yesus le Nasaret, olkarsis loo Yudayoi.</verse>
			<verse number="20">Akae, neisoma ilkumok loo Yudayoi ena sirata, amu etaaniki ene wueji netooshokinyeki Yesus esalaba engang'. Etisiraki tʼenkutuk oo Lhebrayoi o noo Romayoi o noo Lgrikini.</verse>
			<verse number="21">Akae, nejoki laidasak kituak loo Yudayoi Pilatos: Misir: Olkarsis loo Yudayoi, kake ajo etejo ilo: Ara olkarsis loo Yudayoi.</verse>
			<verse number="22">Nealu Pilatos: Enaidipa atisira, atisira.</verse>
			<verse number="23">Akae, ore peidip isikerin aatooshokiti esalaba, neibung' ninje ilkilani lenyena neitaa matuan ong'wan, peata osikeri pookin ematua enye, baiki emekiti. Nemeripa ena mekiti, esheta tukul eiter te shumata.</verse>
			<verse number="24">Akae, nejokino ninje: Mikipolos ninye, kake matooshokiti olenkukuo, anake eaku en e ng'ai? pebaia esirata najo: Etoorikinote ninje ilkilani lainei tʼempolos enye neoshoki olenkukuo emekiti ai. Akae, neitobir isikerin kuna.</verse>
			<verse number="25">Neitashe tʼengalo esalaba e Yesus ng'otonye enye o enganashe e ng'otonye enye, Maria, eng'oroyoni e Kleopas, o Maria Magdalena.</verse>
			<verse number="26">Akae, ore pedol Yesus ng'otonye o olaiteng'enuoni otonyorra, eitasheikinore, nejoki ninye ng'otonye: Nang'oroyoni, ng'orai, enkerai ino!</verse>
			<verse number="27">Tekurum nejoki olaiteng'enuoni: Ng'orai, ng'utunyi ino! Ore eiter te ina kata nerik ele aiteng'enuoni ninye engang' enye.</verse>
			<verse number="28">Ore tekurum ena etayolouo Yesus, ajo eidipate pookin, pebaia esirata, nejo: Aata enkure!</verse>
			<verse number="29">Netii ina alo enaret nabore engare olodua. Akae, neigany ninje enjutet engare olodua nepik shumata enjata neaki ninye alo enkutuk.</verse>
			<verse number="30">Ore peidip Yesus atang'amu engare olodua, nejo: Eidipe! neirrugie elukunya nedung'o tau.</verse>
			<verse number="31">Akae, tiaraki nara engolong' enkitobirakinore, pemebik iseseni te shumata esalaba tʼengolong' naeng'ieng'areki, nesai Yudayoi Pilatos, pegili nkejek enye neitadouni.</verse>
			<verse number="32">Akae, nepuonu sikerin negil nkejek ol elukunya o ole are lootooshokoki esalaba te nebo o ninye.</verse>
			<verse number="33">Ore pebaiki ninje Yesus, nedol, aajo eidipa atua, neitu egil ninye nkejek,</verse>
			<verse number="34">kake etaremo obo too sikerin ninye eluboto tʼempere, nepuku nabokata olpile.</verse>
			<verse number="35">Ore olotadua ena, neijakenu, nesipa enjakenishu enye; neyolo ilo, ajo elimu enasipa, pitumutumu si ndai aairuko.</verse>
			<verse number="36">Amu etaa kuna, pebaia esirata: Megili oloito lenye.</verse>
			<verse number="37">Neitoki ajo engai sirata: Epuo aaing'oraa lotaremo ninje.</verse>
			<verse number="38">Ore peidipai kuna nesai Yosef le Arimatia Pilatos, nera ninye olaiteng'enuoni le Yesus tʼemikio tʼolbae lʼenkuretishu oo Yudayoi, peitai osesen le Yesus. Neisho Pilatos ninye meitai. Akae, nelotu neitau osesen lenye.</verse>
			<verse number="39">Nelotu baiki Nikodemos oewuo kiarie enetii ninye, enapita enkitushulata oo ilat naarropil nijo ratilini iip.</verse>
			<verse number="40">Akae, neitadou ninje osesen le Yesus neen too rasheta naaibor te nebo o ilat naarropil anaa petiu tʼorregie lʼenukare oo Yudayoi.</verse>
			<verse number="41">Netii ine wueji netooshokinyeki esalaba enkuruma, netii atua enkuruma enkurare ng'ejuk, neitu epiki aikata oltung'ani atua.</verse>
			<verse number="42">Akae, nepik ninje Yesus atua tʼolbae lʼengolong' enkitobirakinore oo Yudayoi, amu etaana enkurare.</verse>
		</chapter>
		<chapter number="20">
			<verse number="1">Ore tʼengolong' elukunya enjuma nelotu Maria Magdalena enasirie, epon emisimis, enkurare, nedol osoit eitaiyoki tʼenkurare.</verse>
			<verse number="2">Akae, nekwet nelo enetii Simon Petros o olekai aiteng'enuoni otonyorra Yesus, nejoki ninje: Eitautuo ninje Olaitoriani tʼenkurare nimikiyolo yook enetipika ninje ninye.</verse>
			<verse number="3">Akae, nepuku Petros o olekai aiteng'enuoni neibung' engoitoi aapuo enkurare.</verse>
			<verse number="4">Nekwet pokira are te nebo, nekwet olekai aiteng'enuoni asioio nelang' Petros neiter abaia enkurare,</verse>
			<verse number="5">neirrugo arum, nedol rasheta naaibor eper, kake epon eitu ejing'.</verse>
			<verse number="6">Akae, nelotu baiki Simon Petros, esujita ninye, nejing' atua enkurare, nedol rasheta naaibor eper</verse>
			<verse number="7">o erashet nairinyeki elukunya enye neitu eper te nebo o nkulie rasheta, kake te bata, egila tʼewueji enye openy.</verse>
			<verse number="8">Akae, nejing' te ina kata baiki olekai aiteng'enuoni lotabaiye aiter enkurare nedol neiruk;</verse>
			<verse number="9">amu epon eitu eyolou esirata, aajo meata kata nemepiu ninye tiatua lootuata.</verse>
			<verse number="10">Akae, neitoki aapuo laiteng'enuok ngang'itie enye.</verse>
			<verse number="11">Neitashe Maria tʼengalo enkurare te boo, eishirita. Ore eishirita nji, neirrugo arum atua enkurare,</verse>
			<verse number="12">nedol ilmalaikan aare lootoni eishopito ilkilani ooibor, obo lukunya, olekai nkejek te ine wueji neirragie osesen le Yesus.</verse>
			<verse number="13">Nejoki ninje ninye: Nang'oroyoni, ainyo pinjir? Nejoki ninye ninje: Etudumutua Olaitoriani lai namayolo enetipika ninye.</verse>
			<verse number="14">Ore ejoito kuna, nenang' silig nedol Yesus eitashe, neitu eyolou, ajo era Yesus.</verse>
			<verse number="15">Nejoki Yesus ninye: Nang'oroyoni, ainyo pinjir? Ang'ai ing'oru? Nejo ninye anai olaitobirani lʼenkuruma nejoki ninye: Laitoriani, ten aa iye lotudumua ninye, akae, tiakaki enitipika, paladumu nanu ninye.</verse>
			<verse number="16">Nejoki Yesus ninye: Maria! Neibelekenya ninye nejoki ninye tʼenkutuk oo Lhebrayoi: Rabuni! neji: Laiteng'enani!</verse>
			<verse number="17">Nejoki Yesus ninye: Miking'unye nanu, amu eton eitu ailep enetii Papa, kake nno enetii lalashera lainei, tiaki ninje: Ailep enetii Papa lai o Minyi linyi o enetii Engai ai o Engai inyi.</verse>
			<verse number="18">Nelotu Maria Magdalena neinosaki laiteng'enuok, ajo etadua Olaitoriani, neliki ninye kuna baak.</verse>
			<verse number="19">Akae, ore pemutu te ina olong' elukunya enjuma neena kutukajini enetii laiteng'enuok tʼolbae lʼenkuretishu oo Yudayoi, nelotu Yesu neitashe tʼempolos enye nejoki ninje: Eseriani inyi!</verse>
			<verse number="20">Ore peidip atejo ena, neitadol ninje ngaik o eluboto. Akae, neng'ida laiteng'enuok, edolita Olaitoriani.</verse>
			<verse number="21">Neitoki ajoki Yesus ninje: Eseriani inyi! Neijia anaa paairriua Papa, nairriwaa si nanu ndai.</verse>
			<verse number="22">Ore peidip atejo ena, nekutaki nejoki ninje: Entang'amutu Olmumua Sinyati!</verse>
			<verse number="23">Ore ling'uaikiki nkitarruot, neing'uaikini ninje; ore lienikiki, neenikini.</verse>
			<verse number="24">Kake eitu etii Tomas, obo too lelo tomon o are, oipoti Olmaoi, e nebo o ninje te ina kata naewuo Yesus.</verse>
			<verse number="25">Akae, nejoki ilkulekai aiteng'enuok ninye: Kitadua Olaitoriani. Nejoki si ninye ninje: Teni madol nanu tiatua ngaik enyena udot oo lmusomarini namapik olkimojino lai atua udot oo lmusomarini namaaki engaina ai atua eluboto enye, mairuk tukul.</verse>
			<verse number="26">Ore peishunye ngolong'i isiet neitoki aaiturrurro laiteng'enuok lenyena te nebo o Tomas; nelotu Yesus, eena kutukajini, neitashe tʼempolos enye nejo: Eseriani inyi!</verse>
			<verse number="27">Nejoki tekurum Tomas: Au olkimojino lino ene, ng'orai ngaik ainei; au engaina ino, eaki ninye eluboto ai, miaku olemeiruk, kake oloiruk.</verse>
			<verse number="28">Nealiki Tomas nejoki ninye: Olaitoriani lai o Engai ai!</verse>
			<verse number="29">Nejoki Yesus ninye: Iruko, tiaraki nikitadua. Teshi looiruk, eitu edol!</verse>
			<verse number="30">Akae, eitobira Yesus kulekai ponot kumok tʼengomom oo laiteng'enuok lenyena, leitu esiri tiatua ena kitabu;</verse>
			<verse number="31">Kake etisiraki kuna, pitumutumu aairuko, aajo era Yesus — Kristos, Enkerai Engai, peiye irukuruku, iatata empuan tiatua engarna enye.</verse>
		</chapter>
		<chapter number="21">
			<verse number="1">Neitoki aitadol Yesus tekurum oo kuna kion laiteng'enuok tʼengalo olbalbal le Tiberias nelioi nji:</verse>
			<verse number="2">Netii e nebo Simon Petros o Tomas, oipoti Olmaoi, o Natanael le Kana e Galilaya o nkera e Sebedayos o kulekai aare tiatua laiteng'enuok lenyena.</verse>
			<verse number="3">Nejoki Simon Petros ninje: Alarresh singir. Nejoki ninje ninye: Kipuo si yook te nebo o iye. Nepuku ninje neilepaki engalawa, neitu eibung' ninje te ina kiarie o toki.</verse>
			<verse number="4">Ore pekenyu, neitashe Yesus tʼembata olbalbal, kake eitu eyolou laiteng'enuok, aajo era Yesus.</verse>
			<verse number="5">Akae, nejoki Yesus ninje: Nakera, miatata eninyanya? Nealiki ninje: Me.</verse>
			<verse number="6">Nejoki si ninye ninje: Entanang'akiti erreshet ematua e tatene engalawa, nipuopuo aatum. Akae, nenang'aki, neitu eidim aateyetu ninje tʼolbae lʼenkumoi oo singir.</verse>
			<verse number="7">Akae nejoki ele aiteng'enuoni lotonyorra Yesus Petros: Era Olaitoriani! Akae, ore pening' Simon Petros, ajo era Olaitoriani, neenikino olkila, amu meishopo, nenang'akino atua olbalbal.</verse>
			<verse number="8">Kake eetuo kulekai aiteng'enuok tʼengalawa, amu melakwaniki enetoiyo, kake anaa entemet oo ngaik iip are, neyetu erreshet oo singir.</verse>
			<verse number="9">Akae, ore peipung'oki enetoiyo, nedol enkiturrurroto oo nkuk naaiwuwu, netii shumata enye singir oopejo o olmkate.</verse>
			<verse number="10">Nejoki Yesus ninje: Eautu ematua oo singir limbung'a taata!</verse>
			<verse number="11">Neilep Simon Petros neyetu erreshet enetoiyo, ebore singir kituak iip o onom o okuni; ore etii ilkumok looba nji, neitu epolosa erreshet.</verse>
			<verse number="12">Nejoki Yesus ninje: Ewotu, entadaata! Metii o obo tiatua laiteng'enuok oitewuo aikilikwana ninye:Ira iye ng'ai? Amu etayoloito, aajo era Olaitoriani.</verse>
			<verse number="13">Nelotu Yesus neibung' olmkate neisho ninje, neijia baiki singir.</verse>
			<verse number="14">Era ena en e uni, etalie Yesus too laiteng'enuok lenyena, eidipa atopiu aing'ua lootuata.</verse>
			<verse number="15">Akae, ore peidip endaata, nejoki Yesus Simon Petros: Simon le Yona, ke kinyor nanu nilang' kulo? Nejoki ninye: Ee, Laitoriani, iyolo, ajo aanyor iye. Nejoki ninye: Rrita mbalelon ainei!</verse>
			<verse number="16">Neitoki ajoki ninye en e are: Simon le Yona, ke kinyor nanu? Nejoki ninye: Ee, Laitoriani, iyolo, ajo aanyor iye. Nejoki ninye: Rrita ntare ainei!</verse>
			<verse number="17">Nejoki ninye en e uni: Simon le Yona, ke kinyor nanu? Neilish Petros, tiaraki natiaka ninye en e uni: Ke kinyor nanu? Nejoki ninye: Laitoriani, iyolo iye pookin niyolo, ajo aanyor iye. Nejoki Yesus ninye: Rrita ntare ainei!</verse>
			<verse number="18">Japa, japa, aaliki iye: Ore epon ira oti, nien kion nilimaniki eniyeu. Kake teni ilaaku moruo, nintorioo ngaik inono, nikilaen olekai nikilarik enimiyeu nilo.</verse>
			<verse number="19">Etejo ena, peitayolo ninye, ke ti aa kea elaitaa Engai kitok. Ore peidip atejo ena, nejoki ninye: Tusujaki!</verse>
			<verse number="20">Neibelekenya Petros nedol olaiteng'enuoni onyor Yesus osujita, ninye loirrugokine olgoo lenye tʼendaata nejo: Laitoriani, kang'ai ele likintarasaa?</verse>
			<verse number="21">Akae, ore pedol Petros ele, nejoki Yesus: Laitoriani, o ele naa?</verse>
			<verse number="22">Nejoki Yesus ninye: Teni ayeu nebik ninye metabana nalotu — kainyo iataiye? Tusujaki iye nanu!</verse>
			<verse number="23">Akae, nepuku ele rorei tiatua lalashera, ajo melae ele aiteng'enuoni. Kake eitu ejoki Yesus ninye: Melae ninye! kake: Teni ayeu nebik ninye metabana nalotu — kainyo iataiye?</verse>
			<verse number="24">Era ele olaiteng'enuoni oijakenoki kuna nesir kuna, nikiyolo, aajo esipa enjakenishu enye.</verse>
			<verse number="25">Etii baiki nkulie kumok naaitobira Yesus: ten emutu esiri ninje nabo nabo, ajo nanu, anaata meishaa enkop nkitabuni naapuoi aasir.</verse>
		</chapter>
	</book>
	<book number="44">
		<chapter number="1">
			<verse number="1">Aidipa atisira, Teofilos lanyor, tiatua enkitabu elukunya mbaak pookin naaitera Yesus aitobir neiteng'enu</verse>
			<verse number="2">metabaiki ena olong' naidipa aitanapa tʼengolon Olmumua Sinyati lairriwak lootegelua neilepieki shumata;</verse>
			<verse number="3">neitadol ninje kion eishiu eidipa osina lenye too rregiei kumok nelioi too ninje enkata oo ngolong'i artam neinosu nara nʼenkarsishu Engai.</verse>
			<verse number="4">Ore peidip aiturrurro ninje, neitanap ninje, pemepuku te Yerusalem, kake peanyu enkisiligata e Papa enitoning'o (nejo ninye) ndai te nanu;</verse>
			<verse number="5">amu eibatisishe Yohanes tʼengare, kake eibatisi ndai tʼOlmumua Sinyati, teni eishunye kuna olong'i kuti.</verse>
			<verse number="6">Ore kulo ooiturrurrote neikilikwan ninye nejo: Laitoriani, ke te ina kata ilarrinyoki Israel enkarsishu enye?</verse>
			<verse number="7">Nejoki ninye ninje: Me entoki inyi, piyolouu enkopa arashu enkotata natipika Papa tiatua enkidimata enye;</verse>
			<verse number="8">kake ipuopuo aang'amu engolon Olmumua Sinyati olotu shumata inyi niakuku iljaken lainei tiatua Yerusalem o tiatua Yudaya o Samaria pookin o metabaiki enkiting'oto enkop.</verse>
			<verse number="9">Ore peidip atejo kuna, eing'orita kulo, neapari neshum erukenya ninye too ngonyek enye.</verse>
			<verse number="10">Ore eduaia ninje eloito ninye shumata, ng'orai, neitasheiki ninje leak aare looishopito ilkilani ooibor</verse>
			<verse number="11">ootejo: Ndai, lelea le Galilaya, ainyo pintasheshe nimaririri shumata? Ore ele Yesus oitung'aiyoki ndai nelo shumata eitoki alotu neijia anaa pitaduaitie eloito ninye shumata.</verse>
			<verse number="12">Ore peidipai, nerrinyo aapuo Yerusalem eing'ua oldonyo oji Loo loirienito, otaaniki Yerusalem ebana olototo lʼengolong' naeng'ieng'areki.</verse>
			<verse number="13">Ore peidip aatijing', neilep shumaroto engaji netoni te ina alo Petros o Yohanes o Yakobos o Andreas o Filipos o Tomas o Bartolomayos o Matayos o Yakobos le Alfayos o Simon Selotes o Yudas le Yakobos.</verse>
			<verse number="14">Ore kulo pookin neisyaisho tʼoltau obo tiatua esayata te nebo o ng'oroyok o Maria, ng'otonye e Yesus, o lalashera lenyena.</verse>
			<verse number="15">Ore too nona olong'i neitashe Petros tʼempolos oo lalashera (ore esiana oo kulo looiturrurrote ebaia iip nabo o tikitam) nejo:</verse>
			<verse number="16">Lelea, lalashera, meata kata nemeitabaiari esirata naitera alimu Olmumua Sinyati tʼenkutuk e David tʼolbae le Yudas lotaa olaiturukoni loo kulo ooibung'a Yesus.</verse>
			<verse number="17">Amu eikenaiyoki te nebo o yook neng'amu enkyas ena kisyayare anaa yook.</verse>
			<verse number="18">Neinyang'u ele enkuruma tʼolkwaje torrono nesulunye tʼengomom nedanya tʼempolos neitiakunye engoshoke pookin.</verse>
			<verse number="19">Neyolou ena pookin ootii Yerusalem neipoti baiki ena kuruma tʼenkutuk enye Akeldama, nera enkitaalata enye Enkuruma osarge.</verse>
			<verse number="20">Amu etisiraki tiatua enkitabu oo Singolioitin: „Njeing'uari ntonat enyena, njoo metii oltung'ani oton tiatua“, ore kat are: „Njeng'amu olekai enkyas enking'orare enye“.</verse>
			<verse number="21">Akae, ore tiatua leak ootaboitare yook tʼenkata pookin natijing'a nepuku tʼempolos ang' Olaitoriani Yesus Kristos</verse>
			<verse number="22">eiter tʼenkibatisa e Yohanes metabaiki ina olong' naitung'aiyoki yook, ore obo too lelo meata kata nemeaku oljakeni lʼempiunoto enye te nebo o yook.</verse>
			<verse number="23">Neitasheye ninje aare: Yosef oipotoki Barsabas, neata engai arna Yustos, o Matias;</verse>
			<verse number="24">nesaisho nejo: Iye Laitoriani, oyolo iltauja lenye pookin, ntadolu obo Etegelua too kulo pokira are,</verse>
			<verse number="25">peng'amu ewueji ena kisyayare o enkirriwaroto natung'aiye Yudas nelo ewueji enye.</verse>
			<verse number="26">Neosh olenkukuo netum enkukuo Matias neikenari ninye te nebo o lairriwak tomon o obo.</verse>
		</chapter>
		<chapter number="2">
			<verse number="1">Ore pebaia engolong' e Pentekoste netii pookin nabo wueji tʼoltau obo.</verse>
			<verse number="2">Neaku nabokata oltoilo oing'ua shumata anaa lʼenkijape nakutisho tʼengolon neigany engaji pookin natonie.</verse>
			<verse number="3">Nelioi etoorikiaki ninje ilng'ejepa anaa lʼenkima netonie shumata enye pookin obo obo.</verse>
			<verse number="4">Neboreyu ninje pookin Olmumua Sinyati neiter aairo too nkulie kutukie neijia anaa peishoo Olmumua meiroro.</verse>
			<verse number="5">Netii Yerusalem Yudayoi, iltung'anak supati tiatua loreren pookin ootii enkop.</verse>
			<verse number="6">Ore peibulaa ilo toilo, neiturrurro siamin neirut, amu etoning'o oltung'ani pookin eiro ninje tʼenkutuk enye.</verse>
			<verse number="7">Neing'asia pookin neiputukuny nejokino ninje: Kye, ore kulo pookin ooirorita me le Galilaya?</verse>
			<verse number="8">Anai ijo kining' yook oltung'ani pookin eiro tʼenkutuk ang' natoikioki yook?</verse>
			<verse number="9">Ilpartoi o Ilmedoi o Elamitai o lootii Mesopotamia o Yudaya o Kapadokia o Pontos o Asia</verse>
			<verse number="10">o Frigia o Pamfilia o Misri o matuan e Libia tʼembata e Kirene o lomon loora Romayoi</verse>
			<verse number="11">o Yudayoi o ilkaponu o Ilkretes o Ilmarabu, kining' kulo eiro too nkutukie ang' ntokitin kituak Engai.</verse>
			<verse number="12">Neirut ninje pookin neing'arrirro nejokino: Kainyo eaku ena?</verse>
			<verse number="13">Neitaa kulekai engalaa nejo: Etemerate tʼolmarua opi.</verse>
			<verse number="14">Neitashe Petros o kulo tomon o obo neapaa oltoilo lenye nejoki ninje: Lelea loo Yudayoi o pookin litiiti Yerusalem, entayolou kuna, pinining'ung'u rorei lainei.</verse>
			<verse number="15">Amu eitu emera kulo neija anaa pitejo ndai, amu ore taata era esaa uni enasirie;</verse>
			<verse number="16">kake era kuna naatejo olayolounoni Yoel:</verse>
			<verse number="17">Neaku too ngolong'i enkiting'oto, neiro Engai, nalabukoki Olmumua lai shumata oo nkiri pookin nepuo aainosu laiyok linyi o ntoiye inyi mbaak e akenya nepuo aadol ilbarnot linyi nduarot nepuo aata laigwenak linyi nkidetidetat;</verse>
			<verse number="18">nalabukoki too kuna olong'i shumata oo laisyayak lainei o ngaisyayak ainei Olmumua lai nepuo si ninje aainosu mbaak e akenya;</verse>
			<verse number="19">naitaa nkiputukunyot te shumata o ilponot tiabori, tʼenkop, osarge o enkima o oloikuluo lʼempuruo;</verse>
			<verse number="20">Neala engolong' aaku enaimin, neaku olapa osarge, epon eitu elotu engolong' Olaitoriani nara kitok o nʼenkitalioroto;</verse>
			<verse number="21">neaku ore pookin oloipot engarna Olaitoriani, nelapok.</verse>
			<verse number="22">Lelea le Israel, entoning' kulo rorei: Yesus le Nasaret, oltung'ani oitadolua Engai tiatua ndai too nkitobirat engolon o too nkiputukunyot o too lponot ooitobira Engai tʼengaina enye tiatua ndai (anaa piyololo ndai oopeny),</verse>
			<verse number="23">ele (loitarasuaki tʼenkigwena natootikio Engai o tʼeyolounoto enye neba opa) imbung'a ndai too ngaik oo ltorrok nisheshe niariara metua.</verse>
			<verse number="24">Eitopiwuo Engai ninye nedung' mioitin enkea, amu eitu eaku, peibung' ninye.</verse>
			<verse number="25">Amu eimaka David embae enye: Atadua nanu ngolong'i pookin Engai tʼengomom ai, amu etii ninye engaina ai e tatene, pamaing'unung'un.</verse>
			<verse number="26">Onaa eiting'idaki te ina oltau lai neng'ida olng'ejep lai, nelabik baiki osesen lai tiatua eanyunoto.</verse>
			<verse number="27">Amu ming'ua Olmumua lai tiatua ewueji enkiminata niminjo Osinyati lino, petum empurdata.</verse>
			<verse number="28">Kinteng'ena engoitoi empuan; kilaigany eng'ida tʼengomom ino.</verse>
			<verse number="29">Lelea, lalashera, enjooki, pairo, maureisho tʼengomom inyi mbaak olakui lang' David, ajo etua nenuki netii enkurare enye enkop ang' metabaiki taata.</verse>
			<verse number="30">Akae, tiaraki nara olayolounoni neyolo, ajo eisiliga Engai ninye tʼenkiturujata, ajo eton tʼolorika lenye embeu eishoi enye,</verse>
			<verse number="31">neitera adol kuna neimaki empiunoto e Kristos, ajo eitu epali Olmumua lenye tiatua ewueji oo lootuata neitu etum osesen lenye empurdata.</verse>
			<verse number="32">Eitopiwuo Engai ele Yesus nikira yook pookin iljaken lenyena.</verse>
			<verse number="33">Ore peidip ailepie Engai ninye tʼengaina enye e tatene, neng'amu ninye enkisiligata Olmumua Sinyati tʼengaina e Menye, ele otubukuo anaa pidolitata nining'itoto.</verse>
			<verse number="34">Amu eitu eilep David shumata, kake etejo openy: Etiaka Olaitoriani Olaitoriani lai: Totona te tatene ai,</verse>
			<verse number="35">metabana napik ilmang'ati linono abori oo ndapi oo nkejek inono.</verse>
			<verse number="36">Njeyolou taata engaji pookin e Israel esipa, ajo eitaa Engai ele Yesus litasho ndai, peaku Olaitoriani o Kristos.</verse>
			<verse number="37">Ore pening' ninje kuna, nepejoi iltauja lenye nejoki ninje Petros o kulekai airriwaki Kaji kinko, lelea, lalashera?</verse>
			<verse number="38">Nejoki Petros ninje: Entaalata, njeibatisi oltung'ani pookin too ndai atua engarna e Yesus Kristos, petum enkitaunoto oo nkitarruot, nipuopuo aang'amu enkishooroto Olmumua Sinyati.</verse>
			<verse number="39">Amu era ena kisiligata eninyi o noo nkera inyi o noo pookin oolakwa oolaipot Olaitoriani, Engai ang'.</verse>
			<verse number="40">Neijakenisho neroj too kulekai rorei kumok nejo: Enjoo eitopoki ndai tʼena kishon naibelo.</verse>
			<verse number="41">Ore kulo lootang'amutua rorei lenyena too ltauja, neisho eibatisi; neponikini te ina olong' iltung'anak oobaia iip osom (elfun uni).</verse>
			<verse number="42">Nebik ninje tiatua enkiteng'enare oo lairriwak o tiatua enkidikidikoto o embelibelata olmkate o esayata.</verse>
			<verse number="43">Nejing' enkuretishu atua iltauja pookin neaku nkiputukunyot o ilponot kumok too lairriwak.</verse>
			<verse number="44">Netii pookin looiruko e nebo neaku eng'ara ntokitin pookin.</verse>
			<verse number="45">Nemir masaa enye o naata neorikino pookin neijia anaa peata oltung'ani osina,</verse>
			<verse number="46">netoni ninje ngolong'i pookin tʼoltau obo tʼengaji sinyati ebelibel olmkate too ngajijik o ngajijik nenya endaa too ltauja oong'ida naleng' nemeata olosek</verse>
			<verse number="47">neitadaraa Engai netum ninje eng'adunoto tʼolorere pookin; neponiki Olaitoriani esirit ngolong'i pookin iltung'anak ootopua.</verse>
		</chapter>
		<chapter number="3">
			<verse number="1">Akae, neaku epuo Petros o Yohanes te nebo engaji sinyati tʼenkata nasaishoreki, tʼesaa enturuj.</verse>
			<verse number="2">Netii olee obo purpur eiter tʼengoshoke e ng'otonye otanapaki, oitaperoki ngolong'i pookin te kutukaji engaji sinyati naipoti Sidai, peomon kulo loojing' engaji sinyati nkishoorot empuris.</verse>
			<verse number="3">Ore pedol ninye Petros o Yohanes ejing'ita engaji sinyati, neomon ninje enkishooroto empuris.</verse>
			<verse number="4">Neing'oraa ake Petros te nebo o Yohanes ninye nejoki: Ng'orai yook!</verse>
			<verse number="5">Neing'oraa ninje neanyu, peng'amu entoki too ninje.</verse>
			<verse number="6">Neiro Petros: Maata ngoshola arashu sahabu, ore enaata ninye aaisho: tʼengarna e Yesus Kristos le Nasaret ntasho, tilimanai!</verse>
			<verse number="7">Neibung' engaina enye e tatene neapaa; netum nabokata ndapi enyena o rubat oo nkejek engolon,</verse>
			<verse number="8">neipirriu neitashe nelimana nejing' te nebo o ninje engaji sinyati nelo eityamityam eitadaraa Engai.</verse>
			<verse number="9">Nedol olorere pookin ninye eloito eitadaraa Engai.</verse>
			<verse number="10">Neyolou, aajo ninye oloshi oton eomonu nkishoorot empuris te kutukaji sidai engaji sinyati, neigany ninje nking'asiat o olputukuny too kuna naataa te ninye.</verse>
			<verse number="11">Akae, ore peidikidikore ele purpur loishiunyeki Petros o Yohanes, neiturrurrokino olorere pookin enetii ninje atua enkitala naji ne Salomo, eiputukuny.</verse>
			<verse number="12">Ore pedol Petros ena, nealiki olorere: Lelea le Israel, ainyo pimputukunyokiki kuna? Arashu ainyo pikurrakiki yook ngonyek, anai ijojo tʼengolon ang' arashu tʼesupato ang kinjoo ele, pelimana?</verse>
			<verse number="13">Engai e Abraham o Isaak o Yakoob, Engai oo lakuyani lang', ninye naitaa kitok Enkerai enye Yesus lintarasaitie ndai, litomikio t'engomom e Pilatos te ina kata naigwenaka, peing'uaiki ninye;</verse>
			<verse number="14">kake itomikio ndai ele Sinyati, olopeny esupato, nisaiyuyu, peishori ndai oltung'ani otaara metua,</verse>
			<verse number="15">niariara Olkitok lʼempuan metua. Eitopiwuo Engai ilo aitung'ua lootuata nikira yook iljaken lenyena.</verse>
			<verse number="16">Ore tʼenkirukoto e atua engarna enye eishooki ele lidolitata niyololo engolon tʼengarna enye; enkirukoto te ilo naishoo ninye ena biotishu tʼengomom inyi pookin.</verse>
			<verse number="17">Akae, lalashera, ayolo, ajo intobira kuna, miyololo, anaa peikuna si ninje, ilkituak linyi.</verse>
			<verse number="18">Kake eitisipa Engai kuna baak naatolimuo ninye opa tʼenkutuk oo layolounok lenyena pookin, ajo eisili Kristos lenye.</verse>
			<verse number="19">Ore taata, entaalata, embelekenyata, pejutori nkitarruot inyi,</verse>
			<verse number="20">pepuonu nkatan eng'ieng'are tʼengomom Olaitoriani neirriu ninye Yesus Kristos oiteraki aainosaki ndai,</verse>
			<verse number="21">olemeata kata nemeng'amu enkitoria e shumata metabana neitobirakini mbaak pookin naairoro Engai t'enkutuk oo layolounok lenyena sinyat neba opa.</verse>
			<verse number="22">Etejo baiki Mose: Elo aitopiwuoki ndai Olaitoriani Engai Olayolounoni tiatua lalashera linyi anaa nanu; entoning' ninye too pookin naaliki ndai.</verse>
			<verse number="23">Elaaku ore oltung'ani pookin lemening' ilo ayolounoni, neiminyeki ninye tukul tiatua olorere.</verse>
			<verse number="24">Neinosu layolounok pookin eiter te Samuel o kulo lootusuja ninye, kulo pookin ooiroro, mbaak oo kuna olong'i.</verse>
			<verse number="25">Irara ndai nkera oo layolounok o nʼosotua oitaa Engai o loominyi linyi te ina kata natiaka ninye Abraham: Emayani tʼeishoi ino ntipati pookin enkop.</verse>
			<verse number="26">Eitopiwuoko ndai Engai tʼenkata elukunya enkerai enye Yesus neirriwaki ninye ndai, pemayan ndai, peibelekenyunye oltung'ani pookin aing'ua ntorrok enyena.</verse>
		</chapter>
		<chapter number="4">
			<verse number="1">Ore eton eirorie ninje iltung'anak, nepuonu laidasak enetii ninje o olkitok lʼengaji sinyati o Sadukayoi</verse>
			<verse number="2">nerika, tiaraki naiteng'en ninje olorere neinosu te Yesus enkitopiunoto too lootuata</verse>
			<verse number="3">neibung' ninje too ngaik neigenoo tiaji, perripi metabaiki enasirie; amu etaa teipa.</verse>
			<verse number="4">Ore ilkumok ootoning'o rorei lenye neiruk; neaku esiana oo leak iip onom.</verse>
			<verse number="5">Ore peaku enasirie neiturrurro te Yerusalem ilkituak o laigwenak o layolok lʼesirata</verse>
			<verse number="6">o Anas, olaidasani kitok, o Kayafas o Yohanes o Aleksandros o pookin loora lʼenkishomi oo laidasak kituak;</verse>
			<verse number="7">neitasheye ninje tʼempolos neikilikwan: Ke ti aa golon arashu ke ti aa arna intobira ndai kuna?</verse>
			<verse number="8">Nejoki Petros eiganya Olmumua Sinyati ninje: Lekituak lʼolorere o laigwenak le Israel,</verse>
			<verse number="9">teni eigwenakini yook taata tʼembae sidai nainoto oltung'ani leyati, ke ti aa bae etopua ninye,</verse>
			<verse number="10">entayolo ndai pookin o olorere pookin le Israel, aajo tʼengarna e Yesus Kristos le Nasaret litooshokitio ndai esalaba, loitopiwuo Engai aitung'ua lootuata, te ninye eitashe ele aa bioto tʼengomom inyi.</verse>
			<verse number="11">Nera ilo osoit linturraitie ndai, lashetak, etaa ninye osoit kitok lʼolpijata.</verse>
			<verse number="12">Nemetii enkitopuata tʼolekai nemetii engai arna abori e shumata naishooki iltung'anak, pikitum aatopok te ninye.</verse>
			<verse number="13">Nedol ninje enjipai e Petros o en e Yohanes neitoki aayolou, aajo era iltung'anak lemeyolo sirat, eitu eiteng'eni, neiputukuny, neyolou baiki, aajo etaboitare Yesus,</verse>
			<verse number="14">neitoki aadol ele tung'ani eishiunyeki eitashe te nebo o ninje, neitu eata enaalu.</verse>
			<verse number="15">Neitanapisho, pepuku tʼenkigwena neigwena nejo:</verse>
			<verse number="16">Kainyo kintaas kulo tung'anak? Amu etayoloki ena kiputukunyoto naitobira ninje neibale too pookin oomanya Yerusalem, nimikindim yook aatomiki.</verse>
			<verse number="17">Kake pemepona, pemeibulaa atua olorere, maituria ninje osupatei, pemeitoki aaimaki tʼoltung'ani o obo tʼena arna.</verse>
			<verse number="18">Neipot ninje neitanapisho, pemeitoki aairo tukul, pemeiteng'enisho baiki tʼengarna e Yesus.</verse>
			<verse number="19">Nealiki Petros o Yohanes nejoki ninje: Engwenakiti oopeny, ten aa entoki sidai tʼengomom Engai, pikining' ndai nikintalang' Engai.</verse>
			<verse number="20">Mikindim yook aatapal eitu kiro enikitadua o enikitoning'o.</verse>
			<verse number="21">Neitoki aaiture ninje neing'uaiki neitu etum entoki naitameiye ninje tʼolbae lʼolorere; amu eitadaraitie pookin Engai too kuna naataa.</verse>
			<verse number="22">Amu etalang'a larin artam ele tung'ani oitobirakaki ena toki kitok enkishiunoto.</verse>
			<verse number="23">Neing'uaikini nepuo enetii iltung'anak lenye neinosaki ninje naatiakitia ninje laidasak kituak o laigwenak.</verse>
			<verse number="24">Ore pening' si ninje neilepie oltoilo tʼoltau obo, pelo enetii Engai neiro: Lemagilani, ira iye Engai naitobira shumata o enkop o ilbalbali o pookin naatii atua,</verse>
			<verse number="25">niroro tʼenkutuk e David, olaisyayani lino, tʼengolon Olmumua Sinyati: Ainyo peiula loreren neibirribir iltung'anak neme o nyoo?</verse>
			<verse number="26">Neitashe ilkarsisi lʼenkop neiturrurro ilkituak te nebo, pear Olaitoriani o Kristos lenye.</verse>
			<verse number="27">Amu esipa, eiturrurrote tiatua ena ang' tʼolbae lʼOinoti lino sinyati Yesus liela iye, Herodes o Pontios Pilatos te nebo o loreren o olorere le Israel,</verse>
			<verse number="28">peiye eitobir anaa petootikio engaina ino o enkigwena ino, peaku neijia.</verse>
			<verse number="29">Akae, ng'orai taata, Laitoriani, nkituriat enye, njoo laisyayak linono, peiro lomon linono tʼenjipai pookin;</verse>
			<verse number="30">ntorioi engaina ino, peaku nkishiunot o ntokitin kituak o nkiputukunyot tʼengaina Oinoti lino Yesus.</verse>
			<verse number="31">Ore peidip aatasaishoto ninje neikirikira ewueji neiturrurrote ninje, neigany pookin Olmumua Sinyati neiro lomon lʼEngai tʼenjipai.</verse>
			<verse number="32">Neaku ake esiamu oo kulo looiruko oltau obo o Olmumua obo, nemetii o obo otejo, ajo era entoki naata ninye emasaita enye, kake etang'ara ninje ntokitin pookin enye.</verse>
			<verse number="33">Neijakenu lairriwak tʼengolon kitok empiunoto Olaitoriani Yesus, neaku kitok eng'adunoto tiatua ninje pookin.</verse>
			<verse number="34">Nemetii o obo too ninje oata elaunoto, amu pookin ooata nkuruman arashu ngajijik nemir neau nainosie</verse>
			<verse number="35">nepik engalo oo nkejek oo lairriwak neorikini oltung'ani pookin neijia anaa peata elaunoto.</verse>
			<verse number="36">Ore Yoses oipoto lairriwak Barnabas (ore enkitaalata enye: enkerai enkilejilejata), olevites otoiwuoki te Kupros,</verse>
			<verse number="37">neata enkuruma nemir neau ngoshola nepik engalo oo nkejek oo lairriwak.</verse>
		</chapter>
		<chapter number="5">
			<verse number="1">Netii oltung'ani obo oji Ananias nemir te nebo o eng'oroyoni enye naji Safira enaata</verse>
			<verse number="2">neisudoki kion tʼesungureishu ematua oo ngoshola, eyolo eng'oroyoni enye, neau naatelekutua nepik engalo oo nkejek oo lairriwak.</verse>
			<verse number="3">Nejoki Petros: Ananias, ainyo pikinganya satan oltau lino, pilej Olmumua Sinyati nisudoki kion tʼesungureishu ematua oo ngoshola enkuruma?</verse>
			<verse number="4">Ore eton memira, mera entoki ino? Ore indipa atimira — me iye oitore? Ainyo pinjoo oltau lino meikuna nji? Me oltung'ani iteleja, Engai.</verse>
			<verse number="5">Ore pening' Ananias kulo rorei, nebatata nee; neaku enkuretishu kitok too pookin lootoning'o kuna.</verse>
			<verse number="6">Nedumunye ilbarnot neirin ninye nenap nenuk.</verse>
			<verse number="7">Ore peishunye saan uni te ina kata, nejing'u eng'oroyoni enye, meyolo enataa.</verse>
			<verse number="8">Nejoki Petros ninye: Tiakaki, itimira ndai enkuruma te ina kinyang'a? Nejo: Ee, te ina.</verse>
			<verse number="9">Nejoki Petros ninye: Kaji inkuna teni iakuku nabo, pitemiteme Olmumua lʼOlaitoriani? Ng'orai, etii kutukaji nkejek oo kulo ootunuka olmoruo lino, kipuo aanap si iye.</verse>
			<verse number="10">Nebatata nabokata too nkejek enyena nee; nejing' ilbarnot nedol ninye etua, nenap ninye nenuk te nebo wueji o olmoruo lenye.</verse>
			<verse number="11">Netum esirit pookin enkuretishu kitok o pookin lootoning'o kuna.</verse>
			<verse number="12">Neaku ntokitin kituak o nkiputukunyot kumok tiatua olorere too ngaik oo lairriwak; neboita pookin tʼoltau obo tiatua olgilata le Salomo:</verse>
			<verse number="13">neitu eiteu o obo too lkulekai aidikidikore ninje, kake eitadaraitie olorere ninje.</verse>
			<verse number="14">Nepon eponari ake looiruko Olaitoriani, leak kumok o ng'oroyok.</verse>
			<verse number="15">Neitolok iltamoiya too ngoitoi neitepetaa shumata oo lonito o rruatin, peiye, teni elotu Petros, eopoo oloip lenye ematua olorere.</verse>
			<verse number="16">Nepuonu ilkumok eing'ua ngang'itie naamaniki Yerusalem, enapita iltamoiya o looitame ilmeneng'a; neishiunyeki pookin.</verse>
			<verse number="17">Neinyototo olaidasani kitok o pookin ooboitare ninye, oora lʼenkiteng'enare oo Sadukayoi, neigany enkiba,</verse>
			<verse number="18">neibung' lairriwak too ngaik nepik engaji oo looena.</verse>
			<verse number="19">Kake etabolo olmalaika lʼOlaitoriani kiarie kutukaji engaji erripore neitupuku ninje nejo:</verse>
			<verse number="20">Enjom, pintasheshe, pilimumu tiatua engaji sinyati lomon pookin lʼena puan.</verse>
			<verse number="21">Ore peidip aatoning' kuna, nepuo enasirie atua engaji sinyati neiteng'enisho. Nelotu olaidasani kitok o looboitare ninye neipot enkigwena o ilkituak pookin loo nkera Israel neirriwaa iltung'anak engaji erripore, perikuni ninje.</verse>
			<verse number="22">Ore pebaia lairriwak neitu edol ninje tʼengaji erripore, nerrinyo neinosu mbaak</verse>
			<verse number="23">nejo: Kineputua engaji erripore aa bioto katukul neitashe larripok tʼeneishiaakinore kutukaji, kake ore pikibol neitu kidol oltung'ani tiatua.</verse>
			<verse number="24">Ore pening' olkitok lʼengaji sinyati o laidasak kituak kulo rorei, neing'arrirro neitu eyolo kuna baak naataa.</verse>
			<verse number="25">Nelotu oltung'ani obo neinosaki ninje mbaak nejo: Ore kulo tung'anak litipika ndai engaji erripore etii atua engaji sinyati, eitashe neiteng'en olorere.</verse>
			<verse number="26">Nelo olkitok te nebo o laisyayak neriku ninje, kake me tʼengolon, amu eturia olorere, pemeaku enang' ninje too soito.</verse>
			<verse number="27">Neriku neitasheye ninje tʼengomom enkigwena; neikilikwan olaidasani kitok ninje nejo:</verse>
			<verse number="28">Eitu kintanap ndai tʼenkitanapata, peminteng'enishosho tʼena arna? Ore ndai, inganya Yerusalem enkiteng'enare inyi, niyeuu niauu shumata ang' osarge le ilo tung'ani.</verse>
			<verse number="29">Nealu Petros o kulekai airriwak nejo: Meata kata nimikining' Engai nelang' iltung'anak.</verse>
			<verse number="30">Eitopiwuo Engai oo loopapa lang' Yesus litara metua niikiiki tʼenjata.</verse>
			<verse number="31">Eitaa Engai ninye kitok tʼengaina enye e tatene, peaku Olarikoni o Olaitopuani, peisho Israel enkitaalata o enkitaunoto oo nkitarruot.</verse>
			<verse number="32">Nikira yook ake iljaken loo kulo rorei o Olmumua Sinyati oishoo Engai kulo pookin looning' ninye.</verse>
			<verse number="33">Ore pening' ninje kuna, nepejoi iltauja lenye neigwena, pear metuata.</verse>
			<verse number="34">Neitashe obo tiatua enkigwena lora Olfarisayos, neji engama enye Gamaliel, olaiteng'enani loo nkitanapat, neataiye olorere pookin oloip, neitanapu, periki lairriwak boo peno</verse>
			<verse number="35">nejoki ninje: Lelea le Israel, entaduai aten too niasakiki kulo tung'anak.</verse>
			<verse number="36">Amu ore too nona olong'i naaima einyotote Toidas nejo ninye era oltung'ani, nesuj iltung'anak oobaia iip ong'wan; neari ilo metua, ore pookin lootusuja ninye neisardakieki neitu eaku toki;</verse>
			<verse number="37">Ore tekurum enye nedumunye Yudas le Galilaya too ngolong'i enkikenare nerik iltung'anak ooje lootusuja ninye; neimin si ninye, ore pookin lootusuja ninye neisardak.</verse>
			<verse number="38">Akae, ajoki ndai taata: Entapaashare kulo tung'anak, entung'aikiti ninje! Amu teni era ena kigwena o ena kyas en oo ltung'anak, nelarruoio ninye;</verse>
			<verse number="39">kake teni era en Engai, mindimidimi aaitarruoi, pimilioii anaa looarare Engai.</verse>
			<verse number="40">Nening' ninye neipot lairriwak near ninje neitanap, pemeitoki aairo tʼengarna e Yesus, neing'uaiki.</verse>
			<verse number="41">Nepuku tʼengomom enkigwena eng'ida, aajo eishooki enkitook, petum osina tʼolbae lʼengarna enye;</verse>
			<verse number="42">neitu epal too ngolong'i pookin tiatua engaji sinyati o too ngajijik eiteng'enu neinosu lomon le Yesus Kristos.</verse>
		</chapter>
		<chapter number="6">
			<verse number="1">Ore too kuna olong'i etoponate laiteng'enuok nejing' enking'unyung'unyata oo Lgrikini atua Yudayoi, tiaraki neitu etum ngolia enye nkishoorot oo ngolong'i pookin abaraki.</verse>
			<verse number="2">Neipot kulo tomon o are esiamu oo laiteng'enuok nejo: Meiting'idisho, pikipal yook lomon lʼEngai, peiye kisyayaki endaa.</verse>
			<verse number="3">Onaa, lalashera, entegelutu too ndai iltung'anak oopishana looata enkitadararoto, looiganya Olmumua. Sinyati o eng'eno, pikipik ninje atua ena kyas.</verse>
			<verse number="4">Kipuo aabik yook ake tiatua esayata o enkisyayare oo lomon.</verse>
			<verse number="5">Neiting'idisho ilo rorei tʼesiamu pookin, negelu Stefanos, oltung'ani oiganya enkirukoto o Olmumua Sinyati, o Filipos o Prokoros o Nikanor o Timon o Parmenas o Nikolaos, olomoni le Antiokia,</verse>
			<verse number="6">neitasheye ninje tʼengomom oo lairriwak nesaisho neiteleiki ninje ngaik.</verse>
			<verse number="7">Neibulaa lomon lʼEngai nepona naleng' esiana oo laiteng'enuok tiatua Yerusalem, neiruk ilkumok too laidasak.</verse>
			<verse number="8">Ore Stefanos, obore enkirukoto o engolon, neitobir nkiputukunyot o ntokitin kituak tiatua olorere.</verse>
			<verse number="9">Neinyototo iltung'anak oora lʼesirit oo Libertinoi o Lkirenayoi o ne Aleksandria o ne Kilikia o Asia neikilikwanaro o Stefanos</verse>
			<verse number="10">neitu eidim aatigilunore eng'eno o Olmumua oishoo meiroro.</verse>
			<verse number="11">Neitijing' baiki leak ootejo: Kitoning'o ele eiroro rorei oomorie Mose o Engai.</verse>
			<verse number="12">Neisusukie ninje olorere o laigwenak o layolok lʼesirata nenyikaki enetii neibung' nerik ninye atua enkigwena.</verse>
			<verse number="13">Neitasheye iljaken lʼelejare ootejo: Eitu epal ele tung'ani emor ene wueji sinyati o nkitanapat;</verse>
			<verse number="14">amu kitoning'o, ejoito, ajo elaar ele Yesus le Nasaret ene wueji neitaai rregiei ooishoo yook Mose.</verse>
			<verse number="15">Nekurraki ninye ngonyek pookin lootii enkigwena nedol enyanyukie engomom enye en olmalaika.</verse>
		</chapter>
		<chapter number="7">
			<verse number="1">Nejo olaidasani kitok: Ke neija etiu?</verse>
			<verse number="2">Nejo ninye: Lelea lalashera o loopapa, entoning'! Eitadua kion Engai enkitook papa lang' Abraham te ina kata etii Mesopotamia, epon eitu eton te Haran;</verse>
			<verse number="3">nejoki ninye: Tupuku tʼolosho lino o tʼenkishomi ino, pilo olosho layeu naaitadol iye!</verse>
			<verse number="4">Nepuku te ina kata tʼolosho loo Lkaldayoi nemany Haran. Ore peidip atua menye lenye te ina alo, neidurrunye Engai ninye metabaiki ele osho litiiti ndai taata,</verse>
			<verse number="5">neitu eisho ninye enjung'o tʼena alo metabaiki eneroro, neisilig ninye, ajo eisho, metaa enenye o noo nkera enyena, tekurum, eton meata enkerai.</verse>
			<verse number="6">Neiro nji Engai, ajo eaku embeu enye engomom tʼolekai osho neitaai ninye osinga, neitaasi ninye ntorrok te ina alo larin iip ong'wan.</verse>
			<verse number="7">Ore olorere oitaa ninye osinga, alaigwenaki nanu, etejo Engai; ore peidipai kuna, nelapuku naalaisyayaki nanu tʼene wueji.</verse>
			<verse number="8">Neisho ninye enkitobirakinoto emurata; neiu ninye Isaak nemurat ninye tʼengolong' e isiet, neiu Isaak Yakoob neiu Yakoob lakuyani tomon o are.</verse>
			<verse number="9">Negil tau lakuyani nemir Yosef, pelo olosho Misri; neboitare Engai ninye,</verse>
			<verse number="10">neitupuku ninye too sinaitin lenyena pookin neisho ninye eng'adunoto o eng'eno tʼengomom e Farao, olkarsis le Misri; neitaa ninye olkitok le Misri o engaji enye pookin.</verse>
			<verse number="11">Nelotu olamei atua olosho Misri pookin o atua olosho Kanaan, o osina kitok, neitu etum loopapa lang' endaa.</verse>
			<verse number="12">Ore pening' Yakoob, ajo etii endaa Misri, neirriwaa loopapa lang' tʼenkata elukunya.</verse>
			<verse number="13">Ore tʼengaigil e are neyolou lalashera Yosef, neyolou Farao enkishomi e Yosef.</verse>
			<verse number="14">Neirriwaa Yosef neipot Yakoob, menye lenye, o enkishomi enye pookin, iltung'anak ntomoni naapishana o imiet.</verse>
			<verse number="15">Nedoiyo Yakoob metabaiki Misri nee, ninye o loopapa lang',</verse>
			<verse number="16">nenapi ninye Sikem nenuki tiatua enkurare nainyang'ua Abraham tʼenkinyang'a oo ngoshola too nkera Emor te Sikem.</verse>
			<verse number="17">Akae, ore petaanu enkata enkisiligata naiturujaka Engai Abraham, nepona olorere neaku kumok tʼolosho Misri,</verse>
			<verse number="18">metabana nejing' olekai karsis leitu eyolo Yosef.</verse>
			<verse number="19">Neitobiraki ele olosek enkishomi ang' neitobiraki loopapa lang' ntorrok neisho eiturrari nkera enye kutiti, pemebik eishiu.</verse>
			<verse number="20">Neiuni te ina kata Mose neaku nenyorru Engai ninye neitotii enkata oo lapaitin okuni tʼengaji e menye;</verse>
			<verse number="21">ore peiturrari, nedumu ninye entito e Farao neitubulu ninye anaa enkerai enye.</verse>
			<verse number="22">Neiteng'eni Mose tʼeng'eno pookin oo Lmisrin, negolu too rorei o too nkyasin enyena.</verse>
			<verse number="23">Ore peaku ninye loo larin artam, nejing'aa atua oltau lenye, peing'oraa lalashera lenyena, nkera Israel.</verse>
			<verse number="24">Nedol oltung'ani oisilitoi, neing'araki neretoki oloinyalitai near Olmisri metua.</verse>
			<verse number="25">Nejo, ajo eyolou lalashera lenyena, ajo eisho Engai ninje enkitopuata too ngaik enyena, kake eitu eyolou ninje kuna.</verse>
			<verse number="26">Ore tʼengolong' e are neipung'oki looara neitobiraki osotua nejo: Lelea, irara ndai lalashera, ainyo pintobirakinono ntorrok?</verse>
			<verse number="27">Ore oloisilito ol elatia enye neiponyaki ninye enelakwa nejo: Kang'ai likintaa iye olkitok o olarishani lang'?</verse>
			<verse number="28">Iyeu nikiar matua anaa pitara ola ng'ole Misri?</verse>
			<verse number="29">Neisik Mose te ilo rorei neaku olomoni tʼolosho Midian neiu te ina alo nkera are.</verse>
			<verse number="30">Ore peishunye larin artam, nelioi te ninye olmalaika lʼOlaitoriani ti ang'ata oldonyo Sinai tiatua enkiwuwuoto enkima tʼolodung'okino.</verse>
			<verse number="31">Ore pedol Mose, neiputukunyoki enatalie; ore penyikaki ninye, peing'oraa, nebaiki ninye oltoilo lʼOlaitoriani:</verse>
			<verse number="32">Ara nanu Engai oo loominyi linono, Engai e Abraham o Engai e Isaak o Engai e Yakoob. Neikirikira Mose neitu eidim aing'orai.</verse>
			<verse number="33">Nejoki Olaitoriani ninye: Talaku namuka too nkejek inono, amu ore ene wueji nintasheiye era enkop sinyati.</verse>
			<verse number="34">Enduata atadua osina loo ltung'anak lainei ootii Misri, naning' ang'at enye nadou, paitupuku ninje; onaa wou taata, paairriwaa iye, pilo Misri.</verse>
			<verse number="35">Ele Mose otanyaita ninje nejoki: Kang'ai likintaa olkitok o olarishani lang? ninye eirriwaiye Engai, peaku olkitok o Olaitopuani tʼengaina olmalaika otalie te ninye tiatua olodung'okino.</verse>
			<verse number="36">Neitupuku ele ninje neitobir nkiputukunyot o ntokitin kituak tʼolosho Misri o tʼOlbalbal odo o tiatua ang'ata, larin artam.</verse>
			<verse number="37">Ninye ele Mose otiaka nkera Israel: Elainyeyeki ndai Olaitoriani Engai inyi olayolounoni tiatua lalashera linyi lijo nanu; entoning' ninye!</verse>
			<verse number="38">Ninye ele otii atua esirit ti ang'ata te nebo o olmalaika oirorie ninye tʼoldonyo Sinai o loopapa lang', otang'amua rorei lʼempuan, peisho yook;</verse>
			<verse number="39">neitu eiruk loopapa lang' aatoning' ninye neiponyaki enelakwa nerrinyo too ltauja Misri</verse>
			<verse number="40">nejoki Aron: Ntobiraki yook ngain naaiturukie yook, amu mikiyolo enataa tʼele Mose oitupukuo yook tʼolosho Misri.</verse>
			<verse number="41">Neitobir olashe too nona olong'i neaki ena mua enkidasare neng'ida tʼolbae loo nkyasin oo ngaik enye.</verse>
			<verse number="42">Neibelekenya Engai neisho ninje, peisyayaki oltim le shumata anaa petisiraki tʼesirata oo layolounok: Ke kiakitia nanu yeng'unot o nkidasareitin larin artam tiatua ang'ata, naaji e Israel?</verse>
			<verse number="43">Niapupu engaji olototo e Molok o olakira lʼengai inyi Romfa, muain nintobira, pisyayakiki ninje; nalaidurrie nanu ndai metabaiki idya matua e Babel.</verse>
			<verse number="44">Neata loopapa lang' engaji olototo enjakenishu ti ang'ata anaa peitanapa ninye olotiaka Mose, peshet aitanyanyukie ena mua natadua;</verse>
			<verse number="45">ore si ninje loopapa lang' ootang'amutua ninye neitijing' te nebo o Yosua atua olosho loo loreren ootimira Engai tʼengomom oo loopapa lang' metabaiki enkata e David</verse>
			<verse number="46">loinoto eng'adunoto tʼengomom Engai neyeu netumoki ewueji natonie Engai e Yakoob.</verse>
			<verse number="47">Neshetaki ake Salomo ninye engaji.</verse>
			<verse number="48">Kake meton Olotii shumata tʼengaji nateshetaki too ngaik anaa pejo olayolounoni:</verse>
			<verse number="49">Nera shumata olorika lai nera enkop enapik nkejek ainei: kaa aji iyeuu nikishetakiki? ejo Olaitoriani, arashu kaa wueji nera ewueji eng'ieng'ata ai?</verse>
			<verse number="50">Me engaina ai naitobira kuna pookin?</verse>
			<verse number="51">Ndai loo murto naagol, lememurata too ltauja o too nkiyaa, nitemumu ngolong'i pookin Olmumua Sinyati, anaa loominyi neijia si ndai.</verse>
			<verse number="52">Kalo ayolounoni eitu einyal loominyi? Etara metuata kulo loinosutua mbaak elotunoto ele oata esupato, ele lintarasaitie niariara ndai metua.</verse>
			<verse number="53">Itang'amutua ndai nkitanapat tʼenkirriunoto oo lmalaikan, neitu imbung'ubung'u.</verse>
			<verse number="54">Ore pening' ninje kuna, nepejoi iltauja lenye neonyiki ninye lala.</verse>
			<verse number="55">Ore peiganya ninye Olmumua Sinyati, nekurraki ninye ngonyek enyena shumata nedol enkitook Engai o Yesus oitashe tʼengaina e tatene Engai</verse>
			<verse number="56">nejo: Eng'orai, adolita shumata etabole neitashe Enkerai oltung'ani tʼengaina e tatene Engai.</verse>
			<verse number="57">Neosh ninje olodoo naleng' nepising' nkiyaa enye neityamaki ninye tʼoltau obo</verse>
			<verse number="58">neiponyaki aulo engan' nenang' too soito. Nepik iljaken ilkarashi lenye engalo oo nkejek olbarnoti obo oji Saulos.</verse>
			<verse number="59">Nenang' ninje Stefanos too soito, esaisho nejo: Laitoriani Yesus, tang'amu Olmumua lai!</verse>
			<verse number="60">Negil kung' nedar tʼoltoilo lʼengolon: Laitoriani, mishumaki ninje ena kitarruoto enye! Ore ejoito kuna nee.</verse>
		</chapter>
		<chapter number="8">
			<verse number="1">Nenyorru Saulos metaari ninye metua. Neaku too nona olong'i emirata kitok esirit natii Yerusalem; neisardakakino pookin atua olosho Yudaya o Samaria nemetii lairriwak.</verse>
			<verse number="2">Nenuk leak looure Engai Stefanos neishiraki ninye naleng'.</verse>
			<verse number="3">Neitobiraki Saulos esirit ntorrok naleng', ejing' ngajijik o ngajijik neikurtutaa leak o ng'oroyok apik engaji eenata.</verse>
			<verse number="4">Ore looisardaka neim idye o idye, einosu lomon lʼeng'ida.</verse>
			<verse number="5">Nedoiyo Filipos nejing' engang' nabo e Samaria neinosaki ninje Kristos.</verse>
			<verse number="6">Neinining' siamin tʼoltau obo mbaak naairoro Filipos nening' edolita ntokitin kituak naaitobira ninye.</verse>
			<verse number="7">Amu etupukutuo ilmeneng'a eishirita tʼoltoilo kitok too lkumok ooitamioki; neishiu ilkumok ootununuko osupetai o looitong'ojin;</verse>
			<verse number="8">neaku eng'ida kitok tiatua ena ang'.</verse>
			<verse number="9">Netii oltung'ani obo oji engarna enye Simon oitobira ntasimi enyena oshi ake tiatua ena ang' neing'asiaye iltung'anak le Samaria neitaa kion olora kitok;</verse>
			<verse number="10">neinining'u pookin ninye eiter tʼoloti metabaiki ilbotoro nejo: Eata ele tung'ani engolon kitok Engai.</verse>
			<verse number="11">Neing'oraa ninye, tiaraki naing'asiaye ninje ngolong'i kumok too ntasimi enyena.</verse>
			<verse number="12">Ore peiruk ninje Filipos einosu mbaak enkarsishu Engai o engarna e Yesus Kristos, neibatisi leak o ng'oroyok.</verse>
			<verse number="13">Neiruk baiki Simon openy, ore peibatisi ninye, nerubare Filipos, neiputukuny edolita ntokitin kituak o nkitobirat engolon naataa.</verse>
			<verse number="14">Ore pening' si ninje, lairriwak ootii Yerusalem, aajo eiruko Samaria lomon lʼEngai, neirriwaki ninje Petros o Yohanes.</verse>
			<verse number="15">Ore pebaia ninje, nesayaki ninje, peng'amu Olmumua Sinyati,</verse>
			<verse number="16">amu eton eitu edoiki o obo too ninje, eibatisaki ake tʼengarna Olaitoriani Yesus.</verse>
			<verse number="17">Neiteleiki ninje ngaik enye neng'amu ninje Olmumua Sinyati.</verse>
			<verse number="18">Ore pedol Simon, ajo eishooki Olmumua Sinyati tʼenkiteleikinoto oo ngaik, neitarasaki ninje ngoshola</verse>
			<verse number="19">nejo: Enjooki si nanu ena golon, peaku ore pookin laiteleiki ngaik neng'amu Olmumua Sinyati.</verse>
			<verse number="20">Nejoki Petros ninye: Njeimin ngoshola inono o iye, tiaraki ijo iye, ajo einyang'uni enkishooroto Engai too ngoshola.</verse>
			<verse number="21">Miata eng'arata o ematua tiatua ele rorei, amu meitoriori oltau lino tʼengomom Engai.</verse>
			<verse number="22">Akae, taalai tʼena torroni ino, pisai Engai, peiye, ajo nanu, piking'uaikini enkibirribirrata oltau lino;</verse>
			<verse number="23">amu adolita, ajo kibore olodua nikienita ntorrok.</verse>
			<verse number="24">Nealu Simon nejo: Entasayakaki tʼOlaitoriani, pamaabaiki kuna baak nitejo ndai.</verse>
			<verse number="25">Ore peidip ninje aaijakenutu o aainosutu lomon lʼOlaitoriani, nerrinyo aapuo Yerusalem neinosu lomon lʼeng'ida too ngang'itie kumok e Samaria.</verse>
			<verse number="26">Neirorie olmalaika lʼOlaitoriani Filipos nejoki: Nyototoi, pilo, abori metabaiki engoitoi nadoiyo eing'ua Yerusalem metabaiki Gasa, nera ninye ang'ata.</verse>
			<verse number="27">Nedumunye nelo. Naa ng'orai, netii oltung'ani le Etiopia ogelema, olkitok le Kandake, enkarsis oo Laitiopoi, ora olarriponi loo masaa enyena pookin, eewuo ninye Yerusalem, pesaisho;</verse>
			<verse number="28">neaku errinyo neton tiatua olgarri lenye, eisomita olayolounoni Yesaya.</verse>
			<verse number="29">Nejoki Olmumua Filipos: Nno enetaaniki, teshepare ele garri.</verse>
			<verse number="30">Nekwetiki Filipos ina alo nening' eisomita olayolounoni Yesaya neirorie: Itayolo enisomita?</verse>
			<verse number="31">Nejo ninye: Kaji aiko teni aidim, teni metii oltung'ani laaitayolo? Nediding' ninye Filipos, peilepaki, peton o ninye.</verse>
			<verse number="32">Ore ewueji neisoma nera ena: Etereaki ninye anaa enker nayeng'i o anaa esuben e ker nemeorito tʼengomom oloisolito ilpapit, neijia eitu ebol si ninye enkutuk enye.</verse>
			<verse number="33">Neitauni tiatua enkitadounoto earata enye. Kang'ai loinosu entipat enye? Amu eitaiyoki empuan enye tʼenkop.</verse>
			<verse number="34">Nealiki ninye Filipos nejoki: Aasai iye, kang'ai eimaki olayolounoni too kuna baak? ke kion arashu olekai tung'ani?</verse>
			<verse number="35">Nebol Filipos enkutuk enye neinosaki ninye lomon lʼeng'ida le Yesus.</verse>
			<verse number="36">Ore epuoito ninje tʼengoitoi, nebaia enetii engare, nejo Olarriponi loo masaa: Ng'orai, nyena engare. Ainyo naamitiki, pamaaibatisi?</verse>
			<verse number="37">Nejoki Filipos: Teni iruk tʼoltau pookin, naa sidai. Nealu nejo: Airuk, ajo era Yesus Kristos Oinoti lʼEngai.</verse>
			<verse number="38">Neitanapu, peitashe olgarri, nedoiki pokira are atua engare, Filipos o olarriponi loo masaa, neibatisi ninye.</verse>
			<verse number="39">Ore pepuku ninje tiatua engare, nea Olmumua lʼOlaitoriani Filipos neitu eitoki adol olarriponi loo masaa ninye, kake eima ninye engoitoi enye eng'ida.</verse>
			<verse number="40">Netumi Filipos te Asotos neim einosu lomon lʼeng'ida tiatua ngang'itie pookin metabana nebaia Kaisarea.</verse>
		</chapter>
		<chapter number="9">
			<verse number="1">Nedumakino Saulos aiture near metuata laiteng'enuok lʼOlaitoriani nelo enetii olaidasani kitok</verse>
			<verse number="2">neyeu te ninye mbaruai, penap Damaskos atua ngajijik Engai, periku ninje Yerusalem eena, teni etum iltung'anak lʼena oitoi, leak arashu ng'oroyok.</verse>
			<verse number="3">Ore etii olototo nenyikaki Damaskos, neilang'aki ninye nabokata enkilang'et te shumata;</verse>
			<verse number="4">nebatatakino enkop nening' oltoilo ejoki ninye: Saul, Saul, ainyo pikimirita?</verse>
			<verse number="5">Nejo ninye: Laitoriani, ira iye ng'ai? Nejoki ninye: Ara nanu Yesus likimirita iye; egol te iye, piruaia olkikarret.</verse>
			<verse number="6">Nejo ninye tʼenkikirikirata o tʼenkuretishu: Laitoriani, ainyo iyeu naitobir? Nejoki Olaitoriani ninye: Tudumunye, pijing' atua engang', kilikini te ina alo enintobir.</verse>
			<verse number="7">Neitashe lʼemboitei enye aaitirring'a nening' oltoilo neitu edol oltung'ani.</verse>
			<verse number="8">Nedumunye Saulos tʼenkop; ore pebol ngonyek enyena, neitu edol toki; neibung' ninje engaina enye nerik ninye Damaskos.</verse>
			<verse number="9">Neaku ngolong'i uni medolisho nemenya nemeok.</verse>
			<verse number="10">Netii Damaskos olaiteng'enuoni oji engarna enye Ananias. Nejoki Olaitoriani ninye tiatua enduaroto: Ananias! Nejo: Nyele nanu, Laitoriani!</verse>
			<verse number="11">Nejoki Olaitoriani ninye: Tudumunye, pilo engoitoi naipoti Naitoriori, pinkilikwanu L'engaji e Yudas oltung'ani oji Saulos le Tarsos; amu etii esaisho,</verse>
			<verse number="12">netadua si ninye tiatua enduaroto oltung'ani oji engarna enye Ananias, ejing'ita neiteleiki ninye ngaik, peishori edolisho.</verse>
			<verse number="13">Nealu Ananias: Laitoriani, atoning'o nanu mbaak ele tung'ani too lkumok, eneikuna teni eitobiraki ntorrok isinyat linono lootii Yerusalem;</verse>
			<verse number="14">neitoki aata tene engolon too laidasak kituak naenie pookin looipot engama ino.</verse>
			<verse number="15">Nejoki Olaitoriani ninye: Nno ake, amu era ninye enaret nategelua nanu, peea engarna ai atua loreren lemeata Engai o atua ilkarsisi o atua nkera Israel;</verse>
			<verse number="16">amu alaitadol ninye, ajo elatum sinaitin kumok tʼolbae lʼengama ai.</verse>
			<verse number="17">Nelo Ananias nejing' atu aji neiteleiki ninye ngaik nejo: Lalashe Saul, aairriua Olaitoriani Yesus likimpang'aka tʼengoitoi niimua, pikinjori idolisho, pikingany Olmumua Sinyati.</verse>
			<verse number="18">Nedou nabokata too ngonyek enyena ntokitin nijo ilpalak neitoki adolisho neinyototo neibatisi.</verse>
			<verse number="19">Ore peidip atang'amu endaa, netum engolon. Nebik Saulos te nebo o laiteng'enuok ootii Damaskos ngolong'i naaje.</verse>
			<verse number="20">Neinosu ninye nabokata too ngajijik Engai lomon le Yesus, ajo era ninye Oinoti lʼEngai.</verse>
			<verse number="21">Ore pookin lootoning'o neiputukuny nejo: Me ele loiminye kulo te Yerusalem looipoto ena arna neotiki alotu ena alo, perikoki laidasak kituak ninje looena?</verse>
			<verse number="22">Nepon atum Saulos engolon neapare Yudayoi ootii Damaskos agilu nenyok, ajo era ele Kristos.</verse>
			<verse number="23">Ore peim ngolong'i kumok, neigwena Yudayoi, pear metua;</verse>
			<verse number="24">kake etayolo Saulos olosek lenye; nerreshu dama o kiarie too kishomini, pear ninye metua.</verse>
			<verse number="25">Neibung' laiteng'enuok ninye kiarie neitadoiyo tʼesundai tʼolbene.</verse>
			<verse number="26">Ore pebaia Saulos Yerusalem, neyeu neidikidikore laiteng'enuok, neurei pookin ninye, neitu eiruk baiki, ajo era olaiteng'enuoni.</verse>
			<verse number="27">Neibung' Barnabas ninye nerik enetii lairriwak neinosaki eneikuna ninye nedol Olaitoriani tʼengoitoi oirorie ninye, o eneikuna neiteng'enisho meureisho te Damaskos tʼengarna e Yesus.</verse>
			<verse number="28">Nebik ninye te nebo o ninje te Yerusalem, ejing' nepuku, neiro tʼengarna Olaitoriani Yesus, meureisho,</verse>
			<verse number="29">negilunore Ilgrikini, neyeu si ninje near ninye metua.</verse>
			<verse number="30">Ore peyolou lalashera kuna, nerik ninye metabaiki Kaisarea neirriwaa ninye Tarsos.</verse>
			<verse number="31">Akae, netum esirit eseriani tiatua Yudaya pookin o Galilaya o Samaria, neshetuni nepona nebik tiatua enkuretishu Olaitoriani o tiatua enkilejilejata Olmumua Sinyati.</verse>
			<verse number="32">Ore eimita Petros wuejitin pookin, nedoiki enetii sinyat ootobiko te Lida.</verse>
			<verse number="33">Nedol te ina alo oltung'ani oji engarna enye Aineas oirraga tʼerruat larin isiet eseja osupetai.</verse>
			<verse number="34">Nejoki Petros ninye: Aineas, kinjiunye Yesus Kristos, tudumunye, pintobiraki kion erruat! Neinyototo nabokata.</verse>
			<verse number="35">Nedol pookin ninye lootamanya Lida o Saron, neibelekenyakino Olaitoriani.</verse>
			<verse number="36">Netii Yope engaiteng'enuoni neji engarna enye Tabita, ore enkitaalata enye: engoilii; neiganya ninye nkitobirat sidan o nkishoorot naaishooiye.</verse>
			<verse number="37">Nesejai ninye too nona olong'i nee; neisuji ninye nepiki shumaroto.</verse>
			<verse number="38">Netaaniki Lida Yope; ore pening' laiteng'enuok, aajo etii Petros ina alo, neirriwaa iltung'anak aare enetii ninye nediding'u, pemeimutie elotu enetii ninje.</verse>
			<verse number="39">Neinyototo Petros nerubare ninje; ore pebaia ninje nerik ninye shumaroto, neitasheiki ninye ngolia pookin eishirita eitaduaia lokesenani o ilkarashi ooitobira Engoilii tʼena kata natii e nebo o ninje.</verse>
			<verse number="40">Neitupuku Petros pookin negil kung' nesaisho, neibelekenyakino empopong' nejo: Tabita, nyototoi! Nebol ngonyek enyena; ore pedol ninye Petros, neton.</verse>
			<verse number="41">Neitarasaki ninye engaina enye neapaa ninye; ore peidip aipoto sinyat o ngolia, neriku eishiu.</verse>
			<verse number="42">Neyolouni ena tiatua Yope pookin, neiruk ilkumok Olaitoriani.</verse>
			<verse number="43">Neaku ebik ngolong'i kumok te Yope t'engang' oltung'ani obo oji engarna enye Simon, oladotoni loo lonito.</verse>
		</chapter>
		<chapter number="10">
			<verse number="1">Etii oltung'ani obo atua Kaisarea neji engarna enye Kornelios, olkitok lʼendung'oti empuoto naji Italia,</verse>
			<verse number="2">supat neure Engai te nebo o engaji enye pookin, neisho olorere nkishoorot kumok nesai Engai ngolong'i pookin,</verse>
			<verse number="3">nedol tiatua enduaroto abaraki, tʼenkata esaa enturuj dama, ejing'aki olmalaika lʼEngai ninye tʼengaji enye nejoki ninye: Kornelios!</verse>
			<verse number="4">Neing'oraa ninye neureishoi nejo: Kainyo natii, Laitoriani? Nejoki ninye: Eilepa sayat o nkishoorot inono engomom Engai nedamu ninje.</verse>
			<verse number="5">Akae, rriwai iltung'anak, pepuo Yope neipot Simon oata engai arna enye Petros,</verse>
			<verse number="6">otii engang' oltung'ani oji engarna enye Simon, ora oladotoni loo lonito, etii engaji enye embata olbalbal; kilaliki ninye enintobir.</verse>
			<verse number="7">Ore peidip ashomo ele malaika oirorie Kornelios, neipot ninye laisyayak lenyena aare lʼengaji enye o osikeri lenye obo supat too kulo looisyayaki ninye oshi;</verse>
			<verse number="8">ore peidip ainosaki ninje mbaak pookin, neirriwaa ninje, pepuo Yope.</verse>
			<verse number="9">Ore tʼengai olong', epon etii ninje engoitoi netaaniki engang', neilepaki Petros keper aji alo asaisho, tʼenkata, naunore engolong'.</verse>
			<verse number="10">Netum olamei kitok neyeu nedaa, kake ore epon eitobirakini endaa, neururu tʼolmumua</verse>
			<verse number="11">nedol shumata etabole nedoiki engusa anaa erridata olkarash nateenaki too matuan ong'wan, neitadouni enkop.</verse>
			<verse number="12">Ore atua enye netii muain pookin oo ng'wesi naata nkejek ong'wan o iljang'it lʼosero o naaikurtutari o ntaritik e shumata.</verse>
			<verse number="13">Nening' oltoilo ojoki ninye: Nyototoi, Petros, teyeng'a, nosa!</verse>
			<verse number="14">Nejo Petros: Me neijia, Laitoriani, amu eitu aikata anya tukul enaiduruk o enemera sidai.</verse>
			<verse number="15">Neitoki aning' ninye oltoilo en e are: Ore naaitisidana Engai, mintaa iye torrok.</verse>
			<verse number="16">Etaa kuna aigil uni; ore tekurum o kuna nerrinyori engusa shumata.</verse>
			<verse number="17">Ore epon eitu eyolou Petros tʼoltau lenye eneiko tʼolbai lʼenduaroto natadua, ng'orai, neing'oru kulo tung'anak looirriwaiye Kornelios, engaji e Simon, neitashe te kishomi,</verse>
			<verse number="18">neipotisho neikilikwan anake etii Simon oata engai arna Petros ene anaa olomoni.</verse>
			<verse number="19">Ore te ina kata eibirribirrita Petros enduaroto, nejoki Olmumua ninye: Ng'orai, etii iltung'anak okuni liking'oru;</verse>
			<verse number="20">tudumunye, tadoi abori, nno te nebo o ninje, ming'arrirro, amu nanu oirriua ninje.</verse>
			<verse number="21">Nedoiki Petros kulo tung'anak ooirriwaka Kornelios enetii ninye nejoki: Eng'orai, nanu ilo oling'oruru. Ke tʼolbae le nyoo itiiti ene?</verse>
			<verse number="22">Nejo ninje: Kornelios, olkitok loo sikerin, oltung'ani supat, oloure Engai, oata enkitadararoto sidai tiatua olorere pookin loo Yudayoi, einoto ninye olkilikwai lʼolmalaika sinyati, pikiriku engaji enye, pikinining'u rorei linono.</verse>
			<verse number="23">Neitijing' neitoomon ninje. Ore tʼengai olong' nedumunye te nebo o ninje nerubare ninye lalashera ooje ootii Yope.</verse>
			<verse number="24">Ore tʼengolong' e are nejing' Kaisarea; neanyu Kornelios ninje eiturrurro enkishomi enye o iljorueta lenyena.</verse>
			<verse number="25">Ore ejing'ita Petros, nenang'are Kornelios ninye nebatatakino nkejek enyena neitaa ninye kitok.</verse>
			<verse number="26">Neapu Petros ninye nejoki: Ntasho, amu ara si nanu oltung'ani.</verse>
			<verse number="27">Ore peidip airorie ninye, nejing' nedol ilkumok ooiturrurrote.</verse>
			<verse number="28">Nejoki ninje: Iyololo ndai, aajo me sidai tʼoltung'ani lora Oyudayos, teni eder arashu elotu enetii loora loo kulekai oreren; kake aaitadua Engai, pamaipot oltung'ani o obo anaa oloiduruk arashu oltorrono.</verse>
			<verse number="29">Onaa aewuo neitu aany aaipotoki. Akae, aikilikwan taata: ke tʼolbae le nyoo kimpoto?</verse>
			<verse number="30">Nejo Kornelios: Engolong' e ong'wan taata eitu anya endaa metabaiki ena kata, ore tʼesaa enturuj nasaisho tʼengaji ai, naa ng'orai, neitashe oltung'ani tʼengomom ai oata ilkarashi ooilang'isho,</verse>
			<verse number="31">nejo: Kornelios, etoning'oki sayat inono nedamuni nkishoorot inono tʼengomom Engai.</verse>
			<verse number="32">Akae, rriwai iltung'anak, pepuo Yope, peipot te ine Simon oata engai arna Petros, otii engaji e Simon, oladotoni loo lonito, natii embata olbalbal: teni elotu ninye, nikilairorie.</verse>
			<verse number="33">Nairriwaa nabokata enitii iye nintobira sidai iewuo. Akae, kitii yook pookin taata ene engomom Engai, pikining' mbaak pookin nikintanapa Engai.</verse>
			<verse number="34">Nebol Petros enkutuk enye nejo: Esipa, atayolo abaraki, ajo meing'oraa Engai emua oo ltung'anak,</verse>
			<verse number="35">kake ore tiatua loreren pookin enyor oloure ninye o oloitobir esupato.</verse>
			<verse number="36">Itayoloutuo ndai ele rorei loirriwaka Engai nkera Israel, peinosu eseriani te Yesus Kristos ora Olaitoriani loo pookin,</verse>
			<verse number="37">oibulu atua Yudaya pookin neiter te Galilaya, tekurum enkibatisa nainosua Yohanes,</verse>
			<verse number="38">ajo eela Engai Yesus le Nasaret tʼOlmumua Sinyati o tʼengolon, oima idyalo o idyalo eitobir sidan, eishiunye pookin looitamio satan, amu etaboitare Engai ninye.</verse>
			<verse number="39">Nikira yook iljaken loo mbaak pookin naaitobira ninye tiatua olosho loo Yudayoi o Yerusalem. Near ninje ninye metua neik tʼenjata.</verse>
			<verse number="40">Eitopiwuo Engai ele tʼengolong' e uni neitadolu ninye tʼewuas,</verse>
			<verse number="41">me tʼolorere pookin, kake too ljaken ooitera Engai agelu nera yook likitadaate nikiokisho te nebo o ninye, eidipa atopiu too lootuata.</verse>
			<verse number="42">Neitanap ninye yook, pikinosaki olorere nikinjakenoki, aajo ninye eitanapua Engai, peaku olaigwenani loo looishiu o loo lootuata.</verse>
			<verse number="43">Eijakenu te ninye layolounok pookin, aajo eishori oltung'ani pookin loiruk, enkitaunoto oo nkitarruot tʼengarna enye.</verse>
			<verse number="44">Ore epon eirorita Petros kulo rorei, nedoiki Olmumua Sinyati pookin ootoning'o ena bae.</verse>
			<verse number="45">Neiputukuny kulo airukok lʼemurata ooetuo te nebo o Petros, tiaraki natubukokoki baiki loreren lemeata Engai enkishooroto Olmumua Sinyati;</verse>
			<verse number="46">amu etoning'o eirorita ninje too nkutukie neitadaraa Engai. Nejo Petros:</verse>
			<verse number="47">Keidim oltung'ani atomito engare, pemeibatisi kulo lootang'amutua Olmumua Sinyati, neijia ake anaa yook?</verse>
			<verse number="48">Neitanapisho, peibatisi ninje tʼengarna e Yesus Kristos. Nesai ninye, pebik ngolong'i naaje.</verse>
		</chapter>
		<chapter number="11">
			<verse number="1">Nening' lairriwak o lalashera ootii Yudaya, aajo etang'amutua si ninje loreren lomon lʼEngai.</verse>
			<verse number="2">Ore peilep Petros Yerusalem, negilunore ninye loora lʼemurata</verse>
			<verse number="3">ejo: Itijing'a atua iltung'anak lememurata ning'arie endaa.</verse>
			<verse number="4">Neiter Petros ainosaki ninje mbaak tʼolkereri ejo:</verse>
			<verse number="5">Atobiko tiatua engang' Yope asaisho neururu Olmumua lai nadol enduaroto: nedou engusa anaa erridata olkarash, neitadouni te shumata too mowuarak ong'wan, nelotu enatii nanu;</verse>
			<verse number="6">ore pakurraki aing'oraa, nadol ng'wesi lʼenkop naata nkejek ong'wan o iljang'it lʼosero o naaikurtutari o ntaritik e shumata.</verse>
			<verse number="7">Naning' oltoilo laajoki: Nyototoi, Petros, teyeng'a, nosa!</verse>
			<verse number="8">Najo si nanu: Me neijia, Laitoriani, amu ore entoki naiduruk arashu enemera sidai eton eitu ejing' enkutuk ai tukul.</verse>
			<verse number="9">Naaitoki aliki nanu oltoilo oing'ua shumata: Ore naaitisidana Engai, mintaa iye torrok.</verse>
			<verse number="10">Neaku kuna aigil uni, neitokini ailepie pookin shumata.</verse>
			<verse number="11">Ore nabokata eitasheito iltung'anak okuni te boo engaji natii nanu laairriwakaki eing'ua Kaisarea.</verse>
			<verse number="12">Naajoki ake Olmumua: Nno te nebo o ninje, ming'arrirro! Nikiruba te nebo o kulo alashera ile nikijing' engaji e ilo lee.</verse>
			<verse number="13">Neinosaki ninye yook eneikuna teni edol olmalaika oitasho tiatua engaji enye nejoki ninye: Rriwai iltung'anak, pepuo Yope neipot Simon oata engai arna Petros,</verse>
			<verse number="14">likiliki rorei likintopok iye o engaji ino pookin.</verse>
			<verse number="15">Ore paiter nanu airo, nedoiki Olmumua Sinyati ninje anaa petadoikio yook tʼenkiterata.</verse>
			<verse number="16">Nadamu te ina kata ororei lʼOlaitoriani otejo: Eibatisishe Yohanes tʼengare, kake eibatisi ndai tʼOlmumua Sinyati.</verse>
			<verse number="17">Akae, ore peishoo Engai ninje ena kishooroto anaa yook looiruko Olaitoriani Yesus Kristos: kara nanu ng'ai oidim atomitiki Engai?</verse>
			<verse number="18">Ore pening' ninje kuna, negira neitadaraa Engai nejo: Eishoo Engai baiki loreren lemeata ninye enkitaalata, petum empuan.</verse>
			<verse number="19">Ore kulo ooisardaka tʼolbae lʼosina otupukuo too mbaak e Stefanos, nepuo metabaiki Foinike o Kupros o Antiokia neitu einosaki ororei olekai tung'ani neme Yudayoi ake.</verse>
			<verse number="20">Etii ake ilkulekai ooje atua ninje, leak le Kupros o le Kirene. Ore pebaia ninje Antiokia, neirorie ninje baiki Ilgrikini neinosaki ninje Olaitoriani Yesus.</verse>
			<verse number="21">Netii engaina Olaitoriani e nebo o ninje neiruk esiana kitok neibelekenyakino Olaitoriani.</verse>
			<verse number="22">Nebaiki kuna baak nkiyaa esirit natii Yerusalem, neirriwaa Barnabas, pelo metabaiki Antiokia.</verse>
			<verse number="23">Ore peidip atabai ninye nedol eng'adunoto naishorua Engai, neng'ida nediding' pookin, pebik ninje tiatua Olaitoriani osupatei too ltauja lenye.</verse>
			<verse number="24">Amu era ninye oltung'ani supat nebore Olmumua Sinyati o enkirukoto. Nerikokini esiamu narrish Olaitoriani.</verse>
			<verse number="25">Nepuku Barnabas alo Tarsos, peing'oru Saulos,</verse>
			<verse number="26">ore petum ninye, neriku Antiokia. Neaku eiturrurro ninje o esirit olari olulung'a neiteng'en esiamu narrish. Neipoti laiteng'enuok tʼenkata elukunya te Antiokia ilkristianoi.</verse>
			<verse number="27">Nedou to kuna olong'i layolounok eing'ua Yerusalem nepuonu Antiokia.</verse>
			<verse number="28">Neitashe obo too ninje oji engarna enye Agabos neitayolo ninye tʼenkidimata Olmumua, ajo elotu olamei kitok atua olmaa pookin; neaku neijia too ngolong'i e kaisar Klaudios.</verse>
			<verse number="29">Nenyorru aaitobira laiteng'enuok, oltung'ani pookin anaa peidim, enkishooroto, peakini lalashera ootii Yudaya;</verse>
			<verse number="30">neiko nji neirriwaki laigwenak too ngaik e Barnabas o Saulos.</verse>
		</chapter>
		<chapter number="12">
			<verse number="1">Ore te ina kata neitorioo olkarsis Herodes ngaik enyena, peitobiraki ntorrok iltung'anak lʼesirit.</verse>
			<verse number="2">Near ninye Yakobos, olalashe le Yohanes, t'olalem metua.</verse>
			<verse number="3">Ore pedol, ajo eiting'ida Yudayoi, nepon aibung' baiki Petros. Netii ngolong'i oo lmkaten lemeisiijo.</verse>
			<verse number="4">Ore peidip aibung'a ninye, nepik engaji erripore neitarasaki ilkamban ong'wan loo sikerin, neata olkamba obo sikerin ong'wan, perrip ninye neotiki arik engomom olorere, eidipe pasaka.</verse>
			<verse number="5">Akae, nerripi Petros tʼengaji erripore; nesayaki esirit ninye Engai too sayat nemegira.</verse>
			<verse number="6">Ore pebau engolong' nayeu Herodes neitupuku ninye boo, neirrag Petros te ina kiarie tʼempolos oo sikerin aare, eena too lpisia aare, netii larripok kishomi, perripi engaji erripore.</verse>
			<verse number="7">Naa ng'orai, nebau olmalaika lʼOlaitoriani neilang'isho enkilang'et tiatua olgilata neosh Petros laras neinyeye ninye ejoki; Tudumunye asioki! Nedoiyo ilpisia too ngaik enyena.</verse>
			<verse number="8">Nejoki olmalaika ninye: Teenai, njopo namuka! Neiko nji. Neitoki ajoki ninye: Njopo emekiti ino, tusujaki!</verse>
			<verse number="9">Nepuku asuj neitu eyolou, ajo esipa nena naaitobira olmalaika, kake etejo ninye etadua enduaroto.</verse>
			<verse number="10">Ore pelusoo erripoto elukunya o en e are, nebaiki kishomi esekengei najing' engang'; nebolo openy. Nepuku neim engoitoi nabo, neing'ua nabokata olmalaika ninye.</verse>
			<verse number="11">Ore peitoki arrinyokino Petros kion, nejo: Atayolo taata tʼesipata, ajo eirriua Olaitoriani olmalaika lenye naaitopok nanu too ngaik e Herodes o tʼeanyunoto pookin olorere loo Yudayoi.</verse>
			<verse number="12">Ore eibirribirrita kuna, nelotu ninye engaji e Maria, ng'otonye e Yohanes, loata engai arna Markos, naiturrurrore esiamu narrish esaisho.</verse>
			<verse number="13">Ore peoshiosh Petros oldiripe le kutukaji, nelotu engaisyayani nabo naji Rode, peinining'.</verse>
			<verse number="14">Ore peyolou oltoilo le Petros, neitu ebol kutukaji tʼolbae lʼeng'ida, nerrinyo asioio neinosu, ajo eitashe Petros tʼengalo kishomi e boo.</verse>
			<verse number="15">Nejoki ninje ninye: Iata oloirirua! Nenyok ajo: neijia etiu. Nejo ninje: Olmalaika lenye!</verse>
			<verse number="16">Nepon Petros aoshiosh; ore pebol ninje, nedol ninye neiputukuny.</verse>
			<verse number="17">Ore peidip atoroja ninye tʼengaina, pegira ninje, neinosaki eneikuna teni eitai Olaitoriani ninye tiatua engaji erripore, nejoki: Enosakiti kuna baak Yakobos o lalashera! Nepuku nelo engai wueji.</verse>
			<verse number="18">Ore pekenyu, neng'ayung'ayu sikerin naleng': ketaa nyoo Petros.</verse>
			<verse number="19">Ore peing'oru Herodes ninye, neitu etum, neikilikwan ninye larripok neitanap, periki aar; nedou eing'ua Yudaya nelo metabaiki Kaisarea neton te ina alo.</verse>
			<verse number="20">Negoroki Herodes iltung'anak le Tiros o Sidon; nepuonu ninje enetii ninye tʼoltau obo, eidipa aitau osotua o Blastos, ora olarriponi lʼolgilata loirragieki lʼolkarsis, neomon eseriani, tiaraki naitoti olosho lʼolkarsis olenye.</verse>
			<verse number="21">Ore tʼengolong' nategeluaki neishop Herodes ilkarashi lʼolkarsis netonie olorika lʼenkitook neirorie olorere.</verse>
			<verse number="22">Neosh olorere olodoo nejo: Oltoilo lʼEngai, mekure aa oltoilo lʼoltung'ani!</verse>
			<verse number="23">Neosh nabokata olmalaika lʼOlaitoriani ninye, tiaraki neitu eisho ninye Engai enkitook; nenya ilkuru ninye nedung'o tau.</verse>
			<verse number="24">Nebulu lomon lʼEngai nepona.</verse>
			<verse number="25">Nerrinyo Barnabas o Saulos eing'ua Yerusalem, eidipa aaitarasai nkishoorot, erikito ninje Yohanes oata engai arna Markos.</verse>
		</chapter>
		<chapter number="13">
			<verse number="1">Netii Antiokia atua esirit layolounok o laiteng'enak, Barnabas o Simeon oipotoki Niger o Lukios le Kirene o Manaen oitubuluaki te nebo o Herodes, olkarsis lʼematua e ong'wan, o Saulos.</verse>
			<verse number="2">Ore peisyayaki ninje Olaitoriani neitupukoo aten, neiro Olmumua Sinyati: Entegelakaki Barnabas o Saulos, peitobir ninje ena kyas naipotoko nanu ninje.</verse>
			<verse number="3">Neitupukoo aten nesaisho neiteleiki ninje ngaik neisho epuo.</verse>
			<verse number="4">Ore kulo looirriwaiye Olmumua Sinyati nepuo metabaiki Seloikia nejing te ina alo engalawa nepuo Kupros;</verse>
			<verse number="5">Ore etii engang' Salamis, neinosu lomon lʼEngai tiatua ngajijik Engai oo Yudayoi; neata ninje baiki Yohanes loisyayaki ninje.</verse>
			<verse number="6">Neim ninje oloigeruno pookin metabaiki Pafos nedol oltung'ani obo lora oloiboni o olayolounoni lʼelejare, Oyudayos, neji engarna enye Baryesus;</verse>
			<verse number="7">netii ninye te nebo o olaigwenani Sergios Paulos, oltung'ani lʼeng'eno; eipoto ele Barnabas o Saulos neyeu nening' lomon lʼEngai.</verse>
			<verse number="8">Negilunore Elimas ninje, lora oloiboni, amu nyena enkitaalata engarna enye, neyeu neitapal olaigwenani enkirukoto.</verse>
			<verse number="9">Kake ore Saulos, oji baiki Paulos, nebore Olmumua Sinyati, nekurraki ngonyek shumata enye</verse>
			<verse number="10">nejo: Iye, enkerai e satan, nabore olosek o olduruki pookin, olmang'atinda lʼesupato pookin, mipal mishukushuk ngoitoi Olaitoriani naara sidan?</verse>
			<verse number="11">Akae, ng'orai, elotu engaina Olaitoriani shumata ino niaku modooni, midol engolong' enkiti kata. Nedoiki ninye nabokata olairambai o enaimin, nemanaa ninye neing'oru oloibung' engaina enye.</verse>
			<verse number="12">Ore pedol olaigwenani enataa, neiruk neiputukunyoki enkiteng enare Olaitoriani.</verse>
			<verse number="13">Nejing' Paulos o lʼemboitei enye engalawa eing'ua Pafos nebaia Perge e Pamfilia; neing'ua Yohanes ninje nerrinyo Yerusalem.</verse>
			<verse number="14">Neing'ua ninje Perge nebaia Antiokia e Pisidia nejing' tʼengolong' naeng'ieng'areki atua engaji Engai netoni.</verse>
			<verse number="15">Ore peidipi aaisoma nkitanapat o layolounok, neirriwaki ilkituak lʼengaji Engai aajoki ninje: Lelea, lalashera, teni etii obo too ndai loata ororei orojie olorere, entolimu!</verse>
			<verse number="16">Neitashe Paulos neroj tʼengaina enye neiro: Lelea le Israel o ndai liurere Engai, enining'o!</verse>
			<verse number="17">Etegelua Engai ele orere Israel loopapa lang' neitaa kitok olorere te ina kata nara lomon tʼolosho Misri, nerik aitung'ua ninje tʼengaina enye nataapaiyoki.</verse>
			<verse number="18">Eting'iriaka ninje larin artam ti ang'ata</verse>
			<verse number="19">neiminye loreren oopishana tiatua olosho Kanaan neitujung' ninje olosho lenye.</verse>
			<verse number="20">Ore tekurum neisho ninje larin iip ong'wan o onom laigwenak metabaiki olayolounoni Samuel.</verse>
			<verse number="21">Tekurum neyeu ninje olkarsis, neisho Engai ninje Saul, enkerai e Kis, oltung'ani lʼenkishomi e Benyamin, larin artam.</verse>
			<verse number="22">Ore peidip aitau ilo, neunoki ninje David aitaa olkarsis lenye, neijakenu te ninye nejo: Ainoto David le Isai (Yese), oltung'ani onyor oltau lai, oloitobir pookin nayeu.</verse>
			<verse number="23">Neunoki Engai Israel tiatua eishoi enye, neijia anaa peisiligua, Olaitopuani Yesus,</verse>
			<verse number="24">eidipa Yohanes aituruko ainosaki olorere pookin le Israel enkibatisa enkitaalata, eton eitu elotu ninye.</verse>
			<verse number="25">Ore peidip Yohanes olototo lenye, nejo: Mara nanu ilo lijojo ndai, kake eng'orai, elotu tekurum ai ele lamaiteu nanu atalaku namuka oo nkejek enyena.</verse>
			<verse number="26">Lelea, lalashera, nakera eishoi e Abraham o ndai liurere Engai, eirriwakaki ndai ororei lʼena kitopuata.</verse>
			<verse number="27">Ore kulo lootii Yerusalem o ilkituak lenye, eitu eyolou ele arashu rorei loo layolounok ooisomai too ngolong'i pookin naaeng'ieng'areki neitabaia ninje tʼenkigwena enye.</verse>
			<verse number="28">Ore peitu etum entoki naarie ninye metua, nesai ninje ake Pilatos, pear ninye metua.</verse>
			<verse number="29">Ore peidip ninje pookin natisirakaki ninye, neitadou ninye tʼenjata nepik atua engapunet.</verse>
			<verse number="30">Neitopiu ake Engai ninye tiatua lootuata;</verse>
			<verse number="31">nelioi ngolong'i kumok too kulo ooilepa o ninye eing'ua Galilaya metabaiki Yerusalem, loora taata iljaken lenyena tiatua olorere.</verse>
			<verse number="32">Kinosaki si yook ndai ena kisiligata nataa too loopapa lang',</verse>
			<verse number="33">aajo eidipa aitisipai Engai ninye too yook, nkera enye, etopiwuo Yesus, anaa petisiraki tiatua Osingolio le are: Ira iye Oinoti lai, aatoiwuo iye taata.</verse>
			<verse number="34">Ore tiaraki naitopiwuo ninye aitung'ua lootuata, pemeala arruoio, neiro nji: Ayeu naisho ndai eng'adunoto naisiliga David, naibung' ninye osupatei.</verse>
			<verse number="35">Onaa ejo tʼengai wueji: Minjooio osinyati lino, pedol erruoroto.</verse>
			<verse number="36">Amu ore David, peidip tʼenkata enye aisyayaki eyeunoto Engai, neirura ninye nepiki enetii loomenye nedol erruoroto;</verse>
			<verse number="37">kake eitu edol ele loitopiwuo Engai, erruoroto.</verse>
			<verse number="38">Akae, njeyolouni too ndai, lelea, lalashera, aajo einosakini ndai enkitaunoto oo nkitarruot tʼolbae lʼele.</verse>
			<verse number="39">Neishori te ninye oltung'ani pookin loiruk ninye esupato neitu eidim aaishoo ndai nkitanapat e Mose.</verse>
			<verse number="40">Eng'orai, pemepuonu shumata inyi kuna naairoro layolounok:</verse>
			<verse number="41">„Eng'orai, ndai lamenak, emputukunyo niminimini! Amu aitobir nanu embae too ngolong'i inyi, embae nimirukuruku, teni einosaki oltung'ani ndai.“</verse>
			<verse number="42">Ore peidip ninje aatupukutu, nesai iltung'anak ninje, peitoki aaliki ninje kulo rorei tʼengai olong' naeng'ieng'areki.</verse>
			<verse number="43">Ore peisardak esirit engaji Engai, nesuj ilkumok loo Yudayoi o lʼemboitei oo Yudayoi looure Engai Paulos o Barnabas ooirorie nediding' ninje, pebik tiatua eng'adunoto Engai.</verse>
			<verse number="44">Ore tʼengolong' naeng'ieng'areki e are neiturrurro engang' pookin, eng'or kuti ake, pening' lomon lʼEngai.</verse>
			<verse number="45">Ore pedol Yudayoi siamin, neibung'aki ong'u neisimakinore enatejo Paulos nemorisho.</verse>
			<verse number="46">Neiro Paulos o Barnabas meureisho ejo: Meata kata nemeng'asi aainosu ororei lʼEngai too ndai, kake tiaraki nirrumokiki ninye enelakwa niming'oraara aten, aajo iyeuu empuan nemeiting', eng'orai, kimbelekenyakino loreren lemeata Engai.</verse>
			<verse number="47">Amu neijia eitanapua yook Olaitoriani: Aatipika iye, piaku enkilang'et oo loreren, piaku iye enkitopuata metabaiki enkiting'oto enkop.</verse>
			<verse number="48">Ore pening' loreren lemeata Engai kuna, neng'ida neitadaraa ororei lʼOlaitoriani neiruk kulo ootushumaki, pebaiki empuan nemeiting'.</verse>
			<verse number="49">Neibulunyeki ororei lʼOlaitoriani atua ele osho pookin.</verse>
			<verse number="50">Kake neiponyaa Yudayoi ng'oroyok naaure Engai naata enkitook o ilkituak lʼengang' neinyeye emirata namirie Paulos o Barnabas neitupuku ninje too mbatai enye.</verse>
			<verse number="51">Neipiripiroo enterit oo nkejek enye, pebaiki ninje, nepuonu Ikonion.</verse>
			<verse number="52">Neiganya laiteng'enuok eng'ida o Olmumua Sinyati.</verse>
		</chapter>
		<chapter number="14">
			<verse number="1">Neaku eiturrurro ninje te Ikonion tiatua engaji Engai oo Yudayoi neinosu nji, aajo eiruko esiamu kitok oo Yudayoi o noo Lgrikini.</verse>
			<verse number="2">Neiponyaa Yudayoi lemeiruk iltauja loo loreren metagoroki lalashera.</verse>
			<verse number="3">Nebik te ina alo enkata naado peno neiteng'enu meureisho Olaitoriani, oijakenoko lomon lʼeng'adunoto enye neisho metaa ntokitin kituak o nkiputukunyot too ngaik enye.</verse>
			<verse number="4">Nerisha esiamu engang' nejing' kulekai ematua oo Yudayoi o kulekai ematua oo lairriwak.</verse>
			<verse number="5">Neibung'aro loreren o Yudayoi o ilkituak lenye, peitobiraki ninje ntorrok nenang' too soito,</verse>
			<verse number="6">neyolou ninje ena nekwetiki ngang'itie e Likaonia, Listra o Derbe, o olosho lotamana;</verse>
			<verse number="7">Netoni te ina alo neinosu lomon lʼeng'ida.</verse>
			<verse number="8">Netii Listra oltung'ani obo, menati nkejek, leitu eidim ashomo eiter tʼengoshoke e ng'otonye, eitu elo tukul.</verse>
			<verse number="9">Neinining' ilo Paulos eirorita; nekurraki ninye ngonyek nedol, ajo eata enkirukoto enkishiunoto,</verse>
			<verse number="10">neiro tʼoltoilo kitok ejo: Ntasho too nkejek inono aitoriori! Neipirriu ilo tung'ani shumata neiter alimana.</verse>
			<verse number="11">Ore pedol isiamin enaitobira Paulos, neapaa iltoiloi neiro tʼenkutuk e Likaonia: Etanyanyukie ngain iltung'anak nedoiki enikitii yook.</verse>
			<verse number="12">Neipot Barnabas Tseus o Paulos Hermas, amu ninye oljani loo rorei.</verse>
			<verse number="13">Nereu olaidasani lʼengaji e Tseus natii aulo engang', ilmong'i o ilmarisiani loo ntapuka metabaiki kishomi neyeu neidas te nebo o siamin.</verse>
			<verse number="14">Ore pening' lairriwak Barnabas o Paulos kuna, nepolos ninje ilkilani lenye neityamaki siamin edarita</verse>
			<verse number="15">nejo: Lelea, kainyo intobiritata te ina alo? Kira si yook iltung'anak loopuo aae anaa ndai, kinosaki ndai, pimbelekenyanya too kuna ain nemera o nyoo aapuo enetii Engai naishiu, naitobira shumata o enkop o ilbalbali o pookin natii atua ninje;</verse>
			<verse number="16">neisho tʼenkopa naima loreren pookin epuo ngoitoi enye,</verse>
			<verse number="17">kake eitu epal ninje eijakenoki kion eitobir sidan, neisho ndai enjan e shumata o nkatan eiunoto oo lmomo neigany iltauja linyi endaa o eng'ida.</verse>
			<verse number="18">Ore ejoito kuna, nemitiki siamin tʼosina, pemeidasaki ninje.</verse>
			<verse number="19">Nepuonu Yudayoi ooing'ua Antiokia o Ikonion neisis isiamin nenang' Paulos too soito neitupuku ninye aulo engang' nejo etua.</verse>
			<verse number="20">Ore emanita laiteng'enuok, neitashe nejing' atua engang' nelo tʼengolong' e are o Barnabas metabaiki Derbe.</verse>
			<verse number="21">Neinosaki ninje ena ang' lomon lʼeng'ida neitaa ilkumok laiteng'enuok nerrinyo Listra o Ikonion o Antiokia.</verse>
			<verse number="22">Neitagol iltauja loo laiteng'enuok ediding' pebik tiatua enkirukoto neitayolo ninje, aajo meata kaata nimikijing' atua enkarsishu Engai too sinaitin kumok.</verse>
			<verse number="23">Nerukoo sirito nepikaki ninje laigwenak, esaisho nepukoo neitarasaki Olaitoriani oiruko ninye.</verse>
			<verse number="24">Neim Pisidia nepuonu Pamfilia,</verse>
			<verse number="25">neinosu lomon te Perge nedou metabaiki Atalia</verse>
			<verse number="26">nepuo te ine tʼengalawa Antiokia, ene wueji netipikieki tʼeng'adunoto Engai enkyas naitabaitie.</verse>
			<verse number="27">Ore pebaia ninje, neiturrur esirit neinosaki enaitobira Engai too ninje, ajo etaboloko Engai loreren lemeyolo ninye kutukaji enkirukoto.</verse>
			<verse number="28">Nebik te ina alo enkata neme kiti te nebo o laiteng'enuok.</verse>
		</chapter>
		<chapter number="15">
			<verse number="1">Nedou iltung'anak ooje ooing'ua Yudaya neiteng'en lalashera nejo: Teni memurati ndai tʼorregie le Mose, nimindimidimi aatopok.</verse>
			<verse number="2">Ore peaku endung'o o enkitarrikino e Paulos o Barnabas o lelo, neitanapaa ninje Paulos o Barnabas o kulekai tʼempolos enye, pepuo tʼolbae lʼena kitarrikino Yerusalem enetii lairriwak o laigwenak.</verse>
			<verse number="3">Neitare esirit ninje neim Foinike o Samaria neinosu enkitaalata oo loreren lemeata Engai neiting'id lalashera pookin naleng'.</verse>
			<verse number="4">Ore pebaia ninje Yerusalem, neng'amu esirit o lairriwak o laigwenak ninje, neinosaa enkumoi oo mbaak naaitobira Engai too ninje.</verse>
			<verse number="5">Neinyototo iltung'anak oora lʼematua oo Lfarisayoi ooiruko nejo: Meata kata nememurati ninje neitanapi, peibung' nkitanapat e Mose.</verse>
			<verse number="6">Neiturrurro lairriwak o laigwenak, peleen ena bae.</verse>
			<verse number="7">Ore peishangarra naleng', neitashe Petros nejoki ninje: Lelea, lalashera, iyololo, aajo aategelua Engai opa tiatua ndai, peiye ening' loreren lemeata Engai tʼenkutuk ai lomon lʼenkitopuata neiruk.</verse>
			<verse number="8">Ore si ninye Engai nayolo iltauja neijakenoki kion too ninje neisho Olmumua Sinyati anaa yook,</verse>
			<verse number="9">neitu epik erishata empolos ang' o ninje neisuj iltauja lenye tʼenkirukoto.</verse>
			<verse number="10">Akae, ainyo pitemiteme taata Engai nipikipiki nkeek shumata oo murto oo laiteng'enuok neitu eidim aatanap loopapa lang' o yook?</verse>
			<verse number="11">Kake kiruk, aajo kipok tʼeng'adunoto Olaitoriani Yesus, naa neijia si ninje.</verse>
			<verse number="12">Negira enkumoi pookin aainining' Barnabas o Paulos einosu ilponot o nkiputukunyot naaitobira Engai too ninje tiatua loreren lemeata Engai.</verse>
			<verse number="13">Ore pegira kulo, nealu Yakobos nejo: Lelea, lalashera, enining'oki!</verse>
			<verse number="14">Einosua Simeon eneikuna Engai tʼenkata elukunya ten egelu neng'amu olorere obo too loreren, peata engarna enye.</verse>
			<verse number="15">Etumo rorei loo layolounok o kulo, neijia anaa petisiraki:</verse>
			<verse number="16">Alaibelekenyunye tekurum naitoki ashet engaji e David natuurori, naitoki ashet nkun enyena naataaraki, naitasheye ninje,</verse>
			<verse number="17">peiye eing'oru iltung'anak lootelekutua Olaitoriani, o loreren pookin loipotieki engarna ai, nejo Olaitoriani oitobir kuna.</verse>
			<verse number="18">Eyolo Engai opa moitie nkitobirat enyena pookin.</verse>
			<verse number="19">Onaa aalu nanu, pemeitagolikini kulo looibelekenyakinote Engai tiatua loreren,</verse>
			<verse number="20">kake njesirakini ninje, pepaash ilduruk loo nkulie ain o mbaak torrok oo nkiri o natagoroki o osarge.</verse>
			<verse number="21">Amu eata Mose neba opa moitiei kulo looinosu mbaak enyena tiatua ngang'itie pookin neisomai ninye too ngolong i pookin naaeng'ieng'areki tiatua ngajijik Engai.</verse>
			<verse number="22">Nejo lairriwak o laigwenak te nebo o esirit pookin, aajo sidai, teni egelu leak too ninje, neirriwaa ninje, pepuo Antiokia te nebo o Paulos o Barnabas o Yudas oipotoki Barsabas o Silas, oora leak arikok tiatua lalashera.</verse>
			<verse number="23">Nesir too ngaik enye nji: Kiroroki yook lairriwak o laigwenak likira lalashera ndai lalashera loo loreren ootii Antiokia o Siria o Kilikia.</verse>
			<verse number="24">Tiaraki nikitoning'o yook, aajo eing'arrirroitie ndai iltung'anak ooje too yook too nkiteng'enareitin neitarruo iltauja linyi, eitu kintanap yook ninje entoki,</verse>
			<verse number="25">onaa kitadua yook likinturrurro tʼoltau obo, aajo sidai, pikirriwaki ndai leak ootegeluaki te nebo o likinyor, Barnabas o Paulos,</verse>
			<verse number="26">iltung'anak looidipa aaishoo iltauja lenye tʼolbae Tengarna Olaitoriani lang' Yesus Kristos.</verse>
			<verse number="27">Nikirriu naa Yudas o Silas ooinosu oopeny ndai too rorei kuna baak.</verse>
			<verse number="28">Amu eiting'ida Olmumua Sinyati o yook, pemikipon aadumakindai rridat neme nona ake nemepalai,</verse>
			<verse number="29">pipaashipaasha nkiri enkidasare oo nkulie ain o osarge o natagoroki o mbaak torrok oo nkiri; teni imitikiki aten kuna, nintobiribiri sidai. Esere naa!</verse>
			<verse number="30">Ore peishori meshomo, nepuonu ninje Antiokia neiturrur enkumoi olorere neitarasaki empalai.</verse>
			<verse number="31">Ore peidip aaisoma, neng'ida te ina kilejilejata.</verse>
			<verse number="32">Nediding' Yudas o Silas, oora baiki layolounok, lalashera too rorei kumok neitagol ninje.</verse>
			<verse number="33">Ore peidip aatobik enkata naje, neisho lalashera ninje meshomo tʼeseriani enetii looirriutua ninje.</verse>
			<verse number="34">Nenyorru Silas atobiko te ine.</verse>
			<verse number="35">Netoni Paulos o Barnabas te Antiokia eiteng'enisho neinosu lomon lʼOlaitoriani te nebo o kulekai kumok.</verse>
			<verse number="36">Ore peishunye ngolong'i naaje, nejoki Paulos Barnabas: Mainyaaki aamanaa, pikiduare lalashera tiatua ngang'itie pookin nikinosunye lomon lʼOlaitoriani, eneikununo.</verse>
			<verse number="37">Neyeu Barnabas nerik te nebo o ninje Yohanes oji Markos.</verse>
			<verse number="38">Kake etayeuo Paulos, pemeriki ilo lotung'aiye ninje te Pamfilia neitu erubare ninje atua enkyas.</verse>
			<verse number="39">Nejing' enkitarrikino metirishata; nerik Barnabas Markos nepuo tʼengalawa Kupros.</verse>
			<verse number="40">Negelu Paulos Silas nepuo, eidipa aaitarasakiti lalashera ninje eng'adunoto Engai.</verse>
			<verse number="41">Neim ninje Siria o Kilikia neitagol sirito.</verse>
		</chapter>
		<chapter number="16">
			<verse number="1">Nebaia ninje Derbe o Listra. Naa ng'orai, etii ina alo olaiteng'enuoni oji engarna enye Timoteos, engerai eng'oroyoni nabo oo Yudayoi nairuko, nera menye lenye Olgriki;</verse>
			<verse number="2">Neijakenu lalashera ootii Listra o Ikonion te ninye sidan.</verse>
			<verse number="3">Neyeu Paulos, perubare ele ninye, neibung' nemurat ninye tʼolbae loo Yudayoi lootii atua kuna wuejitin, amu etayolo pookin, aajo era menye Olgriki.</verse>
			<verse number="4">Ore peim atua ngang'itie, neitarasaki kuna sipat, naaitanaputua lairriwak o laigwenak ootii Yerusalem, perrip ninje.</verse>
			<verse number="5">Negolu sirito tiatua enkirukoto nepona aaku kumok too ngolong'i pookin.</verse>
			<verse number="6">Neim Frigia o olosho Galatia nemitiki Olmumua Sinyati ninje einosu lomon tiatua Asia.</verse>
			<verse number="7">Ore pebaia Misia, netem aapuo Bitinia, neitu eisho Olmumua le Yesus epuo;</verse>
			<verse number="8">neim Misia nebaia Troas.</verse>
			<verse number="9">Nelioi enkitaduaroto kiarie te Paulos: etii oltung'ani obo le Makedonia oitashe nesai ninye nejoki: Talang'u Makedonia, piretoki yook!</verse>
			<verse number="10">Ore peidip atadua ena kitaduaroto, nikiyeu nabokata nikipuku aapuo Makedonia nikidol, aajo esipa eipoto yook Olaitoriani, pikinosaki ninje lomon lʼeng'ida.</verse>
			<verse number="11">Nikidotu eenet te Troas nikibaia engoitoi naitoriori Samotrake o tʼengolong' e are Neapolis,</verse>
			<verse number="12">o te ina alo metabaiki Filipi nara engang' kitok olosho Makedonia, engang' oo Romayoi. Nikitoni tiatua ena ang' ngolong'i naaje.</verse>
			<verse number="13">Ore tʼengolong' naeng'ieng'areki nikipuku tʼengang' aapuo embata engare, ewueji nasaishoreki, nikitoni nikirorie ng'oroyok naaiturrurrote.</verse>
			<verse number="14">Nening' eng'oroyoni nabo, naji engarna enye Lidia, engamirani oo lkarashi oodo, nʼengang' Tiatira, naure Engai; nebol Olaitoriani oltau lenye neibung' nairoro Paulos.</verse>
			<verse number="15">Ore peibatisi ninye o engaji enye, nesai yook nejo: Teni kitadua, aajo ara engairukoni Olaitoriani, entijing' engaji ai, pitonini tiatua; nediding'aki yook!</verse>
			<verse number="16">Neaku ore pikipuo ewueji nesaishoreki, neinepu yook engaisyayani nabo naata Olmumua loitayolo mbaak e akenya, enainotoko laitoriak lenyena endupoto kitok tʼenkinosunoto oo mbaak e akenya.</verse>
			<verse number="17">Nesuj ninye Paulos o yook neosh olodoo nejo: Era kulo leak laisyayak lʼEngai natii shumata neinosaki ndai engoitoi enkitopuata.</verse>
			<verse number="18">Neiko neijia ngolong'i kumok. Negoro Paulos neibelekenya nejoki Olmumua: Aaitanap iye tʼengarna e Yesus Kristos, pipuku te ninye. Nepuku te ninye te ina kata ake.</verse>
			<verse number="19">Ore pedol laitoriak lenyena, aajo eimina eanyunoto endupoto enye, neibung' ninje Paulos o Silas neyetaki osingira engomom oo lkituak,</verse>
			<verse number="20">nerik ninje enetii larikok loo sikerin nejoki: Enyaul kulo tung'anak engang' ang' nera ninje Yudayoi,</verse>
			<verse number="21">neiteng'en irregiei lemeaku, piking'amu aaitobir ninje, tiaraki nikira Romayoi.</verse>
			<verse number="22">Negoroki esiamu ninje, neitanapu larikok loo sikerin, peoruni ilkarashi lenye neari.</verse>
			<verse number="23">Ore peidip aataara ninje naleng', nenang'aki ninje atua engaji erripore neitanap olarriponi lʼengaji, perrip ninje naleng'.</verse>
			<verse number="24">Ore peishori ninye ena kitanapata, nenang'aki ninje atua engaji erripore, olgilata liatua tukul, neitirrish nkejek enye too nkeek.</verse>
			<verse number="25">Ore tʼempolos e kiarie nesaisho Paulos o Silas neranyaki Engai, neinining' ninje ilkulekai ooena.</verse>
			<verse number="26">Neaku nabokata enkikirikirata kitok enkop neing'unung'un baiki entonata engaji erripore; nebolo nabokata kutukajini pookin nedoiyo eneta enye pookin.</verse>
			<verse number="27">Ore pepiu olarriponi lʼengaji too njok nedol, ajo etabolote kutukajini engaji erripore, neshitu olalem neyeu near kion metua, amu etejo, ajo ekweta looena.</verse>
			<verse number="28">Neapaa Paulos oltoilo tʼengolon nejoki: Miasaki kion entorroni, amu kitii pookin ene!</verse>
			<verse number="29">Neyeu enkilang'et neilang'aki atua eikirikira, nebatatakino Paulos o Silas</verse>
			<verse number="30">nerik ninje boo nejo: Laitoriak, kaji aiko, patum atopua?</verse>
			<verse number="31">Nejo ninje: Ruko Olaitoriani Yesus Kristos, nipok iye o engaji ino.</verse>
			<verse number="32">Neinosaki ninye lomon lʼOlaitoriani te nebo o pookin lootii atua engaji enye.</verse>
			<verse number="33">Neitoomon ninje te ina kata e kiarie neisuj oshot enye, neibatisi nabokata ninye o ilkulenyena pookin;</verse>
			<verse number="34">neriku ninje engaji enye neisho ninje endaa, neng'ida ninye o engaji enye, tiaraki nairuko Engai.</verse>
			<verse number="35">Ore pekenyu, neirriwaa ilkituak ilmurran lenye ejo: Metalaki kulo tung'anak meshomo!</verse>
			<verse number="36">Neinosaki olarriponi lʼengaji erripore Paulos lelo rorei: Eirriutua ilkituak, pelakuni ndai. Akae, enyoito taata, pipuopuo tʼeseriani.</verse>
			<verse number="37">Nejoki Paulos ninje: Etaaraki yook too ngonyek olorere, eitu eigwenakini yook, nikira yook Romayoi, etanang'akitia yook engaji erriporej o taata neitupuku ninje yook tʼesungureishu? Me neijia! Njepuonu ake oopeny aarik yook boo!</verse>
			<verse number="38">Neliki ilmurran ilkituak kulo rorei. Neureishoi etoning'o, aajo era ninje Romayoi,</verse>
			<verse number="39">nepuonu neirorie ninje, nerik boo nesai, pepuku tʼengang'.</verse>
			<verse number="40">Nepuku tʼengaji erripore nepuo engaji e Lidia; ore pedol ninje lalashera, neitagol ninje nepuku.</verse>
		</chapter>
		<chapter number="17">
			<verse number="1">Ore peidip aaima Amfipolis o Apolonia, nebaia Tesalonike natii engaji Engai oo Yudayoi.</verse>
			<verse number="2">Neijia anaa petamoo Paulos nejing'aki, negilunore ninje too ngolong'i naaeng'ieng'areki uni too sirat,</verse>
			<verse number="3">neboloki neitayanaki ninje, ajo meata kata nemeinosieki Kristos osina nepiu too lootuata; ore ele Yesus (etejo ninye) lainosaki ndai, ninye Kristos.</verse>
			<verse number="4">Neibelokino kulekai ninje nearakino ematua e Paulos o Silas, baiki esiana kitok oo Lgrikini ooure Engai o ng'oroyok kituak neme kuti.</verse>
			<verse number="5">Neibung'aki Yudayoi ong'u negelaki aten iltung'anak torrok tʼempolos oo lalimanak lʼengang' neitaa esiamu neng'uyan engang'; neitashe tʼengomom engaji e Yason neyeu neitupuku ninje boo engomom olorere.</verse>
			<verse number="6">Ore pelau ninje, neitupuku neyetu Yason o lalashera ooje engomom oo lkituak lʼengang' eoshito olodoo aajo: Kulo lootung'uyana olmaa eetuo baiki ene;</verse>
			<verse number="7">neitoomono Yason ninje; nemen kulo pookin nkitanapat e kaisar nejo: etii olekai karsis, Yesus.</verse>
			<verse number="8">Neng'uyan ninje esiamu o ilkituak lʼengang' lootoning'o kuna.</verse>
			<verse number="9">Ore peidip aainoto entoki endung'okinoto e Yason o lʼemboitei enye, neisho epuo.</verse>
			<verse number="10">Neirriwaa lalashera nabokata Paulos o Silas kiarie metabaiki Beroia; ore pebaia, nejing' atua engaji Engai oo Yudayoi.</verse>
			<verse number="11">Eborraki ninje nelang'kulo le Tesalonike neng'amu ororei too ltauja ooitoriori neleen ngolong'i pookin sirat, ten ake neijia etiu.</verse>
			<verse number="12">Neiruk ilkumok too ninje o ng'oroyok oo Lgrikini naata enkitook o leak leme kuti.</verse>
			<verse number="13">Ore peyolou Yudayoi le Tesalonike, aajo einosu Paulos lomon lʼEngai te Beroia, nebaia ina alo neibelibelie neing'unye baiki te ina alo siamin.</verse>
			<verse number="14">Neirriwaa lalashera Paulos nabokata, pelo metabaiki olbalbal, kake etobiko Silas o Timoteos te ina alo.</verse>
			<verse number="15">Ore kulo looturubare Paulos nerik ninye metabaiki Atenai; ore peidip aatang'amutu enkitanapata, pepuonu Silas o Timoteos aasioki, nepuo.</verse>
			<verse number="16">Ore peanyu Paulos ninje te Atenai, nepejoi atua ninye, edol ajo ebore ena ang' enkisyayare oo nkulie ain.</verse>
			<verse number="17">Neirorie ninye Yudayoi tiatua engaji Engai o kulo ooure Engai o tʼosingira ngolong'i pookin kulo ooinepua.</verse>
			<verse number="18">Negilunore ninye ematua oo lang'eni ooji Epikureyoi o Istoikoi, nejo ilkulekai: Kainyo eyeu nejo ele oiro pesho? Nejo ilkulekai: Enyanyukie oloinosu ngain omon. Amu einosua ninye lomon le Yesus o lʼempiunoto.</verse>
			<verse number="19">Neibung'ninye nerik Areopagos ejo: Sidai, teni kiyolou, aajo kaa kiteng'enare ng'ejuk ena nirorita iye?</verse>
			<verse number="20">Amu iau iye mbaak omon atua nkiyaa ang'; kiyeu nikiyolou enkitaalata oo kuna baak.</verse>
			<verse number="21">Amu ore iltung'anak pookin le Atenai o lomon ootii ine eitu eyeu neimaki lomon neme enkiroroto o ening'oto oo mbaak naara ng'ejuko.</verse>
			<verse number="22">Neitashe Paulos tʼempolos e Areopagos nejo: Lelea le Atenai, atadua ndai too mbaak pookin, ajo iurere naleng' ngain.</verse>
			<verse number="23">Amu ore paim, naing'oraa wuejitin enkisyayare inyi nainepu baiki olkitaret obo lʼenkidasare losira: LʼEngai nemeyoloi! Ainosaki ndai taata ele lisyayakitia neitu iyolouu.</verse>
			<verse number="24">Ninye Engai naitobira enkop o pookin natii atua, era ninye Olaitoriani le shumata o lʼenkop, mebik ninye tiatua ngajijik naaitobiraki too ngaik,</verse>
			<verse number="25">nemeisyayakini ninye too ngaik oo ltung'anak anaa ololau toki, amu ninye oishoo pookin empuan o eang'an o pookin;</verse>
			<verse number="26">neitobir ninye t'osarge obo loreren pookin, pemany ninje shumata enkop pookin nesir nkatan naaitanapaki o enebaiki ntonat enye,</verse>
			<verse number="27">peiye eing'oru ninje Olaitoriani eirrapirrapu, petum; esipa, melakwaniki ninye oltung'ani pookin too yook,</verse>
			<verse number="28">amu kinjiu tiatua ninye nikipuoiye nikitii atua ninye, anaa pejo ilkulekai too ndai loosir singolioitin: Kira yook lʼeishoi Engai.</verse>
			<verse number="29">Akae, teni kira eishoi Engai, meaku, pikintanyanyukie Engai esahabu arashu ngoshola arashu osoit looitobiraki too nkyasin o tʼengarriyano oo ltung'anak.</verse>
			<verse number="30">Eitu eing'oraa Engai nkatan emodaishu, kake eitanap taata iltung'anak pookin too wuejitin pookin, peala,</verse>
			<verse number="31">amu etipika engolong' naigwenakinye olmaa tʼesupato, tʼolee obo oitanapua ninye neleen pookin tʼenkirukoto e atua ilo oidipa aitopiu aitung'ua lootuata.</verse>
			<verse number="32">Ore pening' ninje mbaak enkitopiunoto oo lootuata, nemor ilkulekai, nejo ilkulekai: Kintoki aaning' iye too nona baak.</verse>
			<verse number="33">Nepuku Paulos nji tʼempolos enye.</verse>
			<verse number="34">Neibung'are ninye leak ooje neiruk, netii atua kulo Dionisios, olaigwenani obo Tene wueji, o eng'oroyoni nabo naji engarna enye Damaris o ilkulekai te nebo o ninje.</verse>
		</chapter>
		<chapter number="18">
			<verse number="1">Neing'ua Paulos tekurum Atenai nelotu Korintos,</verse>
			<verse number="2">neinepu Oyudayos obo, oji engarna enye Akwila, otoiwuoki te Pontos, oewuo too nona olong'i eing'ua Italia te nebo o eng'oroyoni enye Priskila, amu eitanapishe kaisar Klaudios, peing'ua Yudayoi pookin Roma; nejing'aki ninje.</verse>
			<verse number="3">Tiaraki nang'ar enkyas nabo, nebik tʼengaji enye neitobir nkyasin; amu ore enkyas enye — laitobirak loo ng'ajijik olototo.</verse>
			<verse number="4">Neirorie ninye too ngolong'i naaeng'ieng'areki pookin tʼengaji Engai negilunore Yudayoi o Ilgrikini.</verse>
			<verse number="5">Ore pebau Silas o Timoteos eing'ua Makedonia, neisirkoni Paulos tʼolmumua, peijakenoki Yudayoi, ajo era ninye Kristos.</verse>
			<verse number="6">Ore egilunore nemor ninje, neipiripir ninye ilkilani lenyena nejoki ninje: Etii sargeta linyi shumata oo lukuny inyi! Maata eng'oki nanu, ore eiter taata aibelekenyakino loreren lemeata Engai.</verse>
			<verse number="7">Nedumunye te ine nelotu engaji oltung'ani oure Engai, oji Titios Yustos, otashare engaji enye engaji Engai.</verse>
			<verse number="8">Neiruk Krispos, olkitok lʼengaji Engai, Olaitoriani, o engaji enye pookin. Neinining' Ilkorintioi kumok neiruk neibatisi.</verse>
			<verse number="9">Nejoki Olaitoriani Paulos kiarie tʼenkitaduaroto: Miureisho, kake roro, migira!</verse>
			<verse number="10">Amu aaboitare nanu iye nimikinyikaki oltung'ani, pikinosie osina, amu aata olorere kitok tiatua ena ang'.</verse>
			<verse number="11">Nebik te ine olari obo o lapaitin ile, eiteng'enu tiatua ninje lomon lʼEngai.</verse>
			<verse number="12">Ore era Galion Olaitoriani le Akaya, neitokitokakino Yudayoi tʼoltau obo Paulos nerik ninye enetii olorika lʼenkigwena</verse>
			<verse number="13">ejo: Eisis ele tung'ani olorere, peisyayaki Engai t'engoitoi nemeishiaakinore nkitanapat ang'.</verse>
			<verse number="14">Ore peyeu Paulos nebol enkutuk enye, nejoki Galion Yudayoi: Loyudayoi, ten emutu era ororei lʼenkisiloto arashu lʼenkyas torrono, anaata ayeu naning' ndai abaraki,</verse>
			<verse number="15">kake tiaraki nara enkitarrikino enkiteng'enare o noo ngam o noo nkitanapat tiatua ndai, entobirakinoto oopeny; mayeu naaku nanu olaigwenani loo nona baak.</verse>
			<verse number="16">Nemir ninje tʼolorika lʼenkigwena enye.</verse>
			<verse number="17">Neibung' Ilgrikini pookin Sostenes, olkitok lʼengaji Engai, near ninye tʼengomom olorika lʼenkigwena; neitu eshilaa Galion entoki o nabo too nona.</verse>
			<verse number="18">Nebik Paulos te ine ngolong'i naaje, neitanapare lalashera nejing' engalawa alo Siria te nebo o Priskila o Akwila, eidipa atabarno elukunya, amu eisiligishe.</verse>
			<verse number="19">Nebaia Efesos neing'ua ninje te ina alo nejing' openy engaji Engai neirorioro o Yudayoi.</verse>
			<verse number="20">Nesai ninje, pebikoki ninje enkata naado, kake eitu eiruk ninye.</verse>
			<verse number="21">Neitanapare ninje ejo: Meata kata namatii kuna olong'i kituak naapuonu, Yerusalem; aitoki arrinyokino ndai, teni eyeu Engai. Neing'ua Efesos,</verse>
			<verse number="22">nebaia Kaisarea neilep (alo Yerusalem) neiroroki esirit nedou metabaiki Antiokia.</verse>
			<verse number="23">Ore peidip atobiko enkiti kata, nepuku nerukoo atua olosho Galatia o Frigia, eitagol laiteng'enuok pookin.</verse>
			<verse number="24">Nebaia Oyudayos obo Efesos, oji engarna enye Apolos, otoiwuoki te Aleskandria, oltung'ani lʼeng'eno neaku shashaut too sirat.</verse>
			<verse number="25">Eiteng'enaki ele tʼengoitoi Olaitoriani neiro tʼolmumua oiwuwu, neiteng'enisho ninye naleng' too lomon le Yesus, kake etayolo ninye enkibatisa e Yohanes ake.</verse>
			<verse number="26">Neiter ninye airo, metii enkuretishu, tiatua engaji Engai. Ore pening' Priskila o Akwila ninye, neitoomon ninye neitaaliki abaraki engoitoi Engai.</verse>
			<verse number="27">Ore peyeu nelo ninye Akaya, nesiraki nediding' lalashera laiteng'enuok, peng'amu ninye. Ore pebaia ninye, neretoki naleng' kulo looiruko tʼeng'adunoto;</verse>
			<verse number="28">amu etigilua oshi Yudayoi tʼengolon tʼengomom olorere pookin, eitadolu too sirat, ajo era Yesus Kristos.</verse>
		</chapter>
		<chapter number="19">
			<verse number="1">Neaku ore etii Apolos Korintos, neim Paulos loshon le shumata nelotu Efesos neinepu laiteng'enuok ooje</verse>
			<verse number="2">nejoki ninje: Itang'amutua Olmumua Sinyati te ina kata niruko? Nealiki ninje ninye: Eitu aikata kining', ten ake etii Olmumua Sinyati.</verse>
			<verse number="3">Nejo: Kang'ai eibatisieki ndai? Nejo: Enkibatisa e Yohanes.</verse>
			<verse number="4">Nejo Paulos: Eibatisishe Yohanes t'enkibatisa enkitaalata, ejoki olorere, peiruk ololotu tekurum enye, Yesus lora Kristos;</verse>
			<verse number="5">Ore pening' ninje kuna, neisho eibatisi tʼengarna Olaitoriani Yesus;</verse>
			<verse number="6">neiteleiki Paulos ninje ngaik nelotu Olmumua Sinyati shumata enye neiro too nkulie kutukie neinosu mbaak e akenya.</verse>
			<verse number="7">Neaku leak pookin loonyikaki tomon o are.</verse>
			<verse number="8">Nejing' ninye atua engaji Engai neiro, meata enkuretishu, lapaitin okuni, eiteng'enisho neitayolo ninje mbaak enkarsishu Engai.</verse>
			<verse number="9">Ore peitagol ooje iltauja lenye neitu eiruk neimaki ena oitoi too ntorrok t'engomom esiamu, nepuku ninye too ninje nerishu laiteng'enuok neiteng'enisho ngolong'i pookin tiatua engaji enkiteng'enare e Tiranos.</verse>
			<verse number="10">Neaku kuna too larin aare, nening' pookin lootii Asia lomon lʼOlaitoriani, Yudayoi o Ilgrikini.</verse>
			<verse number="11">Neitobir Engai ntokitin kituak naleng' too ngaik e Paulos,</verse>
			<verse number="12">neakini baiki rasheta enyena enkinyinyiret o nkimeitan enyena neibung'i te shumata oo loomoiyaa, neing'ua moiyaitin ninje nepuku ilmeneng'a.</verse>
			<verse number="13">Netem Yudayoi ooje ooyang'iyang'a oora loibonok, aalimu te shumata oo kulo looata ilmeneng'a, engarna Olaitoriani Yesus nejo; Kinturujaki ndai te Yesus oinosu Paulos.</verse>
			<verse number="14">Netii leak oopishana, nkera Oyudayos Skewas, ora olaidasani kitok, ooikuna nji.</verse>
			<verse number="15">Nealiki olmeneng'ani nejoki ninje: Ayolo Yesus nayolo si Paulos, kake irara ndai nyoo?</verse>
			<verse number="16">Neipirrioki ele tung'ani loata olmeneng'ani shumata negilu nerrek ninje, metabana nekwet aaing'ua ena aji, meata ilkilani, eata ilbaak.</verse>
			<verse number="17">Neyolou Yudayoi o Ilgrikini pookin ootii Efesos kuna baak, nejing' enkuretishu atua ninje pookin, neitaai kitok engarna Olaitoriani Yesus.</verse>
			<verse number="18">Ore ilkumok too kulo ooiruko nepuonu, neibalu neinosu nkitobirat enye.</verse>
			<verse number="19">Ilkulekai ake looitobira mbaak nemeaku neau sirat enye nepej ninje too ngonyek oo pookin; neiken enkinyang'a enye netum ngoshola naaibor elfun onom.</verse>
			<verse number="20">Neibulaa nji lomon lʼOlaitoriani tʼengolon anaa peidim.</verse>
			<verse number="21">Ore peidip aaitaa kuna baak, neibirribir Paulos tʼolmummua lenye, ajo ore peidip aima Makedonia o Akaya nelo Yerusalem, nejo: Ore atii ina alo, meata kata namadol Roma.</verse>
			<verse number="22">Neirriwaa iltung'anak aare too kulo ooisyayakitia ninye, nera Timoteos o Erastos, pepuo Makedonia; nebik ninye openy enkata naje te Asia.</verse>
			<verse number="23">Neaku te ina kata enkipushoi kitok tʼolbae le ina kiteng'enare.</verse>
			<verse number="24">Amu etii oltung'ani obo, oji engarna enye Demetrios, olkunoni loo ngoshola, oitobira ngajijik oo ngoshola enkisyayare e Artemis, netumoki lashetak endupoto neme kiti.</verse>
			<verse number="25">Neiturrur ninye kulo te nebo o laretok loo nkyasin naanyanyukie nejoki: Lelea, iyololo, aajo kiata too kuna kyasin endupoto sapuk.</verse>
			<verse number="26">Itadua ndai nining'ining'i, aajo eisisita ele Paulos neitayolo iltung'anak kumok, me te Efesos ake, kake baiki te Asia pookin, nejo, ajo mera kuna naaitobiraki too ngaik, ngain.</verse>
			<verse number="27">Me entumoto ang' ake kiataiye osina naimin, kake baiki engaji sinyati engai ng'oroyoni kitok ang' Artemis naikenari, ajo me o nyoo, neiminyeki enkitook enye, naisyayaki iltung'anak le Asia pookin o lʼenkop.</verse>
			<verse number="28">Ore pening' ninje kuna, neigany engoro neosh olodoo ejo: Kitok Artemis oo Efesioi!</verse>
			<verse number="29">Neigany engang' pookin enking'oling'olata, nepuo aasioio tʼoltau obo metabaiki ewueji oo nkiguraneitin, newuap Gayos o Aristarkos, iltung'anak le Makedonia, lʼemboitei e Paulos.</verse>
			<verse number="30">Ore peyeu Paulos nejing'aki olorere, nemitiki laiteng'enuok ninye.</verse>
			<verse number="31">Neirriwaki baiki ematua oo laigwenak le Asia, loora iljorueta lenyena, nediding' ninye, pemelo ewueji oo nkiguraneitin.</verse>
			<verse number="32">Akae, neishir kulekai nji o kulekai nji, amu eing'oling'olate iltimito nemeyolo ilkumok, aajo kainyo peiturrurrote ninje.</verse>
			<verse number="33">Neyetu kulekai Aleksandros errumoo Yudayoi ninye. Neroj Aleksandros tʼengaina neyeu nemitu kion tʼengomom olorere.</verse>
			<verse number="34">Ore peyolou ninje, aajo era ninye Oyudayos, neosh ninje olodoo te nebo o pookin tʼenkata oo saan are, eishirita: Kitok Artemis oo Efesioi!</verse>
			<verse number="35">Neitigir olasirani obo esiamu nejo: Lelea le Efesos, kalo tung'ani lemeyolo, ajo era engang' Efesos engashilaroni engai ng'oroyoni Artemis, nʼemua natadouo te shumata?</verse>
			<verse number="36">Tiaraki nemeisimunoi nona, onaa meata kata nimigirara ndai nimintobiribiri entoki enkisarisarata.</verse>
			<verse number="37">Amu itorikutuo kulo tung'anak leitu epurroo ntokitin engaji engai neitu emor engai ng'oroyoni ang'.</verse>
			<verse number="38">Akae, teni eata Demetrios o laitobirak loo nkyasin looboitare ninye embae oltung'ani, neatai nkigwenaitin o laigwenak. Njeitang'oro!</verse>
			<verse number="39">Teni iyeuu ororei loo nkulie baak, nepuoi aal tʼoltumo oitoriokino.</verse>
			<verse number="40">Amu kiureisho, aajo eitang'ori yook tʼolbae lʼele arrabal le taata, amu mikiata emitunoto tʼena kiposhai. Ore peidip atejo kuna, neitanapaa enkigwena.</verse>
		</chapter>
		<chapter number="20">
			<verse number="1">Ore pegira enkiposhai, neipot Paulos laiteng'enuok, neilejilej neitanapare ninje nepuku, pelo Makedonia.</verse>
			<verse number="2">Ore peidip aima lelo oshon nediding' ninje too rorei kumok, nebaia olosho loo Lgrikini.</verse>
			<verse number="3">Nebik te ina alo lapaitin okuni. Ore peyeu Yudayoi near ninye tʼena kata nayeu nelo ninye tʼengalawa Siria, nepuku eata ajo errinyo eimaa Makedonia.</verse>
			<verse number="4">Nerubare ninye metabaiki Asia Sopatros le Piros te Beroia, Aristarkos o Sekundos le Tesalonike, Gayos le Derbe, o Timoteos o Tukikos o Trofimos le Asia;</verse>
			<verse number="5">neituruk kulo neanyu yook te Troas.</verse>
			<verse number="6">Nikipuo tʼengalawa eidipate ngolong'i oo lmkaten lemeisiijo, king'ua Filipi nikibaiki ninje te Troas eishunyete ngolong'i imiet; nikibik te ina alo ngolong'i naapishana.</verse>
			<verse number="7">Ore tʼengolong' Engai nikitumo, pikigiligil olmkate, neirorie Paulos ninje, neyeu nelo enasirie olototo, neitaador rorei lenyena metabaiki empolos e kiarie.</verse>
			<verse number="8">Netii nkilang'eta kumok keper aji nikitutumore.</verse>
			<verse number="9">Neton olbarnoti obo, oji engarna enye Eutukos, tʼelusiet neiroshiki njok, epon eiro Paulos rorei kumok. Ore etalepoitie njok, nesulakino kai e uni, nedumuni etua.</verse>
			<verse number="10">Nedou Paulos neurokino shumata enye, nejap ninye nejo: Eminya osina, etii empuan atua ninye.</verse>
			<verse number="11">Neitoki ailep negil olmkate neinyorrinyor, neiro naleng' metabaiki enasirie nepuku nji.</verse>
			<verse number="12">Neriku ninje ele barnoti aa bioto, neilejileja nelang' entemet.</verse>
			<verse number="13">Nikinturuk yook tʼengalawa nikipuo metabaiki Asos, nikiyeu niking'amu Paulos te ina alo; amu neijia eitanapua, eyeu nelo openy too nkejek.</verse>
			<verse number="14">Ore peinepu ninye yook te Asos, nikintijing' ninye nikipuonu Mitilene.</verse>
			<verse number="15">Nikijing' te ina alo engalawa nikibaiki tʼengolong' e are eneitoriokinore Kios; ore tʼengai olong nikijing' Samos nikibik tʼengang' Trogilion; ore tʼengolong' natusuja nikipuonu Miletos.</verse>
			<verse number="16">Amu etayeuo neporoo Paulos tʼengalawa Efesos, pemeimutie te Asia; amu etasioiye ninye anaa peidim, ten ake eaku, petii Yerusalem tʼengolong' e Pentekoste.</verse>
			<verse number="17">Neirriwaa oltung'ani oing'ua Miletos, pelo Efesos neipot laigwenak lʼesirit.</verse>
			<verse number="18">Ore pepuonu enetii ninye, nejoki ninje: Iyololo ndai enaikuna eiter tʼengolong' elukunya natabaua Asia, naton tiatua ndai oshi,</verse>
			<verse number="19">aisyayaki Olaitoriani tʼenkitadounoto pookin o too lkiyo o too nkitasurot nainoto too losekin loo Yudayoi;</verse>
			<verse number="20">neitu apal eitu adiding' ndai tʼengomom olorere o too ngajijik o ngajijik,</verse>
			<verse number="21">naijakenoki Yudayoi o Ilgrikini enkitaalata aaibelekenyakino Engai neiruk Olaitoriani lang' Yesus Kristos.</verse>
			<verse number="22">Akae, eng'orai taata, aateenaki tʼolmumua, palo Yerusalem, namayolo mbaak natum te ina alo;</verse>
			<verse number="23">kake aaijakenoki Olmumua Sinyati ejo too ngang'itie pookin, ajo aanyu enat o sinaitin.</verse>
			<verse number="24">Kake ore nona pookin nabo te nanu, adol baiki, ajo me entoki kitok empuan ai, paidim aidipa olototo lai tʼeng'ida o enkisyayare naaishoo Olaitoriani Yesus, paijakenu lomon lʼeng'adunoto Engai.</verse>
			<verse number="25">Akae, eng'orai, ayolo, ajo mikintokiki aadol engomom ai, ndai pookin laimaiye ainosu enkarsishu Engai.</verse>
			<verse number="26">Onaa aijakenoki ndai pookin taata, ajo ara bioto tʼosarge linyi pookin;</verse>
			<verse number="27">amu eitu apal ainosaki ndai enkigwena pookin Engai.</verse>
			<verse number="28">Entagolie aten o enjoo pookin natipika ndai Olmumua Sinyati anaa laing'orak, entotio esirit Engai nainotoko kion t'osarge lenye openy.</verse>
			<verse number="29">Amu ayolo kuna, ajo ore paidip ashomo, nejing'u suiyan malmalin atua ndai nemepal enjoo.</verse>
			<verse number="30">Nepuku baiki tʼempolos inyi iltung'anak ooiro nemeitoriori, pearaki laiteng'enuok ematua enye.</verse>
			<verse number="31">Onaa enjololoto, entadamutu, ajo eitu apal tʼenkata oo larin okuni, dama o kiarie, adiding' oltung'ani pookin too lkiyo.</verse>
			<verse number="32">Akae, lalashera, aitarasaki ndai taata Engai o lomon lenyena lʼeng'adunoto naidim atesheta neisho ndai enjung'o tiatua kulo pookin loora sinyat.</verse>
			<verse number="33">Eitu ang'war too ndai ngoshola arashu sahabu arashu ilkilani;</verse>
			<verse number="34">amu iyololo ndai oopeny, aajo ore kuna aik ainei eisyayutua yeunot ainei o noo kulo laataboitare.</verse>
			<verse number="35">Aitadua ndai pookin eninkoko, teni intobiribiri nkyasin nji niretokiki lemeata engolon, nidamumu rorei lʼOlaitoriani Yesus otejo: Sidai enkishooroto nelang' eng'amunoto.</verse>
			<verse number="36">Ore peidip atejo kuna, negil kung' nesaisho te nebo o ninje pookin.</verse>
			<verse number="37">Neishir pookin naleng' neurokino ninje emurt e Paulos neng'utut ninye,</verse>
			<verse number="38">eilish naleng' tʼolbae lʼele rorei otejo, ajo meitoki aadol engomom enye; neitare ninye metabaiki engalawa.</verse>
		</chapter>
		<chapter number="21">
			<verse number="1">Ore pikindip aatirishare ninje, nikipuonu tʼengalawa tʼengoitoi naitoriori metabaiki Koos, ore tʼengai olong' metabaiki Rodos; niking'ua ina alo metabaiki Patara.</verse>
			<verse number="2">Nikidol engalawa naloito Foinike, nikilepaki nikipuo.</verse>
			<verse number="3">Akae, ore pelioi Kupros, niking'ua te kedyanye nikiim metabaiki Siria, nikidou te Tiros, amu te ina alo eyeu neitadounye masaa engalawa.</verse>
			<verse number="4">Nikinepu laiteng'enuok nikibik te ina alo ngolong'i naapishana; nejoki ninje Paulos tʼenkidimata Olmumua, pemeilep abaiki Yerusalem.</verse>
			<verse number="5">Neaku ore pikintabaia yook nona olong'i, nikidumunye nikipuo; neitare yook ninje pookin, ng'oroyok o nkera, metabaiki aulo engang', nikigil kung' tʼembata olbalbal nikisaisho.</verse>
			<verse number="6">Ore pikintanaparo, nikilepaki yook engalawa, nerrinyo si ninje aapuo ang'.</verse>
			<verse number="7">Ore pikindip olototo lang' king'ua Tiros, nikibaia Ptolemais, nikiroroki lalashera nikibik o ninje engolong' nabo.</verse>
			<verse number="8">Ore tʼengolong' e are nikipuku yook loosujita Paulos, nikibaia Kaisarea nikijing' engaji e Filipos oinosu lomon lʼeng'ida, nera ninye obo too lelo oopishana, nikibik tʼengaji enye.</verse>
			<verse number="9">Neata ele ntoiye ong'wan neitu eamari, naainosu mbaak e akenya.</verse>
			<verse number="10">Ore pikipon aabik ngolong'i kumok, nedou olayolounoni obo, oji engarna enye Agabos, tʼolosho Yudaya, nelotu enikitii.</verse>
			<verse number="11">Neibung' ninye enkimeita e Paulos neenye kion ngaik o nkejek nejo: Nji ejo Olmumua Sinyati: Neijia epuo aaen Yudayoi le Yerusalem olopeny ena kimeita neitarasaki atua ngaik oo loreren.</verse>
			<verse number="12">Ore pikining' kuna, nikisai yook o iltung'anak le ine wueji, pemeilepaki Yerusalem.</verse>
			<verse number="13">Nealu Paulos: Ainyo pinjirishiri nikigiligili oltau? amu aidipakine, me paaeni ake, kake paitoki ae te Yerusalem tʼolbae lʼengarna Olaitoriani Yesus.</verse>
			<verse number="14">Ore eitu eisho yook mairorie, nikigira kijo: Njeaku enayeu Olaitoriani Yesus!</verse>
			<verse number="15">Ore peishunye kuna olong'i, nikintobirakino nikipuo Yerusalem.</verse>
			<verse number="16">Nepuonu te nebo o yook baiki laiteng'enuok ooje le Kaisarea, erikito yook enetii Mnason le Kupros, olaiteng'enuoni le opa; nikipuo aabik tʼengang' enye.</verse>
			<verse number="17">Ore pikibaia Yerusalem, neng'amu yook lalashera tʼeng'ida.</verse>
			<verse number="18">Nejing' Paulos te nebo o yook engaji e Yakobos; neiturrurro te ina alo ilpaiyani pookin.</verse>
			<verse number="19">Ore peidip ninye airoroki ninje, nelimu nabo nabo mbaak naitobira Engai tiatua loreren tʼenkisyayare enye.</verse>
			<verse number="20">Ore pening' ninje ena, neitadaraa Engai nejoki ninye: Idolita, lalashe, ke elfun aja naatii atua Yudayoi looiruk, nera kulo pookin shashauti, eibung' nkitanapat;</verse>
			<verse number="21">etolikioki ninje mbaak inono, ajo inteng'enita Yudayoi pookin lootii atua loreren, peing'ua Mose, nijo, pememurati nkera enye nemesuj orregie lenye.</verse>
			<verse number="22">Akae, kainyo ena? Meata kata nemeiturrurro esiamu, amu epuo aaning' ninje, aajo iewuo.</verse>
			<verse number="23">Akae, nyaaki, ntobira enikijoki iye! Kiata iltung'anak ong'wan ooata enkisiligata;</verse>
			<verse number="24">mbung'a lelo, tisinyai kion te nebo o ninje, njoo ngoshola, pebarn aten lukuny, peyolou pookin aajo ore mbaak naatolikioki te iye me toki, ore iye openy ishomo abaraki nimbung' nkitanapat.</verse>
			<verse number="25">Ore lairukok too loreren kitisirakitia nikingwenu, pemeibung' too nona entoki o nabo, kake njepaash ake enkidasare oo nkulie ain o osarge o natagoroki o mbaak torrok oo nkiri.</verse>
			<verse number="26">Neibung' Paulos kulo tung'anak nesinyaa kion o ninje tʼengolong' e are nejing' engaji sinyati aitaduaia enkitabaiaroto oo ngolong'i esinyaroto enye metabaiki neishori enkidasare tʼolbae lʼoltung'ani pookin lenye.</verse>
			<verse number="27">Ore peaku eishunye ngolong'i naapishana, nedol Yudayoi le Asia ninye etii atua engaji sinyati, neisis olorere pookin, neibung' ninye too ngaik nedar:</verse>
			<verse number="28">Lelea le Israel, entaretishoto! Eiteng'en ele tung'ani iltung'anak pookin too wuejitin pookin neibelie olorere lang' o nkitanapat o ene wueji; neinyaaka si ariku Ilgrikini atua engaji sinyati neitaa ene wueji torrono.</verse>
			<verse number="29">Amu etaduaki te nebo o ninye Trofimos le Efesos tiatua engang' nejo ninje, Paulos otorikuo ninye atua engaji sinyati.</verse>
			<verse number="30">Neng'ayung'ayu engang' pookin neiturrurro olorere, neibung' ninje Paulos neyetaki boo engaji sinyati; neigen! nabokata kutukajini.</verse>
			<verse number="31">Ore eing'oru eneiko, pear ninye metua, nebaiki mbaak olkitok lʼoltim, ajo eing'ole Yerusalem pookin;</verse>
			<verse number="32">neipot ninye nabokata sikerin o ilkituak nekwet nedoiki ninje; ore pedol ninje olkitok o sikerin, nepal ear Paulos.</verse>
			<verse number="33">Nenyikaki olkitok neoru ninye neitanapisho, peeni ninye too lpisia aare neikilikwanu: Kera ninye ng'ai? Kainyo etaasa?</verse>
			<verse number="34">Nejo kulekai tiatua esiamu kuna, nejo ilkulekai nona; neitu eidim ainoto esipata tʼolbae lʼenkiposhai neitanapisho, periki ninye engang' oo sikerin.</verse>
			<verse number="35">Ore pebaia riot engaji, nenap isikerin ninye tʼolbae lʼenkisimaroto olorere;</verse>
			<verse number="36">amu esujita esiamu olorere eishirita: Ntaiki ele enelakwa!</verse>
			<verse number="37">Ore eitijing'itai engang' oo sikerin, nejoki Paulos olkitok: Ke kinjo aairorie iye? Nejoki: Iyolo enkutuk oo Lgrikini?</verse>
			<verse number="38">Me iye le naarri Misri oaua enyaul too kuna olong'i nerik ang'ata le naarri tung'anak elfun ong'wan loora laarak?</verse>
			<verse number="39">Nejo Paulos: Ara nanu oltung'ani Oyudayos lʼengang' Tarsos te Kilikia, Oinoti lʼengang' nemera kinyi. Aasai, pikinjo mairorie olorere.</verse>
			<verse number="40">Neiruk. Neitashe Paulos te shumata oo riot engaji neroj olorere tʼengaina. Ore pegirai tukul, neirorie tʼenkutuk oo Lhebrayoi nejo:</verse>
		</chapter>
		<chapter number="22">
			<verse number="1">Lelea, lalashera o loopapa, enining'oki, painosaki ndai emitunoto ai!</verse>
			<verse number="2">Ore pening' ninje, aajo eirorie ninje tʼenkutuk oo Lhebrayoi, nepon aagira. Nejo:</verse>
			<verse number="3">Ara nanu oltung'ani Oyudayos, aatoiwuoki te Tarsos, engang' e Kilikia, naaitubuluni te ina ang', naaiteng'eni too nkejek e Gamaliel reriot oo loopapa lang' abaraki, naaku olanyuani tʼEngai anaa ndai pookin taata;</verse>
			<verse number="4">Nainosie iltung'anak lʼena oitoi osina metabaiki enkea, aen napik ninje, leak o ng'oroyok, engaji erripore,</verse>
			<verse number="5">anaa paaijakenoki olaidasani kitok o laigwenak, kulo laaishoo mpala, panap enetii lalashera nalo Damaskos, pariku lootii ina alo eena metabaiki Yerusalem, peitamei ninje.</verse>
			<verse number="6">Ore aloito, nabaia enetaaniki Damaskos, euno engolong', naailang'aki nabokata lubot pookin enkilang'et kitok aing'ua shumata,</verse>
			<verse number="7">Nabatatakino enkop naning' oltoilo laajoki: Saul, Saul, ainyo pikimirita?</verse>
			<verse number="8">Naalu: Ira ng'ai, Laitoriani? Naajoki: Ara nanu Yesus le Nasaret likimirita iye.</verse>
			<verse number="9">Nedol kulo laataboitare nanu enkilang'et nejing' enkuretishu atua ninje, kake eitu ening' oltoilo lʼele laairorie nanu.</verse>
			<verse number="10">Najo: Kainyo alaitobir, Laitoriani? Naajoki Olaitoriani: Tudumunye, pilo Damaskos, nikilikini te ina alo pookin nikintanapaki iye, pintobir.</verse>
			<verse number="11">Ore pamadolisho nanu tʼolbae lʼenkiwuwuoto ena kilang'et, naaibung' laataboitare engaina ai nabaia Damaskos.</verse>
			<verse number="12">Nelotu enatii Ananias, oltung'ani supat too nkitanapat, oijakenokoki too Yudayoi pookin ootii ina alo;</verse>
			<verse number="13">neitashe naajoki: Lalashe Saul, tadolishoi! Nadol si nanu ninye te ina kata ake.</verse>
			<verse number="14">Nejo: Kitegelua Engai oo loopapa lang', pitum atayolo enayeu ninye nidol olopeny esupato nining' oltoilo oing'ua enkutuk enye,</verse>
			<verse number="15">amu iaku oljakeni lenye too ltung'anak pookin too kuna nitadua nining'.</verse>
			<verse number="16">Akae, kainyo taata pimutie? Nyototoi, pikimbatisi, peisujari nkitarruot inono nimpot engarna Olaitoriani.</verse>
			<verse number="17">Neaku ore paidip atorrinyoi Yerusalem nasaisho tʼengaji sinyati, napurrupurru Olmumua lai nadol ninye</verse>
			<verse number="18">aajoki: Sarisara, tupuku tasioi te Yerusalem! Amu meiruk ninje enjakenishu ino o mbaak ainei.</verse>
			<verse number="19">Najo: Laitoriani, etayoloutuo kulo, aajo ateena nanu naar too ngajijik Engai kulo pookin likiruko iye.</verse>
			<verse number="20">Ore peibukori osarge lʼoljakeni lino Stefanos, atii nanu, aitasheiki nairuk narripoki ninje looiminye ninye, ilkilani lenye.</verse>
			<verse number="21">Naajoki: Tudumunye, amu aairiwaa nanu iye enelakwa atua loreren.</verse>
			<verse number="22">Neinining' ninye metabaiki kulo rorei, neapaa iltoiloi lenye nejo: Ntupuku ele tʼena kop! amu meaku, peishiu.</verse>
			<verse number="23">Ore eoshito olodoo, neiturraki ilkilani lenye enelakwa neisuaki enterit shumata,</verse>
			<verse number="24">neitanapisho olkitok, periki ninye engang' oo sikerin, nejo, petem aar too nkeenda, peiye eyolou, ajo kainyo peishiraki neijia.</verse>
			<verse number="25">Ore eenita ninye too nkeenda, peari, nejoki Paulos olkigeluni obo oitasheiki ninye: Ke sidai too ndai, piariara oltung'ani ora Oromayos, eitu eigwenakini?</verse>
			<verse number="26">Ore pening' olkigeluni kuna, nelo enetii olkitok neinosaki ninye mbaak ejo: Ainyo iyeu nintobir? Amu era ele tung'ani Oromayos.</verse>
			<verse number="27">Nelotu olkitok nejoki ninye: Tolikioki, ten ake ira Oromayos? Nejo: Ee!</verse>
			<verse number="28">Nealiki olkitok: Ainoto nanu aaku Oromayos too ngoshola kumok. Nejo Paulos: Tʼeiunoto nanu.</verse>
			<verse number="29">Neing'uaiki ninye nabokata kulo lootayeutuo neikilikwan ninye. Neureishoi olkitok, etayolouo ninye, ajo Oromayos, tiaraki nateena.</verse>
			<verse number="30">Ore tʼengolong' e are eyeu neyolou esipata, ainyo peitang'oro Yudayoi ninye, nelaku ninye, neitanapu, peiturrurro laidasak kituak o enkigwena pookin, nerik Paulos neitasheye tʼempolos enye.</verse>
		</chapter>
		<chapter number="23">
			<verse number="1">Nekurraki Paulos ngonyek enyena enkigwena nejoki: Lelea lalashera, atobiko nanu tʼoltau sidai pookin tʼengomom Engai metabaiki ena olong' e taata.</verse>
			<verse number="2">Neitanap olaidasani kitok Ananias looitashe o ninye, peosh enkutuk enye.</verse>
			<verse number="3">Nejoki Paulos: Kiar Engai iye, enjewata engaji naelaki tʼenturoto! Amaa itotona aigwenaki nanu too nkitanapat nilau iye nintanapu, paaoshi nanu?</verse>
			<verse number="4">Ore looitashe te nebo o ninye nejo: Imor olaidasani kitok lʼEngai?</verse>
			<verse number="5">Nejo Paulos: Eitu ayolo, lalashera, ajo era olaidasani kitok, amu etisiraki: Mirorie torrono olkitok lʼolorere lino!</verse>
			<verse number="6">Ore peyolou Paulos, ajo era ematua Sadukayoi, nera engai matua Ilfarisayoi, neapaa oltoilo lenye tiatua enkigwena ajo: Lelea lalashera, ara nanu Olfarisayos o enkerai Olfarisayos, aaigwenakini nanu too mbaak eanyunoto o enkitopiunoto oo lootuata.</verse>
			<verse number="7">Ore peidip airoro kuna, neaku enkitarrikino too Lfarisayoi o Sadukayoi nerisha esiamu.</verse>
			<verse number="8">Amu ejo Sadukayoi, aajo metii enkitopiunoto, metii ilmalaikan, metii ilmumuan; neibalu Ilfarisayoi pokira are.</verse>
			<verse number="9">Neaku olodoo kitok. Neinyototo layolok lʼesirata lʼematua oo Lfarisayoi negiluno nejo: Mikidol entorroni tiatua ele tung'ani, kake teni eiroro Olmumua te ninye arashu olmalaika, akae, nikindim aaing'orutu olarrabal lʼEngai.</verse>
			<verse number="10">Ore peaku enkitarrikino kitok, neureishoi olkitok lʼoltim, ajo epolos ninje Paulos, neitanapu, pedou oltim, peitupuku ninye tʼengolon tʼempolos enye, periki engang' oo sikerin.</verse>
			<verse number="11">Ore enkiarie natusuja neitasheiki Olaitoriani ninye nejo: Ntagoluoi, Paulos, tʼoltau, amu neijia anaa pikinjakenoko nanu te Yerusalem, meata kata nimikinjakenoki neijia baiki te Roma.</verse>
			<verse number="12">Ore pekenyu, neitobirakino Yudayoi ooje nediaro nejo, aajo menya nemeok metabana neidip aataar Paulos metua.</verse>
			<verse number="13">Etalang'a artam looiturujakinote nji.</verse>
			<verse number="14">Nepuonu ninje enetii laidasak kituak o laigwenak nejo: Kinturujakinote naleng', pimikinyorrinyor toki metabana nikiar Paulos metua.</verse>
			<verse number="15">Akae, ore ndai entiakiti olkitok lʼoltim o enkigwena, perikuni ninye taisere enitiiti, anaa ijo iyeuu niyolouu esipata oo mbaak enyena; ore si yook, epon eitu enyiku nikintobirakino aar metua.</verse>
			<verse number="16">Ore pening' enkerai enganashe e Paulos ele osek, nelotu nejing' atua engang' oo sikerin neliki Paulos.</verse>
			<verse number="17">Neipot Paulos olkigeluni obo nejo: Toriko ele barnoti enetii olkitok lʼoltim, eata mbaak naainosaki ninye.</verse>
			<verse number="18">Neibung' nerik enetii olkitok nejo: Aaipoto lido Paulos oena neyeu naarikoki ele barnoti, amu eata ororei likiliki.</verse>
			<verse number="19">Neibung' olkitok ninye engaina nerishunye nelo enkilepata neikilikwan ninye: Kakua baak iata, pikinosaki?</verse>
			<verse number="20">Nejo: Etaa nabo Yudayoi, pikisai iye, pirik Paulos taisere atua enkigwena anaa ijo eyeu neikilikwanishore.</verse>
			<verse number="21">Kake miruk iye ninje, amu eoseku too ninje iltung'anak oolang' artam looiturujakinote, pemenya nemeok metabana near ninye metua; eitobirakinote taata ninje neanyu enkitanapata ino.</verse>
			<verse number="22">Neitanapare olkitok olbarnoti neitanap, pemeliki oltung'ani, ajo etolikio kuna.</verse>
			<verse number="23">Neipot ilkigeluni aare nejo: Entobirakiti sikerin iip are oopuo Kaisarea o ntomoni naapishana lakedok loo mbartaishi o iip are loo remeta tʼesaa uni enkiarie;</verse>
			<verse number="24">njeitobiraki ninje mbartaishi, peilepakinye Paulos, perik aa bioto enetii Olaitoriani lʼolosho Feliks.</verse>
			<verse number="25">Nesir empalai nji:</verse>
			<verse number="26">Airoroki nanu Klaudios Lisias Olaitoriani kitok lʼolosho, Feliks.</verse>
			<verse number="27">Eibung'a Yudayoi ele tung'ani neyeu near ninye metua. Nalotu nanu o oltim naitau ninye, amu aatiakaki, ajo Oromayos.</verse>
			<verse number="28">Ore payeu nayolou enaitang'orie ninje, narik ninye enkigwena enye,</verse>
			<verse number="29">nadol ajo eitang'oroki too nkitarrikinot oo nkitanapat enye nemetii enkitang'oro nanang' arashu naenyeki ninye.</verse>
			<verse number="30">Ore paainosakini, ajo eoseku Yudayoi ooje, nairriu nabokata engang' ino, naitanap looitang'oro ninye, peiro mbaak enyena tʼengomom ino. Sere!</verse>
			<verse number="31">Akae, nerik isikerin Paulos anaa peitanapaki ninje kiarie metabaiki Antipatris;</verse>
			<verse number="32">ore enasirie neisho lakedok loo mbartaishi erubare ninye, nerrinyo ilkulekai engang' oo sikerin.</verse>
			<verse number="33">Ore pebaia ninje Kaisarea, neisho Olaitoriani lʼolosho empalai neitarasaki ninye baiki Paulos.</verse>
			<verse number="34">Ore peidip Olaitoriani aisoma empalai, neikilikwan, ke oltung'ani li aa balbal ninye. Ore peyolou, ajo era oltung'ani le Kilikia,</verse>
			<verse number="35">nejo: Aalaning' iye eetuo laitang'orok linono. Neitanapu, perripi ninye tiatua engaji enkigwena e Herodes.</verse>
		</chapter>
		<chapter number="24">
			<verse number="1">Ore peishunye ngolong'i imiet, nedou olaidasani kitok Ananias te nebo o laigwenak o olairoroni Tertulos; eetuo ninje enetii Olaitoriani lʼolosho, peitang'or Paulos.</verse>
			<verse number="2">Ore peipoti ninye, neiter Tertulos aitang'or ninye nejo:</verse>
			<verse number="3">Tiaraki ninotoko yook eseriani kitok netaa mbaak sidan tʼele orere tʼenkishilaroto ino, king'amu yook nona ngolong'i pookin too wuejitin pookin, iye Feliks kitok, te ashe naleng'.</verse>
			<verse number="4">Kake pamapon aitanaur iye, aasai, pinining'u yook too nkuti tʼemborran ino.</verse>
			<verse number="5">Kinoto ele tung'ani ekurro eitera enkiposhai tiatua Yudayoi pookin lootii atua olmaa nera olaiturukoni Tesiamu oo Lnasarayoi,</verse>
			<verse number="6">netem baiki aitarruo engaji sinyati, nikimbung' nikiyeu nikingwenaki ninye too nkitanapat ang'.</verse>
			<verse number="7">Kake eewuo olkitok Lisias neitau ninye tʼengolon kitok tiatua ngaik ang'</verse>
			<verse number="8">neitanap laitang'orok, pepuonu enitii iye; nindim si iye aikilikwanu openy ninye, piyolou kuna pookin nikintang'orie ninye.</verse>
			<verse number="9">Neitang'or baiki Yudayoi ninye ejo: Neijia etiu!</verse>
			<verse number="10">Nealiki Paulos, eidipa Olaitoriani lʼolosho atoroja ninye, neiro: Tiaraki nayolo, ajo itaa, eiter too laritin kumok, olaigwenani lʼele orere, onaa ayeu namitu kion, maureisho.</verse>
			<verse number="11">Amu indim atayolo, ajo melang' ngolong'i tomon o are neba nailepaki Yerusalem asaisho.</verse>
			<verse number="12">Neitu aadol ninje tiatua engaji sinyati airorie oltung'ani arashu aing'oru enkisisa tʼesiamu arashu tʼengaji Engai arashu tʼengang',</verse>
			<verse number="13">nemeidim aaitisipai naaitangorie ninje taata.</verse>
			<verse number="14">Kake aibalu te iye ena, ajo aisyayaki tʼena oitoi, naipot ninje enkiteng'enare ng'ejuk, Engai oo loopapa lang', nairuk pookin natisiraki tiatua nkitanapat o tiatua layolounok,</verse>
			<verse number="15">naata eanyunoto tʼEngai, anaa peanyu si ninje oopeny, ajo elaaku enkitopiunoto oo lootuata, noo loora supati o noo lemera supati.</verse>
			<verse number="16">Naitamok nanu kion, paata eseriani oltau, metii entibili tukul, tʼengomom Engai o tʼengomom oo ltung'anak.</verse>
			<verse number="17">Ore peishunye laritin kumok, nalotu naaki olorere lai nkishoorot, o nkidasareitin.</verse>
			<verse number="18">Ore too nona naadol aaitisinyari tʼengaji sinyati, metii esiamu nemetii olodoo, kake Yudayoi ooje le Asia ootii;</verse>
			<verse number="19">meata kata nemetii ninje engomom ino, paaitang'or nanu, teni eata mbaak te nanu.</verse>
			<verse number="20">Arashu njelimu kulo oopeny, kaa kitarruoto etadua te nanu, aitasho tʼengomom enkigwena,</verse>
			<verse number="21">neme ele rorei obo lairoro, aitashe too ninje, ajo: Too mbaak enkitopiunoto oo lootuata aaigwenakini nanu taata too ndai!</verse>
			<verse number="22">Ore peidip Feliks atoning'o nena, neitaany enkigwena engai olong', amu etayolo abaraki ena oitoi, nejo: Teni elalotu olkitok Lisias, nadung' ororei linyi.</verse>
			<verse number="23">Neitanap olkigeluni, perrip Paulos, pemeinosie ninye osina nememitiki oltung'ani ora olenye elotu enetii.</verse>
			<verse number="24">Ore peishunye ngolong'i kuti, nelotu Feliks te nebo o eng'oroyoni enye Drusila nara Eyudayos, neipot Paulos nening' mbaak enkirukoto e atua Kristos Yesus.</verse>
			<verse number="25">Ore peiro Paulos mbaak esupato o nʼemitikinoto oo mbaak oo nkiri o nʼenkigwena nalotu, neureishoi Feliks nealiki: Nno taata, ore pebau enkata nanyor, naaitoki aipot iye.</verse>
			<verse number="26">Neanyu ninye baiki, ten ake eisho Paulos ninye ngoshola, peiye elaku ninye; onaa etopona aipot neirorie ninye.</verse>
			<verse number="27">Ore peishunye laritin aare, neaku Porkios Festos olasujani le Feliks. Neyeu Feliks neiting'id Yudayoi neing'ua Paulos eena.</verse>
		</chapter>
		<chapter number="25">
			<verse number="1">Ore pebaia Festos embalbal enye, neilep, eishunyete ngolong'i uni, alo Yerusalem eing'ua Kaisarea.</verse>
			<verse number="2">Nepuonu laidasak kituak o Yudayoi kituak, peitang'or Paulos, neirorie ninye naleng'</verse>
			<verse number="3">neomon entoki empuris, peisho elotu ninye Yerusalem; neoseku, pear ninye tʼengoitoi metua.</verse>
			<verse number="4">Nealu Festos, ajo erripi Paulos te Kaisarea, netaana, peitoki alo ninye ang'.</verse>
			<verse number="5">Nejo: Entadou looidim te nebo o nanu, pintang'oring'oro ninye, teni etii entorroni tʼele tung'ani.</verse>
			<verse number="6">Ore peidip atobiko tʼempolos enye ngolong'i nemelang' isiet arashu tomon, nedoiyo alo Kaisarea; neton tʼengai olong' tʼolorika lʼenkigwena neitanapu, perikuni Paulos.</verse>
			<verse number="7">Ore pelotu, neitasheiki Yudayoi ootadoutuo eing'ua Yerusalem ninye, neau nkitang'orot kumok naairoshi nemeidim aaitagolo,</verse>
			<verse number="8">amu etomituo Paulos kion nejo: Me tʼolbae loo nkitanapat oo Yudayoi neme tʼolbae lʼengaji sinyati neme tʼolbae le kaisar eitu aitarruo toki.</verse>
			<verse number="9">Neyeu Festos neiting'id Yudayoi nealiki Paulos nejoki: Iyeu nilo iye Yerusalem, pikingwenakini te ina alo tʼolbae loo kuna baak tʼengomom ai?</verse>
			<verse number="10">Nejo Paulos: Aitashe nanu tʼengomom olorika le kaisar, ine wueji ake naaku, paaigwenakinyeki. Eitu aitarruoki Yudayoi anaa piyolo si iye naleng'.</verse>
			<verse number="11">Amu teni aitarruoiye arashu aitobira entoki nanang', maany ae; akae, teni me toki aaitang'orie kulo, maaidim oltung'ani aitarasaki ninje. Aipotie kaisar!</verse>
			<verse number="12">Ore peidip airorie Festos enkigwena, nealu: Impotie kaisar, ilo enetii kaisar.</verse>
			<verse number="13">Ore peishunye ngolong'i naaje, nebaia olkarsis Agripas o Bernike Kaisarea, peiroroki Festos.</verse>
			<verse number="14">Ore pebik ngolong'i kumok o ninye, neitayolo Festos olkarsis mbaak e Paulos nejo: Etii oltung'ani obo otung aiye Feliks eena.</verse>
			<verse number="15">Ore atii nanu Yerusalem, nepuonu laidasak kituak o laigwenak loo Yudayoi engomom ai naaomonu earata enye.</verse>
			<verse number="16">Naliki ninje, ajo me orregie loo Romayoi, peitarasari oltung'ani, peari metua, metii oloitang'oroki o looitang'or, peing'oraro ngomomi, neishori enkata namitunye kion too nena kitang'orot.</verse>
			<verse number="17">Akae, ore petumo te ine, eitu aimutie, naton tʼengolong' e are tʼolorika lʼenkigwena naitanapu, perikuni ilo tung'ani;</verse>
			<verse number="18">neitasheiki ninye kulo looitang'oro ninye neitu elimu anaa paibirribirrua, ororei torrono.</verse>
			<verse number="19">Kake eata ake nkitarrikinot naaje te ninye nʼenkisyayare Engai enye o nʼoltung'ani obo Yesus lotua loimaka Paulos, ajo eishiu.</verse>
			<verse number="20">Ore peitu ayolo enaiko tʼolbae Perishare oo kuna kitarrikinot, naikilikwan ninye, ten ake eyeu nelo Yerusalem, peigwenakini te ina alo too kuna baak.</verse>
			<verse number="21">Kake ore peipotoki Paulos kion, perripokini enkigwena e kaisar, naitanapisho, perripi metabana nairriwaa enetii kaisar.</verse>
			<verse number="22">Nejoki Agripas Festos: Ayeu si nanu nainining' ele tung'ani. Nejo si ninye: Ilainining' taisere.</verse>
			<verse number="23">Ore enasirie nepuonu Agripas o Bernike tʼenkitook kitok nejing' engaji enkigwena te nebo o ilkituak loo ltimito o ilkituak lʼengang', neitanapisho Festos, perikuni Paulos.</verse>
			<verse number="24">Nejo Festos: Olkarsis Agripas o ndai lelea pookin litiiti e nebo o yook, idolitata ele tung'ani laatayeuokitio esiamu pookin oo Yudayoi enatii, te Yerusalem o tʼene, eapaa iltoiloi, aajo meaku, pepon aishiu.</verse>
			<verse number="25">Ore padol si nanu, ajo eitu eitobir ororei lonang' neipotoki ninye openy kion kaisar, naigwenu, pairriwaa ninye.</verse>
			<verse number="26">Namaata mbaak enyena naaitoriori nasiraki olaitoriani. Onaa atorikuo ninye engomom inyi, ore naleng' engomom ino, olkarsis Agripas, peiye ore peaku nkikilikwanat, natum ororei pasir;</verse>
			<verse number="27">amu adol, ajo meaku, peirriwari oloena nemetii entoki naitang'orieki ninye.</verse>
		</chapter>
		<chapter number="26">
			<verse number="1">Nejoki Agripas Paulos: Kinjori pilimu rorei tʼolbae lino. Neitorioo Paulos engaina, pemitu kion, nejo:</verse>
			<verse number="2">Lekarsis Agripas, ating'ide, tiaraki naidim atomitu kion tʼengomom ino taata too mbaak pookin naaitang'orie Yudayoi,</verse>
			<verse number="3">nang'ida naleng', tiaraki niyolo iye rregiei o nkitarrikinot pookin atua Yudayoi; onaa aasai iye, pikinining'u tʼemborran.</verse>
			<verse number="4">Eyolo Yudayoi pookin empuan ai eiter tʼenkeraishu, ati neba tʼenkiterata atua olorere lai te Yerusalem,</verse>
			<verse number="5">laatayoloutuo neba opa, teni enyorru aaijakenutu; amu atobiko anaa Olfarisayos loibung' orregie ogol naleng' lʼenkisyayare Engai ang'.</verse>
			<verse number="6">Ore taata aitashe naaigwenakini t'olbae lʼeanyunoto enkisiligata naishoo Engai loopapa lang',</verse>
			<verse number="7">ore te ina eanyu nkishomitie ang' tomon o are nenyok aasaisho dama o kiarie peaku. Ore tʼolbae le ina anyunoto aaitang'or Yudayoi, lekarsis.</verse>
			<verse number="8">Ainyo pemeirukoi too ndai, aajo eitopiu Engai lootuata?</verse>
			<verse number="9">Atejo nanu tiatua kion, ajo meata kata namaitobir mbaak kumok, pamit engarna e Yesus le Nasaret;</verse>
			<verse number="10">anaa paikuna te Yerusalem, ateena sinyat kumok tʼengaji erripore, aidipa ainoto engolon too laidasak kituak; atang'arie si nanu enkigwena, earitai ninje metuata.</verse>
			<verse number="11">Naitame ninje aigil kumok tiatua ngajijik Engai kumok naaraki ninje, pemorisho; ore aareota engoro naleng', naar ninje baiki tiatua ngang'itie oo nkwapi.</verse>
			<verse number="12">Ore te ina aloito Damaskos, aata engolon o enkitanapata oo laidasak kituak,</verse>
			<verse number="13">euno engolong', lekarsis, nadol tʼengoitoi enkilang'et naing'ua shumata nelang' enkilang'et engolong', naailang'aki nanu o lʼemboitei ai.</verse>
			<verse number="14">Nikibatatakino yook pookin enkop, naning' oltoilo laairorie nanu ojo too rorei lʼenkutuk oo Lhebrayoi: Saul, Saul, ainyo pikimirita? Egol te iye piruaia olkikarret.</verse>
			<verse number="15">Najo nanu: Ira ng'ai, Laitoriani? Nejo Olaitoriani: Ara nanu Yesus likimirita iye. Kake tudumunye, pintashe too nkejek inono.</verse>
			<verse number="16">Onaa aaipung'oko, paaitaa iye olaisyayani o oljakeni loo kuna baak nitadua o nikipuoi aaitadol;</verse>
			<verse number="17">nayeu naaitopok iye tiatua ele orere o tiatua kulekai oreren, naairriwaki iye taata enetii kulo,</verse>
			<verse number="18">pibol ngonyek enye nimbelekeny ninje, peing'ua enaimin nebaiki enkilang'et, peing'ua engolon e satan aapuo enetii Engai, peng'amu enkitaunoto oo nkitarruot o enjung'o te nebo o kulo loosinyari tʼenkirukoto naairuk nanu.</verse>
			<verse number="19">Neitu amen si nanu ena kitaduaroto e shumata, lekarsis Agripas,</verse>
			<verse number="20">kake ainosaka tʼenkata elukunya lootii Damaskos o Yerusalem o atua olosho pookin loo Yudayoi o too kulekai oreren, peala neibelekenyakino Engai, peitobir nkyasin sidan enkitaalata.</verse>
			<verse number="21">Ore tʼolbae loo nona naaibung' Yudayoi tiatua engaji sinyati neyeu naar matua.</verse>
			<verse number="22">Akae, ore tʼeretokinoto Engai natii metabaiki ena olong' e taata naijakenisho too lkutiti o too lkituak namairo o nyoo neme enairo layolounok o Mose, peaku neijia,</verse>
			<verse number="23">aajo eitamei Kristos neaku olaiturukoni tiatua empiunoto oo lootuata neinosaki olorere lenye o kulekai oreren mbaak enkilang'et.</verse>
			<verse number="24">Ore emitu ninye kion nji, nejo Festos tʼoltoilo kitok: Iata oloirirua, Paulos! Kintaa eng'eno kitok, pitum oloirirua.</verse>
			<verse number="25">Nejo Paulos: Maata oloirirua, Festos kitok, kake alimu rorei lʼesipata o lʼentemet.</verse>
			<verse number="26">Amu eyolo olkarsis kuna pookin nairo tʼengomom enye tʼeng'ida, nayolo, ajo meisudoroi te ninye ororei o obo too kulo, amu eitu eaku kuna baak t'embata.</verse>
			<verse number="27">Lekarsis Agripas, iruk iye layolounok? Ayolo, ajo iruk.</verse>
			<verse number="28">Nejoki si ninye Agripas: Paulos, ore too nkuti kisis si nanu, paaku Olkristianos.</verse>
			<verse number="29">Nejo Paulos: Ayeu tʼengomom Engai, too nkuti arashu too nkumok, peaku me iye ake, kake pookin laainining'ito taata, anaa nanu, metii kuna eneta.</verse>
			<verse number="30">Ore peidip airoro ninye kuna, nedumunye olkarsis o Olaitoriani lʼolosho o Bernike o loototonitio te nebo o ninje,</verse>
			<verse number="31">nepuo embata neirorioro oopeny nejo: Eitu eitaas ele tung'ani entoki nanang' arashu enaenyeki.</verse>
			<verse number="32">Nejoki Agripas Festos: Anaata elakuni ele tung'ani, ten emutu eitu eipotoki kion kaisar.</verse>
		</chapter>
		<chapter number="27">
			<verse number="1">Ore peigwenakini, pikipuo yook tʼengalawa metabaiki Italia, neitarasakini Paulos o ilkulekai looena olkigeluni obo, oji engama enye Yulios, lʼoltim le kaisar.</verse>
			<verse number="2">Nikilepaki engalawa e Adramiteno, natayeuo nalo ngang'itie naatii embata e Asia; netii e nebo o yook Aristarkos le Makedonia, lʼengang' Tesalonike.</verse>
			<verse number="3">Ore tʼengolong' e are nikibaia Sidon; neitobiraki Yulios Paulos nʼemborran neisho ninye, pelo enetii iljorueta lenyena, pesaru ninye too yeunot.</verse>
			<verse number="4">Ore pikindip aatung'ai ina alo, nikiim abori e Kupros, tiaraki narriny yook enkijape.</verse>
			<verse number="5">Nikiim olbalbal le Kilikia o Pamfilia nikibaia engang' Mira e Likia.</verse>
			<verse number="6">Nedol te ina alo olkigeluni engalawa e Aleksandria naloito Italia, neilepakinye yook.</verse>
			<verse number="7">Ore pikipuo akiti, nikibaia too ngolong'i kumok tʼosina Knidos, nemitiki yook enkijape, nikiim abori e Krete nikibaia Salmone,</verse>
			<verse number="8">nikiporoo ninye tʼosina nikipuonu ewueji neji Enkutoto sidai, netaaniki engang' Lasaya.</verse>
			<verse number="9">Ore peishunye ngolong'i kumok neitoki aaku osina kitok kipuo tʼolbalbal, eima enkata napukori, neitayolo Paulos</verse>
			<verse number="10">nejoki ninje: Lelea, adol, ajo elaata elʼlototo lʼengalawa osina kitok, me loo masaa o lʼengalawa ake, kake baiki lʼempuan ang'.</verse>
			<verse number="11">Kake eiruko olkigeluni olaiturukoni o olopeny engalawa nelang' kuna naairoro Paulos.</verse>
			<verse number="12">Tiaraki neme sidai enkutoto, pebik te ina alo tʼenkata enkirobi, neyeu ilkumok neing'ua ina alo, pebaia Foiniks, pebik te ina alo tʼenkata enkirobi, nera enkutoto e Krete natii erishata eunore o endoiyoroto engolong' o erishata endoiyoroto engolong' o shumata.</verse>
			<verse number="13">Ore pekutishoi enkijape eunore engolong', nejo ninje einoto enatayeutuo, nedotu eenet neim enetaaniki Krete naleng'.</verse>
			<verse number="14">Ore tʼenkiti kata nekut enkijape nadumisho, neitu edamu ninje, naimua erishata enkilepunoto engolong' o shumata.</verse>
			<verse number="15">Ore peibung'i engalawa neitu eidim aitoriokinore enkijape, nikinjo metanapi yook.</verse>
			<verse number="16">Nikipuo aasioki embata oloigeruno loji Klauda, nikitum tʼosina aaibung'a embout,</verse>
			<verse number="17">nikidumu ninye, peretoki yook, nikien engalawa ang' abori too nkeenda; ore pikiurei, aajo kidoiki atua Sirtis, nikintadou rasheta enkijape, nenapi yook neijia.</verse>
			<verse number="18">Ore pekut yook enkijape naleng', neiter aaiturraa ninje tʼengolong' e are masaa.</verse>
			<verse number="19">Ore tʼengolong' e uni nikinturraki too ngaik ang' nareta engalawa enelakwa.</verse>
			<verse number="20">Neitu elioi engolong' o lakir too ngolong'i kumok neiposhita yook enkijape neme kiti, neish osiligi lʼempuan too yook.</verse>
			<verse number="21">Ore peitu enya ninje endaa ngolong'i kumok neitashe Paulos tʼempolos enye nejoki ninje: Lelea, anaata kitoning'o nanu, pimidotutu te Krete, pikitum ele sina o enkiminata oo masaa.</verse>
			<verse number="22">Kake ore taata, adiding' ndai, entagolo iltauja, amu meimin o obo tiatua ndai, neme engalawa ake.</verse>
			<verse number="23">Amu aaitasheikio tʼena kiarie olmalaika lʼEngai nara olenye, naa ninye oshi aisyayaki nanu,</verse>
			<verse number="24">nejo: Miureisho, Paulos, meata kata nimintashe tʼengomom e kaisar! Naa ng'orai, kinyaaka aisho iye Engai pookin liboitare tʼolototo.</verse>
			<verse number="25">Onaa, lelea, entagolo iltauja, amu airuk Engai, ajo eaku neijia anaa paatiakaki.</verse>
			<verse number="26">Kake meata kata nimikibaiki oloigeruno obo.</verse>
			<verse number="27">Ore pebau enkiarie e tomon o ong'wan, nenapi yook ngaloli pookin tiatua olbalbal Adria, nejo iltung'anak lʼengalawa tʼempolos e kiarie, etaaniki olosho.</verse>
			<verse number="28">Neitadou entemet, netum ntemeta tikitam; ore penyikaa peno, neitoki aitadou entemet, netum ntemeta tomon o imiet.</verse>
			<verse number="29">Neureishoi, pemeitabaari yook enetii soito; neitadoiyo eneta ong'wan tekurum engalawa, neyeu nekenyu.</verse>
			<verse number="30">Ore peyeu iltung'anak lʼengalawa nekwet aaing'ua engalawa neitadoiki embout atua olbalbal anaa looyeu neitadoiki eenet lukunya engalawa,</verse>
			<verse number="31">nejoki Paulos olkigeluni o sikerin: Teni mebik kulo tiatua engalawa, nimindimidimi aatopok ndai.</verse>
			<verse number="32">Nedung' isikerin nkeenda embout neisho edoiyo.</verse>
			<verse number="33">Ore pekenyu enasirie, nediding' Paulos pookin, penya endaa nejo: Era taata engolong' e tomon o ong'wan, itaanyishote nitonini neitu inyanya endaa, neitu intubutubu nkutukie.</verse>
			<verse number="34">Onaa adiding' ndai, pinyanya endaa, amu eaku ena nʼenkitopuata inyi; amu medoiyo olpapita o obo too lukuny inyi.</verse>
			<verse number="35">Ore peidip atejo kuna, neibung' olmkate neliki Engai ashe tʼengomom oo pookin, negiligil neiter anya.</verse>
			<verse number="36">Negolu iltauja pookin nenya si ninje endaa.</verse>
			<verse number="37">Nikiaku pookin looishiu tiatua engalawa iip are o ntomoni naapishana o ile.</verse>
			<verse number="38">Ore peidip aataraposhoto, neiteneneng' engalawa neiturraki endaa dorrop atua olbalbal.</verse>
			<verse number="39">Ore pekenyu, neitu eyolou ninje olosho, kake etadua olkutoto loata embata sidai olosho, neyeu neitijing' engalawa atua, ten ake eaku.</verse>
			<verse number="40">Nedung' eneta neing'ua tiatua olbalbal neitololong' nkeenda eriket engalawa neilepakinye olkarash lʼenkijape nepuoiye embata olosho.</verse>
			<verse number="41">Ore pebaia ewueji neata too mbat pokira are olbalbal, nenang'ari engalawa neitirrishi lukunya neitashe neitu eing'unung'un, nedanya kurum tʼengolon enkiposhai.</verse>
			<verse number="42">Neigwena sikerin, peari looena metuata, pemepor oltung'ani engare ailanyisho.</verse>
			<verse number="43">Kake etayeuo olkigeluni neitopok Paulos nemitiki ninje, pemeitobir enatayeutuo neitanapu, penang'akino aang'as kulo olbalbal ooyolo aatapor engare, pebaia olosho;</verse>
			<verse number="44">ore lootelekutua nejing' kulekai shumata oo mbaon o kulekai shumata oo nareta engalawa. Neaku nji netum aatabai pookin aa biot atua olosho.</verse>
		</chapter>
		<chapter number="28">
			<verse number="1">Ore pikindip aatopoku, nikiyolou, aajo eji engarna oloigeruno Melite.</verse>
			<verse number="2">Neitobiraki yook loomanya nʼempuris enye oopeny: neinok enkima neitoomon yook pookin, tiaraki natasha enjan o tʼolbae lʼenkirobi.</verse>
			<verse number="3">Ore peiturrur Paulos orridati loo lkeek nepik atua enkima, nepuku olasurai tʼenkirowuaj neibung' engaina enye.</verse>
			<verse number="4">Ore pedol kulo tung'anak olasurai eililiokino engaina enye, neirorioro oopeny: Esipa, era ele tung'ani olarani, etopokua tiatua olbalbal, kake meisho elaata oo ntorrok, peishiu.</verse>
			<verse number="5">Nenang'aki ninye ake olowuaru atua enkima neitu etum entorroni.</verse>
			<verse number="6">Neanyu kulo peiju arashu erria nabokata etua. Ore peidip aataanyu naleng', nedol, aajo meaku toki, neibelekenya nejo ninje, aajo ninye Engai.</verse>
			<verse number="7">Ore enemanita ene netii nkuruman olkitok lʼoloigeruno oji engarna enye Publios, otang'amua yook neitaa yook lomon lenyena ngolong'i uni.</verse>
			<verse number="8">Neaku eirraga menye le Publios tʼerruat neata oltikana nerotu osarge; nejing' Paulos enetii nesaisho neiteleiki ngaik neishiunye ninye.</verse>
			<verse number="9">Ore peidip aataa kuna, nepuonu ilkulekai loomoiyaa tiatua oloigeruno neishiunyeki.</verse>
			<verse number="10">Neitaa ninje yook kituak tʼenkitook kitok. Ore pikipuo, neilepakinye yook ntokitin naabaiki yook.</verse>
			<verse number="11">Ore peishunye lapaitin okuni, nikipuo tʼengalawa e Aleksandria natobiko, tʼengalo oloigeruno tʼenkata enkirobi neata olponoto lenye: Ilmao.</verse>
			<verse number="12">Ore pikipuonu Sirakusai, nikibik ngolong'i uni.</verse>
			<verse number="13">Nikimanaa king'ua ina alo nikibaia Region. Ore peishunye engolong' nabo, nekutunye enkijape eunore engolong' nikipuonu tʼengolong' e are Puteoli.</verse>
			<verse number="14">Nikinepu te ina alo lalashera nesai ninje yook, pikibik ngolong'i naapishana. Nikibau tekurum Roma.</verse>
			<verse number="15">Ore pening' lalashera le ina alo mbaak ang', nepuonu aatumore yook te Apioforum o Trestaberne. Ore pedol Paulos ninje, neliki Engai ashe negolu.</verse>
			<verse number="16">Ore pikibaia Roma, neitarasaki olkigeluni looena olkitok lʼoltim. Neishori Paulos metotona tʼewueji enye openy te nebo o osikeri obo orripito.</verse>
			<verse number="17">Ore peishunye ngolong'i uni, neipot Paulos ilkituak loo Yudayoi. Ore pepuonu, nejoki ninje: Lelea, lalashera, eitu aitobir entoki torrono tiatua olorere lang' arashu tʼorregie loo loopapa lang', naarikuni ake aena te Yerusalem naaitarasakini atua ngaik oo Romayoi.</verse>
			<verse number="18">Ore paaidip aaikilikwana kulo, neyeu naalaku, amu metii entoki nanang' atua nanu.</verse>
			<verse number="19">Kake ore peing'unyung'unyaki Yudayoi ninje, naaitagolikini, paipotoki kion kaisar, me anaa Oloata ororei laitang'orie olorere lai.</verse>
			<verse number="20">Onaa aipoto ndai, paduare nairorie ndai; amu tʼolbae lʼeanyunoto e Israel aamanita ele pisiai.</verse>
			<verse number="21">Nejoki lelo: Eitu king'amu yook empalai tʼolbae lino, eing'ua Yudaya, nemetii oltung'ani tiatua lalashera oewuo ene, peinosaki neliki yook mbaak torrok te iye.</verse>
			<verse number="22">Kake kinyor aatoning' te iye eniata, amu kitayoloutuo te ina kiteng'enare ng'ejuk aajo eing'unyung'unyakini ninye too wuejitin pookin.</verse>
			<verse number="23">Nedung'oki ninje ninye engolong' nepuonu ilkumok engaji enye natii, neitayolo neijakenoki ninje enkarsishu Engai neinosaki mbaak e Yesus tiatua nkitanapat e Mose o tiatua layolounok, eiter enasirie metabaiki teipa.</verse>
			<verse number="24">Neiruk ematua enairoro ninye, neitu eiruk kulekai.</verse>
			<verse number="25">Ore peitarrikino ninje tʼempolos enye, nepuo, eidipa Paulos airoro ororei obo: Sidai enatiaka Olmumua Sinyati loopapa lang' tʼenkutuk olayolounoni Yesaya</verse>
			<verse number="26">nejo: Nno enetii ele orere, piro: Ipuopuo aaning' too nkiyaa nimiyolouu, nipuopuo aaing'oraa too ngonyek nimidolidolo;</verse>
			<verse number="27">amu epising'a oltau lʼele orere neiroshi nkiyaa enye tʼening'ore, neiturukuny ngonyek enye, pemepuo aadol too ngonyek nemening' too nkiyaa nemetum eng'eno too ltauja, peala, paitopok.</verse>
			<verse number="28">Akae, entayolo, ajo eirriwakaki enkitopuata Engai loreren, nepuo aaning' ninje.</verse>
			<verse number="29">Ore eirorita kuna, nepuo Yudayoi, eata nkikilikwanat kumok tʼempolos enye.</verse>
			<verse number="30">Nebik Paulos tʼengaji enye nainyang'ua emanyata enkata oo larin aare oolulung'a neng'amu pookin ootijing'a engaji enye,</verse>
			<verse number="31">neinosu enkarsishu Engai neiteng'enu tʼeng'ida pookin mbaak e Yesus Kristos nememitikini.</verse>
		</chapter>
	</book>
	<book number="45">
		<chapter number="1">
			<verse number="1">Paulos, osinga le Yesus Kristos, oipotoki metaa olairriwani, netegeluaki peinosu lomon sidan lʼEngai,</verse>
			<verse number="2">ootang'asa Engai aisilig too layolounok tiatua esirata sinyati,</verse>
			<verse number="3">tʼolbae lʼOinoti lenye, otoiwuoki tʼeishoi e David tʼempukunoto oo nkiri,</verse>
			<verse number="4">neitaduaki tʼengolon, ajo era Oinoti lʼEngai tʼempukunoto Olmumua osinyaa, neba empiunoto too lootuata, lora Yesus Kristos, Olaitoriani lang'.</verse>
			<verse number="5">Kinoto te ninye engaripo o enkirriwaroto, penyor aairuko loolamita Engai pookin Tengarna enye,</verse>
			<verse number="6">nirara si ndai tiatua lelo ooipotuo Yesus Kristos: —</verse>
			<verse number="7">enitiiti ndai pookin ootii Roma, loonyor Engai, ooipotoki metaa sinyat. Njebikie ndai eng'adunoto o eseriani naing'ua Engai Papa lang', o Olaitoriani lang' Yesus Kristos.</verse>
			<verse number="8">Ang'as aliki Engai ai ashe, tiatua Yesus Kristos tʼolbae linyi pookin, tiaraki nalikiori enkirukoto inyi tiatua olmaa pookin.</verse>
			<verse number="9">Amu ore Engai naisyayaki tiatua Olmumua lai nalikioo lomon sidan lʼOinoti lenye, naa ninye oljakeni lai, padamu oshi ake ndai</verse>
			<verse number="10">tiatua sayat ainei, naomonu anake eaku, palotu enitiiti, teni eyeu Engai.</verse>
			<verse number="11">Amu ayeu naleng' nadol ndai, patum aishoo ndai enkishooroto emumuaishu, aitagol ndai,</verse>
			<verse number="12">eji paailejileji nanu te nebo o ndai tʼenkirukoto inyi o enai, nikiatakino.</verse>
			<verse number="13">Mayeu nimiyololo ndai, lalashera, ajo aibung'a aigil kumok alotu enitiiti, naamitikini metabaiki taata, patum ilmomo baiki tiatua ndai, anaa baiki tiatua kulekai oreren.</verse>
			<verse number="14">Aata nanu esile oo Lgrikini o noo nkwapi, noo lang'eni o noo lemera lang'eni.</verse>
			<verse number="15">Ore te nanu aitobirakine, painosaki si ndai tiatua Roma lomon Peng'ida.</verse>
			<verse number="16">Amu makurru nanu too lomon Peng'ida le Kristos; amu era ninje engolon Engai, peaku enkitopuata oltung'ani pookin oiruk, ang'as en Oyudayos neitoki en Olgriki.</verse>
			<verse number="17">Amu eboluni tiatua ninje esupato Engai naing'ua enkirukoto nejing atua enkirukoto, anaa petisiraki: Elaishiu osupat tʼenkirukoto.</verse>
			<verse number="18">Amu etabolokoki engoro Engai naing'ua shumata entorroni pookin o empaashata esupato oo ltung'anak looibok esipata tiatua empaashata esupato,</verse>
			<verse number="19">amu enayolouni tʼEngai neibala too ninje; amu eitadua Engai ninje kuna.</verse>
			<verse number="20">Amu eyolouni ntokitin enyena nemelio, nera enkidimata enye oo nkatan pookin o engaishu, tʼenkitobirata olmaa, nelioi too nkyasin enyena; onaa, meata ninje emitunoto.</verse>
			<verse number="21">Tiaraki natayoloutuo Engai, kake eitu eitadaraa ninye anaa Engai neitu eliki ashe; kake eibelekenyate tiatua ndamunot enye, neitoipoki iltauja lenye aaku enaimin.</verse>
			<verse number="22">Nejo aten aa ng'eni, neaku ninje moda.</verse>
			<verse number="23">Neibelekeny enkitook Engai nemeata erruoroto naitanyanyukie emua oltung'ani loata erruoroto, o en oo ntaritik, o en oo ng'wesi oo nkejek ong'wan, o en oo ng'wesi naaikurtutari.</verse>
			<verse number="24">Akae, eitarasaka Engai ninje tiatua ilng'warrat loo ltauja lenye atua olduruki, peitobir aten too seseni lenye nʼenkurruna.</verse>
			<verse number="25">Amu ninje ooibelekenya esipata atua elejare, neitaa kitok neisyayaki enkitobirata aaitalang' olaitobirani, oitadarari nkatan pookin.</verse>
			<verse number="26">Onaa, eitarasaka Engai ninje atua ilng'warraitin lʼenkurruna, amu ore ng'oroyok enye eibelekenya orregie oishiaakino aaitaa orregie lemeishiaakino;</verse>
			<verse number="27">neijia si eikuna leak, etung'aitie orregie oitoriori te nebo o eng'oroyoni, neinokino aten too lng'warraitin lenye, leak o leak, neas mbaak enkurruna, netum olkwaje orisiore enkiminata enye.</verse>
			<verse number="28">Neijia anaa petanyaita aatayolou Engai, neijia eitarasaka Engai atua ndamunot naariwuo metaasa enemeitoriori,</verse>
			<verse number="29">neigany mesupato pookin o entalare o empiani o entorroni, loobore olom, earata metua, enjangar, olosek, esayet, enkisuro,</verse>
			<verse number="30">looiteeniki, looiba Engai, looitai loikop, loowuasa, looilash, looiminye, lemening' lootoiutuo ninje,</verse>
			<verse number="31">lootolo, lemeibung' osotua, lemeata enyorrata, lemeing'uaikino, lemeata engoshoke nanana.</verse>
			<verse number="32">Eyolo ninje esupato Engai, aajo ore kulo looas nona, nenarikino enkea, kake neme ninje oopeny ooas, eshipakino baiki ilkulekai ooas.</verse>
		</chapter>
		<chapter number="2">
			<verse number="1">Onaa, miata emitunoto, oltung'ani pookin eigwenaki; amu eningwenakinye olekai, ningwenakinye kion, amu intobir kuna ningwenaki.</verse>
			<verse number="2">Kake kiyolo, aajo era enkigwena Engai esipata too kulo looiko neijia.</verse>
			<verse number="3">Kake ijo aa iye, letung'ani, oigwenaki looitobir kuna nintobir si iye, ijo ilakwet iye enkigwena Engai?</verse>
			<verse number="4">Arashu imen endupoto emborran enye o olng'iria o olgira? Miyolo, ajo kirikoki emborran Engai enkirridunoto?</verse>
			<verse number="5">Kake inturrurroki iye kion tʼengogong'i ino o tʼoltau leitu eala engoro tʼengolong' engoro o embolunoto enkigwena supat Engai,</verse>
			<verse number="6">nalaisho oltung'ani pookin noo nkitobirat enyena:</verse>
			<verse number="7">kulo looing'oru tʼolng'iria loo nkitobirat sidan empuan nemeiting', enkitadararoto o enkitaaroto enkitook;</verse>
			<verse number="8">kake kulo loora ilkiminjal lʼolarrabal nemening' esipata nening' nemera esupato, engoro o enairowua.</verse>
			<verse number="9">Enkilishoto o osina Olmumua pookin oitobir ntorrok, ang'as lʼOyudayos, baiki lʼOlgriki;</verse>
			<verse number="10">enkitadarraroto o enkitaaroto enkitook o eseriani oltung'ani pookin oitobir sidan, ang'as Oyudayos, baiki Olgriki.</verse>
			<verse number="11">Amu meing'oraa Engai entemet oltung'ani.</verse>
			<verse number="12">Amu ore lelo ooitarruoitie meata nkitanapat, nepuo aaimin meata nkitanapat, o lelo ooitarruoitie tiabori oo nkitanapat, nepuoi aaigwenaki too nkitanapat.</verse>
			<verse number="13">Amu me looning' nkitanapat era supati tʼengomom Engai, kake looitobir ninje, nepuo aaku supati.</verse>
			<verse number="14">Amu teni eitobir loreren lemeyolo Engai, lemeata nkitanapat, tʼentonai enye openy nkitanapat, neaku ninje, lemeata nkitanapat, nkitanapat enye oopeny,</verse>
			<verse number="15">neitadolu ninje, aajo etisiraki enkyas oo nkitanapat tiatua iltauja lenye, neijakenu oltoilo lʼoltau lenye, baiki ndamunot naaitang'oro nemitikino;</verse>
			<verse number="16">te ina olong' naigwenakinye Engai nkisudorot oo ltung'anak te Yesus Kristos, tʼerisioroto oo lomon lʼeng'ida lainei.</verse>
			<verse number="17">Akae, ng'orai, iye likiji Oyudayos niimany nkitanapat ning'idare Engai,</verse>
			<verse number="18">niyolo eyeunoto enye; ore tiaraki nikindipaki aaiteng'ena tiatua nkitanapat, nileen enara sidai, peitobiri,</verse>
			<verse number="19">nijo indim ataa Olarikoni loo lmodook, enkilang'et oo kulo ootoni tiatua enaimin,</verse>
			<verse number="20">olashukoni loo lʼmoda, olaiteng'enani loo nkera naashal, olotiu anaa jartani tiatua eyolounoto o esipata oo nkitanapat.</verse>
			<verse number="21">Kake inteng'en olekai niminteng'en kion? Inosaki, ajo mipurrisho, nipurrisho iye openy?</verse>
			<verse number="22">Ijo, miar enkidikidikoto olmoruo o eng'oroyoni, niar iye ninye? Ira iye oiba nkulie ain, nioru enkitook Engai?</verse>
			<verse number="23">Iimany nkitanapat, nintukurru Engai ipaashare nkitanapat?</verse>
			<verse number="24">Amu „tʼolbae linyi emori engarna Engai tiatua lemeata Engai“, anaa petisiraki.</verse>
			<verse number="25">Amu edupa emurata, teni imbung' nkitanapat; kake teni mimbung' nkitanapat, indipa ataa olememurata, baiki teni kitumurataki.</verse>
			<verse number="26">Ore teni eibung' olememurata esupato oo nkitanapat, ke meikeni ninye, ajo etumurataki?</verse>
			<verse number="27">Akae, kilaigwenaki ele, leitu emurati tʼosesen neibung' nkitanapat, iye, litii atua esirata o emurata nipaashare nkitanapat.</verse>
			<verse number="28">Amu me ninye Oyudayos ora Oyudayos oriong', nemera ina emurata, naitobiri too nkiri,</verse>
			<verse number="29">kake ilo, lora Oyudayos tiatua, naa ina emurata oltau, naitobiri tʼolmumua, me tʼesirata. Ore oloikununo nji, neitadarari ninye tʼEngai, me too ltung'anak.</verse>
		</chapter>
		<chapter number="3">
			<verse number="1">Kaa dupoto eata Yudayoi? Anai kedupa sa emurata nyoo?</verse>
			<verse number="2">Edupa naleng' tʼorregie pookin. Ore tʼenkiterata, eishooki ninje rorei lʼEngai.</verse>
			<verse number="3">Kake teni eitu eiruk kulekai, keibelekeny eanyata enye enkirukoto Engai?</verse>
			<verse number="4">Me neijia. Njoo Engai metisipai neaku oltung'ani pookin olalejani, anaa petisiraki: pekintaai supat too rorei linono nigilu tʼenkata nikingwenakinyeki.</verse>
			<verse number="5">Kake, teni eitabaia mesupato ang' esupato Engai, kijo nyoo? ke Engai nemera supat, tiaraki nagoro? (Airo tʼorregie loo ltung'anak.)</verse>
			<verse number="6">Me neijia. Amu kaji eiko ten eidim Engai aigwenaki olmaa?</verse>
			<verse number="7">Amu teni epon elejare ai esipata Engai neaku nʼenkitook enye, ainyo paaigwenakini ade anaa olaitarruoni?</verse>
			<verse number="8">Meikash pekinko anaa pemori yook neimaki yook kulekai pekijo yook: maitobira ntorrok, peaku ade sidan? ore earata natum ninje, neitoriori.</verse>
			<verse number="9">Ainyo naa? Kidupo yook aalang' ilkulekai? Me neijia katukul. Kitang'asa duo aaitadolu, aajo etii pokira are, Yudayoi o Ilgrikini, tiabori oo nkitarruot,</verse>
			<verse number="10">anaa petisiraki: Metii olora supat o obo,</verse>
			<verse number="11">nemetii oltung'ani ng'en nemetii oloing'oru Engai.</verse>
			<verse number="12">Amu etalamate pookin neaku pookin serserin, nemetii oloitobir sidan o obo.</verse>
			<verse number="13">Ore olgos lenye, naa enkurare nabolo, eiro too lng'ejepa lenye elejare, netii esayet oo lasuria tiabori oo njonito oo nkutukie enye,</verse>
			<verse number="14">nebore enkutuk enye endiata o enduaran,</verse>
			<verse number="15">nekwet ngejek enye aaibukoo osarge,</verse>
			<verse number="16">netii enkiminata o osina ngoitoi enye,</verse>
			<verse number="17">nemeyolo engoitoi eseriani,</verse>
			<verse number="18">nemeata enkuretishu Engai tʼengomom oo ngonyek enye.</verse>
			<verse number="19">Kiyolo, aajo enalimu nkitanapat, neliki kulo ootii atua nkitanapat, peiye enuki enkutuk pookin, neauni oltung'ani pookin atua enkigwena Engai;</verse>
			<verse number="20">Amuoretoo nkitobirat oo nkitanapat, meitaai supat enkiring'o o nabo tʼengomom enye. Amu too nkitanapat elotu eyolounoto oo nkitarruot.</verse>
			<verse number="21">Akae, etalie taata esupato Engai, metii nkitanapat, naijakenuoki too nkitanapat o too layolounok,</verse>
			<verse number="22">esupato Engai nataa tʼenkirukoto e atua Yesus Kristos tiatua pookin looiruk. Amu metii ene erishata:</verse>
			<verse number="23">eitarruoitie ninje pookin neitong'or enkitook Engai</verse>
			<verse number="24">neaku supati pesho, tʼeng'adunoto enye, tʼelakunoto tiatua Kristos Yesus</verse>
			<verse number="25">loitera apik Engai, peaku enkidasare enkitobirakinoto tʼenkirukoto tiatua osarge lenye, peaku olponoto lʼesupato enye tʼenkitaunoto oo nkitarruot, naatobiko metabaiki taata tiatua olng'iria lʼEngai,</verse>
			<verse number="26">peaku olponoto lʼesupato enye tʼena kata e taata, peaku ninye supat neitaa supat oloiruk Yesus.</verse>
			<verse number="27">Akae, kaji etii enkitadararoto? Eitaiyoki. Ke ti aa kitanapata? Noo nkitobirat? Me neijia, kake tʼenkitanapata enkirukoto.</verse>
			<verse number="28">Onaa kijo yook, aajo eitaai oltung'ani supat tʼenkirukoto, metii nkitobirat oo nkitanapat.</verse>
			<verse number="29">Ore Engai, ke Engai oo Yudayoi ake? Me Engai oo loreren lemeyolo ninye si? Ee, baiki noo lelo oreren.</verse>
			<verse number="30">Tiaraki naa Engai nabo, naitaa supat lʼemurata tiatua enkirukoto o lememurata tʼolbae lʼenkirukoto.</verse>
			<verse number="31">Ke kinturraa nkitanapat tʼolbae lʼenkirukoto? Me neijia, kake kintasheye nekua kitanapat.</verse>
		</chapter>
		<chapter number="4">
			<verse number="1">Akae, kijo aa, kainyo einoto Papa lang' Abraham tʼorregie lʼosesen?</verse>
			<verse number="2">Kijo nji: Teni eitaaki Abraham supat too nkitobirat, neata enkitadararoto, kake me tʼengomom Engai.</verse>
			<verse number="3">Kake kejo aa esirata? Ejo: Eiruko Abraham Engai, neikenakini ninye esupato.</verse>
			<verse number="4">Kake ilo oas nkitobirat, meikenakini olkwaje tʼempuris, kake tʼenarikinoto.</verse>
			<verse number="5">Ore ilo lemeitobirisho, kake eiruk oloitaa supat olaitarruoni, neikenakini enkirukoto enye esupato.</verse>
			<verse number="6">Neijia anaa pejo si David, ajo eata ilo tung'ani enteshishu, oikenaki Engai esupato, metii nkitobirat,</verse>
			<verse number="7">nejo: Teshi looitaikiaki ntorrok enye neopori nkitarruot enye.</verse>
			<verse number="8">Tesh oltung'ani lemeikenaki Olaitoriani enkitarruoto.</verse>
			<verse number="9">Ore ena teshishu, ke en oo lekua oomurata ake, arashu noo lememurata si? Meata kata nimikijo: eikenakaki Abraham enkirukoto enye esupato.</verse>
			<verse number="10">Kanu eikenakaki? Kemurata arashu memurata? me tʼemurata, kake eton eitu emurata.</verse>
			<verse number="11">Etang'amua olponoto lʼemurata aaku olmishire lʼesupato naing'ua enkirukoto, naata ninye eton eitu emurata, peiye eaku ninye menye loo pookin looiruk lememurata, neikenakini si ninje esupato;</verse>
			<verse number="12">peitoki aaku menye lʼemurata, me loo lekua oomurata ake, kake oopuoiye baiki roruat enkirukoto, natii atua Papa lang' Abraham te ina kata eton eitu emurata.</verse>
			<verse number="13">Amu eitu etum Abraham o eishoi enye ina kisiligata, ajo eaku olajung'oni lʼolmaa, too nkitanapat, kake tʼesupato enkirukoto.</verse>
			<verse number="14">Amu teni eitaai lekua ooata nkitanapat lajung'ok, neitaai en e pesho enkirukoto, ore enkisiligata, nemekure aa enkisiligata.</verse>
			<verse number="15">Amu eau nkitanapat engoro, amu enemetii nkitanapat, nemetii empaashata.</verse>
			<verse number="16">Akae, meata kata nemelotu esupato aing'ua enkirukoto, peaku nʼeng'adunoto, netum ataa ina kisiligata eata engolon tʼeishoi pookin, me te ina ake natii abori oo nkitanapat, kake baiki te ina naata enkirukoto anaa Abraham, lora Papa lang' pookin</verse>
			<verse number="17">(anaa petisiraki: Aatipika iye, piaku menye loo loreren kumok), tʼengomom Engai, neiruk ninye eitopiu lootuata neipot nekua nemetii, petii.</verse>
			<verse number="18">Neiruko, metii eanyunoto, neanyu ajo elaaku menye loo loreren kumok tʼolbae lʼororei otiakaki ninye: Neijia eaku eishoi ino.</verse>
			<verse number="19">Neitu eshalu tiatua enkirukoto, neitu eing'oraa osesen lenye oidipe atua, amu etaa enkitook enye anaa larin iip, neitu eing'oraa si enkea engoshoke e Sara.</verse>
			<verse number="20">Amu eitu eing'arrirrore enkisiligata Engai anaa lemeiruk, kake einoto engolon tiatua enkirukoto neitaa Engai kitok,</verse>
			<verse number="21">neitagolieki naleng' te ina, ajo eata Engai enkidimata naitobirie enaisiligishe.</verse>
			<verse number="22">Onaa, eikenakaki ninye esupato.</verse>
			<verse number="23">Kake eitu esiri nona tʼolbae lenye ake, ajo eikenakaki ninye,</verse>
			<verse number="24">kake baiki tʼolbae lang', peikenakini si yook, teni kiruk ele, oitopiwuo Yesus Kristos too lootuata,</verse>
			<verse number="25">loishoruaki tʼolbae loo nkitaruot ang' neitopiwuoki tʼolbae lʼesupato ang'.</verse>
		</chapter>
		<chapter number="5">
			<verse number="1">Akae, ore peishooki yook esupato naing'ua enkirukoto, nikiata eseriani o Engai tʼOlaitoriani lang' Yesus Kristos,</verse>
			<verse number="2">nikiata te ilo tʼenkirukoto enyikakinoto e atua ena ng'adunoto nikintasheye, nikintadaraa tiatua ena tʼolbae lʼeanyunoto enkitook Engai.</verse>
			<verse number="3">Kake me tʼena ake, kintadaraa baiki tiatua sinaitin, tiaraki nikiyolo, aajo eitaa osina olng'iria,</verse>
			<verse number="4">o olng'iria enkitagoluoto, o enkitagoluoto eanyunoto,</verse>
			<verse number="5">nemeishoru eanyunoto enkutaroto; amu etubukokoki enyorrata Engai atua iltauja lang' tʼOlmumua Sinyati oishooki yook.</verse>
			<verse number="6">Amu etua baiki Kristos, eton kira yook menat, tʼenkata enye tʼolbae loo lemeata Engai.</verse>
			<verse number="7">Amu eton mee o obo tʼolbae lʼosupat; kake ajo nanu, eiteu atua oltung'ani tʼolbae loo sidan.</verse>
			<verse number="8">Kake eitadolu Engai enyorrata enye too yook, ajo etua Kristos tʼolbae lang', eton kira laitarruok.</verse>
			<verse number="9">Akae, eitopuaki yook naleng' te ninye tʼengoro, eishooki yook esupato tʼosarge lenye.</verse>
			<verse number="10">Amu teni eitobirakaki yook o Engai tʼenkea Oinoti lenye, eton kira ilmang'ati, nelusoo naleng', eidipaki aaitobiraki yook, nikipok tiatua empuan enye.</verse>
			<verse number="11">Me te ina ake, kake kintadaraa baiki tiatua Engai tʼOlaitoriani lang' Yesus Kristos, likinotie taata enkitobirakinoto.</verse>
			<verse number="12">Onaa, neijia anaa petijing'a enkitarruoto tʼoltung'ani obo atua olmaa o tʼenkitarruoto enkea, neijia eima enkea baiki atua iltung'anak pookin looitarruoitie pookin tiatua ele obo.</verse>
			<verse number="13">Amu etii enkitarruoto atua olmaa eton metii nkitanapat, kake eitu eikenakini enkitarruoto opa ina kata metii nkitanapat.</verse>
			<verse number="14">Kake eitoria enkea iltung'anak eiter te Adam metabaiki Mose, baiki kulo leitu eitarruo tʼerisioroto empaashata e Adam, lora enkitanyanyukiet e ilo otipikaki, pelotu tekurum.</verse>
			<verse number="15">Kake meikununo enkishooroto anaa enkitarruoto. Teni etuata ilkumok tʼolbae lʼenkitarruoto ele obo, nelusoo naleng' eng'adunoto o enkishooroto Engai tiatua eng'adunoto oltung'ani obo, Yesus Kristos, natoponikiaki ilkumok.</verse>
			<verse number="16">Nemetiu enkishooroto anaa idia kitarruoto nabo e lido oitarruoiye. Amu ore enkigwena naing'ua enkitarruoto nabo, eaua enkiminata, kake eitopok eng'adunoto too nkitarruot kumok o metabaiki esupato.</verse>
			<verse number="17">Amu teni eitorishe enkea tʼolbae lʼenkitarruoto ele obo, nepon naleng' neitorisho kulo loong'amu enkumoi eng'adunoto o enkishooroto naau esupato, tiatua empuan tʼolbae le obo, Yesus Kristos.</verse>
			<verse number="18">Akae, anaa peima enkea tʼolbae lʼenkitarruoto e obo atua iltung'anak pookin, netum enkigwena nagol, neijia, tʼolbae lʼesupato e obo, eima si esupato empuan atua iltung'anak pookin.</verse>
			<verse number="19">Neijia anaa petaa tʼolbae lʼeanyata oltung'ani obo kumok laitarruok, neijia epuo aaku tʼolbae lʼening'oto e obo ilkumok supati.</verse>
			<verse number="20">Etijing'ua nkitanapat petum aatoponai nkitarruot. Kake anaa petoponaiye enkitarruoto, netulusoiye apona eng'adunoto,</verse>
			<verse number="21">peiye, neijia anaa peitorishe enkitarruoto tʼenkea, neijia eitorisho si eng'adunoto metabaiki empuan nemeiting' tʼolbae le Yesus Kristos, Olaitoriani lang'.</verse>
		</chapter>
		<chapter number="6">
			<verse number="1">Kijo aa yook? Kibik tiatua enkitarruoto, pepona eng'adunoto?</verse>
			<verse number="2">Me neijia. Ore yook, nikituatakitia enkitarruoto, kaji kinko teni kintoki aaishiu tiatua ninye?</verse>
			<verse number="3">Miyololo ndai, aajo eibatisaki yook pookin, looibatisaki atua Kristos Yesus, atua enkea enye?</verse>
			<verse number="4">Akae, etunukaki yook te nebo o ninye tʼenkibatisa atua enkea, peiye, neijia anaa peitopiwuoki Kristos tiatua lootuata tʼenkitook e Menye, neija kipuo aalimana si yook tiatua eng'ejukishu empuan.</verse>
			<verse number="5">Amu teni enuki yook te nebo o ninye tʼenyanyukoroto enkea enye, nikipuo aaku baiki lʼenyanyukoroto empiunoto enye.</verse>
			<verse number="6">Kiyolo ena, aajo etooshokoki oltung'ani lang' musana esalaba te nebo o ninye, peiye eishunye osesen lʼenkitarruoto, pemikintoki aaisyayaki yook enkitarruoto;</verse>
			<verse number="7">amu olotua, eitaaki supat tʼenkitarruoto.</verse>
			<verse number="8">Kake teni kituata te nebo o Kristos, kiruk, aajo kipuo aaishiu baiki te nebo o ninye,</verse>
			<verse number="9">nikiyolo, aajo meitoki ae Kristos loitopiwuoki tiatua lootuata, meitoki aitore enkea ninye.</verse>
			<verse number="10">Amu enaidipa atua, etuaka nkitarruot nabo kata; ore peishiu, neishiuoki Engai.</verse>
			<verse number="11">Neijia entejo si ndai, aajo irara ndai lootuatakitia enkitarruoto, ninjiuokiki Engai tiatua Kristos Yesus, Olaitoriani lang'.</verse>
			<verse number="12">Kake eminjo enkitarruoto meitoria atua osesen linyi otum enkea, nining'ining'i ninye tiatua ilng'warraitin lenyena,</verse>
			<verse number="13">nimintarasakiki enkitarruoto rubat inyi anaa nareta entorroni, kake entarasaki aten Engai anaa looishiu too lootuata, o rubat inyi anaa nareta esupato.</verse>
			<verse number="14">Amu melaitore enkitarruoto ndai, amu mitiiti abori oo nkitanapat, kake abori eng'adunoto.</verse>
			<verse number="15">Ainyo naa? Kintarruo, tiaraki nimikitii abori oo nkitanapat, kake abori eng'adunoto? Me neijia.</verse>
			<verse number="16">Miyololo, aajo ore ilo, lintarasakiki ndai aten singan nirukuruku, nirara singan lenyena, metaa irara lʼenkitarruoto aabaiki enkea, arashu lʼening'oto aabaiki esupato?</verse>
			<verse number="17">Ashe, Engai, tiaraki nirara opa singan lʼenkitarruoto, kake indipa aairuko taata too ltauja ilo aiturukoni lʼenkiteng'enare lining'ining'i ndai.</verse>
			<verse number="18">Amu ore pitalakunote too nkitarruot, niakuku singan lʼesupato.</verse>
			<verse number="19">Airo tʼorregie lʼentung'anishu tʼolbae lʼemenatishu enkiring'o inyi. Amu anaa pinjoo rubat inyi eisyayaki olduruki o empaashata oo nkitanapat, neijia enjoo taata rubat inyi, peisyayaki esupato tiatua esinyaroto.</verse>
			<verse number="20">Amu te ina kata nirara ndai singan loo nkitarruot, nirara loolakuno tʼesupato.</verse>
			<verse number="21">Akae, kakua momo inoto te ina kata? Ore taata iatata sura tʼolbae loo nona; amu era enkiting'oto enye enkea.</verse>
			<verse number="22">Kake itaa taata loolakuno too nkitarruot, nisyayakiki Engai, niatata ilmomo linyi, piakuku sinyat, niatata enkiting'oto nara empuan nemeiting'.</verse>
			<verse number="23">Amu era enkea olkwaje lʼenkitarruoto, kake era enkishooroto Engai empuan nemeiting' tiatua Kristos Yesus, Olaitoriani lang'.</verse>
		</chapter>
		<chapter number="7">
			<verse number="1">Miyololo ndai, lalashera, (amu airorie kulo looyolo nkitanapat), aajo eitore nkitanapat oltung'ani enkata naishiuye?</verse>
			<verse number="2">Amu ore eng'oroyoni nayama olmoruo, eteenikino o ninye too nkitanapat, eton eishiu olmoruo lenye. Ore pee olmoruo, netalakuaki tʼenkitanapata olmoruo.</verse>
			<verse number="3">Kake eji engaarani enkidikidikoto enkiama, teni eam olekai moruo ninye eton eishiu olmoruo. Ore pee olmoruo, netalakuaki tʼenkitanapata, nemeji engaarani enkidikidikoto enkiama, teni ea olekai moruo ninye.</verse>
			<verse number="4">Naa neijia itiuu si ndai, lalashera lainei, ituatakitia nkitanapat tiatua osesen le Kristos, piakuku lʼolekai lora ilo oitopiwuoki too lootuata, pekiiki Engai ilmomo.</verse>
			<verse number="5">Amu te ina kata nikitii atua enkiring'o, tʼolbae loo nkitanapat neasisho ilng'warraitin loo nkitarruot tiatua rubat ang' aaiki enkea ilmomo.</verse>
			<verse number="6">Kake ore taata, kitaa loolakuno too nkitanapat, nikituatakitia ninje naateena yook, pekisyaisho tʼeng'ejukishu Olmumua, me tʼentiinoto musana esirata.</verse>
			<verse number="7">Akae, kijo aa? Kera nkitanapat enkitarruoto? Mera tukul. Kake eitu ayolou enkitarruoto neme too nkitanapat; amu anaata eitu ayolo olng'warra, ten emutu eitu ejo nkitanapat: Ming'war!</verse>
			<verse number="8">Kake einoto enkitarruoto eretokinoto enkitanapata, peinyeye tiatua nanu olng'warra pookin; amu teni metii nkitanapat, netua enkitarruoto.</verse>
			<verse number="9">Aishiuwo nanu enkata naje, metii nkitanapat. Ore pelotu enkitanapata, neishiu enkitarruoto,</verse>
			<verse number="10">kake atua nanu, netumi, ajo etaa enkitanapata nara nʼempuan, te nanu nʼenkea.</verse>
			<verse number="11">Amu einoto enkitarruoto eretokinoto enkitanapata naalej nanu naari matua te ninye.</verse>
			<verse number="12">Nera nkitanapat sinyat, nera si enkitanapata sinyati o supat o sidai.</verse>
			<verse number="13">Akae, ketaa enara sidai enkea te nanu? Me tukul. Kake etaa enkitarruoto, pelioi anaa enkitarruoto, tʼesidai enkea te nanu, pepon aaku enkitarruoto torrono naleng' tʼenkitanapata.</verse>
			<verse number="14">Amu kiyolo, aajo era nkitanapat nʼe-mumuaishu, nara ake nanu lʼenkiring'o, laatimirakaki abori enkitarruoto.</verse>
			<verse number="15">Amu mayolo enaitobir; amu maitobir enayeu, kake enaiba, ninye aitobir.</verse>
			<verse number="16">Teni aitobir enamayeu, nairuk nkitanapat, ajo era sidan.</verse>
			<verse number="17">Ore taata, me nanu oitobir nona, kake enkitarruoto natii atua nanu.</verse>
			<verse number="18">Amu ayolo, ajo memanya entoki sidai atua nanu, eji tiatua enkiring'o ai. Aata eyeunoto, kake matum aitobira sidan.</verse>
			<verse number="19">Amu maitobir ena sidai nayeu, kake enda torroni nemayeu, aitobir.</verse>
			<verse number="20">Ore paitobir enamayeu, mekure aas nanu, kake enkitarruoto natii atua nanu.</verse>
			<verse number="21">Akae, anyorriki, ajo atii nanu oyeu neas enara sidai, abori enkitanapata, paitobir entorroni.</verse>
			<verse number="22">Amu ashipakino nkitanapat Engai tiatua oltau lai.</verse>
			<verse number="23">Kake adol nkulie kitanapat tiatua rubat ainei, naarare nkitanapat eng'eno ai, naaeniki, paisyayaki nkitanapat enkitarruoto naatii atua rubat ainei.</verse>
			<verse number="24">Oi, ara nanu oltung'ani aisinani. Kang'ai laaitopok tʼosesen tʼena kea?</verse>
			<verse number="25">Kake ashe, Engai, tiatua Yesus Kristos, Olaitoriani lang'. Onaa, aisyayaki nanu openy tʼeng'eno ai nkitanapat Engai, kake tʼenkiring'o nkitanapat enkitarruoto.</verse>
		</chapter>
		<chapter number="8">
			<verse number="1">Akae, metii taata endiata o nabo atua kulo lootii atua Kristos Yesus, lemelimana anaa peyeu enkiring'o, kake anaa peyeu Olmumua.</verse>
			<verse number="2">Amu aatalakutua nkitanapat Olmumua lʼempuan tiatua Kristos Yesus aitung'ua nkitanapat enkitarruoto o enkea.</verse>
			<verse number="3">Amu enameidim nkitanapat, tiaraki naa menat tʼolbae lʼenkiring'o, neirriu Engai Oinoti lenye openy tiatua emua enkiring'o enkitarruoto o tʼolbae lʼenkitarruoto, nedek enkitarruoto tiatua enkiring'o,</verse>
			<verse number="4">peitabaiari esupato oo nkitanapat tiatua yook lemikilimana anaa peyeu enkiring'o, kake anaa peyeu Olmumua.</verse>
			<verse number="5">Amu loora loo nkiri, neibirribir noo nkiri, kake loora lʼolmumua, neibirribir nʼolmumua.</verse>
			<verse number="6">Nera nkibirribirrat enkiring'o enkea, kake era nkibirribirrat Olmumua empuan o eseriani.</verse>
			<verse number="7">Amu era nkibirribirrat enkiring'o emang'atishu e atua Engai, amu mening' ninye nkitanapat Engai, nemeidim baiki.</verse>
			<verse number="8">Meidim kulo lootii atua enkiring'o aaiting'ida Engai.</verse>
			<verse number="9">Mitiiti ake ndai atua enkiring'o, kake atua Olmumua, ten ake emanya Olmuma lʼEngai atua ndai. Olemeata Olmumua le Kristos, nemera olenye.</verse>
			<verse number="10">Teni etii Kristos atua ndai, netua osesen tʼolbae lʼenkitarruoto, kake eishiu Olmumua tʼolbae lʼesupato.</verse>
			<verse number="11">Teni emanya Olmumua le ilo, oitopiwuo Yesus too lootuata, atua ndai, neitopiu ilo oitopiwuo Yesus tiatua lootuata, si seseni linyi ooe, tʼolbae lʼolmumua lenye omanya atua ndai.</verse>
			<verse number="12">Akae, lalashera, kira yook loo silen, me lʼenkiring'o, pikisyayaki enkiring'o.</verse>
			<verse number="13">Amu teni injiuu anaa peyeu enkiring'o, nipuopuo aae; kake teni iariara nkitobirat osesen tʼOlmumua metuata, nipuopuo aaishiu.</verse>
			<verse number="14">Amu pookin loorik Olmumua, nera ninje nkera Engai.</verse>
			<verse number="15">Amu eitu ing'amumu Olmumua lʼesingaishu, pintokiki aaureisho, kake itang'amutua Olmumua lʼenkeraishu, nikidarie ninye: Aba, Papa!</verse>
			<verse number="16">Eijakenishe ele mumua te nebo o Olmumua lang', ajo kira nkera Engai.</verse>
			<verse number="17">Teni kira nkera, nikira lajung'ok, lajung'ok lʼEngai, loojung'isho te nebo o Kristos; teni eisili yook te nebo o ninye, neitaai yook baiki kituak te nebo o ninye.</verse>
			<verse number="18">Amu ajo nanu, ajo menyanyuk nkisilot ena kata e taata o enkitook nalalioi too yook.</verse>
			<verse number="19">Amu eanyu naleng' enkitobirata elioroto oo nkera Engai.</verse>
			<verse number="20">Amu etii enkitobirata abori emutata, me tʼeyeunoto enye, kake tʼolbae lʼele, lotipika ninye abori, tʼeanyunoto.</verse>
			<verse number="21">Amu epuoi aalaku baiki enkitobirata, peing'ua enkisyayare erruoroto, petum elakunoto enkitook oo nkera Engai.</verse>
			<verse number="22">Amu kiyolo yook, aajo eang' neata emion enkitobirata pookin te nebo o yook metabaiki taata.</verse>
			<verse number="23">Me ninye ake, kake baiki yook likiata enkishooroto elukunya Olmumua, nikiang' tiatua aten nikianyu, peitaai yook nkera nikitum elakunoto oo seseni lang'.</verse>
			<verse number="24">Amu kitopua tʼeanyunoto. Ore eanyunoto nikidol, mera ninye eanyunoto; amu olodol toki — kainyo peanyu?</verse>
			<verse number="25">Teni kianyu nimikidolita, nikianyu tʼolng'iria.</verse>
			<verse number="26">Nji eretoki baiki Olmumua emenatishu ang'; amu mikiyolo aatoomonu toki neijia anaa peitoriori, amu etii Olmumua openy ewueji ang' too ang'an nemeiroroi.</verse>
			<verse number="27">Kake eyolo ololeen iltauja ndamunot Olmumua, amu eomonoki sinyat, anaa penyor Engai.</verse>
			<verse number="28">Kake kiyolo, aajo eaku sidan ntokitin pookin too kulo loonyor Engai, too kulo looipotoki tʼentootiki.</verse>
			<verse number="29">Amu looiturukie ayolou, etipika ninje, perisyorei emua Oinoti lenye, peaku ninye olkikau tiatua lalashera kumok.</verse>
			<verse number="30">Ore lootipika ninye, lelo eipoto; ore looipoto ninye, lelo eitaa supati; ore looitaa supati, lelo eitaa kituak.</verse>
			<verse number="31">Akae, ainyo kintoki aajo too kuna? Teni etii Engai ematua ang' — kang'ai loiteu atigilunore yook?</verse>
			<verse number="32">Neitu eshilu ninye baiki Oinoti lenye openy, kake eitarasua ninye tʼolbae lang' pookin; meitoki aisho ninye yook te ninye ntokitin pookin?</verse>
			<verse number="33">Ang'ai oidim aitang'oro lootegeluaki lʼEngai? Etii Engai ene naitaa supat.</verse>
			<verse number="34">Ang'ai oidim atedia? Etii Kristos Yesus ene lotua, ore naleng' eitopiwuoki, lotii engaina e tatene Engai, nera baiki olosayaki yook.</verse>
			<verse number="35">Ang'ai oidim atorishie yook enyorrata Engai? Enkilishoto arashu osina arashu emirare arashu olamei arashu engokishu arashu enkikirikirata arashu olalem?</verse>
			<verse number="36">Anaa petisiraki: Eari yook dama pookin tʼolbae lino, eikenari yook anaa nkerra naayeng'i.</verse>
			<verse number="37">Kake kigilu nona pookin tʼele lotonyorra yook.</verse>
			<verse number="38">Amu atayolo osupatei, ajo meidim enkea arashu empuan arashu ilmalaikan arashu nkitoriaitin arashu naatii arashu naapuo aaku arashu ngoloni</verse>
			<verse number="39">arashu naatii shumata arashu engasuri arashu engai kitobirata pookin aatorishie yook enyorrata Engai natii atua Kristos Yesus, Olaitoriani lang'.</verse>
		</chapter>
		<chapter number="9">
			<verse number="1">Airo esipata tiatua Kristos, malejisho, anaa paaijakenoki oltoilo lʼoltau lai tʼOlmumua Sinyati,</verse>
			<verse number="2">ajo aata osina kitok o emion nemeish tʼoltau lai.</verse>
			<verse number="3">Amu anaata ak ayeu, paadeki nanu openy aing'ua Kristos tʼolbae loo lalashera lainei laanyikita tʼempukunoto osesen;</verse>
			<verse number="4">loora loo Israel, looinoto enkeraishu o enkitook o nkitanapat o enkisyayare Engai o nkisiligat,</verse>
			<verse number="5">neata si loopapa, nepukunye Kristos ninje tʼemua enkiring'o, nera ninye Engai too pookin, neitadarari nkatan pookin.</verse>
			<verse number="6">Majo nona, tiaraki natabatate ororei lʼEngai. Amu mera pookin Israeli loora le Israel.</verse>
			<verse number="7">Nemera pookin nkera e Abraham, tiaraki nara eishoi enye, kake: te Isaak kimpotieki eishoi ino.</verse>
			<verse number="8">Eji mera nkera Engai nona naara nʼosesen, kake nkera enkisiligata eikeni aaku eishoi.</verse>
			<verse number="9">Amu ele ororei lʼenkisiligata teni ejo: Aitoki alotu tʼena kata, netum Sara engaiyoni.</verse>
			<verse number="10">Me ina ake, kake ore pemenai Rebeka te ilo obo, lora Isaak, Papa lang',</verse>
			<verse number="11">eton eitu eini nkera neitu eas entoki sidai arashu torrono — petum eotikinoto Engai aitasho tʼerisioroto engelunoto,</verse>
			<verse number="12">neme tʼerisioroto oo nkitobirat, kake tʼolbae le ilo oipoto, — netiakaki ninye (Rebeka): Eisyayaki olbotor oloti.</verse>
			<verse number="13">Anaa petisiraki: Atonyorra Yakoob, kake aibaiye Esau.</verse>
			<verse number="14">Kijo aa yook? Ke me supat Engai? Me neijia.</verse>
			<verse number="15">Amu etiaka Mose: Ang'adu ele lang'adu, naing'urrie ele laing'urrie.</verse>
			<verse number="16">Idol ta: me entoki e ilo oyeu anai okwet, kake nʼEngai nang'adu oloyeu.</verse>
			<verse number="17">Amu ejoki esirata Farao: Te ina aainyeye iye, paitaduaya engolon ai te iye neitayolori engarna ai tiatua loshon pookin.</verse>
			<verse number="18">Akae, eng'adu ninye oloyeu, neitagol oloyeu.</verse>
			<verse number="19">Nikijoki iye nanu: Ainyo peitang'or ninye yook? Amu ang'ai oibelekeny eyeunoto enye?</verse>
			<verse number="20">Iye, letung'ani, ira iye ng'ai, pingwenare Engai? Amaa, keikilikwan olokidong'oi oloitobir motiok: Ainyo pekintobira nji?</verse>
			<verse number="21">Meata oloitobir motiok engolon, peitobir tʼolokidong'oi obo emoti nabo naata enkitook, o engai naata enkurruna?</verse>
			<verse number="22">Akae, ore peyeu Engai neitaduaya engoro enye neitayolou engolon enye, nenap ninye tʼolng'iria kitok, nkitobirat engoro enye naaitobiraka enkiminata,</verse>
			<verse number="23">peiye eitayolou enkumoi enkitook enye too nkitobirat eng'adunoto enye, naatang'asa aitobir pebaiki enkitook,</verse>
			<verse number="24">naa yook, ooipotuo ninye, me ake too Yudayoi, kake baiki too loreren lemeyolo Engai.</verse>
			<verse number="25">Anaa peitoki ajo te Hosea: Aipot aitaa olorere lai lemera olorere lai, ore eneitu anyor nanu, naipot: enanyor ai.</verse>
			<verse number="26">Neaku, ore ine wueji netiakinyeki ninje: mirara olorere lai, neipoti: nkera Engai naishiu.</verse>
			<verse number="27">Neishiraki si Yesaya Israel, ajo teni eaku eba nkera Israel anaa osunyai lʼolbalbal, anaata epok ake olpisiai.</verse>
			<verse number="28">Amu eaku ororei lʼenkitabaiaroto o endung'ore, naa Olaitoriani oiko nji tʼenkop.</verse>
			<verse number="29">Anaa petang'asa Yesaya ajo: Ten emut eitu eing'uaiki yook Olaitoriani loo ltimito eishoi, anaata kitaa yook anaa Sodom neitanyanyukieki yook Gomora.</verse>
			<verse number="30">Amaa, kijo aa yook? Amu einoto loreren lemeyolo Engai esupato leitu eing'oru, kake esupato naing'ua enkirukoto.</verse>
			<verse number="31">Ore Israel otusuja nena kitanapat esupato, neitu ebaiki ninje.</verse>
			<verse number="32">Kainyo peitu ebaiki? Tiaraki neitu eing'oru tʼenkirukoto, kake eing'orutua too nkitobirat oo nkitanapat. Eikobo aten tʼosoit lʼenkikoboto.</verse>
			<verse number="33">Anaa petisiraki: Ng'orai, apik te Sion osoit lʼenkikoboto o osoit lʼenkitirikata, ore oloiruk ninye, nemeitukurruni.</verse>
		</chapter>
		<chapter number="10">
			<verse number="1">Lalashera, era eyeunoto oltau lai o esayata tʼEngai tʼolbae loo nkera Israel, petum ninje enkitopuata.</verse>
			<verse number="2">Amu aijakenoki ninje, ajo eata enyuata tʼEngai, kake me tʼeng'eno;</verse>
			<verse number="3">amu meyolou esupato Engai, neing'oru naitasheye enenye oopeny, neitu epik aten abori esupato Engai.</verse>
			<verse number="4">Amu era Kristos embaiaroto oo nkitanapat, petum oltung'ani pookin oiruk esupato.</verse>
			<verse number="5">Amu esir Mose, ajo elaishiu oltung'ani oitobir esupato naing'ua nkitanapat, tiatua ninje;</verse>
			<verse number="6">kake eiro esupato naing'ua enkirukoto nji: Mijo tʼoltau lino: Kang'ai olailep shumata? neji ena, perikuni Kristos enkop.</verse>
			<verse number="7">Arashu: Kang'ai olodoiki atua engasuri? Neji ena, ajo peilepunyeki Kristos tiatua lootuata.</verse>
			<verse number="8">Kake kejo aa? Kitaaniki ororei tiatua enkutuk ino o tiatua oltau lino. Nera ele rorei lʼenkirukoto likinosu.</verse>
			<verse number="9">Amu teni imbalu tʼenkutuk ino Olaitoriani Yesus niruk tiatua oltau lino, ajo eitopiwuo Engai ninye too lootuata, nilapok;</verse>
			<verse number="10">amu eiruki tʼoltau, petumi esupato, neibaluni tʼenkutuk, petumi enkitopuata.</verse>
			<verse number="11">Amu ejo esirata: Ore oltung'ani pookin oiruk ninye, nemeitukurruni.</verse>
			<verse number="12">Amu merisha ene Oyudayos o Olgriki; amu era ninye Olaitoriani loo pookin, oladupani le atua pookin looipot ninye.</verse>
			<verse number="13">Amu elapok oltung'ani pookin, olaipot engarna Olaitoriani.</verse>
			<verse number="14">Kake kaji eiko teni epuo aaipot oleitu eiruk? Naa kaji eiko teni epuo aairuk oleitu ening'? Na kaji eiko teni epuo aaning', meata olainosunoni?</verse>
			<verse number="15">Naa kaji eiko teni epuo aainosu, teni eitu eirriwari ninje? Anaa petisiraki: Oi, sidan nkejek oo looinosu eseriani o looinosu sidan.</verse>
			<verse number="16">Kake me pookin ooiruk lomon lʼeng'ida. Amu ejo Yesaya: kang'ai oiruk enkinosunoto ang'?</verse>
			<verse number="17">Onaa, elotu enkirukoto tʼenkinosunoto, nelotu enkinosunoto tʼororei lʼEngai.</verse>
			<verse number="18">Kake aikilikwan: Eitu ening? Ee, etoning'o. Amu etupukuo oltoilo lenye ajing'aa olmaa pookin, nejing'aa rorei lenyena matuan pookin enkop.</verse>
			<verse number="19">Kake aikilikwan: Eitu eyolou Israel? Tʼenkiterata ejo Mose: Aisho nanu ndai piataiyeye olom ilo orere lemera, naitagoroki ndai olorere lemeata eng'eno.</verse>
			<verse number="20">Neiteu Yesaya atejo: Aainotoki too lelo leitu aaing'oru, natalioko lelo leitu aaikilikwanu nanu.</verse>
			<verse number="21">Kake ejoki Israel: Aitorioko ngaik ainei engolong' pookin olorere lemening'isho neata engogong'i.</verse>
		</chapter>
		<chapter number="11">
			<verse number="1">Akae, aikilikwan: Keiturraiye Engai olorere lenye? Me neijia. Amu ara si nanu ole Israel, lʼeishoi e Abraham, lʼenkishomi e Benyamin.</verse>
			<verse number="2">Eitu eiturraa Engai olorere lenye otang'asa ninye ayolou. Arashu miyololo ndai enajo esirata te Eliya, anaa pelotu enetii Engai tʼolbae le Israel ajo:</verse>
			<verse number="3">Olaitoriani, etaara metuata layolounok linono netigilutua ilpereren lʼenkidasare linono; nanu ake otelekua, naaing'oru Olmumua lai.</verse>
			<verse number="4">Kake kainyo etaalikia Engai ninye? Aaiteliaka kion iltung'anak elfun naapishana leitu egilaki nkung' Baal.</verse>
			<verse number="5">Neijia etiu si taata tʼena kata; etii lootelekutua tʼengelunoto eng'adunoto.</verse>
			<verse number="6">Teni eaku tʼolbae lʼeng'adunoto, nemekure tʼolbae loo nkitobirat, amu anaata mekure aa eng'adunoto eng'adunoto. Kake teni eaku too nkitobirat, nemekure etiu eng'adunoto toki, amu anaata mekure aa enkitobirata enkitobirata.</verse>
			<verse number="7">Ainyo naa? Ina naing'orua Israel eitu etum, kake lʼengelunoto einoto; eitagoloki ilkulekai iltauja,</verse>
			<verse number="8">anaa petisiraki: Eishoo Engai ninje Olmumua loo njok naairoshi, o ngonyek nemedolisho, o nkiyaa nemening'isho metabaiki ena olong'.</verse>
			<verse number="9">Nejo David: Njeaku endaaret enye erreshet o eloket o enkitapong'oroto o elaakinoto too ninje.</verse>
			<verse number="10">Iopoki ngonyek enye enaimin, pemedolisho, nirrugie ngoriong'i enye oshi ake.</verse>
			<verse number="11">Amaa, keikobo ninje, pebatata? Me neijia. Kake tʼembatatata enye etabaikia enkitopuata lemeata Engai, penyok aasuj ninje.</verse>
			<verse number="12">Amu teni era embatatata enye endupoto olmaa o enkitong'oroto enye endupoto oo lemeata Engai, melusoo naleng', teni eitabaiari esiana enye?</verse>
			<verse number="13">Kake airorie ndai, lemeata Engai, tiaraki nara nanu olairriwani loo lemeata Engai, nayeu naitadaraa enkisyayare ai,</verse>
			<verse number="14">anake atum aitonyua lʼenkiring'o ai, pepok looje.</verse>
			<verse number="15">Amu teni eaku enkiturraroto enye enkitobirakinoto olmaa, me naleng' neaku eng'amunoto enye empiunoto too lootuata?</verse>
			<verse number="16">Ten aa sinyat ilmomo lʼenkiterunoto, neijia si etiu empurpurjata nalulung'a; naa ten aa sinyati entonata, neaku sinyat baiki ilng'osil.</verse>
			<verse number="17">Kake teni etigilaki kulekai ng'osil aaitainye, ore iye lora opa oloirien lʼentim nintijing'akinyeki tʼempolos ning'ar entonata o engare oloirien —</verse>
			<verse number="18">mintadaraa kion aibai ilng'osil. Ore teni intadaraa kion aibai ninje, meata kata nimiyolo, ajo me iye onap entonata, kake entonata nikinap iye.</verse>
			<verse number="19">Nialu iye: etigilaki ilng'osil aaitainye, paapiki nanu atua. Sidai!</verse>
			<verse number="20">Tiaraki neitu eiruk ninje, netigilaki, nintashe iye tʼolbae lʼenkirukoto. Miwuasa, kake tureisho.</verse>
			<verse number="21">Amu teni eitu eing'urrie Engai lelo ng'osil oora, nimiking'urrie si iye.</verse>
			<verse number="22">Ng'orai taa emborran o empijan Engai, empijan too kulo, lootabatatate, kake emborran te iye, teni ibik tiatua emborran: pemikidung'i si iye.</verse>
			<verse number="23">Naa neijia etiu lekua, teni mebik eany enkirukoto, nepuoi aaitijing'aki. Eitoki aidim Engai aitijing'aki ninje.</verse>
			<verse number="24">Amu teni kitudung'oki iye aitainye oloirien lʼentim nikintijing'akini atua oloirien sidai, kake omoni te iye, ke me naleng' eitokini aaitijing'aki kulo ng'osil oora, ootudung'uoki opa, atua oloirien lenye openy?</verse>
			<verse number="25">Mayeu, lalashera lanyor, nimiyololo ena kisudoroto, (pemiwuasasa), ajo etamodono Israel tʼematua, metabana nejing' enkumoi oo lemeata Engai</verse>
			<verse number="26">nepok neijia Israel olulung'a, anaa petisiraki: Elotu Olaitopuani aing'ua Sion, neshurtaa entorroni e Yakob,</verse>
			<verse number="27">naa ilo osotua lai laitaa o ninje, teni alaitau nkitarruot enye.</verse>
			<verse number="28">Ore too lomon lʼeng'ida, nera ninje ilmang'ati tʼolbae linyi, kake tʼengelunoto era ninje lootonyorraki tʼolbae loo loopapa.</verse>
			<verse number="29">Amu meinyaaia Engai nkishoorot o enkipototo enye.</verse>
			<verse number="30">Neija anaa ndai opa eitu irukuruku Engai, kake ekorduni taata ndai, tiaraki neitu eiruk ninje;</verse>
			<verse number="31">neija meiruk taata si lekua enkordunoto ninoto ndai, peiye etum si ninje enkordunoto.</verse>
			<verse number="32">Amu eigenoiye Engai pookin pemeata enkirukoto, petum atokordu ninje pookin.</verse>
			<verse number="33">Oi, engasuri endupoto o eng'eno o eyolounoto Engai! Meyolounoi nkigwenaitin enyena nemetumoi ngoitoi enyena!</verse>
			<verse number="34">Amu kang'ai lotayolo enkibirribirrata Olaitoriani? Arashu kang'ai lotaa olautakinoni lenye?</verse>
			<verse number="35">Arashu kang'ai loituruko aisho ninye, peitoki aisho arrinyoki ninye?</verse>
			<verse number="36">Amu eing'ua ninye neaku te ninye nejing' atua ninye pookin. Njeata ninye enkitook metabaiki nkatan pookin. Amen.</verse>
		</chapter>
		<chapter number="12">
			<verse number="1">Akae, asai ndai, lalashera, tʼeng'adunoto Engai, pinjoioio seseni linyi, peaku enkidasare naishiu, sinyati, naiting'id Engai, nera enkisyayare Engai naitoriori.</verse>
			<verse number="2">Eminyanyukiei ele maa, kake entaalata tʼeng'ejukishu oo nkibirribirrat inyi, pindimidimi aataleen enara eyeunoto Engai sidai, naiting'idisho, enabaia.</verse>
			<verse number="3">Amu ajoki tʼeng'adunoto Engai, naaishooki nanu, oltung'ani pookin lotii atua ndai, pemeitaa ninye kion kitok too ndamunot nelang' olora, kake njedamu mbaak enyena anaa nkuti, oltung'ani pookin anaa petetemaka Engai ninye entemet enkirukoto.</verse>
			<verse number="4">Amu neija anaa pekiata tiatua osesen obo rubat kumok nemeata rubat pookin enkyas nabo,</verse>
			<verse number="5">neijia kira yook ilkumok osesen obo tiatua Kristos, nera tiatua yook obo erubata olekai.</verse>
			<verse number="6">Nikiata nkishoorot nemenyanyukoro tʼeng'adunoto naishooki yook.</verse>
			<verse number="7">Teni eata oltung'ani eyolounoto e akenya, njeata t'entemet enkirukoto; ten aa enkisyayare, njeisyaisho; ten aa oloiteng'enisho, njeiteng'enisho;</verse>
			<verse number="8">ten aa olodiding'isho, njediding'isho; ten aa olaishooroni, njeishooio tʼoltau sidai; ten aa olaitasheikinoni, njeitasheiki tʼenyuata; ten aa olang'adunoni, jeng'adu tʼeng'ida.</verse>
			<verse number="9">Njoo meata enyorrata enkitusupatuo. Embai enara torrono nimbung'arere enara sidai.</verse>
			<verse number="10">Njeaku enyorrata oo lalashera tiatua ndai nʼoltau. Njeituruk obo aitaa olekai kitok.</verse>
			<verse number="11">Emishalu tʼenyuata. Enjoo iatata enkima tiatua iltauja. Esyayakiti Olaitoriani.</verse>
			<verse number="12">Enting'idata tiatua eanyunoto, enting'iria tiatua osina, entobik tiatua esayata.</verse>
			<verse number="13">Entang'ar elaunoto oo sinyat. Entoomonishoto tʼeng'ida.</verse>
			<verse number="14">Entamayan looisil ndai; entamayan, emidek.</verse>
			<verse number="15">Enting'idata te nebo o loong'ida, enjira te nebo o looishir.</verse>
			<verse number="16">Njoo idamumu tʼempolos inyi nabo. Emimbirribir ntokitin kituak, kake embung'are enkitadounoto. Emiaku looitadaraa aten tʼen'geno.</verse>
			<verse number="17">Emilaaki oltung'ani entorroni tʼentorroni. Embirribirrutu sidan tʼengomom oo ltung'anak pookin.</verse>
			<verse number="18">Teni eaku, embung'akinore iltung'anak pookin eseriani anaa pindimidimi ndai.</verse>
			<verse number="19">Emilaakino, lanyor, ntorrok, kake ewuang'ie engoro Engai, amu esira: Enai elaata oo ntorrok, alalak nanu, ejo Olaitoriani.</verse>
			<verse number="20">Akae, teni etum olmang'atinda lino olamei, ntotio ninye; teni etum enkure, ntooko ninye; amu teni inko nji, ninturrurroki nkuk enkima shumata elukunya enye.</verse>
			<verse number="21">Minjo kigilu entorroni, kake tigilu iye entorroni too sidan.</verse>
		</chapter>
		<chapter number="13">
			<verse number="1">Njening oltung'ani pookin ilkituak t'engolon. Amu metii engolon neme enaing'ua Engai; ore looata engolon, Engai natipika ninje.</verse>
			<verse number="2">Ore ologogong' tʼoloata engolon, negogong'oki orregie lʼEngai; ore loogogong', neaki aten enkigwena.</verse>
			<verse number="3">Amu mera ilkituak laituriak loo nkyasin sidan, kake loo nkyasin torrok. Teni miyeu niurei Oloata engolon, ntobira sidan, nilaata enkitadararoto te ninye.</verse>
			<verse number="4">Amu era ninye olaisyayani lʼEngai, pitum iye sidan; kake teni intobir ntorrok, tureishoi, amu menapita ninye olalem pesho; era ninye olaisyayani lʼEngai, pelaaki near oloitobir ntorrok.</verse>
			<verse number="5">Onaa, meata kata nemening'i ninye, me tʼolbae lʼearata ake, kake baiki tʼolbae lʼoltoilo lʼoltau.</verse>
			<verse number="6">Onaa, entalak baiki kodi, amu era ninje laisyayak lʼEngai loonyamal te ina.</verse>
			<verse number="7">Enjoo oltung'ani pookin esupato enye: le kodi — kodi, olasotoni — esotore, oloitureisho — enkuretishu, lʼenkitook — enkitook.</verse>
			<verse number="8">Njoo miatata esile oltung'ani o obo, neme ake entonyorrata, amu olonyor olekai, eitabaiye nkitanapat.</verse>
			<verse number="9">Amu enatejoki: miar enkidikidikoto olmoruo o eng'oroyoni, miar metua, mipurrisho, midung' ilmarenge, ming'war, arashu teni etii engai kitanapata nalang', etuumaki tiatua ele rorei: Tonyorra oltung'ani lʼelatia ino anaa pinyor kion.</verse>
			<verse number="10">Meitobiraki enyorrata olʼelatia ntorrok. Akae, era enyorrata enkitabaiaroto oo nkitanapat.</verse>
			<verse number="11">Ore piyololo ena, eji enkata, ajo etabaua enkata, pinyotototo too njok; amu etataanua enkitopuata ang' taata nelang' enikirukie,</verse>
			<verse number="12">etaa nalusoo enkiarie nenyiku endama; onaa maitau nkitobirat enaimin, maishopo nareta enkilang'et.</verse>
			<verse number="13">Matilimanata tʼorregie sidai anaa dama, me tʼenkinosata o tʼemerai, me tʼentalare o tʼenkimalimal, me tʼenkitarrikino o tʼengilata e tau;</verse>
			<verse number="14">kake enjopo Olaitoriani Yesus Kristos, ore enkishilaroto osesen eminko aainokie olng'warra.</verse>
		</chapter>
		<chapter number="14">
			<verse number="1">Entang'amutu olmenati lʼenkirukoto, emingwenaki nkibirribirrat enyena.</verse>
			<verse number="2">Eiruk obo, ajo eidim ainosa pookin; olora menati, nenya mbenek.</verse>
			<verse number="3">Olonya, minjo emen olemenya; minjo eigwenaki baiki olemenya olonya, amu etang'amua Engai ninye.</verse>
			<verse number="4">Ira iye ng'ai oloigwenaki olaisyayani omoni? Eitashe arashu ebatata ninye tʼOlaitoriani lenye openy; kake epuoi aaitasheye, amu eidim aitasheye Engai ninye.</verse>
			<verse number="5">Erishu obo engolong' tʼengai olong', neitoris olekai ngolong'i pookin; njegolu oltung'ani pookin too ndamunot enyena.</verse>
			<verse number="6">Oloibung' ngolong'i, neibung'aki Olaitoriani; olemeibung' ngolong'i, nemeibung'aki Olaitoriani; olonya, nenya tʼOlaitoriani, amu eliki ninye Engai ashe; olemenya, nemenya tʼOlaitoriani, neliki Engai ashe.</verse>
			<verse number="7">Amu meishiuoki o obo too yook kion, nemeeki o obo kion;</verse>
			<verse number="8">amu teni kinjiu, kinjiuoki Olaitoriani; teni kiee, nikieeki Olaitoriani. Akae, teni kinjiu, teni kiee, nikira lʼOlaitoriani.</verse>
			<verse number="9">Amu etua Kristos te ina neishiu, peiye eitore lootuata o looishiu.</verse>
			<verse number="10">Kake iye, ainyo pingwenaki olalashe lino? Ore iye olekai, ainyo pimen iye olalashe lino? Amu epuoi aaitasheye yook pookin tʼengomom olorika lʼenkigwena le Kristos;</verse>
			<verse number="11">amu etisiraki: Aishiu, ejo Olaitoriani, meata kata nemaagilakini enkung'u pookin tʼengomom ai, neibalu olng'ejep pookin Engai.</verse>
			<verse number="12">Neijia elaisho pookin obo too ndai Engai ealet.</verse>
			<verse number="13">Akae, njoo mikintoki yook aaigwenaki obo olekai, kake eikash, teni ingwenarere, pemeikob o obo olalashe lenye nemeitapong'oo ninye.</verse>
			<verse number="14">Ayolo naitisipu, ajo metii entoki nara torrono kion tiatua Olaitoriani; neaku ake torrono te ilo loikenaki ajo torrono.</verse>
			<verse number="15">Kake teni eisinanu olalashe lino tʼolbae lʼendaa ino, mekure ilimana iye tʼenyorrata. Miminye tʼendaa ino ilo otuaka Kristos ninye.</verse>
			<verse number="16">Eminjo emori sidan inyi.</verse>
			<verse number="17">Amu mera enkarsishu Engai endaa o eokoto, kake esupato o eseriani o eng'ida tiatua Olmumua Sinyati;</verse>
			<verse number="18">amu oloisyayaki te ina Kristos, neiting'id Engai nera kitok too ltung'anak.</verse>
			<verse number="19">Akae, matusuj mbaak eseriani neretokino obo olekai.</verse>
			<verse number="20">Mintarruo tʼolbae lʼendaa enkyas Engai. Amu esmya entoki pookin, kake eaku torrono te ilo onya tʼenkikoboto oltau lenye.</verse>
			<verse number="21">Sidai, teni minya nkiri, nimiok olmarua, nimintobir toki, teni eikob arashu epong'ori arashu eshalu olalashe lino too ninje.</verse>
			<verse number="22">Teni iata iye enkirukoto, njoo iata kion t'engomom Engai. Tesh olemeata enkikoboto oltau tʼolbae lʼendaa nanya.</verse>
			<verse number="23">Kake oloing'arrirro teni enya, neigwenakini, amu mepukunye enkirukoto. Kake enamepukunye enkirukoto, naa enkitarruoto.</verse>
		</chapter>
		<chapter number="15">
			<verse number="1">Akae, nenare taa too yook likira oogol, pekinap enjalan oo looshal, nimikintiship aten.</verse>
			<verse number="2">Njeitiship oltung'ani pookin too yook ol elatia, peaku sidai netum enkitagolioroto.</verse>
			<verse number="3">Amu ore si Kristos eitu eitiship kion, kake anaa petisiraki; Aatusulakinote nanu morot oo kulo likimor.</verse>
			<verse number="4">Enatisiraki opa etisiraki, peaku enkiteng'enare ang', pikitum eanyunoto tʼolng'iria o tʼenkilejilejata esirata.</verse>
			<verse number="5">Njeisho ndai Engai olng'iria o enkilejilejata, pidamumu tiatua ndai nabo anaa peyeu Kristos Yesus,</verse>
			<verse number="6">pitumutumu aaitadarai Engai o Menye lʼOlaitoriani lang' Yesus Kristos, tʼoltau obo o tʼenkutuk nabo.</verse>
			<verse number="7">Onaa, entang'amaroto anaa petang'amua yook Kristos, peitaai Engai kitok.</verse>
			<verse number="8">Kake ajo nanu, etaa Yesus Kristos olaisyayani lʼemurata tʼolbae lʼesipata Engai, peitagol nkisiligat naaishooki loopapa;</verse>
			<verse number="9">peiye eitadaraa loreren Engai tʼenkordunoto enye, anaa petisiraki: Onaa aalaibalu iye tiatua loreren, naranyaki engarna ino.</verse>
			<verse number="10">Neitoki si ajo: Enting'idata, loreren, te nebo o olorere lenye!</verse>
			<verse number="11">Neitoki: Loreren pookin, entadarai Olaitoriani, njeiting'id ninye iltung'anak pookin!</verse>
			<verse number="12">Neitoki ajo Yesaya: Elaaku entonata e Yese o oloitashe, peitore loreren; epuo aanyu loreren ninye.</verse>
			<verse number="13">Njeigany ake ndai Engai eanyunoto tʼeng'ida pookin o tʼeseriani enkirukoto, peitunyoi eanyunoto inyi tʼengolon Olmumua Sinyati.</verse>
			<verse number="14">Ayolo si nanu, lalashera lainei, ajo eiganyi ndai emborran niboreii eyolounoto pookin, pindimidimi aatorojaroto ndai aten.</verse>
			<verse number="15">Kake aitewuo atisiraki ndai nkuti, lalashera, anake aitadamu ndai, tʼolbae lʼemunyani naaishoo nanu Engai,</verse>
			<verse number="16">patum ataa olaisyayani le Kristos Yesus nalo enetii loreren lemeata Engai, paitobir enkyas oo lomon lʼeng'ida osupatei, neaku loreren enkidasare nashipakino Engai, naa sinyati tiatua Olmumua Sinyati.</verse>
			<verse number="17">Onaa aidim aitadarai kion tiatua Kristos Yesus, ajo aisyayaki Engai.</verse>
			<verse number="18">Anaata maiteu ainosu ororei, ten emutu meitobir Kristos tiatua nanu pening'isho loreren, tʼororei o tʼenkyas,</verse>
			<verse number="19">tʼenkidimata oo nkitaduarot o noo lponot, o tʼenkidimata Olmumua lʼEngai, netaa aiganya pookin aing'ua Yerusalem o mbat naamanimanaa metabaiki Ilirikon, too lomon lʼeng'ida le Kristos.</verse>
			<verse number="20">Atonyua baiki, painosu euangelion too wuejitin neton eitu eipoti engarna e Kristos, pemashet tʼentonata omoni,</verse>
			<verse number="21">kake anaa petisiraki: Meata kata nemedol lelo leitu einosuni lomon lenyena, neyolou lelo leitu ening'.</verse>
			<verse number="22">Neijia taa etiu, paaiboiyoki aigil kumok alotu enitiiti ndai.</verse>
			<verse number="23">Tiaraki namaata taata erishata too kuna kwapi, natayeuo oshi ake kulo arin kumok nalotu enitiiti ndai,</verse>
			<verse number="24">onaa ayeu nalotu enitiiti, teni aim too ndai alo Spania. Amu ajo nanu, alatumore ndai tʼolototo lai, nikintarere ndai nanu ine, kindipa aaiting'ida peno enkata natii e nebo o ndai.</verse>
			<verse number="25">Kake taata ang'as alo Yerusalem, paisyayaki lelo sinyat.</verse>
			<verse number="26">Amu etonyorra iltung'anak le Makedonia o Akaya, pesotu eng'ara naje aaretoki sinyat aisinak ootii Yerusalem.</verse>
			<verse number="27">Kake etonyorra, nera si loo silen enye. Amu teni etang'ara loreren lemeata Engai ntokitin emumuaishu enye, neitoriori, peretoki si lelo ninje too mbaak oo seseni.</verse>
			<verse number="28">Teni aidipa aitabai ena bae naeaki ninje kulo momo petum, naimaa ndai alo Spania.</verse>
			<verse number="29">Nayolo, ajo teni alotu enitiiti, alotu tʼemborei emayani e Kristos.</verse>
			<verse number="30">Adiding' ndai, lalashera, tʼOlaitoriani lang' Yesus Kristos o tʼenyorrata Olmumua, pekiretokiki aatigilunore nikisayakiki nanu tʼEngai,</verse>
			<verse number="31">paakorduni too lelo lemeiruk te Yerusalem, neshipakino lelo sinyat enkisyayare ai naiko te Yerusalem,</verse>
			<verse number="32">patum aeu tʼeng'ida enitiiti ndai tʼeyeunoto Engai naeng'ieng'a te nebo o ndai.</verse>
			<verse number="33">Ore Engai eseriani metobiko te nebo o ndai pookin. Amen.</verse>
		</chapter>
		<chapter number="16">
			<verse number="1">Aitanapaki ndai enganashe ang' Foibe, naa ninye engaisyayani esirit natii Kenkerea,</verse>
			<verse number="2">ping'amumu ninye tʼOlaitoriani anaa peaku too sinyat, ninjosho eretokinoto too ngolati pookin naairishakinore ninye ndai. Amu etaretoko ilkumok, naataretoko baiki nanu.</verse>
			<verse number="3">Eroroki Priskila o Akwila, laretok lainei tiatua Kristos.</verse>
			<verse number="4">Amu etipika tʼolbae lʼempuan ai emurt enye; me nanu ake oliki ninje ashe, kake eiko nji si sirito pookin naatii tiatua loreren lemeata Engai.</verse>
			<verse number="5">Eroroki si esirit natii tʼengaji enye. Eroroki Epainetos olanyor lai, lora olkikau le Kristos te Asia.</verse>
			<verse number="6">Eroroki Maria natanyamala naleng' tʼolbae linyi.</verse>
			<verse number="7">Eroroki Andronikos o Yunias lʼenkishomi ang' looteenaki te nebo o nanu, neyolouni anaa lairriwak loora, naaiturukie nanu aairuk Kristos.</verse>
			<verse number="8">Eroroki Ampliatos olanyor lai tʼOlaitoriani.</verse>
			<verse number="9">Eroroki Urbanos, olaretoni lang' o Stakis, olanyor lai.</verse>
			<verse number="10">Eroroki Apeles, otonyorraiyoki te Kristos.</verse>
			<verse number="11">Eroroki Herodion lang'. Eroroki lelo loora lʼengang' e Narkisos tʼOlaitoriani.</verse>
			<verse number="12">Eroroki Trifeena o Trifosa, naatanyamala tʼOlaitoriani. Eroroki Perse enanyor, natanyamala naleng' tʼOlaitoriani.</verse>
			<verse number="13">Eroroki Rufus, olotegeluaki tʼOlaitoriani, o ng'otonye naa yeiyo ai.</verse>
			<verse number="14">Eroroki Asinkritos o Flegon o Hermas o Patrobas o lalashera ootii e nebo o ninje.</verse>
			<verse number="15">Eroroki Filologus o Yulia, Nereus o enganashe enye, o Olimpas o sinyat pookin te nebo o ninye.</verse>
			<verse number="16">Erorokinoto ndai aten tʼeng'ututata sinyati. Eiroroki ndai sirito le Kristos.</verse>
			<verse number="17">Kake adiding' ndai, lalashera, ping'oraara lelo ooau rishat o nkitapong'orot nemeishiaakino ina kiteng'enare ninteng'enuote ndai, nipaasharere aaing'ua ninje.</verse>
			<verse number="18">Amu meisyayaki looba nji, Olaitoriani, kake engoshoke enye, nelej si iltauja loo lemera torrok too rorei lenye oobor naa sidan.</verse>
			<verse number="19">Amu eibale enkirukoto inyi too ltung'anak pookin. Onaa, ashipakino ndai, nayeu niakuku ng'eni tiatua mbaak supati, kake turua tiatua mbaak torrok.</verse>
			<verse number="20">Ore Engai eseriani, metororuaki satan abori oo nkejek inyi asioki. Njebik eng'adunoto Olaitoriani Yesus Kristos te nebo o ndai.</verse>
			<verse number="21">Eiroroki ndai Timoteos, olaretoni lai, o Lukios o Yason o Sosipater lʼenkishomi ang'.</verse>
			<verse number="22">Airoroki ndai, nanu Tertius, otisira ena palai, tʼOlaitoriani.</verse>
			<verse number="23">Eiroroki ndai Gayos, olaaitoomono nanu o esirit nalulung'a. Eiroroki ndai Erastos, olopeny masaa engang', o Kwartos, olalashe.</verse>
			<verse number="24">Njebik eng'adunoto Olaitoriani lang' Yesus Kristos te nebo o ndai.</verse>
			<verse number="25">Ore Engai, naidim aitagolo ndai tʼerisioroto oo lomon lʼeng'ida lainei o nkinosunot e Yesus Kristos, naaibalu emikio naisudoiyoki neba tʼenkiterunoto olmaa,</verse>
			<verse number="26">kake etaboluoki neitayolouni taata tiatua sirat oo layolounok, tʼenkitanapata Engai oo nkatan pookin, peuni ening'oto enkirukoto tiatua loreren pookin:</verse>
			<verse number="27">Njeata Engai nara openy ake ng'en, enkitook nkatan pookin metabaiki nkatan pookin. Amen.</verse>
		</chapter>
	</book>
	<book number="46">
		<chapter number="1">
			<verse number="1">Paulos oipotoki, peaku olairriwani le Yesus Kristos tʼeyeunoto Engai, o Sostenes, olalashe lang':</verse>
			<verse number="2">en esirit Engai natii Korintos ena palai, noo lelo ootisinyaiyoki tiatua Yesus Kristos, isinyat ooipotoki, te nebo o pookin ooipot engarna Olaitoriani lang' Yesus Kristos, too wuejitin enye o nkunang' pookin.</verse>
			<verse number="3">Njeboitare ndai eng'adunoto o eseriani naing'ua Engai Papa lang' o Olaitoriani Yesus Kristos.</verse>
			<verse number="4">Aliki Engai ashe oshi tʼolbae lʼeng'adunoto Engai naishooki ndai tiatua Kristos Yesus,</verse>
			<verse number="5">tiaraki nitudupore ndai ntokitin pookin tiatua ninye, enkiteng'enare pookin o eyolounoto pookin,</verse>
			<verse number="6">neijia anaa petagolo enjakenishu e Kristos tiatua ndai,</verse>
			<verse number="7">neijia eitu ing'oruru tʼenkishooroto o nabo nianyunyu embolunoto Olaitoriani lang' Yesus Kristos</verse>
			<verse number="8">oloitagol baiki ndai metabaiki enkiting'oto, perneitang'ori ndai tʼengolong' Olaitoriani lang' Yesus Kristos.</verse>
			<verse number="9">Supat Engai naipotokinyeki ndai atua enkidikidikoto Oinoti lenye Yesus Kristos, Olaitoriani lang'.</verse>
			<verse number="10">Adiding' ndai, lalashera, tʼolbae lʼengarna Olaitoriani lang' Yesus Kristos, piroro pookin entoki nabo, nimiatata orot tiatua ndai, kake embung'aroto tʼoltau obo o tʼendamunoto nabo.</verse>
			<verse number="11">Amu aatolikitio mbaak inyi, lalashera lainei, lekua lʼengaji e Kloe, aajo etii enjangar atua ndai.</verse>
			<verse number="12">Ajo nanu ele rorei, njere ejo pookin too ndai: Ara nanu ole Paulos, nara nanu ole Apolos, nara nanu ole Kefas, nara nanu ole Kristos.</verse>
			<verse number="13">Amaa, ketoore Kristos? Ketooshokoki Paulos esalaba tʼolbae linyi? Arashu keibatisaki ndai lʼengarna e Paulos?</verse>
			<verse number="14">Aliki Engai ashe, amu eitu aibatis oltung'ani obo too ndai neme Krispos o Gayos.</verse>
			<verse number="15">Nemetii oltung'ani o obo oidim atejo eibatisaki lʼengarna ai.</verse>
			<verse number="16">Kake aibatisa si lʼengaji e Stefanos. Teni me lelo, madamu ajo aibatisa kulekai.</verse>
			<verse number="17">Amu eitu aainiwaa Kristos, paibatis, kake painosu lomon lʼeng'ida, neme too rorei ng'eni, pemeiturrari esalaba e Kristos.</verse>
			<verse number="18">Amu ore ororei lʼesalaba, nera emodaishu too lelo ooimin, kake ore too yook ooitopuaki, naa engolon Engai.</verse>
			<verse number="19">Amu etisiraki: Aiminye eng'eno oo lang'eni, naiturraa eng'eno oo looyolo.</verse>
			<verse number="20">Kodee olng'en? Kodee olayoloni loo sirat? Kodee lang'eni lʼele maa? Keitu eitaa Engai eng'eno ele maa emodaishu?</verse>
			<verse number="21">Amu tiaraki neitu eyolou olmaa tʼeng'eno enye Engai tiatua eng'eno enye, etonyorrua Engai aitopua tʼenkinosunoto emodaishu kulo looiruk.</verse>
			<verse number="22">Amu eing'oru Yudayoi ilponot, neing'oru Ilgrikini eng'eno,</verse>
			<verse number="23">kake kinosu yook Kristos otooshokoki esalaba, nera too Yudayoi erikai o too loreren emodaishu,</verse>
			<verse number="24">kake too kulo looipotoki, too Yudayoi o too Lgrikini, nera Kristos engolon Engai o eng'eno Engai.</verse>
			<verse number="25">Amu era emodaishu Engai ng'en nelang' iltung'anak, neata emenatishu Engai engolon nelang' iltung'anak.</verse>
			<verse number="26">Amu eng'orai, lalashera, enkipototo inyi, metii atua ndai kumok loora lang'eni nemetii kumok lʼengolon nemetii kumok looata enkitook;</verse>
			<verse number="27">kake etegelua Engai naara moda olmaa, peiye eitukurru lang'eni, o naara menat olmaa etegelua Engai, peiye eitukurru naara nʼengolon;</verse>
			<verse number="28">etegelua Engai nemeata enkitook olmaa o natemenaki, nemera toki, peiye eiturraa nara toki, peiye pemeitaa toki nara toki,</verse>
			<verse number="29">pemeitadaraa kion enkiring'o pookin tʼengomom Engai.</verse>
			<verse number="30">Ing'uang'ua si ndai atua ninye tiatua Kristos Yesus, lotaa too yook eng'eno naing'ua Engai, esupato o esinyaroto o elakunoto,</verse>
			<verse number="31">peiye anaa petisiraki; Oloitadaraa kion, njeitadaraa kion tiatua Olaitoriani.</verse>
		</chapter>
		<chapter number="2">
			<verse number="1">Ore si nanu, lalashera, eitu alotu enitiiti ndai tʼenkishaa ororei arashu eng'eno ainosaki ndai enjakenishu Engai.</verse>
			<verse number="2">Amu eitu aikenaki kion payolo toki too ndai neme Yesus Kristos otooshokoki esalaba.</verse>
			<verse number="3">Natii nanu atua ndai tʼenjalan o tʼenkuretishu o tʼenkikirikirata naleng'.</verse>
			<verse number="4">Ore ororei lai o enkinosunoto ai, nemera ororei sidai lʼeng'eno oo ltung'anak, kake ol enkitaduaroto Olmumua o tʼengolon,</verse>
			<verse number="5">peiye eunokino enkirukoto inyi, me tʼeng'eno oo ltung'anak, kake tʼengolon Engai.</verse>
			<verse number="6">Kake kilimu eng'eno too lootabaitie, me eng'eno ele maa, neme en oo lkituak lʼele maa, loopuo aamuta,</verse>
			<verse number="7">kake kilimu eng'eno Engai tiatua emikio, natushumaki, natipika Engai tʼenkiturukoto e opa moitie, peaku enkitook ang';</verse>
			<verse number="8">neitu eyolou ninye o obo loo lkituak lʼele maa; amu ten emutu etayoloutuo, anaata eitu eoshoki esalaba Olaitoriani lʼenkitook;</verse>
			<verse number="9">kake anaa petisiraki: Neitu edol engong'u, neitu ening' enkiyok, neitu ejing' atua oltau lʼoltung'ani, ninje eitobiraka Engai kulo loonyor ninye.</verse>
			<verse number="10">Kake etaboloko yook Engai ena tʼOlmumua lenye; amu eirengesu Olmumua mbaak pookin, baiki ngasurin Engai.</verse>
			<verse number="11">Amu kang'ai too ltung'anak loyolo nʼoltung'ani neme Olmumua lʼoltung'ani otii atua ninye? Neijia meyolo o obo nʼEngai, neme Olmumua lʼEngai.</verse>
			<verse number="12">Eitu king'amu yook Olmumua lʼele maa, kake Olmumua oing'ua Engai, pikitum aatayolou ng'adunot naaishoo yook Engai;</verse>
			<verse number="13">nikilimu baiki ninje, me too rorei looiteng'enu eng'eno oo ltung'anak, kake looiteng'enu Olmumua, nikingwenaki mbaak emumuaishu tʼemumuaishu.</verse>
			<verse number="14">Meyolo oltung'ani lʼenkop mbaak Olmumua lʼEngai, amu era te ninye emodaishu, nemeidim atayolou, amu eigwenuni ninje tʼemumuaishu.</verse>
			<verse number="15">Kake eigwenu ol Olmumua mbaak pookin, nemeigwenaki o obo ninye.</verse>
			<verse number="16">Amu kang'ai lotayolouo nkibirribiirat Olaitoriani? Kang'ai elaiteng'en ninye? Kake kiata yook nkibirribirrat e Kristos.</verse>
		</chapter>
		<chapter number="3">
			<verse number="1">Neitu aidim nanu airorie ndai, lalashera, anaa lʼOlmumua, kake itiuu anaa lʼenkiring'o, anaa nkera kutiti tiatua Kristos.</verse>
			<verse number="2">Aitotio ndai too kule, me tʼendaa nagol; amu eton eitu indimumu. Baiki taata eton mindimumu.</verse>
			<verse number="3">Amu eton irara lʼenkiring'o. Amu teni etii atua ndai olom o olarrabal o enjangar, keton mirara lʼenkiring'o nipuoiyeye mbaak oo ltung'anak?</verse>
			<verse number="4">Amu teni ejo obo: Ara ole Paulos, nejo lekai: Ara nanu ole Apolos — mirara ndai loo ltung'anak?</verse>
			<verse number="5">Kang'ai Apolos? naa kang'ai Paulos? Me laisyayak lootaretokitio ndai, pitumutumu enkirukoto, kake anaa peishoo Olaitoriani oltung'ani pookin.</verse>
			<verse number="6">Atuuno nanu, neitook Apolos, kake Engai naitubulua.</verse>
			<verse number="7">Akae, ore oloun, me toki, neme oloitook, kake Engai naitubulu.</verse>
			<verse number="8">Kake ore oloun o oloitook, naa obo; kake etum pookin olkwaje lenye tʼerisioroto enkyas enye.</verse>
			<verse number="9">Amu kira yook laitobirak lʼenkyas te nebo o Engai, nirara ndai enkuruma, neitoki enjetata Engai.</verse>
			<verse number="10">Ore tʼeng'adunoto Engai naaishooki nanu, anaa olashetani arriya atipika enkitamanyunoto, neshet olekai tung'ani shumata. Njeing'oraa oltung'ani pookin, eneiko teni eshetaki shumata e ina.</verse>
			<verse number="11">Amu meidim atipika o obo engai kitamanyunoto neme ena natipikaki, nera Yesus Kristos.</verse>
			<verse number="12">Teni eshetaki oltung'ani shumata ena kitamanyunoto sahabu, ngoshola, soito lʼenkinyang'a nagol, ilkeek, olkujita, ndung'ot olperesi,</verse>
			<verse number="13">nelaibalai enkyas oltung'ani pookin; amu elaibalie engolong', amu eboluni tʼenkima, nelaleen ena kima enkyas oltung'ani pookin eneikununo.</verse>
			<verse number="14">Teni ebik enkyas oltung'ani natesheta ninye, nelatum olkwaje;</verse>
			<verse number="15">teni eiku enkyas oltung'ani, nelatum elaunoto, elapok ake ninye openy, kake anaa tʼenkima.</verse>
			<verse number="16">Miyololo ndai, aajo irara engaji Engai, nemanya Olmumua lʼEngai atua ndai?</verse>
			<verse number="17">Teni eitarruo oltung'ani engaji Engai, neitarruo Engai ele; amu sinyati engaji Engai, nirara ndai.</verse>
			<verse number="18">Njoo melej oltung'ani kion; olojo too ndai, ajo era ng'en tiatua ele maa, njeaku olmodai, petum ataa ng'en.</verse>
			<verse number="19">Amu era eng'eno ele maa emodaishu tʼEngai. Amu etisiraki: Erresh ninye lang'eni tiatua olosek lenye.</verse>
			<verse number="20">Neitoki: Eyolo Engai ndamunot oo lang'eni, aajo mera toki.</verse>
			<verse number="21">Onaa, njoo meitadaraa o obo kion too ltung'anak! Amu era pookin nkun inyi:</verse>
			<verse number="22">ten aa Paulos, ten aa Apolos, ten aa Kefas, ten aa olmaa, ten aa empuan, ten aa enkea, ten aa naatii, ten aa naapuo aaku, — nkun inyi pookin,</verse>
			<verse number="23">kake irara ndai le Kristos, nera Kristos lʼEngai.</verse>
		</chapter>
		<chapter number="4">
			<verse number="1">Nji njeikenaki yook oltung'ani pookin, ajo kira laisyayak le Kristos o laitasheikinok loo njumat Engai.</verse>
			<verse number="2">Akae, meing'oruni toki too laitasheikinok neme ak etumi aa supati.</verse>
			<verse number="3">Mera toki te nanu, teni aaigwenakini too ndai arashu tʼengolong' oo ltung'anak; namaigwenaki baiki nanu kion.</verse>
			<verse number="4">Amu mayolo toki te nanu, kake maaitaai te ina supat; era Olaitoriani, olaaigwenaki nanu.</verse>
			<verse number="5">Onaa, emingwenu toki eitu ebau enkata enye, metabana nelotu Olaitoriani ololo ailang'u njumat enaimin neitalioio yeunot oo ltauja; netum te ina kata oltung'ani pookin enkitadararoto tʼEngai.</verse>
			<verse number="6">Ore kuna baak, lalashera, airo te kion ai o Apolos tʼolbae linyi, pinteng'enuonuo too yook, pemilang'ilang'a nona naatisiraki, pemetii obo linyi owuasare olekai tʼolbae lʼolekai.</verse>
			<verse number="7">Amu kang'ai likintooruo iye nikintalang' olekai? Ainyo iata neitu itum? Kake ten aa inoto iye ninye, ainyo pintadaraa kion, anake eitu itum?</verse>
			<verse number="8">Indipa aataraposhoto, indipa aataa ladupak, nintorishosho mikitii yook. Eaku ten emut intorishosho, peiye kintorisho si yook te nebo o ndai.</verse>
			<verse number="9">Kake ajo nanu, eitaduaia yook Engai anaa looti naleng', ooitarasakaki enkea, amu kitaa yook enking'orare olmaa o noo lmalaikan o noo ltung'anak.</verse>
			<verse number="10">Kira ilmoda tʼolbae le Kristos, kake irara ndai ng'eni tiatua Kristos; kishal yook, nigoligolo ndai; neanyiti ndai, nemenari yook.</verse>
			<verse number="11">O metabaiki ena saa kiata olamei o enkure, nimikinjopo, neoshi yook isederi, nimikiata ang',</verse>
			<verse number="12">nikinyamalu, nikintobir enkyas too ngaik ang' aten; teni emori yook, nikimayan; naa teni einyali yook, niking'iri;</verse>
			<verse number="13">teni eiteenikini yook, nikisaisho; eitaaki yook anaa endiata olmaa, anaa oloirerio loo pookin oo taata.</verse>
			<verse number="14">Eitu asir kuna baak, paitukurru ndai, kake padiding' ndai, nkera ainei nanyor.</verse>
			<verse number="15">Amu ten emut iatata ndai laiteng'enak iip kat iip tiatua Kristos, anaata miatata loominyi kumok. Amu ore te Yesus Kristos atoiwuo nanu ndai too lomon lʼeng'ida.</verse>
			<verse number="16">Onaa adiding' ndai: Entaa lasujak lainei!</verse>
			<verse number="17">Te ina airriwaiye enitiiti ndai Timoteos, ora enkerai ai nanyor naa supat tiatua Olaitoriani, paitadamu ndai rregieita lang' ootii atua Kristos, anaa paiteng'enisho too wuejitin pookin tiatua esirit pookin.</verse>
			<verse number="18">Ewuasa kulekai, aajo malotu nanu enitiiti;</verse>
			<verse number="19">kake alotu asioki, teni eyeu Olaitoriani, nayolou nanu me rorei loo loowuasa, kake engolon.</verse>
			<verse number="20">Amu ore enkarsishu Engai meitashe tʼororei, kake tʼengolon.</verse>
			<verse number="21">Ainyo iyeuu? kalotu tʼeng'udi arashu tʼenyorrata o oltau lʼemborran?</verse>
		</chapter>
		<chapter number="5">
			<verse number="1">Eitoning'oro ororei ajo etii entalare atua ndai, anaa pemeba nji tiatua lemeata Engai, neji eama obo eng'oroyoni e menye lenye.</verse>
			<verse number="2">Niwuasasa ndai, neme injirishiri, peitupukuni olotaasa ina tiatua ndai?</verse>
			<verse number="3">Kake ore nanu, lematii tʼosesen e nebo o ndai kake tʼolmumua, aidipa aigwenaki anaa Olotii ilo otaasa nji,</verse>
			<verse number="4">peiye, teni itumomo lʼengarna Olaitoriani lang' Yesus Kristos, eitarasakini ninye tʼolmumua lai o tʼengolon Olaitoriani lang' Yesus Kristos satan,</verse>
			<verse number="5">aitarruo enkiring'o, kake pepok Olmumua tʼengolong' Olaitoriani Yesus.</verse>
			<verse number="6">Me sidai, neijia anaa pintadaraara aten. Miyololo ndai, aajo eisiijie enkiti kisiijoi entapa pookin?</verse>
			<verse number="7">Akae, entau tiatua ndai ina kisiijoi musana, pitumutumu aataa entapa ng'ejuk, neijia anaa pemekure etii enkisiijoi atua ndai. Amu eidasaiyeki embalelo e pasaka ang', nera Kristos.</verse>
			<verse number="8">Onaa, maitaa ngolong'i kituak, me tiatua enkisiijoi musana, neme tiatua enkisiijoi emalmalishu o entorroni, kake tiatua neitu eisiijoi esidano o esipata.</verse>
			<verse number="9">Atisiraka ndai tiatua empalai, pimimbung'arere looas mbaak torrok oo nkiri.</verse>
			<verse number="10">Majo ina tukul too looas mbaak torrok oo nkiri lʼele maa, arashu too lʼempiani o laisimak o looisyayaki muain, amu te ina meata kata niming'uang'ua olmaa.</verse>
			<verse number="11">Kake atisiraka taata ndai, pimimbung'arere oltung'ani oipoti olalashe, teni era ninye oloas mbaak torrok oo nkiri, ana ol empiani, ana oloisyayaki muain, ana olamoroni, ana olaisimani. Eming'arie oloba nji endaa si.</verse>
			<verse number="12">Ara nanu ng'ai, paigwenaki lootii boo? Nimingwenakiki lootii atua?</verse>
			<verse number="13">Ore kulo ootii boo, neigwenaki Engai. Ore si ndai entau oltung'ani torrono tʼempolos inyi.</verse>
		</chapter>
		<chapter number="6">
			<verse number="1">Teni eataiye oltung'ani too ndai olekai embae, kaji eiko teni eiteu aing'oru enkigwena too lemera supati, neme too sinyat?</verse>
			<verse number="2">Arashu miyololo ndai, aajo epuo aaigwenaki sinyat olmaa? Teni ipuopuo aaigwenaki olmaa, midupapa aaigwenaki mbaak kutiti?</verse>
			<verse number="3">Miyololo ndai, aajo kingwenaki yook ilmalaikan? Me naleng' sii mbaak ena kishon?</verse>
			<verse number="4">Kake ore ndai, teni iororo tʼolbae loo ntokitin ena kishon, ning'oruru kulo lemeata enganyit tiatua esirit, nipikipiki ninje aaku laigwenak?</verse>
			<verse number="5">Atiaka ndai kuna aitukurru ndai. Metii atua ndai oltung'ani o obo ora ng'en oidim atirisha olalashe o olalashe?</verse>
			<verse number="6">Kake eishangarra olalashe o olekai, baiki tʼengomom oo lemeiruk?</verse>
			<verse number="7">Mekure eitoriori, teni injangarrarra tʼempolos inyi. Ainyo piminjosho eikunakini ndai entorroni? Ainyo piminyorrurru aatalaita endupoto?</verse>
			<verse number="8">Kake ndai oopeny looitobir ntorrok neisimisho, naa too lalashera.</verse>
			<verse number="9">Amaa miyololo, aajo mejung'u iltorrok enkarsishu Engai? Emilej aten. Mepuo aajung'u looas mbaak torrok oo nkiri o looisyayaki nkulie ain o looar enkidikidikoto olmoruo o eng'oroyoni o lʼenjalan torrono o looisokorisho</verse>
			<verse number="10">o lapurrok o lang'warrak o lamerak o lamorok o laisimak enkarsishu Engai.</verse>
			<verse number="11">Ore kulekai tiatua ndai, naa nji opa etiu. Kake eisujaki ndai neitaai ndai sinyat tiatua engarna Olaitoriani Yesus Kristos o tiatua Olmumua lʼEngai ang'.</verse>
			<verse number="12">Aidimakino pookin, kake meitoriori pookin; aidimakino pookin, kake mayeu naaen o nyoo.</verse>
			<verse number="13">Endaa tʼengoshoke o engoshoke tʼendaa; kake eitarruo Engai pokira are: engoshoke o endaa. Kake ore osesen, me oloo mbaak torrok oo nkiri, kake ol Olaitoriani, neitoki Olaitoriani ol osesen.</verse>
			<verse number="14">Eitopiwuo Engai Olaitoriani nelaitopiu si yook tʼengolon enye.</verse>
			<verse number="15">Arashu miyololo ndai, aajo era seseni linyi rubat e Kristos? Kaitaa rubat e Kristos rubat esindani? Me neijia.</verse>
			<verse number="16">Arashu miyololo ndai, aajo olorubare esindani, naa osesen obo o ninye. Amu ejo: Eaku pokira are enkiring'o nabo.</verse>
			<verse number="17">Kake oloibung'are Olaitoriani, neaku Olmumua obo o ninye.</verse>
			<verse number="18">Enkwet mbaak torrok oo nkiri! Etii enkitarruoto pookin naitobir oltung'ani, oriong' osesen, kake oloitobir mbaak torrok oo nkiri, neitarruoki osesen lenye openy.</verse>
			<verse number="19">Anai miyololo, aajo era osesen linyi engaji Olmumua Sinyati otii atua ndai, linoto tʼEngai nimirara kul inyi oopeny?</verse>
			<verse number="20">Amu einyang'uaki ndai tʼenkinyang'a nagol. Onaa entadarai Engai tʼosesen linyi o tʼolmumua linyi oora lʼEngai.</verse>
		</chapter>
		<chapter number="7">
			<verse number="1">Ore too kuna baak nikitisirakitia nanu ndai, ajo nanu, eikash, teni meporoo oltung'ani eng'oroyoni.</verse>
			<verse number="2">Kake tʼolbae loo mbaak torrok oo nkiri, njoo olee metaa eata engoroyoni enye kion, njeata si eng'oroyoni olmoruo lenye kion.</verse>
			<verse number="3">Ore olee, njeisho eng'oroyoni enye enanare, njoo si eng'oroyoni meikunaki neijia olee lenye.</verse>
			<verse number="4">Meata enaidim eng'oroyoni tʼosesen lenye kion, kake olee, neijia si etiu olee, meata enaidim tʼosesen lenye kion, kake eng'oroyoni.</verse>
			<verse number="5">Emimitikino ndai aten, neme teni irukuruku pokira are tʼenkata naje, pitumutumu erishata oo sayat, nintokiki aatumo, pemeitasur ndai satan tʼolbae lʼolduruki linyi.</verse>
			<verse number="6">Kake ajo ena, paitadol ndai, maitanap.</verse>
			<verse number="7">Amu ayeu iltung'anak pookin netiu anaa nanu enaikununo. Kake eata oltung'ani pookin enkishooroto naishoo Engai ninye, obo ena, olekai enda.</verse>
			<verse number="8">Kake ajoki leitueamaro o ngolia: sidai too ninje, teni ebik anaa nanu enaikununo.</verse>
			<verse number="9">Kake teni meidim ninje aatobik meama, njeama. Amu eikash, teni eama nelang' empejoto.</verse>
			<verse number="10">Ore lekua ooamishote, naitanap, kake me nanu, kake Olaitoriani, pemeing'ua eng'oroyoni olmoruo lenye, —</verse>
			<verse number="11">kake teni eing'ua, njebik meama, ana eitobirakinore olmoruo lenye, — nemeing'ua olmoruo eng'oroyoni enye.</verse>
			<verse number="12">Ore ilkulekai ajoki nanu ndai, me Olaitoriani: Teni eata olalashe eng'oroyoni nemeiruk, neyeu ina neboitare ninye, njoo mepal ninye.</verse>
			<verse number="13">Ore si eng'oroyoni, teni eata olmoruo lemeiruk, neyeu ilo neboitare ninye, njoo mepal ninye.</verse>
			<verse number="14">Amu etisinyaiyoki olmoruo lemeiruk tʼeng'oroyoni, neitokini aasinyaa eng'oroyoni nemeiruk tʼolmoruo. Teni me neijia, anaata era duruk nkera inyi, kake etaa sinyat taata.</verse>
			<verse number="15">Kake teni erisha lido lemeiruk, njerisha. Teni eikununo nji, meeni olalashe arashu enganashe; kake eipotie Olaitoriani yook eseriani.</verse>
			<verse number="16">Ti aji iyolo iye, eng'oroyoni, an ake intopok olmoruo lino? Anai ti aji iyolo iye, olmoruo, an ake intopok eng'oroyoni ino?</verse>
			<verse number="17">Kake anaa petoorikia Olaitoriani, anaa peipotoko Engai, njelimana oltung'ani pookin neijia.</verse>
			<verse number="18">Teni eipotoki oltung'ani emurata, nemetiu anaa olememurata. Naa teni eipotoki oltung'ani memurata, nememurati.</verse>
			<verse number="19">Me toki emurata, ana teni mimurata me toki, kake teni imbung' nkitanapat Engai.</verse>
			<verse number="20">Njebik oltung'ani pookin tʼenkipototo naipotieki.</verse>
			<verse number="21">Inyorriki ai kimpotoki tʼesingaishu? Miekenyakinore. Kake teni indim atalakunye, tonyorra aikuna nji.</verse>
			<verse number="22">Amu oloipotoki tʼOlaitoriani anaa osinga, nelakuno tʼOlaitoriani; neijia si etiu oloipotoki elakuno, nera osinga le Kristos.</verse>
			<verse number="23">Einyang'uaki ndai tʼenkinyang'a nagol; akae, emiaku singan loo ltung'anak.</verse>
			<verse number="24">Lalashera lainei, njebikie oltung'ani pookin eneipotieki te nebo o Engai.</verse>
			<verse number="25">Kake ore tʼolbae loo ntoiye, maata enkitanapata Olaitoriani, kake aisho ndai enkigwena ai anaa oltung'ani oinoto eng'adunoto Engai, pabik tiatua enkirukoto.</verse>
			<verse number="26">Akae, ajo nanu: Sidai tʼolbae lʼosina otii, teni eikununo oltung'ani pookin nji:</verse>
			<verse number="27">Teni kiteenaki eng'oroyoni, naing'oru elakunoto. Teni ilakunore eng'oroyoni, ming'oru eng'oroyoni.</verse>
			<verse number="28">Kake teni iamisho, mintarruo; naa teni eami entito, nemeitarruo; kake eata looba nji enyamali tʼosesen, anaata ayeu naibooio ndai te ina.</verse>
			<verse number="29">Kake ajo nji, lalashera, amu dorrop enkata. Ore nkulie mbaak, naa kuna: looata ng'oroyok, njetiu anaa lemeata; ore looishir, netiu anaa lemeishir;</verse>
			<verse number="30">ore looshipa, netiu anaa lemeshipa; ore looinyang'u, netiu anaa lemeata toki;</verse>
			<verse number="31">ore looitobirishore ena kop, netiu anaa lemeitobirishore t'entorroni: amu emuta mbaak ena kop.</verse>
			<verse number="32">Ak ayeu ndai pimiekenyanya. Ore olemeama, neshilaa mbaak Olaitoriani, peitiship Olaitoriani;</verse>
			<verse number="33">ore oloamishe, neshilaa mbaak ena kop, peitiship eng'oroyoni.</verse>
			<verse number="34">Kake etii enaor eng'oroyoni nayama o entito. Ore enda nemeama, neshilaa mbaak Olaitoriani, petum ataa sinyati tʼosesen o tʼoltau; kake ore enda nayama, neshilaa mbaak ena kop, anaa peitiship olmoruo lenye.</verse>
			<verse number="35">Atejo kuna, peaku endupoto inyi, neme erreshet apik ndai, kake peitoriori, nisyayakiki ndai Olaitoriani osupatei, meiboiyori ndai.</verse>
			<verse number="36">Kake teni ejo oltung'ani meidim aiboo entito enye enganyit, tiaraki nataa botor, nenare peaku neijia, njeitobir enanyorru, meitarruo: njeami.</verse>
			<verse number="37">Kake ore ilo oibung'a tiatua oltau lenye, tiaraki naa ninye oitore nemeata earakinoto, netayeuo si tʼoltau lenye, peibok entito enye, neiko sidan.</verse>
			<verse number="38">Akae, ore oloamaki entito enye, neitobir sidan, ore olemeamaki, neitobir sidan nelang'.</verse>
			<verse number="39">Eibooki eng'oroyoni too nkitanapat, eton eishiu olmoruo lenye; kake teni ee olmoruo, neishori meama elde oyeu; tiatua Olaitoriani ake.</verse>
			<verse number="40">Kake era ninye tesh nelang', teni ebik nji, anaa paigwenu nanu; amu ajo aata si nanu Olmumua lʼEngai.</verse>
		</chapter>
		<chapter number="8">
			<verse number="1">Ore too ntokitin naayeng'akini nkulie ain aaitaa nkidasareitin, nikiyolo, amu kiata pookin eyolounoto. Eyolounoto, naitaa sapuk elukunya, kake eshet enyorrata.</verse>
			<verse number="2">Teni ejo oltung'ani eyolo toki, neton eitu eyolo anaa pemeata kata nemeyolo.</verse>
			<verse number="3">Kake ore oltung'ani onyor Engai, ninye eyolouni tʼengomom enye.</verse>
			<verse number="4">Akae, kiyolo mbaak endaa oo nkidasareitin naayakini nkulie ain, aajo mera engai omoni toki tiatua olmaa, nikintoki aayolo, aajo metii engai Ai neme nabo ake.</verse>
			<verse number="5">Naa ten ake etii nkulie naaji ngain te shumata arashu tʼenkop (anaa petii ngain kumok o laitoriak kumok),</verse>
			<verse number="6">kake ore yook, nikiata Engai nabo ake, ninye Papa, nepukunye ntokitin pookin te ninye, nikitii yook atua ninye, o Olaitoriani obo, Yesus Kristos, te ninye etaa ntokitin pookin o yook te ninye.</verse>
			<verse number="7">Kake meata iltung'anak pookin ena yolounoto. Kake eton esuj kulekai o taata nkulie ain, nenya ntokitin naateyeng'akaki ninje, aajo noo nena, neidurukieki nji ndamunot enye, tiaraki nashal.</verse>
			<verse number="8">Kake meitudupaki yook endaa tʼEngai. Teni mikinya, nemeng'oriki yook toki, naa teni kinya, nimikilang'.</verse>
			<verse number="9">Kake eng'orai, pemeaku ena lakunoto inyi enkikoboto oo looshal.</verse>
			<verse number="10">Amu ten emutu kidol olekai tung'ani iye, liata eyolounoto, inya endaa tʼengaji oo nkulie ain, meisisi tʼoltau lenye naa ten ake eshal, penya enateyeng'akaki nkulie ain?</verse>
			<verse number="11">Neimin neijia tʼeyolounoto ino olalashe oshal, otuaiye Kristos ninye.</verse>
			<verse number="12">Kake teni intarruokiki neijia lalashera niariara ndamunot enye naashal, nintarruokiki si Kristos.</verse>
			<verse number="13">Akae, teni eitapong'oo endaa olalashe lai, namanyankiri ai kata, pemaitapong'oo olalashe lai.</verse>
		</chapter>
		<chapter number="9">
			<verse number="1">Ke malakuno nanu? Mara nanu olairriwani? Keitu adol Yesus. Olaitoriani lang'? Mirara ndai enkyas ai tiatua Olaitoriani?</verse>
			<verse number="2">Teni mara nanu olairriwani too lkulekai, kake ara too ndai. Amu ore olponoto, ajo ara olairriwani, nirara ndai tiatua Olaitoriani.</verse>
			<verse number="3">Ena emitunoto ai too lelo laaikilikwan.</verse>
			<verse number="4">Amaa, mikiata engolon, pekinya arashu pekiok?</verse>
			<verse number="5">Mikiata engolon nikiea enganashe aaku eng'oroyoni anaa ilkulekai airriwak, o lalashera lʼOlaitoriani, o Kefas?</verse>
			<verse number="6">Arashu nanu ake openy o Barnabas lemeata engolon nimikipalie enkyas?</verse>
			<verse number="7">Kalo sikeri oisyaisho nkatitin pookin nemetum olkwaje? Ana kang'ai oun enkuruma oo njanito olmarua nemenya ilng'anayok lenyena? Ana kang'ai oirrita enjoo nemeok kule e inajoo?</verse>
			<verse number="8">Kajo kuna anaa oltung'ani? Ana mejo nkitanapat neijia?</verse>
			<verse number="9">Amu etisiraki too nkitanapat e Mose aajo: Mien olkiteng' enkutuk eidong' ilpaik. Ke ilmong'i eshilaa Engai?</verse>
			<verse number="10">Arashu eitu ejo tʼolbae lang' katukul? Kake etisiraki tʼolbae lang', amu ore olotur enkuruma, njetur tʼeanyunoto, ore oloituutisho, njeituutisho tʼeanyunoto, peiye eng'arie ninye tʼenkata enye.</verse>
			<verse number="11">Teni kituunokitio yook ndai ntokitin emumuaishu, ke entoki sapuk, teni kisambu yook ntokitin enkop inyi?</verse>
			<verse number="12">Ten aa eaku kulekai eng'ar ndai kuna baak, mikilusoo yook? Kake eitu yook kisuj ena golon, kake kiting'iria nkumok, pemikimbooio euangelion e Kristos.</verse>
			<verse number="13">Miyololo ndai, aajo ore looitobirisho tʼengaji sinyati, nenya ne ina aji, o looidasisho tʼolperere lʼenkidasare, nenyaiye olperere.</verse>
			<verse number="14">Neijia si eitanapua Olaitoriani, peata kulo ooinosu euangelion, embaikinoto enye tʼeuangelion.</verse>
			<verse number="15">Kake eitu asuj entoki o nabo too nena. Neitu asir nanu kuna baak, peaku neijia te nanu. Amu enare nae nanu, pemeitai oltung'ani enkitadararoto ai.</verse>
			<verse number="16">Amu teni ainosu lomon lʼeng'ida, namaata enkitadararoto. Amu meata kata namainosu. Ee, kake aiya, teni mainosu lomon lʼeng'ida.</verse>
			<verse number="17">Amu teni aiko kuna tʼenyorrata, natum olkwaje, teni me tʼenyorrata, naaishooki ake ena kisyayare.</verse>
			<verse number="18">Kainyo naa olkwaje lai? Nyele painosu lomon lʼeng'ida aiko nji pesho tʼempuris ake, namaitarruo engolon naata tiatua lomon lʼeng'ida.</verse>
			<verse number="19">Amu alakuno too ltung'anak pookin, kake aaua kion atua esingaishu oltung'ani pookin, patum kumok too ninje.</verse>
			<verse number="20">Too Yudayoi naaku Oyudayos, patum Yudayoi, o too lelo ootii abori oo nkitanapat naaku anaa abori oo nkitanapat, ten ake matii openy abori oo nkitanapat, patum lootii abori oo nkitanapat.</verse>
			<verse number="21">Too lelo lemeata nkitanapat, natiu anaa maata nkitanapat, (kake me anaa maata nkitanapat tʼEngai, kake aata nkitanapat tiatua Kristos), patum lemeata nkitanapat.</verse>
			<verse number="22">Too looshal nataa anaa oloshal, patum looshal. Ataa anaa iltung'anak pookin too mpukunot pookin, patum too ngoitoi pookin aitopua iltung'anak.</verse>
			<verse number="23">Naitobir nanu pookin tʼolbae loo lomon lʼeng'ida, peiye atum atang'ara ninje.</verse>
			<verse number="24">Miyololo ndai, aajo ore lookwet tiatua eneikarruno, nekwet ninje pookin, kake eng'amu obo ake en engilunoto? Neijia enkwet si ndai, pitumutumu aatang'amu.</verse>
			<verse number="25">Ore oltung'ani pookin logilunore, neitore kion too pookin; akae, eng'amu lelo enkaja namuta, ore yook enememuta.</verse>
			<verse number="26">Akae, akwet si nanu nji, me anaa oltung'ani lemeyolo enelo; aara nji, me anaa oloar enkijape.</verse>
			<verse number="27">Kake aibooio osesen lai naisingan ninye, pamainosaki kulekai naaku openy oloiturrari.</verse>
		</chapter>
		<chapter number="10">
			<verse number="1">Amu mayeu, pemiyololo ndai, lalashera, aajo etii loopapa lang' pookin abori erukenya neim pookin atua olbalbal,</verse>
			<verse number="2">neibatisi pookin atua Mose tiatua erukenya o tiatua olbalbal,</verse>
			<verse number="3">nenya pookin endaa nabo emumuaishu,</verse>
			<verse number="4">neok pookin eokoto nabo emumuaishu, amu etooko tʼosoit lʼemumuaishu lotusujare ninje, nera ele soit Kristos.</verse>
			<verse number="5">Kake eitu eng'ida Engai too lkumok lenye, amu etaraki ninje ti ang'ata.</verse>
			<verse number="6">Etaa nena entoki enkiteng'enare too yook, pimikiaku yook lang'warrak loo ntorrok, anaa petang'warrishote lelo.</verse>
			<verse number="7">Emiaku baiki laisyayak loo nkulie ain, anaa petaa looje too ninje, anaa pesira: Etotonitio olorere aadaa neokisho neinyototo, peiguran.</verse>
			<verse number="8">Njoo mikintobir mbaak torrok oo nkiri anaa peitobira looje too ninje, nerara tʼengolong' nabo elfun tikitam o uni.</verse>
			<verse number="9">Njoo mikintasur baiki Olaitoriani, anaa peitasuro looje too ninje, neimin ninje too lasuria.</verse>
			<verse number="10">Eming'unyung'uny baiki anaa peing'unyung'unya looje too ninje, neimin tʼolaiminieni.</verse>
			<verse number="11">Etaa nena pookin, peaku entoki enkiteng'enare oo lelo, nesiri, peaku erojata too yook looinepua emutata enkop.</verse>
			<verse number="12">Onaa, olojo eitashe, peing'oraa, pemebatata.</verse>
			<verse number="13">Eitu einepu ndai enkitasuroto neme nʼentung'anishu; kake era Engai supat nemeisho eitasuri ndai nalang' enindimidimi, kake eitaa tʼenkitasuroto empukunoto, pindimidimi aatanap ninye.</verse>
			<verse number="14">Akae, lalashera lainei, elanya enkisyayare oo nkulie ain.</verse>
			<verse number="15">Airorie ndai anaa iltung'anak ng'eni; entetem enalimu.</verse>
			<verse number="16">Ore enkwaru emayani nikimayan, mera ninye enkidikidikoto osarge le Kristos? Ore olmkate likibelibel yook, mera ninye enkidikidikoto osesen le Kristos?</verse>
			<verse number="17">Tiaraki nara olmkate obo, nikira si yook ilkumok osesen obo, amu king'ar yook pookin olmkate obo.</verse>
			<verse number="18">Eng'orai Israel eneikununo too mbaak osesen. Ore kulo ooinos nkidasareitin, meidikidikore ninje si olperere?</verse>
			<verse number="19">Kajo aa? Kajo entoki nateyeng'akaki nkulie ain, ninye toki?</verse>
			<verse number="20">Kake ajo: Ore ntokitin naaidasishore loreren lemeata Engai, neidasaki loiriruani, me Engai; namayeu nanu ndai ping'aring'ara loiriruani.</verse>
			<verse number="21">Mindimidimi ndai aatook enkwaru Olaitoriani o enkwaru oo loiriruani, nimindimidimi aatang'ar enaraa Olaitoriani o enaraa oo loiriruani.</verse>
			<verse number="22">Arashu king'elaki Olaitoriani? Ke kiata yook engolon aalang' ninye?</verse>
			<verse number="23">Aidimakino pookin, kake me pookin naisho endupoto; naidimakino pookin, kake me pookin nashet.</verse>
			<verse number="24">Njoo meing'oru oltung'ani nkun enyena, kake baiki nʼolekai.</verse>
			<verse number="25">Entoki pookin natii tʼenemirishoreki, entaam, niminkilikwanunu tʼolbae loo ndamunot.</verse>
			<verse number="26">Amu: En Engai enkop o emborei enye.</verse>
			<verse number="27">Kake ore teni eipot ndai obo too lemeiruk, pinyanya endaa te nebo o ninje, niyeuu nipuopuo, entaam pookin naisho ndai, niminkilikwanunu tʼolbae loo ndammunot.</verse>
			<verse number="28">Naa teni ejoki ndai oltung'ani: eteyeng'akaki kuna kiri nkulie ain, eminya, tʼolbae le ilo otiaka ndai o pimitutu ndamunot.</verse>
			<verse number="29">Kake me ndamunot inono, ajo ndamunot olekai. Ainyo peigwenakini elakunoto ai too ndamunot olekai?</verse>
			<verse number="30">Teni anya aliki ashe, ainyo paamori tʼolbae loo nena natejoiye ashe?</verse>
			<verse number="31">Akae, teni inyanya arashu iokioko arashu intobiribiri toki, entobira pookin, peaku nʼenkitook Engai.</verse>
			<verse number="32">Eminjo enkikoboto Yudayoi, ana Ilgrikini, ana esirit Engai,</verse>
			<verse number="33">neijia anaa paitiship si nanu iltung'anak pookin, namaing'oru endupoto ai, kake en oolkumok, petum aatopok.</verse>
		</chapter>
		<chapter number="11">
			<verse number="1">Entaa ndai lasujak lainei, neijia anaa para nanu olasujani le Kristos.</verse>
			<verse number="2">Aitadaraa ndai, lalashera, tiaraki nikidamumu nanu too ntokitin pookin nimbung'arere rregieita laishoo ndai.</verse>
			<verse number="3">Nayeu ndai niyololo, aajo era elukunya olee pookin Kristos, ore elukunya eng'oroyoni, naa olmoruo, ore elukunya e Kristos, naa Engai.</verse>
			<verse number="4">Ore olee pookin osaisho arashu oitayolou mbaak e akenya, teni eitoip elukunya, nemepik elukunya enye enganyit.</verse>
			<verse number="5">Ore eng'oroyoni pookin nasaisho arashu naitayolou mbaak e akenya, teni meitoip elukunya, nemepik elukunya enye enganyit; netiu anaa etabarnoki.</verse>
			<verse number="6">Teni eitu eitoip eng'oroyoni elukunya, njebarni ninye. Kake tiaraki nemeaku tʼeng'oroyoni, teni edung'i ilpapit ana ebarni, njeitoip elukunya.</verse>
			<verse number="7">Kake ore olee, njoo meitoip elukunya, tiaraki naa ninye emua o enkitook Engai. Kake ore eng'oroyoni, naa enkitook olmoruo.</verse>
			<verse number="8">Amu eitu eing'ua olee atua eng'oroyoni, kake eng'oroyoni natung'aiye atua olee.</verse>
			<verse number="9">Neitu eitobiri olee tʼolbae reng'oroyoni, kake eng'oroyoni tʼolbae lʼolee.</verse>
			<verse number="10">Onaa, eikash, teni eata engolon tʼelukunya tʼolbae loo lmalaikan.</verse>
			<verse number="11">Kake eikununo nji: mera eng'oroyoni metii olmoruo, nemera olmoruo metii eng'oroyoni tiatua Olaitoriani.</verse>
			<verse number="12">Amu anaa eng'oroyoni eing'ua olee, neija etii olee tʼeng'oroyoni; kake eing'ua pookin Engai.</verse>
			<verse number="13">Engwenare ndai oopeny: Keitoriori, teni esai eng'oroyoni Engai eitu eitoip elukunya?</verse>
			<verse number="14">Arashu meiteng'en ndai enkitobirunoto ajo ore teni eata olee ilpapit ooado, neaku enkurruna te ninye,</verse>
			<verse number="15">neija teni eata eng'oroyoni ilpapit ooado, naa enkitook te ninye? amu eishooki ilpapit aaku eopet enye.</verse>
			<verse number="16">Teni etii oltung'ani onyor enjangar, mikiata yook orregie oba nji, nemeata si sirito Engai.</verse>
			<verse number="17">Ore aisho ndai ena kitanapata, maitadaraa ndai, tiaraki nimitumomo tʼorregie oikash, kake tʼorregie torrono nelang'.</verse>
			<verse number="18">Ore en enkiterata, teni itumomo tʼesirit, natoning'o ajo etii rishat atua ndai, nairuk ematua oo nona.</verse>
			<verse number="19">Amu meata kata nemeaku rishat tiatua ndai, peibaluni loora supati tiatua ndai.</verse>
			<verse number="20">Kake teni itumomo, nemenyai endaa Olaitoriani.</verse>
			<verse number="21">Amu teni iyeuu ninyanya endaa sinyati, neng'as pookin anya endaa enye openy, neata olekai olamei, nemera olekai.</verse>
			<verse number="22">Amaa, miatata ngajijik inyi ninyayeye niokioko? Arashu imenimene ndai esirit Engai nintukurrurru kulo lemeata toki? Kajoki aa ndai? Kaitadaraa ndai? Tʼolbae loo nona maitadaraa ndai.</verse>
			<verse number="23">Amu atang'amua nanu tʼOlaitoriani enaishoo ndai, ajo eibung'a Olaitoriani Yesus te ina kiarie naitarasarieki ninye, olmkate</verse>
			<verse number="24">nejo ashe nebelibel ejo: Enkoito, entaam! Era ele osesen lai logilieki ndai; enkuna ena, pekidamumu nanu.</verse>
			<verse number="25">Neijia eibung'a baiki enkwaru, eidipa endaata, ejo: Era ena kwaru osotua ng'ejuk tiatua osarge lai; enkuna ena oshi, teni iokioko, pekidamumu nanu.</verse>
			<verse number="26">Amu oshi, teni inyanya ele mkate niokioko ena kwaru, enosutu enkea Olaitoriani, metabana nelotu ninye.</verse>
			<verse number="27">Ore olonya olmkate neok enkwaru Olaitoriani, meitobirakino, nelatumoki kion earata osesen o osarge lʼOlaitoriani.</verse>
			<verse number="28">Akae, njeleen oltung'ani kion, petum ainosa nji ele mkate neok ena kwaru.</verse>
			<verse number="29">Amu olonya neok, meitobirakino, nenya neokoki kion enkigwena, tiaraki nemeitaa kitok osesen lʼOlaitoriani.</verse>
			<verse number="30">Onaa, etii atua ndai ilkumok loora menat o loomoiyaa neirura ematua kitok.</verse>
			<verse number="31">Amu teni kingwenaki aten, nemeigwenakini yook.</verse>
			<verse number="32">Ore peigwenaki yook Olaitoriani, neitubuluni yook, pemedeki yook te nebo o olmaa.</verse>
			<verse number="33">Onaa, lalashera lainei, teni itumomo te nebo aanya endaa, entaanyunoto ndai aten.</verse>
			<verse number="34">Ore teni eata obo olamei, nenya tʼengaji enye, pemeaku oltumo linyi ol enkigwena. Ore nkulie naatong'oro, teni alotu naitobir.</verse>
		</chapter>
		<chapter number="12">
			<verse number="1">Mayeu, lalashera, pimiyololo mbaak emumuaishu.</verse>
			<verse number="2">Iyololo, aajo itang'asa aaku lemeata Engai, nipuopuo enetii muain nemeiro, anaa petorikoki ndai.</verse>
			<verse number="3">Onaa, aitayolo ndai, ajo metii oltung'ani loiro tiatua Olmumua lʼEngai ojo: Njedeki Yesus! Nemetii oloidim atejo: Olaitoriani Yesus! neme tʼOlmumua Sinyati.</verse>
			<verse number="4">Etii rishat oo nkishoorot, kake etii Olmumua obo;</verse>
			<verse number="5">netii rishat oo nkisyayareitin, kake etii Olaitoriani obo;</verse>
			<verse number="6">netii rishat oo nkitobirat, kake etii Engai nabo naitobir pookin tiatua pookin.</verse>
			<verse number="7">Eishori oltung'ani pookin enkitaduaroto Olmumua, peaku endupoto oo pookin.</verse>
			<verse number="8">Amu eishori oltung'ani obo tʼOlmumua ororei lʼeng'eno, o olekai ororei lʼeyolounoto, tʼele Mumua ake,</verse>
			<verse number="9">o olekai enkirukoto tiatua ele Mumua, o olekai nkishoorot enkishiunoto tiatua Olmumua obo,</verse>
			<verse number="10">o olekai enkidimata oo ngoloni, o olekai eyolounoto e akenya, o olekai enkitooroto oo lmumuan, o olekai nkutukie kumok, o olekai enkitaalata oo nkutukie.</verse>
			<verse number="11">Neitobir kuna pookin Olmumua obo orisio neoriki oltung'ani pookin anaa peyeu ninye.</verse>
			<verse number="12">Amu neijia anaa pera obo osesen neata rubat kumok naa rubat pookin nʼosesen obo, teni era ninje baiki kumok, naa n'osesen obo ake: neijia baiki Kristos.</verse>
			<verse number="13">Amu eibatisaki yook pookin tʼOlmumua obo, pekiaku osesen obo, ten aa Yudayoi, ana Ilgrikini, ana singan, ana loolakuno, neitooki pookin atua Olmumua obo.</verse>
			<verse number="14">Ore si osesen, nemera erubata nabo, kake rubat kumok.</verse>
			<verse number="15">Teni ejo enkeju: mara engaina, akae, mara en osesen, — ainyo, me en osesen ninye?</verse>
			<verse number="16">O teni ejo enkiyok: mara engong'u, akae, mara en osesen, — ainyo, me en osesen ninye?</verse>
			<verse number="17">Ten aa osesen olulung'a engong'u, kodee ening'oto? Ten aa osesen ening'oto katukul, ti aji eing'uaya?</verse>
			<verse number="18">Kake etipika Engai rubat pookin tiatua osesen, anaa petayeuo.</verse>
			<verse number="19">Teni era rubat pookin erubata nabo, kodee osesen?</verse>
			<verse number="20">Kake etaa taata rubat kumok, kake osesen obo.</verse>
			<verse number="21">Nemeidim engong'u atiaki engaina: Mikitumoki nanu; arashu meidim elukunya atiaki nkejek: Mikitumokiki nanu.</verse>
			<verse number="22">Kake enare kuna rubat osesen naalio eshalu naleng', neyeuni naleng',</verse>
			<verse number="23">o nena rubat osesen nikijo etong'orikitia enganyit too nkulie, nikinjo enganyit naleng'; o nena naaitukurru yook, nikintaa kituak aaitulusoo.</verse>
			<verse number="24">Amu ore nena rubat supati ang', nemelaita enkitadararoto. Kake eitushula Engai osesen, neisho enganyit idia rubata natong'orikia,</verse>
			<verse number="25">pemeaku eoroto tiatua osesen, kake peshilaro pookin aten.</verse>
			<verse number="26">Naa teni emoi erubata nabo, neme nkulie pookin te nebo; ore teni eitaai kitok erubata nabo, neng'idakino nkulie pookin.</verse>
			<verse number="27">Kake irara osesen le Kristos o rubat enyena anaa perisiore oltung'ani pookin.</verse>
			<verse number="28">Netipika Engai iltung'anak tiatua esirit; ore lʼenkiterata lairriwak, ore liare layolounok, ore li okuni laiteng'enak, ore tekurum looitobir nkidimat, ore tekurum nkishoorot naaishiunyeki loomoi, o laretok, o looitorisho, o nkutukie naaoro.</verse>
			<verse number="29">Ke, lairriwak pookin? Ana layolounok pookin? Ana laiteng'enak pookin? Ana nkidimat pookin?</verse>
			<verse number="30">Ana keata pookin enkishooroto naishiunye loomoi? Ana keiro pookin too kulekai ng'ejepa? Ana keitaal pookin ninje?</verse>
			<verse number="31">Kake entonyok, pitumutumu nkishoorot kituak naleng', napon aitadol ndai engoitoi naikash naleng'.</verse>
		</chapter>
		<chapter number="13">
			<verse number="1">Ten emutu airo too lng'ejepa loo ltung'anak o loo lmalaikan, namaata enyorrata, anaata ara olduala oorito o elil naoru.</verse>
			<verse number="2">Ten emutu aata eyolounoto nayolo mikiot pookin o eng'eno pookin, ten emutu aata enkirukoto pookin, paidurrie ildonyo, namaata enyorrata, namara toki.</verse>
			<verse number="3">Ten emutu aoriki laisinak masaa ainei pookin naishooio osesen lai, peikie enkima, namaata enyorrata, namaaku toki.</verse>
			<verse number="4">Eng'iri enyorrata, ebor enyorrata, megil tau, meyang'iyang' enyorrata, meikarrikar,</verse>
			<verse number="5">melau enganyit, meing'oru enara enenye, meitagoroi, meiken entorroni,</verse>
			<verse number="6">meng'idakino enemeitoriori, kake eng'idakino esipata;</verse>
			<verse number="7">enyuakino pookin, eiruk pookin, neanyu pookin, eng'iriakino pookin.</verse>
			<verse number="8">Meitoki amuta enyorrata. Teni aa yolounot, nepuo aamuta; teni aa nkutukie, nepuo aaiting'; teni aa eng'eno, nelamuta.</verse>
			<verse number="9">Amu kiata eng'eno ematua ake, nikiyolou ne akenya ematua ake.</verse>
			<verse number="10">Teni ebau embaiaroto, nelaishunye nʼematua.</verse>
			<verse number="11">Ore opa ara enkerai, airoro anaa enkerai, naata eng'eno anaa enkerai, aaibirribir anaa enkerai; ore ataa olee, naing'ua enkeraishu.</verse>
			<verse number="12">Amu kidolita taata tiatua enking'oret anaa tʼoloyote; ore te ina kata engomom tʼengomom. Atayolo taata ematua, kake alayolou te ina kata naleng', anaa paatayolouoki si nanu.</verse>
			<verse number="13">Akae, ebik taata enkirukoto, eanyunoto, enyorrata, kuna uni; kake era enyorrata kitok too kuna nelang'.</verse>
		</chapter>
		<chapter number="14">
			<verse number="1">Entusuj enyorrata, ninyokinyoko aaing'oru nkishoorot emumuaishu, enaikash teni intayolouu ne akenya.</verse>
			<verse number="2">Amu ore ilo oiro tʼolekai ng'ejep, nemeirorie iltung'anak, kake Engai; nemening' olekai, eiro ninye ake mikiot tʼOlmumua.</verse>
			<verse number="3">Kake oloitayolou ne akenya, neirorie iltung'anak, peaku nʼenjetakinoto o nʼendiding'aroto o nʼenkilejilejata.</verse>
			<verse number="4">Ore oloiro tʼolekai ng'ejep, neshet kion; kake oloitayolou ne akenya, neshet esirit.</verse>
			<verse number="5">Kake ayeu taata ndai pookin niroro too lng'ejepa, o naleng', teni intayolouu ne akenya. Amu ore oloitayolou ne akenya, nelang' oloiro too lng'ejepa, teni meitaai ninye ninje, peiye etum esirit enjetakinoto.</verse>
			<verse number="6">Onaa, lalashera, ten emut eaku alotu enitiiti, airo too lng'ejepa, kaa dupoto itumutumu te nanu, teni mairorie ndai tʼembolunoto ana tʼeyolounoto ana tʼenkitayolounoto ana tʼenkiteng'enare?</verse>
			<verse number="7">Neijia etiu ntokitin nemeishiu naaisho oltoilo, anaa enkisulet arashu enkinanda; teni meisho ninje iltoiloi ooro, kaji eikuni teni eyolouni enaoshi tʼenkisulet arashu tʼenkinanda?</verse>
			<verse number="8">Arashu teni eoshi emowuo tʼoltoilo lemeyolounoi, kang'ai oitobirakinore enjore?</verse>
			<verse number="9">Neijia si itiuu ndai, teni iroro too lng'ejepa nimiatata rorei ooyolounoi, kaji eiko teni eyolo iltung'anak, enilimumu? Amu iroro anaa atua enkijape.</verse>
			<verse number="10">Etii iltoiloi loo muain kumok tiatua olmaa, kake metii nemeyolounoi.</verse>
			<verse number="11">Teni mayolou enkutuk enye, naaku omoni tʼele oiro, neaku ilo oiro, olomoni te nanu.</verse>
			<verse number="12">Neijia si ndai liyeuu nkishoorot emumuaishu, entonyok aaing'oru enkumoi oo nkishoorot nishetietie esirit.</verse>
			<verse number="13">Akae, ore oloiro too lng'ejepa, njesaisho nji, peitaai si.</verse>
			<verse number="14">Amu teni asaisho too lng'ejepa, nesai Olmumua lai, kake meaki eng'eno ai ilmomo oltung'ani o obo.</verse>
			<verse number="15">Ainyo naa enaikash? Ayeu nasai tʼolmumua lai naitoki asai tʼeng'eno ai. Arany singolioitin lʼEngai tʼolmumua lai, narany tʼeng'eno ai si.</verse>
			<verse number="16">Kake teni imayan tʼolmumua, kaji eiko teni eiruk ele otii ewueji oo laning'ok ajo: Amen, tʼelikinoto ashe ino, teni meyolo eniroro?</verse>
			<verse number="17">Esipa, iliki iye ashe naleng', kake eitu eitagoli olekai te ina.</verse>
			<verse number="18">Aliki Engai ashe, tiaraki nairo too lng'ejepa nalang' ndai pookin;</verse>
			<verse number="19">kake tiatua esirit, ayeu nairo rorei imiet ake tʼeng'eno ai, paiteng'en ilkulekai, nelang' airo rorei iip kat iip too lng'ejepa.</verse>
			<verse number="20">Lalashera, emiaku nkera tiatua eng'eno inyi; kake tiatua ntorrok entaa nkera, kake entaa baiarot tiatua eng'eno inyi.</verse>
			<verse number="21">Etisiraki tiatua nkitanapat: Ayeu nairorie ele orere too kulekai ng'ejepa o too nkutukie oo lomon, nemaaning' ninje nanu, etejo Olaitoriani.</verse>
			<verse number="22">Akae, era ilng'ejepa ilponot loo lemeiruk, neme loo looiruk, kake era enkitayoloto e akenya en oo looiruk, neme noo lemeiruk.</verse>
			<verse number="23">Ten emutu etumo esirit nalulung'a tʼewueji nebo neiro pookin too lng'ejepa, neitoki aapuonu iltung'anak leme ng'eni ana lemeiruk, anaata mejo iatata oloirirua?</verse>
			<verse number="24">Kake ten eaku eitayolou pookin lomon lʼEngai, nelotu olemeiruk ana olemeyolo toki, nediding' neigwenaki pookin ninye;</verse>
			<verse number="25">ore mbaak oltau lenye naaisudori, neibalunyeki, nebatata tʼengomom enye aserem Engai, neiruk ajo etii Engai atua ndai esipa.</verse>
			<verse number="26">Ainyo naa, lalashera? Teni itumomo ndai, niatata pookin isingolioitin lʼEngai, enkiteng'enare, embolunoto, ilng'ejepa, enkitaalata; enjoo ntokitin pookin meidipata nʼenjetata.</verse>
			<verse number="27">Teni eiro oltung'ani too lng'ejepa, njoo metaa aare, ana teni elusoo, neaku okuni, kake tʼolkereri, ninjosho obo, peitaalu.</verse>
			<verse number="28">Naa teni metii oloitaal, njegira ilo tiatua esirit, neirorie kion o Engai.</verse>
			<verse number="29">Enjoo layolounok loo lomon lʼEngai eiro aare arashu okuni, ninjosho ilkulekai metirisha.</verse>
			<verse number="30">Kake teni etum olekai oton tene embolunoto, negira ol enkiterata.</verse>
			<verse number="31">Amu indimidimi ndai pookin aatayolou, me obo ake, peiteng'enuo pookin nediding! pookin.</verse>
			<verse number="32">Ore ilmumuan loo layolounok, nening' layolounok.</verse>
			<verse number="33">Amu ore Engai, me Engai enjangar, kake en eseriani.</verse>
			<verse number="34">Anaa tiatua sirito pookin oo sinyat, enjoo egira ng'oroyok tiatua esirit. Amu eitu eishori ninje, peirorie, kake pening' anaa enatejo nkitanapat.</verse>
			<verse number="35">Naa teni eyeu neiteng'enuo toki, njoo meikilikwana ilmoruak lenye too ngajijik, amu enkurruna tʼeng'oroyoni, teni eiro tʼesirit.</verse>
			<verse number="36">Ainyo, ai ndai eing'ua ororei lʼEngai, ana ndai etabaikia ake?</verse>
			<verse number="37">Ore oltung'ani pookin oiken kion ajo olayolounoni arashu ol Olmumua, njeyolou nona baak nasiraki ndai, amu nkitanapat Olaitoriani.</verse>
			<verse number="38">Naa ten eaku emoda oltung'ani, njemoda.</verse>
			<verse number="39">Akae, lalashera lainei, entonyok piakuku layolounok, emimitiki eiro too lng'ejepa.</verse>
			<verse number="40">Enjoo ntokitin pookin eitoriori neaku tʼorregie sidai.</verse>
		</chapter>
		<chapter number="15">
			<verse number="1">Aitayolo ndai, lalashera, lomon lʼeng'ida lainosaka ndai, ning'amumu baiki nintasheshe tiatua ninje,</verse>
			<verse number="2">ipokipoko baiki too ninje, teni imbung'ubung'u ele rorei anaa painosaka ndai; ten emutu me, anaata iruko pesho.</verse>
			<verse number="3">Amu aitarasaka ndai tʼenkata elukunya kuna natang'amua si nanu openy, ajo etua Kristos tʼolbae loo nkitarruot ang' anaa pejo sirat,</verse>
			<verse number="4">ajo etunukaki neitopiuni tʼengolong' e uni, anaa pejo sirat,</verse>
			<verse number="5">ajo etalie te Kefas, tekurum too lelo tomon o are.</verse>
			<verse number="6">Tekurum nelioi too lalashera loolang' iip imiet te nebo, neishiu ilkumok lenye metabaiki taata, neirurate ilkulekai.</verse>
			<verse number="7">Nelioi tekurum te Yakobos, tekurum too lairriwak pookin.</verse>
			<verse number="8">Ore tekurum oo pookin nelioi baiki te nanu anaa lʼeiunoto neitu ebaia.</verse>
			<verse number="9">Amu ara nanu olkiti loo lairriwak nemeaku paaipoti nanu olairriwani, amu atimira esirit Engai.</verse>
			<verse number="10">Kake ara tʼeng'adunoto Engai olara, neitu eaku eng'adunoto Engai pesho tiatua nanu, amu atopona anyamalu nalang' ninje pookin, me nanu baiki, kake eng'adunoto Engai naarubare nanu.</verse>
			<verse number="11">Kake ten aa nanu arashu ninje, neijia kinko teni kinosu lomon, naa neija iruko.</verse>
			<verse number="12">Kake teni einosuni Kristos, ajo etopiwuo too lootuata, kejo aa kulekai too ndai, aajo meatai empiunoto oo lootuata?</verse>
			<verse number="13">Teni metii empiunoto oo lootuata, eitu epiu baiki Kristos.</verse>
			<verse number="14">Teni eitu epiu Kristos, akae, era enkinosunoto ang' en e pesho naa ne pesho enkirukoto inyi.</verse>
			<verse number="15">Netumi baiki yook anaa iljaken lʼelejare lʼEngai, tiaraki nikinjakenokitio Engai empaashata, aajo eitopiwuo ninye Kristos leitu eitopiu, teni mepiu lootuata;</verse>
			<verse number="16">amu teni mepiu lootuata, neitu epiu baiki Kristos.</verse>
			<verse number="17">Teni eitu epiu Kristos, nera enkirukoto inyi pesho, nepon itiiti atua nkitarruot inyi.</verse>
			<verse number="18">Akae, neimina si ninje looirurate tiatua Kristos.</verse>
			<verse number="19">Teni kianyu Kristos tiatua ena puan ake, nikira yook laisinak too ltung'anak pookin.</verse>
			<verse number="20">Ore taata etopiwuo Kristos too lootuata nera ol elukunya loo looirura.</verse>
			<verse number="21">Amu oltung'ani obo oaua enkea, naa oltung'ani obo oaua empiunoto oo lootuata.</verse>
			<verse number="22">Amu anaa petuata ninje pookin te Adam, neijia epuoi aaitopiu pookin te Kristos.</verse>
			<verse number="23">Kake oltung'ani pookin tʼerisioroto enye: Ol elukunya Kristos, tekurum loora le Kristos tʼelotunoto enye,</verse>
			<verse number="24">tekurum enkiting'oto, teni eitarasaki ninye Engai o Papa enkarsishu, neidip enkitoria pookin o engolon o enkidimata pookin.</verse>
			<verse number="25">Meata kata nemeitorisho ninye metabana nepik ilmang'ati lenyena pookin abori oo nkejek enyena.</verse>
			<verse number="26">Ore olmang'atinda obaiye opuoi aaidip, naa enkea.</verse>
			<verse number="27">Amu etipika pookin abori oo nkejek enyena. Teni ejo, etipikaki pookin abori, neibalunye ajo nemetii ilo otipika pookin abori enkitoria enye.</verse>
			<verse number="28">Kake teni etii pookin abori enkitoria enye, te ina kata nening' si Oinoti ilo otipika pookin abori enkitoria enye, peiye eaku Engai pookin tiatua pookin.</verse>
			<verse number="29">Anai kaji eiko lelo ooibatisi tʼolbae loo lootuata, teni mepiu lootuata katukul? Ainyo peibatisi tʼolbae lenye?</verse>
			<verse number="30">Nikitii yook enemeserian ngolong'i pookin?</verse>
			<verse number="31">Esipa, tʼenkitadararoto naata te Kristos Yesus, Olaitoriani lang', ae engolong' pookin.</verse>
			<verse number="32">Ten aa tʼempukunoto oo ltung'anak ataarare lowuarak te Efesos, kaa dupoto aata te ina? Teni mepiu lootuata: „Mataam nikiok, amu kituata taisere!“</verse>
			<verse number="33">Eminjo eimalimalie ndai. Eitarruo ilderrat torrok rregieita sidan.</verse>
			<verse number="34">Enyeito osupatei, emias ntorrok! Amu etii kulekai lemeyolo Engai oo toki; ajo ena aitukurru ndai.</verse>
			<verse number="35">Ore eikilikwan oltung'ani: Kaji eikuni teni eitopiuni lootuata? Kalo sesen epuonunye?</verse>
			<verse number="36">Iye, lemodai, enisuaia mepiu, teni mee.</verse>
			<verse number="37">Ore enisuaia, mera ninye osesen, oaku tekurum, kake embeu ake, anaa en entapa arashu nabo oo nkulie pookin.</verse>
			<verse number="38">Kake Engai naisho osesen anaa peyeu ninye openy, neisho pookin nabo too mbeun osesen lenye.</verse>
			<verse number="39">Nkiri pookin mera enkiring'o nabo; kake engai en oo ltung'anak, engai en oo ntaritik, engai en oo singir.</verse>
			<verse number="40">Netii seseni le shumata o seseni lʼenkop.</verse>
			<verse number="41">Eata engolong' engai kilang'et, neata olapa engai kilang'et; kake epaasha olakira obo tʼolekai tʼenkilang'et.</verse>
			<verse number="42">Neija eaku empiunoto oo lootuata. Eisuari tiatua entiinoto narruoio neitopiuni tiatua entiinoto nemerruoio.</verse>
			<verse number="43">Eisuari tiatua entiinoto emenata, neitopiuni tiatua entiinoto enkitook. Eisuari tiatua enjalan, neitopiuni tiatua engolon.</verse>
			<verse number="44">Eisuari osesen lʼenkishon, neitopiuni osesen lʼemumuaishu. Ten etii osesen lʼenkishon, netii si osesen lʼemumuaishu.</verse>
			<verse number="45">Anaa petisiraki: Etaa oltung'ani lʼenkiterata Adam oltau oishiu; neaku ilo Adam lʼenkiting'oto Olmumua loisho empuan.</verse>
			<verse number="46">Kake mera osesen lʼemumuaishu ol enkiterata, kake ol enkishon, nesuj ol emumuaishu.</verse>
			<verse number="47">Ore oltung'ani lʼenkiterata eing'ua enkop naa ol enterit; ore oltung'ani liare, neing'ua shumata.</verse>
			<verse number="48">Anaa peikununo ele lʼenterit, neijia si etiu lʼenterit; eneikununo ele le shumata, neijia si eikununo kulo le shumata.</verse>
			<verse number="49">Anaa peitanapa emua e ilo lʼenterit, neijia si kipuo aanap emua e ilo le shumata.</verse>
			<verse number="50">Kake ajo ele rorei, lalashera: meidim nkiri o osarge aatujung'u enkarsishu Engai; nemejung'u naarruoio nena nemerruoio.</verse>
			<verse number="51">Eng'orai, aliki ndai emikio: Mikipuo pookin aairura, kake epuoi aaitaal yook pookin;</verse>
			<verse number="52">neaku neijia nabokata anaa tʼenkirriabata engong'u, teni eoshi emowuo enkiting'oto. Amu eru emowuo neinyototo lootuata eata empuan nemerruoio, neitaali yook.</verse>
			<verse number="53">Amu meata kata nemeishop ena narruoio enemerruoio, ore ena nae, neishop ina nemee.</verse>
			<verse number="54">Teni eishop ena narruoio enemerruoio nelaishop ena nae enemee, nelaaku ororei etisiraki:</verse>
			<verse number="55">Etoijoiyoki enkea tiatua engilunoto. Kaji etii, enkea, engilunoto ino? Kaji etii, enkea, olkikarret lino?</verse>
			<verse number="56">Kake era olkikarret lʼenkea enkitarruoto, nera engolon enkitarruoto nkitanapat.</verse>
			<verse number="57">Ashe Engai naisho yook engilunoto tʼOlaitoriani lang' Yesus Kristos!</verse>
			<verse number="58">Onaa, lalashera lainei lanyor, entuunoto, eming'unung'un, entopon naleng' aaitobir oshi enkyas Olaitoriani, iyololo, aajo mera enyamali inyi en e pesho tiatua Olaitoriani.</verse>
		</chapter>
		<chapter number="16">
			<verse number="1">Ore tʼolbae lʼesotore oo ngoshola, peishori sinyat, enkuna neijia anaa paitanapa si sirito naatii Galatia.</verse>
			<verse number="2">Tʼengolong' elukunya enjuma pookin, njepik pookin too ndai neshumaki kion enanyorru, pemetii enkitaunoto oo ngoshola, teni alotu.</verse>
			<verse number="3">Ore teni abau, nairriwaa lelo ligelulu ndai oopeny, te nebo o mpala, peaki ninje nkishoorot inyi Yerusalem.</verse>
			<verse number="4">Ore teni enare nalo si nanu, nepuo ninje te nebo o nanu.</verse>
			<verse number="5">Kake alotu enitiiti ndai, teni aimua Makedonia, amu aimu Makedonia.</verse>
			<verse number="6">Abik too ndai enkiti kata arashu si enkata oloirujuruj, pekintarere ndai nanu ewueji enalo nanu.</verse>
			<verse number="7">Amu mayeu naduare ndai taata tʼolototo lai, kake ajo nanu alabik enkata naje te nebo o ndai, teni enyorru Olaitoriani.</verse>
			<verse number="8">Kake abik te Efesos metabaiki Pentekoste,</verse>
			<verse number="9">amu aatabolokoki enkishomi kitok naau ilmomo kumok, netii si ilmang'ati.</verse>
			<verse number="10">Teni elotu Timoteos, eng'orai, peton te nebo o ndai metii enkuretishu; amu eitobir enkyas Olaitoriani anaa nanu openy.</verse>
			<verse number="11">Njoo memen o obo ninye. Entario ninye tʼeseriani, pelotu enatii; amu aanyita ninye te nebo o lelo alashera.</verse>
			<verse number="12">Ore tʼolbae le Apolos, olalashe lang', entayolo, aajo atididing'a ninye naleng', pelotu enitiiti ndai te nebo o lalashera; kake eitu eyeu nelotu taata, kake elotu teni etumoki.</verse>
			<verse number="13">Enjololoto, entasheito tʼenkirukoto, nitiuu anaa leak, entagol!</verse>
			<verse number="14">Entobira ntokitin pookin tʼenyorrata.</verse>
			<verse number="15">Aitadamu ndai, lalashera, piyolouu engaji e Stefanos, amu ninje ilmomo lʼelukunya te Akaya nepik aten atua enkisyayare oo sinyat.</verse>
			<verse number="16">Entoning' ninje ooba nji o pookin looitobir enkyas nenyamalu te nebo.</verse>
			<verse number="17">Ang'ida tʼolbae lʼelotunoto e Stefanos o Fortunatos o Akaikos; amu ore pookin natong'oro too ndai, eitabaitie ninje.</verse>
			<verse number="18">Amu eeng'ieng'ie Olmumua lai o ilmumuan linyi; akae, entayolou ootiu neijia.</verse>
			<verse number="19">Eiroroki ndai sirito naatii Asia. Eiroroki ndai naleng' tiatua Olaitoriani Akwila o Priskila te nebo o esirit tʼengaji enye.</verse>
			<verse number="20">Eiroroki ndai lalashera pookin. Erorokinoto ndai aten tʼeng'ututata sinyati.</verse>
			<verse number="21">Ore nanu, Paulos, airoroki ndai tʼengaina ai.</verse>
			<verse number="22">Ore oltung'ani pookin lemenyor Olaitoriani, njeaku anatema. Maran ata (eji: njedeki. Wou, Olaitoriani lang'.)</verse>
			<verse number="23">Njeboitare ndai eng'adunoto Olaitoriani Yesus Kristos.</verse>
			<verse number="24">Ore enyorrata ai, njeboitare ndai pookin tiatua Kristos Yesus. Amen.</verse>
		</chapter>
	</book>
	<book number="47">
		<chapter number="1">
			<verse number="1">Paulos, olairriwani le Yesus Kristos tʼeyeunoto Engai, o olalashe Timoteos: en esirit Engai natii Korintos ena palai, te nebo o sinyat pookin tiatua Akaia nalulungʼa.</verse>
			<verse number="2">Njeboitare ndai engʼadunoto o eseriani naingʼua Engai, Papa lang', o Olaitoriani Yesus Kristos.</verse>
			<verse number="3">Njeitadarari Engai o Menye lʼOlaitoriani lang' Yesus Kristos, lora Papa lʼeng'adunoto o Engai enkilejilejata.</verse>
			<verse number="4">Eilejilej yook tiatua enkilishoto ang' pookin, pikindim aailejileja si yook kulo lootii atua enkilishoto pookin tʼenkilejilejata nailejilejie Engai yook.</verse>
			<verse number="5">Amu anaa pepona sinaitin le Kristos too yook, neijia nepona si enkilejilejata nailejilejie yook Kristos.</verse>
			<verse number="6">Teni kitum yook enkilishoto, neaku enkilejilejata o enkitopuata inyi; teni eilejileji yook, neaku enkilejilejata inyi, teni ing'iriri lelo sinaitin anaa pking'iri si yook.</verse>
			<verse number="7">Nikiata eng'idaroto nagol tʼolbae linyi, tiaraki nikiyolo, aajo anaa ping'aring'ara nkisilot, neijia si enkilejilejata.</verse>
			<verse number="8">Amu mikiyeu nimiyololo, lalashera, mbaak osina lang' nikinoto te Asia, njere einepua yook olemikindimaa, peking'arrirrore empuan ang' si,</verse>
			<verse number="9">nikiata yook enkigwena enkea tiatua aten. Etaa nona, pemiking'idare yook aten, kake Engai naitopiu lootuata;</verse>
			<verse number="10">eitopua yook tʼenkea naba nji, neton eitopok yook engolong' pookin; nikianyita ninye ajo elaitopok yook baiki akenya,</verse>
			<verse number="11">tʼeretokinoto inyi, teni isayakiki yook, peliki iltung'anak kumok ashe tʼolbae lʼeng'adunoto naishooki yook.</verse>
			<verse number="12">Ore enkitadararoto ang' naa ina: eijakenu oltoilo lʼoltau lang', aajo tʼesinyatishu o tʼesipata Engai, neme tʼeng'eno entung'anishu, kake tʼeng'adunoto Engai, kitilimanate tiatua ele maa, naleng' too ndai.</verse>
			<verse number="13">Amu eitu kisiraki ndai nkulie neme nena nisomama ana niyolouu, nairuk ajo ipuopuo aatayolou yook metabaiki enkiting'oto, neijia anaa pitayoloutuo yook tʼematua.</verse>
			<verse number="14">Amu kira yook enkitadararoto inyi, neijia anaa pirara si ndai enkitadararoto ang' atua engolong' Olaitoriani Yesus.</verse>
			<verse number="15">Ore tiatua ena ng'idaroto najo te ina kata alotu enitiiti, pintokiki aatum enkishooroto,</verse>
			<verse number="16">naimaa ndai alo Makedonia, naitoki arrinyokino ndai aing'ua Makedonia, pikintarere aaitabaiki Yudaya.</verse>
			<verse number="17">Ore adamu nena, kaing'ashaiye? Arashu ketaa noo nkiri natayeuo? Me neijia. Kake era ee ee, ore me naa me, te nanu.</verse>
			<verse number="18">Kake supat Engai, tiaraki neitu eaku nikirorie ndai ee o me,</verse>
			<verse number="19">kake ore Oinoti lʼEngai likinosutua nanu o Silvanos o Timoteos too ndai, neitu eaku ee o me, kake etaa ee tiatua ninye.</verse>
			<verse number="20">Amu era nkisiligat Engai pookin ee te ninye, neaku Amen te ninye, peitadarari Engai tʼolbae lang'.</verse>
			<verse number="21">Kake Engai ninye naitagolo yook te nebo o ndai tiatua Kristos, neel yook,</verse>
			<verse number="22">nepik ninye yook olmishire neisho yook enkiterunoto Olmumua tiatua iltauja lang'.</verse>
			<verse number="23">Naipot nanu Engai, peaku oljakeni te shumata oltau lai, ajo aing'urrie ndai, tiaraki neitu aitoki alotu enitiiti ndai engalo Korintos.</verse>
			<verse number="24">Neme, pikintore yook enkirukoto inyi, kake kira laretok Eng'ida inyi, amu intasheshe ndai tiatua enkirukoto.</verse>
		</chapter>
		<chapter number="2">
			<verse number="1">Kake atejo, paiko neijia, pamaitoki alotu tʼenkilishoto enitiiti ndai.</verse>
			<verse number="2">Amu teni ailishie nanu ndai, ang'ai laaiting'id nanu, teni me ilo lailishie?</verse>
			<verse number="3">Onaa, atisiraka ndai nona, peiye, teni alotu, matum enkilishoto too lelo lemeata kata namang'idare ninje; amu airukore ndai pookin, ajo ore eng'ida ai, naa eng'ida inyi si.</verse>
			<verse number="4">Amu tʼosina kitok o emion oltau atisiraka ndai, o too lkiyo kumok: neme pitumutumu ndai enkilishoto, kake piyolouu enyorrata kitok naata too ndai.</verse>
			<verse number="5">Ore teni eishoo oltung'ani enkilishoto, neitu aailishie nanu, kake eilishie tʼematua, — pamairoshiye — ndai pookin.</verse>
			<verse number="6">Kake ebaiki oltung'ani otiu neijia, teni einoto ninye earata naba nji too ltung'anak kumok;</verse>
			<verse number="7">enaikash, teni iponipono aapalaki ndai ninye nilejilejeje oltau lenye pemeimisori ninye tiatua enkilishoto nalang'.</verse>
			<verse number="8">Akae, adiding' ndai, pintokiki ndai aanyor ninye.</verse>
			<verse number="9">Amu atisiraka ndai, patum atujurro ndai, ten aa iruko ndai tiatua mbaak pookin.</verse>
			<verse number="10">Ore ele ling'uaikiki ndai toki, naing'uaiki si nanu. Amu ore nanu, teni aing'uaiki oltung'ani toki, naing'uaiki tʼolbae linyi tʼengomom Olaitoriani;</verse>
			<verse number="11">pemegilu yook satan; amu metiu, ajo mikiyolou yeunot enyena.</verse>
			<verse number="12">Ore palotu Troas ainosu euangelion e Kristos, aatabolokoki kutukaji tiatua Olaitoriani,</verse>
			<verse number="13">neitu aeng'ieng'a tʼolmumua lai, tiaraki neitu atum Titos, olalashe lai; kake kintanapate o ninje, naing'ua ninje ajing' Makedonia.</verse>
			<verse number="14">Nikiliki Engai ashe naisho yook oshi ake engilunoto tiatua Kristos, nebolu erropili eyolounoto enye too yook too wuejitin pookin.</verse>
			<verse number="15">Amu tʼEngai kira yook erropili sidai e Kristos tiatua lelo oopok o tiatua lelo ooimin:</verse>
			<verse number="16">Too kulo kira erropili naing'ua enkea atua enkea, kake too lekua erropili naing'ua empuan atua empuan. Naa ang'ai oidipakine too kuna baak?</verse>
			<verse number="17">Amu mikitiu yook anaa ilkumok, ooitarruo ororei lʼEngai, kake kinosu anaa lʼesipata ooing'ua Engai nikitii tʼengomom Engai atua Kristos.</verse>
		</chapter>
		<chapter number="3">
			<verse number="1">Ke kitang'asa aaitoki aaitadaraa aten? Arashu kiyeu anaa looje, mpala enkitadararoto too ndai?</verse>
			<verse number="2">Ndai empalai ang' natisiraki tiatua iltauja lang', nayoloi neisomai too ltung'anak pookin;</verse>
			<verse number="3">tiaraki neibalunyeki ndai, aajo irara empalai e Kristos naitobiraki tʼenkisyayare ang'; eitu esiri tʼerokan, kake tʼOlmumua lʼEngai naishiu, me tiatua soito dapashi oogol, kake tiatua soito loo nkiri loo ltauja.</verse>
			<verse number="4">Kiata eng'idaroto naba nji te Kristos atua Engai,</verse>
			<verse number="5">me tiaraki nikira toki te aten nikidamu anaa te aten, kake eing'ua enkidimata ang' Engai</verse>
			<verse number="6">naishoo yook maidimai anaa laisyayak lʼosotua ng'ejuk, me lʼesirata, kake lʼOlmumua; amu ear esirata metua, kake eisho Olmumua empuan.</verse>
			<verse number="7">Kake teni eata enkisyayare enkea tiatua sirat, natabatuaki too soito, enkitook, neitu eidim baiki nkera Israel aaing'orai engomom e Mose tʼolbae lʼenkitook namuta engomom enye,</verse>
			<verse number="8">me naleng' eitoki aata enkisyayare Olmumua enkitook?</verse>
			<verse number="9">Amu teni eata enkisyayare endiata enkitook, me naleng' epon aata enkisyayare esupato enkitook?</verse>
			<verse number="10">Amu meikeni enkitook e ina matua naitaai opa kitok tʼolbae lʼena kitook nalang' tukul.</verse>
			<verse number="11">Amu teni eata enda naiting', enkitook, me naleng' eata ena nabik, enkitook?</verse>
			<verse number="12">Akae, ore pikiata eanyunoto naba nji, meata kata nimikiata enkiteunoto kitok,</verse>
			<verse number="13">nimikintobir neijia anaa Mose, lotipika eopet shumata engomom enye, pemeing'oraa nkera Israel enkiting'oto ena naiting';</verse>
			<verse number="14">kake eitiming'anaki ndamunot enye, amu ebik metabaiki ena olong' e taata ena opet shumata enkisoma osotua musana, neitu eboluni, amu eiting'ieki tiatua Kristos;</verse>
			<verse number="15">kake ebik metabaiki taata, oshi teni eisomai Mose, eopet shumata oo ltauja lenye.</verse>
			<verse number="16">Kake oshi, teni eibelekenyakino oltung'ani Olaitoriani, neitauni eopet.</verse>
			<verse number="17">Nera Olaitoriani Olmumua; ore enetii Olmumua lʼOlaitoriani, naa ine etii elakunoto.</verse>
			<verse number="18">Kake king'oraa yook pookin tʼengomom nemeata eopet enkitook Olaitoriani anaa tʼenking'oret, nepuoi aaitaal yook te ina mua enkitook atua enkitook, anaa tʼOlaitoriani ora Olmumua.</verse>
		</chapter>
		<chapter number="4">
			<verse number="1">Tiaraki nikiata ena kisyayare, anaa pikinoto eng'adunoto, nimikinaura,</verse>
			<verse number="2">kake kiany nekua baak emikio naaitukurru, nimikintobir tʼolosek, nimikintaal ororei lʼEngai tʼelejare; kake tʼembolunoto esipata kintadol aten oltoilo loo ltauja loo ltung'anak pookin tʼengomom Engai.</verse>
			<verse number="3">Akae, teni eisudori lomon lʼeng'ida ang', neisudori too kulo loopuo aaimin,</verse>
			<verse number="4">neitamodono engai ele maa eng'eno oo lemeiruk, pemeilang'aki ninje enkilang'et oo lomon lʼeng'ida o lʼenkitook e Kristos, lora emua Engai.</verse>
			<verse number="5">Amu mikinosu yook aten, kake Kristos Yesus, lora Olaitoriani, nikira yook laisyayak linyi te Yesus.</verse>
			<verse number="6">Amu Engai najo: Njeilang'isho enkilang'et tʼenaimin, ninye nailang'ishe tiatua iltauja lang', aisho eong'an nikiyolounye enkitook Engai tiatua engomom e Kristos.</verse>
			<verse number="7">Kake kiata kuna masaa kiroteti too ntokitin esarng'ab, peaku enkidimata naitobirisho en Engai, neme enang'.</verse>
			<verse number="8">Kitum osina too ngaloli pookin, kake miking'ashaa; niking'aing'ai, kake mikipalaa;</verse>
			<verse number="9">eitamei yook, kake merikinoi yook; enang'ari yook enkop, kake mikiimin.</verse>
			<verse number="10">Kinap enkata pookin tʼosesen lang' enkea Olaitoriani Yesus, peibalunye empuan Olaitoriani Yesus tʼosesen lang'.</verse>
			<verse number="11">Amu ore yook likinjiu, neishori yook enkata pookin, matuata tʼolbae le Yesus, petum si aibalunye empuan e Yesus tiatua seseni lang' ooe.</verse>
			<verse number="12">Akae, eitobirisho enkea tiatua yook, kake empuan tiatua ndai.</verse>
			<verse number="13">Ore pikiata Olmumua obo lʼenkirukoto, anaa petisiraki: Airuko, tiaraki nairo, nikiruk nikintoki aairo.</verse>
			<verse number="14">Nikiyolo ele oitopiwuo Olaitoriani Yesus, neitopiu si yook te Yesus, neitasheye yook te nebo o ndai.</verse>
			<verse number="15">Amu eaku pookin tʼolbae linyi, peitadaraa eng'adunoto kitok Engai, eliki ilkumok Engai ashe.</verse>
			<verse number="16">Akae, mikinaura, kake ten ake eimin oltung'ani lang' li oriong', neitaai ng'ejuk oli atua ngolong'i pookin.</verse>
			<verse number="17">Ore enkilishoto ang' nanyanyukie enkirriabata nelelek, neitaa pikitum yook enkitook oo nkatan pookin naa kitok naleng',</verse>
			<verse number="18">yook limiking'oraa nalio, kake nemelio. Amu eim nalio, nebik nemelio nkatan pookin.</verse>
		</chapter>
		<chapter number="5">
			<verse number="1">Kake kiyolo yook, aajo teni erratanyi engaji ang' olototo ena kop, kiata enjetata natesheta Engai, engaji oo nkatan pookin te shumata, neitu eitobiri too ngaik.</verse>
			<verse number="2">Amu kiang' si yook te ina niking'war, peishopokini yook entonata' e shumata;</verse>
			<verse number="3">ore baiki, teni eishopokini yook, pimikilioi mikinjopo.</verse>
			<verse number="4">Amu ore pikitii atua engaji olototo, nikiang' eiroshikini yook; mikiyeu neoruni yook tiatua ninye ilkilani, kake peitokini aaishopoki yook, peimisori nʼenkea tiatua empuan.</verse>
			<verse number="5">Ore oloitobira yook tiatua ina, nera Engai, naishoo yook errimata Olmumua.</verse>
			<verse number="6">Akae, kintagoluo yook oshi naleng' too ltauja nikiyolo, aajo teni kimany atua osesen, nimikimany atua Olaitoriani;</verse>
			<verse number="7">amu kilimana yook tʼenkirukoto, me tʼenking'orare;</verse>
			<verse number="8">kake kintagoluo too ltauja nikinyor nelang', kimanyisho mikitii atua osesen, pikimanyisho tʼenetii Olaitoriani.</verse>
			<verse number="9">Onaa, kinyok, kimanyisho arashu kindur, peng'ida ninye too yook.</verse>
			<verse number="10">Amu meata kata nimikipuo aalioi tʼengomom olorika lʼenkigwena le Kristos, peiye ea oltung'ani pookin naaitobira ninye tʼenkata empuan osesen, naara sidan arashu ntorrok.</verse>
			<verse number="11">Kake tiaraki nikiyolo euriata Olaitoriani, niking'urrie iltung'anak, kake kimbalunye tʼEngai. Ang'idare, ajo kimbalunye baiki tiatua oltoilo loo ltauja linyi.</verse>
			<verse number="12">Mikintoki aaitadaraa aten too ndai, kake kinjo ndai entumokinoto, pindimidimi aaitadarai aten tʼolbae lang', niatata enialikiki lelo ooitadararie aten naalio, neme tʼoltau.</verse>
			<verse number="13">Amu teni kintalang', naa tʼolbae lʼEngai; ten aa kira ng'eni, tʼolbae linyi.</verse>
			<verse number="14">Amu eisirkonoo yook enyorrata e Kristos; kingwenu ena, aajo etua obo tʼolbae loo pookin, akae, etuata ninje pookin;</verse>
			<verse number="15">etua ninye tʼolbae loo pookin, peiye meishiuoki looishiu aten, kake ele lotua tʼolbae lenye nepiu.</verse>
			<verse number="16">Neijia mikiyolo yook, eiter taata, oltung'ani o obo tʼenkiring'o; teni kitayoloutuo baiki Kristos tʼenkiring'o, kake mikintoki aayolou taata.</verse>
			<verse number="17">Neijia, teni etii oltung'ani atua Kristos, etaa enkitobirata ng'ejuk; eima musan, ng'orai, etaa pookin ng'ejuko.</verse>
			<verse number="18">Kake eing'ua pookin Engai naitobirakinye yook kion te Kristos, neisho yook enkisyayare enkitobirakinoto;</verse>
			<verse number="19">amu etii Engai atua Kristos neitobirakinye kion olmaa nemeikenaki ninje lang'at enye, nepik atua yook ororei lʼenkitobirakinoto.</verse>
			<verse number="20">Akae, kira yook taata lairriwak tʼewueji e Kristos, amu Engai nadiding'isho too yook; kisaisho tʼewueji e Kristos: Enjoo eitobirakini ndai o Engai.</verse>
			<verse number="21">Amu eitaa ninye ele lemeyolo enkitarruoto, enkitarruoto, tʼewueji ang', pikiaku yook esupato Engai tiatua ninye.</verse>
		</chapter>
		<chapter number="6">
			<verse number="1">Kididing' ndai anaa loong'ar enkyas inyi, piming'amumu pesho eng'adunoto Engai,</verse>
			<verse number="2">amu ejo: Aatoning'o iye tʼenkata sidai naataretoko iye tʼengolong' enkitopuata. Eng'orai, etaa taata enkata sidai. Eng'orai, etaa taata engolong' enkitopuata.</verse>
			<verse number="3">Mikinjo yook oltung'ani o obo enkikoboto o nabo, pemesuli enkyas ang',</verse>
			<verse number="4">kake kintadol aten tʼentoki pookin anaa laisyayak lʼEngai: tiatua olng'iria kitok, tiatua nkilishot, tiatua sinaitin, tiatua nkatan naagol,</verse>
			<verse number="5">tiatua arat, tiatua ienat, tiatua nkiposhiposhat, tiatua nkyasin naagol, tiatua njololot, tiatua mpukorot,</verse>
			<verse number="6">tiatua enkishaa, tiatua eyolounoto, tiatua enyuakinoto, tiatua emborran, tiatua Olmumua Sinyati, tiatua enyorrata nemeitusupatuo,</verse>
			<verse number="7">tiatua ororei lʼesipata, tiatua engolon Engai, too nareta esupato oo ntatenia o nkedyanyia,</verse>
			<verse number="8">tʼenkitook o tʼemenata, tʼeimakinoto torrono o tʼeimakinoto sidai, anaa laitapaashak, kake anaa lasipak,</verse>
			<verse number="9">anaa lemeyoloi, kake anaa looyolouni; anaa looe, kake kinjiu; anaa looari, kake mearai metuata;</verse>
			<verse number="10">anaa looilish, kake loong'ida oshi; anaa laisinak, kake looitudup ilkumok; anaa lemeata toki, kake looata pookin.</verse>
			<verse number="11">Oi ndai Ilkorintioi, etabolokoki ndai nkutukie ang', elala iltauja lang'.</verse>
			<verse number="12">Eitu eironyi ndai tiatua yook, kake eironyi ndai tiatua iltauja linyi oopeny.</verse>
			<verse number="13">Airorie ndai anaa nkera ainei, pinkoko anaa yook neboli si iltauja linyi.</verse>
			<verse number="14">Emiaku looeni te nebo o lemeiruk too nemeitoriori. Amu kaa kidikidikoto eata esupato o empaashata oo nkitanapat? Kaa kidikidikoto eata eong'an o enaimin?</verse>
			<verse number="15">Kaa kitushulata eata Kristos o Belial? Arashu kaa ng'arata eata oloiruk o olemeiruk?</verse>
			<verse number="16">Kaa risioroto eata engaji sinyati Engai o muain? Amu irara ndai engaji sinyati Engai naishiu anaa pejo Engai: Alamany atua ninje nalalimana tʼempolos enye, nepuo aaku ninje olorere lai.</verse>
			<verse number="17">Onaa: Entupukutu tʼempolos enye, entirishunye, ejo Olaitoriani, emiporoo nemeisuja; nalang'amu nanu ndai,</verse>
			<verse number="18">nalaaku too ndai Minyi, nipuopuo aaku ndai te nanu laiyok lainei o ntoiye ainei, ejo Olaitoriani tʼengolon pookin.</verse>
		</chapter>
		<chapter number="7">
			<verse number="1">Akae, ore pikiata kuna kisiligat, lanyor, maisuja aten tʼentibilishu pookin enkiring'o o en olmumua, pikibaiki esinyatishu tiatua enkuretishu Engai.</verse>
			<verse number="2">Entang'amu yook. Eitu kintarriki oltung'ani, neitu kiony olekai, neitu kinkonyu olekai.</verse>
			<verse number="3">Majo nena aigwenaki ndai. Atang'asa duo ajo, njere itiiti atua iltauja lang', pikie anai kipok te nebo.</verse>
			<verse number="4">Airorie ndai tʼenjipai kitok; naata nkitadararot kumok tʼolbae linyi; aaiganya enkilejilejata, napon aata eng'ida naleng' tiatua osina lang' pookin.</verse>
			<verse number="5">Amu ore kietuo yook atua Makedonia, eitu eata enkiring'o ang' eng'ieng'ata tukul, kake eilishieki yook too ngaloli pookin: etii boo arat netii atua nkuretishuitin.</verse>
			<verse number="6">Kake eilejileja yook Engai nailejilej looitadou aten, tʼembaunoto e Titos;</verse>
			<verse number="7">me t'embaunoto enye ake, kake baiki tʼenkilejilejata nailejilejieki ninye too ndai, neinosaki ninye yook errimata inyi, enkishirata inyi, enyuata inyi tʼolbae lai, napon baiki ang'ida.</verse>
			<verse number="8">Amu teni ailishie ndai tiatua embarua, mairridu; ten ake airridu, tiaraki nadol, ajo eilishie ndai ina barua enkiti kata ake,</verse>
			<verse number="9">nang'ida taata, me tiaraki nilisho, kake tiaraki nilisho pialala; amu eilishieki ndai anaa peyeu Engai, peiye mitumutumu entorroni o nabo too yook.</verse>
			<verse number="10">Amu eishoru enkilishoto anaa peyeu Engai enkitaalata e atua enkitopuata nemeirriduni; kake eishoru enkilishoto olmaa enkea.</verse>
			<verse number="11">Eng'orai, tiaraki neilishieki ndai anaa peyeu Engai, keba aa enyuata natupukunye, te nebo o emitikinoto, o engoro o enkuretishu o errimata o engilata e tau o elaakinoto; intadua ndai aten aa supati tukul tʼena bae.</verse>
			<verse number="12">Ore patisiraka ndai, eitu asiraki ndai tʼolbae le ilo oitarruoiye, anai tʼolbae le ilo otemenaiyoki, kake peibalunye enyuata inyi tʼolbae lang' tʼengomom Engai;</verse>
			<verse number="13">too nona baak eilejilejaki yook iltauja lang'. Tʼenkilejilejata ang' etopone eng'ida ang' tʼolbae lʼeng'ida e Titos; amu eeng'ieng'ieki Olmumua lenye too ndai pookin.</verse>
			<verse number="14">Amu ore enaitaa ndai kituak te ninye, neitu akurru; kake anaa esipata pookin natolikio nanu ndai, neijia eitisipaki si enkitadararoto ang' tʼengomom e Titos.</verse>
			<verse number="15">Ore enyorrata oltau lenye, naa kitok naleng' atua ndai, teni edamu ninye enkirukoto inyi pookin, enitang'amutua ninye tʼenkuretishu o tʼenkikirikirata.</verse>
			<verse number="16">Ang'ida, amu aanyunye ndai ntokitin sidan pookin.</verse>
		</chapter>
		<chapter number="8">
			<verse number="1">Aitadamu ndai, lalashera, eng'adunoto Engai naishooki tiatua sirito e Makedonia.</verse>
			<verse number="2">Ten ake etaa sapuk osina otetemieki ninje, nepona naleng' eng'ida enye; ore ten aa ninje aisinak loora, neishooio nkumok tʼesupato.</verse>
			<verse number="3">Aijakenoki ninje, ajo tʼenkidimata enye, kake enalang' enkidimata enye, eitobirakinote,</verse>
			<verse number="4">nesai yook tʼenkilejilejata kitok, peking'amu enkishooroto o eng'arata enkisyayare, naitobirakitia sinyat.</verse>
			<verse number="5">Neme anaa pikitaanyutua, kake etang'asa aaishooio aten Olaitoriani, ore tekurum yook, tʼeyeunoto Engai.</verse>
			<verse number="6">Onaa, nikididing' Titos, peiye, anaa petang'asa asotu too ndai, eitabaia si ina kishooroto.</verse>
			<verse number="7">Kake neijia anaa piatata enkumoi oo mbaak pookin, tiatua enkirukoto o ororei o eyolounoto o enyuata o enyorrata inyi too yook, neijia entonyok piponana si tʼena munyani.</verse>
			<verse number="8">Mairo aitanapu toki, kake tiaraki natonyua ilkulekai, natem si enyorata inyi, anake eitoriori.</verse>
			<verse number="9">Amu iyololo eng'adunoto Olaitoriani lang' Yesus Kristos, ajo ninye adupani, kake etaa aisinani tʼolbae linyi, piakuku adupak tʼesinaishu enye.</verse>
			<verse number="10">Nyena eng'eno ai naliki ndai, amu etumoki ndai, tiaraki ninterutua tʼolari le ng'ole pokirare: me enkitobirata ake, baiki eyeunoto.</verse>
			<verse number="11">Ore taata, entabai enkitobirata inyi; anaa pitonyorra opa aatayeu, neijia entaas si tʼerisioroto oo masaa inyi.</verse>
			<verse number="12">Amu teni enyorru oltung'ani, neshipakinoi te ina naata, me te ina nemeata.</verse>
			<verse number="13">Majo ena, peiteneneng'i ilkulekai neiroshieki ndai, kake perisioi.</verse>
			<verse number="14">Onaa, enjoo etumoki endupoto inyi enang'oriki ninje ena kata, petumoki si akenya endupoto enye enyorrata inyi, perisioroi,</verse>
			<verse number="15">anaa petisiraki: Ore ele oiturrurro nkumok, nemeata enaleku; ore elde oiturrurro nkuti, nemeng'oriki toki.</verse>
			<verse number="16">Ashe Engai naishorua enyuata naba nji tiatua oltau le Titos too ndai.</verse>
			<verse number="17">Amu etang'amua ninye eutata ang', kake eisarisara tʼenyorrata enye openy, pelotu enitiiti ndai.</verse>
			<verse number="18">Kirriwaitie olalashe te nebo o ninye, oitadarari tʼolbae lʼeuangelion tiatua sirito pookin.</verse>
			<verse number="19">Neme neijia ake, kake etegelutua sirito ninye, perubare yook t'olototo lang' tʼolbae lʼena munyani nikintobir, peitaai Engai kitok nelioi olokiyo lang'.</verse>
			<verse number="20">Nikimitiki te ina, pemeduaki oltung'ani yook ntorrok tʼolbae lʼena sotore nikintobir.</verse>
			<verse number="21">Amu king'as aadamu mbaak sidan, neme tʼengomom Olaitoriani ake, kake tʼengomom oo ltung'anak si.</verse>
			<verse number="22">Kirriwaitie te nebo o ninje ilo alashe lang', likitujurro too mbaak kumok aigil kumok, aajo enyokita naleng', kake epon taata anyok.</verse>
			<verse number="23">King'idare ndai naleng', ten aa tʼolbae le Titos ora lʼemboitei ai neretoki ndai te nebo o nanu, arashu tʼolbae loo lalashera lang' oora lairriwak loo sirito, naa enkitook e Kristos.</verse>
			<verse number="24">Akae, entaduai ninje enaibalunye enyorrata inyi o enkitadararoto ang' tʼolbae linyi, baiki too ngomomitie oo sirito.</verse>
		</chapter>
		<chapter number="9">
			<verse number="1">Ore mbaak e ina kisyayare naitaasi sinyat, mayeu nasiraki ndai.</verse>
			<verse number="2">Amu ayolo eyeunoto inyi sidai, naitadararie too kulo le Makedonia, ajo ebik eitobirakino Akaia olari le ng'ole; neisis enyuata inyi ilkumok.</verse>
			<verse number="3">Nairriwaa lalashera, pemeaku enkitadararoto ang' tʼolbae linyi en e pesho te ina toki, nintobirakinono ndai anaa pairorie tʼolbae linyi;</verse>
			<verse number="4">pemeaku, teni epuonu iltung'anak le Makedonia te nebo o nanu, nedol ndai, aajo eitu ianyishosho, nikikurru yook (pamajo; ndai) te ina kitadararoto.</verse>
			<verse number="5">Akae, atejo, meata kata namadiding' lalashera, peiturukie aabaiki ndai neitobir ena mayani nitang'asa ndai aaisilig opa, peidipakino anaa emayani, neme anaa empiani.</verse>
			<verse number="6">Ajo nanu ena: Oloisuaia eng'or, nelaisambu eng'or; oloisuaia osupatei, nelaisambu osupatei.</verse>
			<verse number="7">Njeisho oltung'ani pookin anaa penyor tʼoltau, me tʼenkilishoto arashu tʼengolon; amu enyor Engai olaishooroni oshipa.</verse>
			<verse number="8">Eidim aitaa Engai, petii eng'adunoto pookin atua ndai, peiye iatata oshi embaikinoto pookin tʼentoki pookin, niponana naleng' tʼenkyas sidai pookin,</verse>
			<verse number="9">anaa petisiraki: Eitarasaiye ninye naleng' neisho laisinak, ebik esupato enye nkatan pookin.</verse>
			<verse number="10">Oloitarasaki embeu olaisuaroni, nelaitarasaki baiki endaa nainosi, nepon embeu inyi nelaitubulu ishot esupato inyi,</verse>
			<verse number="11">pidupaii tiatua entoki pookin e atua emborrakinoto, naitaaki Engai ashe too yook.</verse>
			<verse number="12">Amu ore enkisyayare ena sotore nemeidip ake enang'oriki sinyat, kake epon si ina, peliki ilkumok Engai ashe tʼolbae lʼena kisyayare supat,</verse>
			<verse number="13">amu eitaa ninje Engai kitok tʼolbae lʼening'oto inyi nimbalunyenye euangelion e Kristos, o tʼolbae lʼemborrakinoto e ina ng'arata ninjosho ninje o pookin;</verse>
			<verse number="14">neng'war ndai tʼengomono enye neomonoki ndai tʼolbae lʼenkumoi emunyani Engai too ndai.</verse>
			<verse number="15">Njeishori Engai ashe t'enkishorunoto enye nemeimakinoi.</verse>
		</chapter>
		<chapter number="10">
			<verse number="1">Ore nanu, Paulos, adiding ndai tʼengaripo o tʼemborran e Kristos, lara oti, teni atii e nebo o ndai, kake ore alamita ndai, napi too ndai.</verse>
			<verse number="2">Kake asai ndai, emikisis, papiju atii e nebo o ndai, naiteunore te ina golon naaikenaki nanu iltung'anak, looje, loojo kilimana anaa peyeu nkiri.</verse>
			<verse number="3">Amu ten ake kipuo tiatua nkiri, nimikiara too nareta oo nkiri.</verse>
			<verse number="4">Amu ore nareta ang', nemera noo nkiri, kake eata engolon tʼEngai, pikirratanyie naaikarraro.</verse>
			<verse number="5">Kintadou ndamunot o engadoro pookin naapare eyolounoto Engai, nikiaru eng'eno pookin aitaa singan, pening' Kristos.</verse>
			<verse number="6">Kindipakino, pikilaaki eanyata pookin, teni etabaiye ening'oto inyi.</verse>
			<verse number="7">Amaa, ing'oraara ndai mbaak naatii oriong'? Teni etii oltung'ani ong'idare kion ajo ninye le Kristos, njeitoki adamu si ninye ena, ten aa ole Kristos ninye, nikira si yook.</verse>
			<verse number="8">Ore ten emutu apon aitadararie kion engolon ang' naishoo yook Olaitoriani mateshet ndai neme tʼenkiminata, anaata makurru;</verse>
			<verse number="9">pamatiu anake ayeu naiture ndai too mpala.</verse>
			<verse number="10">Amu, ejo, eiroshi mpala enyena, neitoki aata engolon; kake teni etii ninye tʼosesen, neshal nemeata enaidim ororei lenye.</verse>
			<verse number="11">Ore olotiu neijia, njedamu ena, ajo anaa pikinkununo too rorei oo mpala teni mikitii, naa neijia si kitiu yook tʼenkyas ang', ten aa kitii.</verse>
			<verse number="12">Amu mikinteu aatipik aten esiana oo lelo ooitadaraa aten nimikintorisiore ninje, amu tiaraki naitorisiokino aten o aten neiken aten anaa iltung'anak loora, nemeyolou toki.</verse>
			<verse number="13">Ore yook, mikintadaraa aten aalang' entemet, kake anaa perisiore entemet e ilo rregie otetemaka Engai yook, pekibaiki si enitiiti ndai.</verse>
			<verse number="14">Amu mikilusoo yook naleng', anake eitu kibaiki enitiiti ndai. Kindipa aatabaiki ndai tʼeuangelion e Kristos.</verse>
			<verse number="15">Nimikintadaraa aten aalang' entemet tiatua nyamalareitin oo lkulekai, nikiruk, aajo teni ebulu enkirukoto inyi tiatua ndai, pekipon yook tʼorregie lang',</verse>
			<verse number="16">nikinosaki euangelion si kulo oomanya idya matua too ndai, nimikintadararie aten nona naaitobiraki tʼorregie loo lkulekai.</verse>
			<verse number="17">Kake ore Oloitadaraa kion, njeitadaraa tiatua Olaitoriani.</verse>
			<verse number="18">Amu mera ele supat, loitadaraa kion, kake teni eitadaraa Olaitoriani ninye.</verse>
		</chapter>
		<chapter number="11">
			<verse number="1">Eikash, ten emutu ing'iriri peno emodaishu te nanu, kake ajo, ing'iriri sa.</verse>
			<verse number="2">Amu anyokita tʼolbae linyi tʼenyuata Engai. Amu atasayaka olmoruo obo, patum atoriko entito supat ayaki Kristos.</verse>
			<verse number="3">Kake aureisho, peiye, anaa peteleja olopa asurai Eva tʼesungureishu enye, eiminyeki si ndamunot inyi aaing'ua emborrakinoto e atua Kristos.</verse>
			<verse number="4">Amu ten emutu elotu obo, neinosu olekai Yesus leitu kinosu yook, arashu ing'amumu olekai mumua leitu ing'amumu, arashu engai euangelion neitu eishori ndai, anaata igirara.</verse>
			<verse number="5">Kake aiken nanu kion, ajo maang'oriki toki too lelo airriwak „kituak“.</verse>
			<verse number="6">Ore ten aa mara ng'en too rorei, namara neijia tiatua eyolounoto, kake aibalunye too ndai tiatua mbaak pookin.</verse>
			<verse number="7">Kaitarruoiye, tiaraki naitadouo kion, peitaai ndai kituak? Amu ainosaka ndai euangelion Engai pesho,</verse>
			<verse number="8">naoru nkulie sirito ang'amu olkwaje too ninje, painosaki ndai.</verse>
			<verse number="9">Ore eton atii opa e nebo o ndai tʼeng'oroto ai, eitu aek olekai tung ani; amu ore pepuonu lalashera aaing'ua Makedonia, aataretokitio eng'oroto ai; o tiatua mbaak pookin atorripo kion, pamairoshiki ndai, narrip kion aiko neijia.</verse>
			<verse number="10">Anaa esipata natii atua nanu, metii oltung'ani oidim aiboi enkitadararoto ai naata tiatua loshon le Akaia.</verse>
			<verse number="11">Tʼolbae le nyoo? Tiaraki namanyor nanu ndai? Eyolo Engai.</verse>
			<verse number="12">Kake enayeu naitobir, alaitobir, padung' ororei loo lelo ooing'oru entoki naitadararie, aajo etiu ninje anaa yook.</verse>
			<verse number="13">Amu ore iltung'anak ooba nji, oora lairriwak lʼelejare naa laitobirak looata olosek, neitaai aten aaku lairriwak le Kristos.</verse>
			<verse number="14">Nemeiputukunyisho; amu eitaai kion satan openy aaku olmalaika lʼenkilang'et.</verse>
			<verse number="15">Onaa, mera entoki sapuk, teni eitaai aten laisyayak lenyena aatiu anaa lainosunok lʼesupato; neaku enkiting'oto enye tʼerisioroto oo nkitobirat enye.</verse>
			<verse number="16">Aitoki ajo, njere njoo mejo oltung'ani ajo amoda; teni me, entang'amuaki anaa olmodai, peiye si nanu aitadaraa kion peno.</verse>
			<verse number="17">Ore enajo taata, malimu anaa tʼOlaitoriani, kake anaa tʼemodaishu, amu kitabaitie enkitadararoto.</verse>
			<verse number="18">Tiaraki naitadaraa ilkumok aten tʼolbae lʼenkiring'o, nayeu naitadaraa kion si nanu.</verse>
			<verse number="19">Amu ing'iriakiki ilmoda tʼeng'ida, nirara ndai ng'eni.</verse>
			<verse number="20">Ing'iriri, teni eitaa ndai oltung'ani singan, arashu teni einyal ndai, arashu teni earaa ndai, arashu teni egogong'oki ndai, arashu teni ear ndai engomom inyi.</verse>
			<verse number="21">Airo tʼengilata enganyit, anaa teni kishal yook. Ore entoki naimany oltung'ani, (airo tʼemodaishu), naimany si nanu.</verse>
			<verse number="22">Kera Ilhebrayoi ninje? ara si nanu. Ke Israeli ninje? ara si nanu. Kera eishoi e Abraham? ara si nanu.</verse>
			<verse number="23">Kera laisyayak le Kristos? airo tʼemodaishu, alusoo nanu. Atanyamala alang'; aataaraki aaitalang'; atii aigil kumok atua sinaitin enkea; aateenaki aaitalang;</verse>
			<verse number="24">too Yudayoi atang'amua aigil imiet oshot artam neng'oru nabo;</verse>
			<verse number="25">naataaraki too lkikarreta aigil uni; naataaraki too soito kat nabo. Etigile embout natii aigil uni. Dama o kiarie atobiko tiatua enaiposha.</verse>
			<verse number="26">Tiatua lotot aigil kumok, tiatua osina loo lkejek, tiatua osina loo laisimak, tiatua osina tʼentipat ai, tiatua osina too lemeata Engai, tiatua osina too ngang'itie, tiatua osina ti ang'ata, tiatua osina tʼolbalbal, tiatua osina loo lalashera lʼelejare;</verse>
			<verse number="27">tiatua nyamalareitin o nkyasin, tiatua erripore aigil kumok, tiatua olamei o enkure, tiatua mpukorot kumok, tiatua enkirobi o maishopo;</verse>
			<verse number="28">metii nona tokitin neitu aipot, naa enkyas naaek ngolong'i pookin o enkishilaroto oo sirito pookin.</verse>
			<verse number="29">Ang'ai oshal, namashal nanu? Ang'ai oitapong'ori, namairowua nanu?</verse>
			<verse number="30">Teni meata kata namaitadaraa, naitadaraa kion tʼolbae lʼenjalan ai.</verse>
			<verse number="31">Eyolo Engai o Menye lʼOlaitoriani Yesus, otamayanaki nkatan pookin, ajo malejisho.</verse>
			<verse number="32">Tiatua Damaskos etorripo olaigwenani kitok lʼolkarsis Aretas engang oo Ldamaskoi, paaibung' nanu;</verse>
			<verse number="33">naaitadoiyori tʼelusiet tiatua oltutua tʼesundai engang', napok ailany ngaik enyena.</verse>
		</chapter>
		<chapter number="12">
			<verse number="1">Medupa, paitadaraa kion, kake ainosu peno nduarot o mbolunot Olaitoriani.</verse>
			<verse number="2">Ayolo oltung'ani tiatua Kristos, neba too larin tomon o ong'wan — ten aa tiatua osesen, mayolo; Engai nayolo — etanapaki ele metabaiki shumata e uni.</verse>
			<verse number="3">Nayolo ele tung'ani — ten aa tiatua osesen, ten aa metii atua osesen, mayolo; Engai nayolo —,</verse>
			<verse number="4">ajo etanapaki atua emparadis nening' rorei lemeiroroi, lemeidim oltung'ani aimaki.</verse>
			<verse number="5">Aitadaraa kion tʼele, kake maitadaraa kion te nanu, neme tʼemenatishu ai.</verse>
			<verse number="6">Amu ten emut ayeu naitadaraa kion, anaata mamoda, anaata alimu esipata; kake aitore kion, pamaaitaa o obo kitok nelang' enadolita te nanu arashu enaning'ito te nanu.</verse>
			<verse number="7">Ore pamaikarrikar tʼolbae lʼenkumoi oo mbolunot, aaishooki olkikarret tiatua osesen, olmalaika le satan, paaar too ndapi, pamatum aikarrikarra.</verse>
			<verse number="8">Ore te ilo aidipa atasaya Olaitoriani aigil uni, paaing'ua ninye nanu.</verse>
			<verse number="9">Naajoki ninye nanu: Kibaiki eng'adunoto ai, amu ebaia engolon ai tiatua emenatishu. Onaa, eikash naleng', teni aitadarrarie kion emenatishu ai, pemany engolon e Kristos atua nanu.</verse>
			<verse number="10">Onaa, ang'ida tiatua menatishuitin, tiatua menat, tiatua nkisilot, tiatua mirat, tiatua sinaitin, tʼolbae le Kristos. Amu teni aaku menati, naata te ina kata engolon.</verse>
			<verse number="11">Ataa olmodai tʼenkitadararoto, nikiarakiki ndai nanu. Kake anaata eikash, paaitaai kitok too ndai. Amu mara oti too lelo airriwak „kituak“, ten ake mara toki.</verse>
			<verse number="12">Amu eitobiraki ilponot lʼolairriwani tiatua ndai tʼolng'iria pookin, o too nkitaduat, o too nkiputukunyot, o too nkidimat.</verse>
			<verse number="13">Ainyo natong'orikia ndai too nona kulie sirito, neme ilo rorei ake, ajo eitu airoshiki ndai? Entung'aiyoki nanu ena torroni.</verse>
			<verse number="14">Eng'orai, aidipakino palotu enkata e uni enitiiti ndai, namairoshiki nanu ndai. Amu maing'oru nkun inyi, kake ndai oopeny. Amu meiteng'elaki nkera lootoiutuo masaa sidan, kake lootoiutuo nkera enye.</verse>
			<verse number="15">Nayeu naishooio ntokitin ainei naitoki aishooio nanu kion t'eng'ida kitok tʼolbae lʼenkishui inyi; ten aa anyor nanu ndai naleng', nikinyorrinyorro nanu aaitong'or.</verse>
			<verse number="16">Kake njeaku neijia, peitu aek nanu ndai; kake tiaraki nara osunguroi, aibung'a ndai tʼolosek.</verse>
			<verse number="17">Arashu kaikonyaiye entoki oltung'ani tʼengaina e obo loo kulo lairriwaka ndai?</verse>
			<verse number="18">Atididing'a Titos nairriwaa olalashe obo te nebo o ninye. Keikonyarie Titos ndai toki? Eitu kilimana tʼolmumua obo? Ana eitu kipuoiye eroruata nabo?</verse>
			<verse number="19">Intokiki aajo ndai, njere kimitu yook too ndai? Kirorie tiatua Kristos tʼengomom Engai; kake eaku kuna pookin, lanyor lainei, pesheti ndai.</verse>
			<verse number="20">Amu aureisho, teni alotu, pamainepu ndai anaa payeu, nimikinepupu si ndai nanu anaa piyeuu: netii too ndai enjangar, olom, engoro, enkitarrikino, enkurrata, elikioroto, olwuasa, enkiposhiposhata;</verse>
			<verse number="21">neaku, teni aitoki alotu enitiiti, naaitadou Engai ai too ndai, natum ailishoki ilkumok looitarruoitie opa neitu eala aaing'ua olduruki o entalare o enkimali-mal naataasa.</verse>
		</chapter>
		<chapter number="13">
			<verse number="1">Alotu taata enkata e uni enitiiti ndai. Tʼenkutuk oo ljaken aare arashu okuni njeitashe ororei pookin.</verse>
			<verse number="2">Atang'asa aliki, naitoki aliki ndai, neijia anaa patiaka ndai atii enkata e are, nasiraki si taata matii, lelo ooitarruoitie opa o ilkulekai pookin: Teni aitoki alotu, namaing'urrie.</verse>
			<verse number="3">Tiaraki ning'oruru enkitisipunoto, ajo eiro Kristos tiatua nanu, lemeshal tiatua ndai.</verse>
			<verse number="4">Amu etooshokoki esalaba tʼenjalan, kake eishiu tʼengolon Engai. Ore peaku kishal yook tiatua ninye, nikinjiu te nebo o ninye tiatua engolon Engai enitiiti ndai.</verse>
			<verse number="5">Entetem ndai aten, ten aa itiiti atua enkirukoto, entujur ndai aten. Arashu miyolouu ndai aten, aajo etii Kristos atua ndai? Anake etaa irara turua.</verse>
			<verse number="6">Naanyu piyolouu, aajo mikira yook turua.</verse>
			<verse number="7">Asai Engai, pemintobiribiri entorroni o nabo, me pikilioi yook anaa supati, kake pintobiribiri ndai naishiaakino, nikitiu yook anaa turua.</verse>
			<verse number="8">Amu mikindim yook aaitobira entoki nemeishiaakinore esipata, kake naponiki esipata.</verse>
			<verse number="9">Amu king'ida ina kata teni kishal yook nigoligolo ndai; naa ena kiyeuoki ndai, pintabaiaia.</verse>
			<verse number="10">Akae, asiraki ndai kuna baak eton atioyo, peiye, teni alotu, maiko empijan tʼerisioroto engolon naaishoo Olaitoriani, pashet neme paiminye.</verse>
			<verse number="11">Ore tʼenkiting'oto, lalashera, enting'idata, entabai, elejileja ndai aten, embirribirra nabo, embung'a eseriani, nelarubare ndai Engai enyorrata o en eseriani.</verse>
			<verse number="12">Erorokinoto ndai tʼeng'ututata sinyati! Eiroroki ndai sinyat pookin.</verse>
			<verse number="13">Ore eng'adunoto Olaitoriani lang' Yesus Kristos o enyorrata Engai o enkidikidikoto Olmumua Sinyati, njebik too ndai pookin. Amen.</verse>
		</chapter>
	</book>
	<book number="48">
		<chapter number="1">
			<verse number="1">Paulos, olairriwani, (neme loo ltung'anak, neme too ltung'anak, kake te Yesus Kristos o Engai Papa oitopiwuo ninye too lootuata)</verse>
			<verse number="2">o lalashera pookin ootii e nebo o nanu: En oo sirito naatii Galatia ena palai.</verse>
			<verse number="3">Njebikie ndai eng'adunoto o eseriani naing'ua Engai Papa o Olaitoriani lang' Yesus Kristos,</verse>
			<verse number="4">oishooiye kion tʼolbae loo nkitarruot ang', peitopok yook tʼele maa torrono e taata anaa peyeu Engai naa Papa lang',</verse>
			<verse number="5">oitaai kitok nkatan pookin oo nkatan pookin. Amen.</verse>
			<verse number="6">Aiputukuny, tiaraki nitapaashare aasioki ele oipotoko ndai atua eng'adunoto e Kristos nimbelekenyakinono engai euangelion;</verse>
			<verse number="7">kake metii engai, neme etii looje ooyeu neitang'aing'ai ndai neibelekeny euangelion e Kristos.</verse>
			<verse number="8">Kake ten eaku yook arashu olmalaika le shumata oinosaki ndai engai euangelion nimikinosakitia yook ndai, njedeki ilo.</verse>
			<verse number="9">Anaa pikintera aajo, naitoki ajo taata: Teni einosaki ndai oltung'ani euangelion neme nitang'amutua, njedeki ilo.</verse>
			<verse number="10">Eton aisyayaki iltung'anak tʼenkinosunoto arashu Engai? Arashu ijojo, ayeu naitiship iltung'anak? Ten emut ayeu naitiship iltung'anak, anaata eitu aaku osinga le Kristos.</verse>
			<verse number="11">Kake aitayolo ndai, lalashera, ore ena euangelion nainosu nanu, nemera en oo ltung'anak.</verse>
			<verse number="12">Amu eitu ang'amu neitu aiteng'enuo ninye tʼoltung'ani o obo, kake tʼembolunoto e Yesus Kristos.</verse>
			<verse number="13">Ajo nanu, indipa aatoning', anaa paikununo opa eton asuj orregie loo Yudayoi, amu atimira naleng' esirit Engai naiminye ninye,</verse>
			<verse number="14">naponaa tiatua rregieita loo Yudayoi nalang' ilkumok lʼolosho lang' o lʼolporror lai, amu atonyua naleng' too nena naatang'amutua loopapa.</verse>
			<verse number="15">Ore penyorru Engai naategelua opa tʼengoshoke e yeiyo naaipot tʼeng'adunoto enye,</verse>
			<verse number="16">aitayolo Oinoti lenye tiatua nanu, painosaki lomon lenyena loreren lemeata Engai: akae, atudumunye nabo kata neitu aigwena o looata enkiring'o o osarge,</verse>
			<verse number="17">neitu ailep alo Yerusalem enetii lelo ootang asa aaku lairriwak, kake ashomo Arabia naitoki arrinyunye Damaskos.</verse>
			<verse number="18">Ore peishunye larin okuni, nabaiki Yerusalem, padol Petros, nabik ngolong'i tomon o imiet te nebo o ninye.</verse>
			<verse number="19">Too lkulekai airriwak eitu adol o obo, neme Yakobos, olalashe lʼOlaitoriani.</verse>
			<verse number="20">Kake enasiraki ndai, ng'orai, eyolo Engai, malejisho.</verse>
			<verse number="21">Ore tekurum nalotu atua enkop e Siria o Kilikia.</verse>
			<verse number="22">Neton eitu aayolouni engomom ai too sirito tiatua Kristos naatii Yudaya.</verse>
			<verse number="23">Eidipa ake aatoning', aajo ore ilo otang'asa amir yook opa, neinosu taata ena kirukoto naiminye opa,</verse>
			<verse number="24">neitadaraa Engai te nanu.</verse>
		</chapter>
		<chapter number="2">
			<verse number="1">Ore tekurum, peishunye larin tomon o ong'wan, naitoki ailep alo Yerusalem te nebo o Barnabas narik si Titos te nebo o nanu.</verse>
			<verse number="2">Kake ailepa alo tʼolbae lʼembolunoto naaishooki, nairorie o ninje mbaak euangelion nainosu too loreren lemeata Engai, naigwena naleng' o lelo ooikenaki, aajo etaa eanyitai, pemeaku akwet pesho.</verse>
			<verse number="3">Kake ore Titos otii e nebo o nanu, lora Olgriki, neitu earakini pemurati.</verse>
			<verse number="4">Amu ore pejing'u tʼenkisudoroto lalashera lʼelejare aaikeernu elakunoto ang' nikiata tiatua Kristos, petum aaitaa yook isingan,</verse>
			<verse number="5">neitu kinjo yook ewueji meitoria ninje yook, peitashe esipata euangelion too ndai.</verse>
			<verse number="6">Kake ore lekua ooata enkitook, — anaa petotiutuo ninje opa, me toki te nanu, amu meing'oraa Engai engomom oltung'ani — amu ore lelo ooata enkitook, eitu aaponiki nanu toki,</verse>
			<verse number="7">kake ore pedol, aajo aaishooki nanu euangelion too lememurata, anaa peishooki Petros too lelo oomurata,</verse>
			<verse number="8">(amu ore ilo oitaa Petros olairriwani too lelo oomurata, naa ninye si laaitaa nanu too lemeata Engai),</verse>
			<verse number="9">ore peyolou ninje ena ng'adunoto naaishooki nanu, Yakobos o Kefas o Yohanes, ooikenaki aa ng'apeta, naaishoo nanu o Barnabas engaina e tatene neiruk, pikipuo yook enetii loreren lemeata Engai, nepuo ninje enetii loomurata.</verse>
			<verse number="10">Naa ororei obo ake, eyeu nikidamu laisinak, naa ina atonyua si nanu paitobir.</verse>
			<verse number="11">Kake ore pelotu Petros Antiokia, naitasheikio nanu engomom enye, amu eitang'oroki ninye.</verse>
			<verse number="12">Amu ore eton eitu epuonu iltung'anak ooing'ua Yakobos, neaku eng'arie ninye endaa lemeata Engai; kake ore pepuonu, nepal neorunye, amu eure ninye lelo oomurata,</verse>
			<verse number="13">o metabaiki ilkulekai Yudayoi eibelekenyate te nebo o ninye, nerikori si Barnabas tʼesungureishu enye.</verse>
			<verse number="14">Kake ore padol, ajo eitu eitoriokino esipata euangelion, najoki Petros tʼengomom oo pookin: Teni ira Oyudayos, ninjiu tʼorregie loo lemeata Engai neme tʼoloo Yudayoi, ainyo piaraki lemeata Engai, peikununo anaa Yudayoi?</verse>
			<verse number="15">Kira yook Yudayoi tʼempukunoto ang', nimikira laitarruok ooing'ua loreren lemeata Engai.</verse>
			<verse number="16">Kake tiaraki nikiyolo, aajo meitaai oltung'ani supat too nkitobirat oo nkitanapat, kake tʼenkirukoto e atua Yesus Kristos, nikiruk si Yesus Kristos, peitaai yook supati tʼenkirukoto e atua Kristos, neme too nkitobirat oo nkitanapat; amu ore too nkitobirat oo nkitanapat meitaai supat enkiring'o o nabo.</verse>
			<verse number="17">Kake ten emut eaku edoli yook ooing'oru esupato tiatua Kristos, kira laitarruok, anaata mera Kristos olaisyayani loo nkitarruot? Njoo meaku!</verse>
			<verse number="18">Amu teni aitoki ashet ina natigila, naitaa nanu kion olalang'ani.</verse>
			<verse number="19">Kake aidipa atuaki nkitanapat, paishiuoki Engai. Aatooshokoki esalaba te nebo o Kristos.</verse>
			<verse number="20">Aishiu, kake me nanu, amu Kristos oishiu tiatua nanu; ore enaishiu taata tiatua enkiring'o, naishiu tiatua enkirukoto Oinoti lʼEngai laatonyorra nanu neishooio kion tʼolbae lai.</verse>
			<verse number="21">Maiturraa eng'adunoto Engai; amu teni elotu esupato aing'ua nkitanapat, netua Kristos pesho.</verse>
		</chapter>
		<chapter number="3">
			<verse number="1">Ndai Ilgalatai lemeng'enu, ang'ai eibelekenya ndamunot inyi nimirukuruku esipata? Amu eitaduaki ndai Kristos anaa etooshokoki esalaba enitiiti ndai.</verse>
			<verse number="2">Ayeu nikintayololo nanu ele rorei ake: Itang'amutua Olmumua too nkitobirat oo nkitanapat, arashu tʼenkinosunoto enkirukoto?</verse>
			<verse number="3">Miatata eng'eno aaiko nji? Itang'asa tʼolmumua, niyeuu taata nintabaiaia tʼenkiring'o?</verse>
			<verse number="4">Ke, iting'iria nkitamiot kumok naaba nji pesho? Ten aa neija, naa pesho.</verse>
			<verse number="5">Ore ele oisho ndai Olmumua neas nkitobirat naaba nji tiatua ndai, amaa, keas too nkitobirat oo nkitanapat, arashu tʼenkinosunoto enkirukoto?</verse>
			<verse number="6">Neijia anaa peiruko Abraham Engai neikenakini ninye ina esupato.</verse>
			<verse number="7">Akae, niyololo, aajo kulo lʼenkirukoto, naa ninje nkera e Abraham.</verse>
			<verse number="8">Etang'asa adol esirata, ajo eitaa Engai loreren lemeata ninye, supati tʼenkirukoto; onaa etiaka Abraham: Epuoi aamayan loreren pookin te iye.</verse>
			<verse number="9">Onaa, eaku emayani looata enkirukoto te nebo o Abraham ora airukoni.</verse>
			<verse number="10">Amu ore lelo pookin ooirishakino nkitobirat oo nkitanapat, netii abori endiata. Amu etisiraki: Edia oltung'ani pookin lemebik tiatua mbaak pookin, naatisiraki tʼenkitabu oo nkitanapat, peitobir ninje.</verse>
			<verse number="11">Eibala taata, ajo metii oltung'ani oaku supat too nkitanapat, amu: Elaishiu osupat tʼenkirukoto;</verse>
			<verse number="12">Mera nkitanapat nʼenkirukoto; kake „ore oltung'ani oitobir ninje, neishiu“.</verse>
			<verse number="13">Etalakua Kristos yook tʼendiata oo nkitanapat etaaiye yook endiata, amu esira: „Edia oltung'ani pookin oika tʼenjata“,</verse>
			<verse number="14">petum aeu emayani e Abraham shumata oo loreren lemeata Engai pookin te Yesus Kristos, niking'amu nji Olmumua oisiligaki tʼenkirukoto.</verse>
			<verse number="15">Lalashera lainei, airo anaa iltung'anak. Meiturrari osotua lʼoltung'ani, oidipaki aitagolo, nemeponikini toki.</verse>
			<verse number="16">Ore taa nkisiligat, neisiligakaki Abraham o eishoi enye. Mejo „too ishoreitin“, anaa kumok; kake etiu anaa nabo, eji: „tʼeishoi ino“, naa ninye Kristos.</verse>
			<verse number="17">Kake ajo nji: Ore ele sotua otang'asa Engai aitagolu peaku te Kristos, nemeiturrari, nemeiting'ie nkitanapat enkisiligata; amu eishooki nkitanapat, eidipate aatulusoi larin iip ong'wan o osom eiter ninye.</verse>
			<verse number="18">Amu ten emut etumi enjung'o too nkitanapat, anaata eitu eishori tʼenkisiligata; kake eishoo Engai Abraham tʼenkisiligata pesho.</verse>
			<verse number="19">Ainyo naaku nkitanapat? Etoponikiaki tʼolbae loo nkitarruot, metabana nelotu eishoi, naishooki enkisiligata, netipikaki too lmalaikan t'engaina olaidikidikoni.</verse>
			<verse number="20">Mera olaidikidikoni oli obo, kake nabo Engai.</verse>
			<verse number="21">Amaa, kearare nkitanapat nkisiligat Engai? me neija. Ore ten emutu eishooki nkitanapat naaidim aaishoo empuan, anaata elotu esupato aing'ua nkitanapat.</verse>
			<verse number="22">Kake eigenoiye esirata pookin tiabori enkitarruoto, peishori enkisiligata enkirukoto e atua Kristos kulo looiruk.</verse>
			<verse number="23">Ore eton eitu ebau enkirukoto, etorripoki yook abori oo nkitanapat, neigenori yook tiatua enkirukoto napuoi aabolu.</verse>
			<verse number="24">Nji etaa nkitanapat ngarikok, perik yook enetii Kristos, peitaai yook supati tʼenkirukoto.</verse>
			<verse number="25">Ore peidip aeu enkirukoto, nimikintoki aatii abori oo ngarikok.</verse>
			<verse number="26">Amu irara ndai pookin nkera Engai tʼenkirukoto e atua Kristos Yesus.</verse>
			<verse number="27">Ore ndai pookin looibatisaki atua Kristos, injopo baiki Kristos.</verse>
			<verse number="28">Metii ene Oyudayos arashu Olgriki, metii ene osinga arashu olakuno, metii ene olee arashu eng'oroyoni; amu itaa ndai pookin obo tiatua Kristos Yesus.</verse>
			<verse number="29">Ore pirara ndai le Kristos, itaa eishoi e Abraham o lajung'ok, anaa pejo nkisiligat.</verse>
		</chapter>
		<chapter number="4">
			<verse number="1">Kake ajo nanu, meata olajung'oni te ina kata nara enkerai kinyi erishata o osinga, baiki teni era Olaitoriani lʼenjung'o;</verse>
			<verse number="2">kake etii ninye abori oo laing'orak o laitasheikinok metabaiki enkata natipika menye.</verse>
			<verse number="3">Neija baiki yook, ore te ina kata nikira nkera kunyinyi, nikira looisyaisho tiabori oo nkiteng'enareitin ele maa.</verse>
			<verse number="4">Ore peidip atabau embaiaroto enkata, neirriu Engai Oinoti lenye, neiu eng'oroyoni ninye nepiki abori oo nkitanapat,</verse>
			<verse number="5">pelaku kulo lootii abori oo nkitanapat, peiye king'amu enkeraishu.</verse>
			<verse number="6">Akae, tiaraki nitaa nkera, onaa eirriwaka Engai Olmumua lʼOinoti lenye atua iltauja linyi, lodar: Aba, Papa!</verse>
			<verse number="7">Akae, mekure ira osinga, kake enkerai; teni ira enkerai, nira olajung'oni lʼEngai te Kristos.</verse>
			<verse number="8">Kake ore idia kata eitu iyolouu Engai, nisyayakiki kulo lemera ngain tʼempukunoto.</verse>
			<verse number="9">Kake ore taata, indipa aatayolou Engai niponana aayolounoi tʼEngai, ainyo pintokiki ndai aarrinyokino nkitaduat tashala o sasi niyeuu aaku kat are singan lenye?</verse>
			<verse number="10">Imbung'ubung'u naleng' ngolong'i o lapaitin o rishat o larin.</verse>
			<verse number="11">Aureisho tʼolbae linyi, pemeaku aisyayaka ndai pesho.</verse>
			<verse number="12">Entotiu anaa nanu enatiu; amu atiu si nanu anaa ndai; lalashera, asai ndai. Eitu kiasakiki entoki torrono.</verse>
			<verse number="13">Iyololo, aajo tiatua enjalan osesen lai ainosaka ndai euangelion tʼenkata elukunya.</verse>
			<verse number="14">O nkitasurot ainei naata tʼosesen, eitu imenimene neitu ianyianya; kake kitang'amutua nanu anaa olmalaika lʼEngai, anaa Kristos Yesus openy.</verse>
			<verse number="15">Kaa teshishu iatata te ina kata? Amu ara oljakeni too ndai, ten emut eidimai, anaata itadotutuo ngonyek inyi nikinjosho nanu.</verse>
			<verse number="16">Kataa olmang'atinda linyi, tiaraki naitadol ndai esipata?</verse>
			<verse number="17">Ore enyuata enye tʼolbae linyi, me sidai; kake eyeu nikipaasharere nanu, pinyokitata tʼolbae lenye.</verse>
			<verse number="18">Kake eikash, teni inyokinyoko oshi tiatua mbaak sidan, me ena kata ake atii e nebo o ndai.</verse>
			<verse number="19">Nakera ainei, naiu kat are tʼemion, metabana nelioi emua e Kristos tiatua ndai:</verse>
			<verse number="20">Ak ayeu naboitare ndai naitaai oltoilo lai; amu mayolo anaa pitiuu ndai.</verse>
			<verse number="21">Entolikioki nanu ndai, liyeuu nibikibiki abori oo nkitanapat: Eitu ining'ining'i ndai nkitanapat?</verse>
			<verse number="22">Amu etisiraki, ajo eata Abraham laiyok aare, etoiwuo obo esinga, neiu olekai enalakuno.</verse>
			<verse number="23">Kake ore ilo otoiwuo esinga, etoiwuoki too mbaak enkiring'o, ore ilo otoiwuo enalakuno, naa tʼengolon oo nkisiligat.</verse>
			<verse number="24">Ore kuna baak etiu anaa nkitanyanyukieta. Amu ninje sotuan aare, eing'ua obo oldonyo Sinai, oiki esingaishu, naa ninye Hagar.</verse>
			<verse number="25">Naa ore Hagar, eipoti tʼenkop oo Lmarabu oldonyo Sinai, neishiaakinore Yerusalem, naatai tʼena kata, netii atua esingaishu te nebo o nkera enyena.</verse>
			<verse number="26">Kake ore Yerusalem natii shumata, elakuno, naa ninye yeiyo ang pookin.</verse>
			<verse number="27">Amu etisiraki: Ting'idai, engolupi nemeisho, Taapu oltoilo ninjir, en eitu ening' emion eishoi. Amu ore nkera e ina naton openy, naa kumok, nelang' nʼena naata olmoruo.</verse>
			<verse number="28">Ore taata yook, lalashera, kira nkera oo nkisiligat tʼolbae le Isaak.</verse>
			<verse number="29">Kake anaa te ina kata petimira ele otoiwuoki too mbaak enkiring'o lido otoiwuoki tʼOlmumua, naa neijia etiu si taata.</verse>
			<verse number="30">Kake ketejaa sirat? Taarai ena singa o engaiyoni enye; amu mejung'u engaiyoni esinga te nebo o engaiyoni enalakuno.</verse>
			<verse number="31">Akae, lalashera, mikira yook nkera esinga, kake kira nkera enalakuno.</verse>
		</chapter>
		<chapter number="5">
			<verse number="1">Akae, entobik tiatua elakunoto natalakunye yook Kristos, emintoki aajing' atua enjata esingaishu.</verse>
			<verse number="2">Eng'orai, nanu Paulos aliki ndai, ajo teni emurati ndai, miduporere toki Kristos.</verse>
			<verse number="3">Naitoki aijakenoki oltung'ani pookin lomurati, ajo meata kata nemeitabaia nkitanapat pookin.</verse>
			<verse number="4">Imina ndai te Kristos, loojo, eitaai supati too nkitanapat, itusulunyete tʼeng'adunoto.</verse>
			<verse number="5">Kake kimaririu yook tʼOlmumua eanyunoto esupato naing'ua enkirukoto,</verse>
			<verse number="6">Amu meata tiatua Kristos emurata engolon arashu memurata, kake enkirukoto naitobirisho tʼenyorrata.</verse>
			<verse number="7">Ikweta sidai. Ang'ai lotomitikio ndai, pimisujusuju esipata?</verse>
			<verse number="8">Eitu epukunye ena kisisa oloipoto ndai.</verse>
			<verse number="9">Ore enkisiijoi kinyi neisiijie enkitushulata pookin.</verse>
			<verse number="10">Airuk nanu ndai tiatua Olaitoriani, ajo mipuopuo aaibirribir engai toki. Ore oloitang'arrir ndai, nelaea enkigwena, lora enara.</verse>
			<verse number="11">Ore nanu, lalashera, teni epon ainosu emurata, ainyo pepon aaisili? Anaata eishunye erikai esalaba.</verse>
			<verse number="12">Edupa, teni eiturrari kulo looibelie ndai.</verse>
			<verse number="13">Kake eipotokoki ndai, lalashera, elakunoto. Njoomeaku ake elakunoto inyi eng'asiata enkiring'o, kake esyayakinoto tʼenyorrata,</verse>
			<verse number="14">amu eitobirai nkitanapat pookin tʼororei obo, tʼele: Tonyorra ol elatia ino anaa pinyor kion!</verse>
			<verse number="15">Kake teni ionyororo ninosaroro, eng'orai, pimimutaroro.</verse>
			<verse number="16">Ajo ake: Entilimanata tʼolmumua, pemintobiribiri baiki olng'warra lʼenkiring'o.</verse>
			<verse number="17">Amu eng'war enkiring'o agilunore Olmumua negilunore Olmumua enkiring'o, amu eara ninje pokira are, pemintobiribiri kuna niyeuu ndai.</verse>
			<verse number="18">Kake teni erik ndai Olmumua, mitiiti abori oo nkitanapat.</verse>
			<verse number="19">Eibala nkitobirat enkiring'o naara: earata enkidikidikoto olmoruo o eng'oroyoni, entalare, olduruki, enkimalimal,</verse>
			<verse number="20">enkisyayare oo muain, enkibonore, mang'atishuitin, enkitarrikino, engilata e tau, ngoroitin, nkiminjalishuitin, rishat osotua, njangarrin, nkibaroitin,</verse>
			<verse number="21">earata metua, meraitin, nkinosareitin o nanyanyukye kuna, naiturukie aliki ndai naitoki aiturukie alimu, ajo mepuo aajung'u looitobir kuna enkarsishu Engai.</verse>
			<verse number="22">Kake era ilmomo lʼOlmumua: enyorrata, eng'ida, eseriani, olng'iria, emborran, esidano, enkirukoto, olgira sidai, emitikinoto oo mbaak oo nkiri.</verse>
			<verse number="23">Megilunore nkitanapat kuna.</verse>
			<verse number="24">Ore kulo loora le Kristos Yesus, neoshoki enkiring'o enye esalaba te nebo o yeunot torrok o ilng'warraitin.</verse>
			<verse number="25">Teni kinjiu tʼOlmumua, matilimanata baiki tʼOlmumua.</verse>
			<verse number="26">Njoo mikiaku looing'oru enkitadararoto e pesho, looisisiuno, looibaro.</verse>
		</chapter>
		<chapter number="6">
			<verse number="1">Lalashera, teni ebatatari oltung'ani tʼenkitarruoto nabo, entaretokiti, ndai lʼemumuaishu, ele tʼolmumua obor, niduaia kion, pimikintasuri si iye.</verse>
			<verse number="2">Entanapakinoto irridat, pipuopuo aaitabaia nji nkitanapat e Kristos.</verse>
			<verse number="3">Amu teni ejo oltung ani, era toki, nemera o nyoo, nelej kion.</verse>
			<verse number="4">Njeleen oltung'ani pookin enkyas enye openy, neata ninye te ina kata enkitadararoto te kion openy neme tʼolekai tung'ani.</verse>
			<verse number="5">Amu elanap oltung'ani pookin orridati lenye openy.</verse>
			<verse number="6">Oloiteng'eni tʼororei, njeng'arie sidan pookin oloiteng'en ninye.</verse>
			<verse number="7">Emimbel, memoroi Engai! Amu enaun oltung'ani, naa ninye elaisambu.</verse>
			<verse number="8">Amu oloun tʼenkiring'o enye, nelaisambu tʼenkiring'o erruoroto; oloun tʼOlmumua, nelaisambu tʼOlmumua empuan nemeiting'.</verse>
			<verse number="9">Njoo mikinaura kintobir sidan, amu kipuo aaisambu tʼenkata enye nimikiishu.</verse>
			<verse number="10">Akae, teni kintoki aatum enkata, maitobira sidan too ltung'anak pookin, kake tʼenkata elukunya too loong'ar enkirukoto.</verse>
			<verse number="11">Idolitata ndai, aajo keba aa kulo rorei latisiraka ndai tʼengaina ai.</verse>
			<verse number="12">Ore kulo looyeu neshipakinoi ndai tʼenkiring'o, nearaki ndai metumurati ndai, pemetum emirata tʼolbae lʼesalaba e Kristos.</verse>
			<verse number="13">Amu ore si ninje oomurata, nemeibung' nkitanapat, kake eyeu nemurati ndai, petum aaitadararie seseni linyi.</verse>
			<verse number="14">Kake njaapaash ena kitadararoto, neme en esalaba Olaitoriani lang' Yesus Kristos; te ilo aatooshokoki nanu olmaa esalaba, neoshokini olmaa esalaba te nanu.</verse>
			<verse number="15">Amu tiatua Kristos medupa emurata arashu memurata, kake enkitobirata ng'ejuk nadupa.</verse>
			<verse number="16">Ore kulo pookin oopuoiye ilo rregie, njebik eseriani o enking'urroto shumata enye o shumata Israel lʼEngai.</verse>
			<verse number="17">Eiter taata njoo maaitoki oltung'ani aitanyamal; amu anapita ilponot lʼOlaitoriani ootipikaki osesen lai.</verse>
			<verse number="18">Metobikie eng'adunoto Olaitoriani lang' Yesus Kristos Olmumua linyi, lalashera lainei. Amen.</verse>
		</chapter>
	</book>
	<book number="49">
		<chapter number="1">
			<verse number="1">Paulos, olairriwani le Yesus Kristos tʼolbae lʼeyeunoto Engai: too sinyat ootii Efesos o too lairukok le atua Kristos.</verse>
			<verse number="2">Metobikie ndai eng'adunoto o eseriani naing'ua Engai Papa o Olaitoriani lang' Yesus Kristos!</verse>
			<verse number="3">Njeitadarari Engai o Menye lʼOlaitoriani lang' Yesus Kristos! Etamayana ninye yook tʼemayani pookin emumuaishu te shumata tiatua Kristos.</verse>
			<verse number="4">Etegelua ninye yook tiatua Kristos, eton eitu epiki entonata olmaa, pikiaku sinyat nimikiata ntibil tʼengomom enye tiatua enyorrata.</verse>
			<verse number="5">Neituruk apik yook, pekitum enkeraishu e atua ninye te Yesus Kristos, tʼenyorrata eyeunoto enye,</verse>
			<verse number="6">peitadarari enkitook eng'adunoto enye natang'adunye ninye yook tiatua Olotonyorra.</verse>
			<verse number="7">Nikiata tiatua ninye elakunoto tʼosarge lenye, enkitaunoto oo nkitarruot tʼendupoto eng'adunoto enye</verse>
			<verse number="8">natoponikia ninye yook tiatua eng'eno pookin o enjartano.</verse>
			<verse number="9">Neitayolo ninye yook emikio eyeunoto enye tʼenyorrata enye naiturukie aotiki tiatua ninye,</verse>
			<verse number="10">peitobiri tʼembaiaroto oo nkatan, neiturrur pookin tiatua Kristos, ntokitin naatii shumata o naatii enkop.</verse>
			<verse number="11">Kinoto tiatua ninye enjung'o, yook lootipikaki tʼentootiki enye loitaa ntokitin pookin tʼenkigwena eyeunoto enye,</verse>
			<verse number="12">pekiaku yook enkitadararoto enkitook enye, yook likinturuko aanyu Kristos.</verse>
			<verse number="13">Itiiti si ndai atua ninye, indipa aatoning' lomon lʼesipata, euangelion enkitopuata inyi; eitagoloki baiki ndai lairukok tiatua ninye tʼOlmumua Sinyati lʼenkisiligata,</verse>
			<verse number="14">ora eng'asiata enjung'o ang', pekitum elakunoto nikiaku masaa enyena, neaku enkitadararoto enkitook enye.</verse>
			<verse number="15">Onaa baiki nanu, aidipa atoning'o enkirukoto too ndai tiatua Olaitoriani Yesus o enyorrata e atua sinyat pookin,</verse>
			<verse number="16">mapal eitu ajo ashe tʼolbae linyi nadamu ndai too sayat ainei,</verse>
			<verse number="17">peisho ndai Engai Olaitoriani lang' Yesus Kristos, Menye lʼenkitook, Olmumua lʼeng'eno o embolunoto tiatua eyolounoto enye</verse>
			<verse number="18">o ngonyek oo ltauja linyi naailang'akaki, piyolouu ndai enara eanyunoto enkipototo enye o enara endupoto enkitook enjung'o enye tiatua sinyat</verse>
			<verse number="19">o enara enkitook nemetemai engolon enye e atua yook likiruk tʼenkidimata engolon enye kitok,</verse>
			<verse number="20">naitaa ninye tiatua Kristos te ina kata naitopiwuo ninye too lootuata neitoton ninye te tatene enye e shumata,</verse>
			<verse number="21">peaku shumata enkitook pookin o engolon o enkidimata o enkitoria o engarna pookin naimakini, me tiatua ele maa ake, kake baiki tiatua ololotu;</verse>
			<verse number="22">nepik ntokitin pookin abori oo nkejek enyena neisho, peaku ninye elukunya oo pookin tʼesirit</verse>
			<verse number="23">nara osesen lenye nera emborei naigany pookin tiatua pookin.</verse>
		</chapter>
		<chapter number="2">
			<verse number="1">ishoo empuan si ndai ootuata tʼolbae loo lang'at o nkitarruot,</verse>
			<verse number="2">ipuoiyeye opa tʼerisioroto orregie lʼele maa o lʼoloata engolon tʼolng'inai, ora Olmumua oitobirisho tiatua iltung'anak lemeiruk.</verse>
			<verse number="3">Amu te nebo o ninje kitilimanate si yook opa tiatua ilng'warraitin lʼenkiring'o ang' nikintobir eyeunoto enkiring'o o en eng'eno, nikira si yook nkera engoro tʼempukunoto ang', neijia anaa ilkulekai.</verse>
			<verse number="4">Kake ore Engai nara adupani tʼenkordunoto, tʼenyorrata enye kitok natonyorrie ninye yook,</verse>
			<verse number="5">neishoo yook empuan te nebo o Kristos te ina kata nikituata too nkitarruot, — eitopuaki ndai tʼempuris, —</verse>
			<verse number="6">neitopiu neitoton yook te nebo o ninye tiatua wuejitin e shumata tiatua Kristos Yesus,</verse>
			<verse number="7">peiye elaitadolu tiatua nkatan naapuonu akenya enkitook endupoto empuris enye tiatua emborran too yook tiatua Kristos Yesus.</verse>
			<verse number="8">Amu eitopuaki ndai tʼempuris tʼenkirukoto, ena me too ndai, era ninye enkishooroto Engai:</verse>
			<verse number="9">me too nkitobirat, pemeitadaraa oltung'ani kion.</verse>
			<verse number="10">Amu kira yook enkyas enye, eitobiraki yook tiatua Kristos Yesus, pekintobir nkyasin sidan naaituruko aitobir Engai, pekilimana tiatua ninje.</verse>
			<verse number="11">Akae, entadamu, aajo ore pirara ndai opa lemeata Engai t'enkiring'o ooipotoki lememurata too kulo ooji emurata tʼenkiring'o, naitobiri tʼengaina,</verse>
			<verse number="12">niakuku te ina kata lemeata Kristos, oolakwaniki enkarsishu e Israel, nirara lomon loo sotuaitin o loo nkisiligat, leitu eata eanyunoto neitu eata Engai tiatua olmaa.</verse>
			<verse number="13">Kake ore taata, ndai ootii atua Kristos neaku enelakwa opa, nitinyikutua tʼolbae lʼosarge le Kristos.</verse>
			<verse number="14">Amu ninye eseriani ang', oitaa yook pokira are nabo, netigila erishata natii tʼempolos, eitai emang'atishu tʼenkiring'o enye,</verse>
			<verse number="15">nara nkitanapat naatipikaki neum naaitanapishoteki, petum aitaa kulo are oltung'ani obo ng'ejuk te ninye kion neitobir eseriani,</verse>
			<verse number="16">neitobirakinye pokira are tiatua osesen obo Engai tʼesalaba, eidipa atara emang'atishu te ninye openy.</verse>
			<verse number="17">Eewuo ninye neinosaki tʼeuangelion eseriani ndai ootii enelakwa, o yook ootataana.</verse>
			<verse number="18">Amu tiatua ninye eishori yook pokira are, pikijing' Engai tʼOlmumua obo.</verse>
			<verse number="19">Akae, mekure irara taata lomon o ilkaponu, kake irara loopeny te nebo o sinyat o loong'ar engaji Engai,</verse>
			<verse number="20">ooteshetakaki entonata oo lairriwak o layolounok, nera Yesus Kristos osoit lʼolpijata lenye;</verse>
			<verse number="21">ore tiatua ninye eidikidikoki enjetata pookin nebulu, peaku engaji sinyati tiatua Olaitoriani,</verse>
			<verse number="22">eteshetakaki baiki ndai shumata enye, piakuku emanyata Engai tiatua Olmumua.</verse>
		</chapter>
		<chapter number="3">
			<verse number="1">Akae, ara nanu, Paulos, oloena le Kristos Yesus tʼolbae linyi lemeata Engai,</verse>
			<verse number="2">anaa pitoning'o ndai lomon lʼenkisyayare eng'adunoto Engai, naaishooki nanu tʼolbae linyi.</verse>
			<verse number="3">Amu aaitayolouoki ena mikio tʼembolunoto, anaa patisira shumata too looti rorei,</verse>
			<verse number="4">peiye, teni isomama ndai, nejing'aa ndai eyolounoto ai ena mikio e Kristos.</verse>
			<verse number="5">Eitu eitayoloi too lkulekai porrori loo nkera oo ltung'anak, anaa petabolokoki taata tʼOlmumua lairriwak o layolounok,</verse>
			<verse number="6">aajo ore loreren lemeata Engai eaku loong'ar enjung'o, naa rubat osesen obo, neng'ar nkisiligat e atua Kristos tʼeuangelion,</verse>
			<verse number="7">naaitaai nanu olaisyayani lenye tʼerisioroto enkishooroto eng'adunoto Engai naaishoo nanu tʼengolon enye naidimari.</verse>
			<verse number="8">Ara nanu oti naleng' tiatua sinyat pookin, kake aaishooki ena ng'adunoto, painosu tiatua loreren lemeata Engai endupoto nemetemai e Kristos,</verse>
			<verse number="9">nailang'aki oltung'ani pookin aitayolo keba aa eng'arata emikio natushumaki tʼenkiterata olmaa tiatua Engai, naitaa ntokitin pookin tiatua Yesus Kristos,</verse>
			<verse number="10">petum aatayolou taata nkitoriaitin o ngoloni e shumata tʼesirit eng'eno oo muain kumok Engai,</verse>
			<verse number="11">tʼerisioroto eotikinoto enye oo nkatan pookin, naitadua tiatua Kristos Yesus, Olaitoriani lang',</verse>
			<verse number="12">nikiata tiatua ninye enkiteunoto o enyikakinoto tiatua eng'idaroto tʼenkirukoto e atua ninye.</verse>
			<verse number="13">Onaa, asai ndai, pimishalulu too nkisilot ainei natum tʼolbae linyi, nera ninje enkitook inyi.</verse>
			<verse number="14">Onaa agilaki kung' ainei Menye lʼOlaitoriani lang' Yesus Kristos,</verse>
			<verse number="15">eing'ua ninye empapaishu pookin naipoti te shumata o tʼenkop,</verse>
			<verse number="16">peiye eisho ninye ndai tʼemborei enkitook enye, pigolulu tʼolmumua linyi tiatua oltung'ani le atua,</verse>
			<verse number="17">pemany Kristos atua iltauja linyi tʼenkirukoto, ipikipiki ntonat neuni ndai tiatua enyorrata,</verse>
			<verse number="18">pindimidimi aatayoloutu te nebo o sinyat pookin enara endapasho o engadoro nairag o engadoro naitashe o engasuri,</verse>
			<verse number="19">piyolouu baiki enyorrata e Kristos nalang' eyolounoto pookin, peiganyi ndai tʼenkiganyata pookin Engai.</verse>
			<verse number="20">Ore ele loidim aitobira nelang' naleng' pookin, enikiomonu arashu enikimbirribirru, tʼenkidimata naitobirisho ninye tiatua yook,</verse>
			<verse number="21">njeishori ele enkitook tiatua esirit o tiatua Kristos Yesus too ishoreitin pookin enkata pookin o nkatan pookin. Amen.</verse>
		</chapter>
		<chapter number="4">
			<verse number="1">Akae, adiding ndai, nanu oloena tiatua Olaitoriani, pilimanana anaa peaku tʼenkipototo naipotieki ndai,</verse>
			<verse number="2">tʼenkitadounoto pookin o tʼemborran o tʼolng'iria, pinapakinono tiatua enyorrata,</verse>
			<verse number="3">ninyokinyoko aaibung' enaboishu Olmumua tiatua eenet eseriani.</verse>
			<verse number="4">Etii osesen obo ake o Olmumua obo, anaa peipotokoki baiki ndai tiatua eanyunoto nabo enkipototo inyi;</verse>
			<verse number="5">netii Olaitoriani obo, enkirukoto nabo, enkibatisa nabo,</verse>
			<verse number="6">Engai nabo o Menye loo pookin, Olotii shumata oo pookin o too pookin o tiatua pookin.</verse>
			<verse number="7">Kake eishooki pooki tung'ani lang' eng'adunoto narisiore entemet enkishooroto e Kristos.</verse>
			<verse number="8">Onaa ejo: Eilepaka shumata neibok engaji oo looena neisho iltung'anak nkishoorot.</verse>
			<verse number="9">Ore peilepaka shumata, meji si ena ajo etang'asa adou atua wuejitin e abori naleng' enkop?</verse>
			<verse number="10">Ore ninye otadouo, naa ninye si oloilepa alo shumata alang' wuejitin pookin, peigany ntokitin pookin.</verse>
			<verse number="11">Eishoo ninye, peaku ematua lairriwak o ilkulekai layolounok o ilkulekai lainosarok loo lomon lʼeng'ida o ilkulekai lairritak o laiteng'enak,</verse>
			<verse number="12">peaku sinyat looidim aaitobira enkyas enkisyayare, pesheti osesen le Kristos,</verse>
			<verse number="13">metabana nikilep yook pookin atua enaboishu enkirukoto o eyolounoto Oinoti lʼEngai, pikiaku leak ootabaitie nikibaiki entemet embotoro nalulung'a e Kristos,</verse>
			<verse number="14">pimikintoki aaku nkera, pemerikiriki yook idye o idye tʼolkutati pookin lʼenkiteng'enare tiatua olosek loo ltung'anak o tiatua esungureishu, peaku emputokinoto enkitamanimanaroto,</verse>
			<verse number="15">kake pikiata esipata tiatua enyorrata nikibulu tiatua ninye lora elukunya, Kristos, too mbaak pookin;</verse>
			<verse number="16">neidikidikoki te ninye osesen pookin neibung'aro too rubat pookin, peretokino ematua nabo o engai t'entemet enkidimata neitaa, pebulu osesen metaa enjetakinoto enye openy tiatua enyorrata.</verse>
			<verse number="17">Ajo ena naijakenu tiatua Olaitoriani: Emintoki ndai aalimana anaa ilkulekai lemeata Engai tʼempesho oo ndamunot enye.</verse>
			<verse number="18">Eidipaki aatipik enaimin ndamunot enye nelam empuan naing'ua Engai, tiaraki nemetii eng'eno tiatua ninje, etaa modook iltauja lenye.</verse>
			<verse number="19">Naa torrok ninje neishooio aten atua mbaak torrok oo nkiri neas nʼolduruki te nebo o empiani.</verse>
			<verse number="20">Kake ore ndai eitu inteng'enuonuo Kristos neijia,</verse>
			<verse number="21">ten aa itoning'o lomon lenyena neiteng'eni ndai tiatua ninye, anaa petii esipata tiatua Yesus.</verse>
			<verse number="22">Onaa, entautu oltung'ani musana tʼorregie lenye lʼelukunya, loiminye kion tʼolng'warra lʼeng'uyan,</verse>
			<verse number="23">niakuku ng'ejuko tiatua Olmumua loo ndamunot,</verse>
			<verse number="24">ninjopishopo oltung'ani ng'ejuk oitobiraki tʼemua Engai tiatua esupato o esinyatishu o esipata.</verse>
			<verse number="25">Onaa enturrai elejare, eroro esipata, oltung'ani pookin tʼol elatia enye, amu kira rubat tiatua yook.</verse>
			<verse number="26">Emigoro, pemintarruoruo; eminjo edoiyo engolong', iatata engoro!</verse>
			<verse number="27">Eminjo si satan eng'asiata!</verse>
			<verse number="28">Olotupurrishe, njoo meitoki apurrisho, kake njepon anyok aitobir too ngaik enyena sidan, peiye etum aata enaisho Oloata elaunoto!</verse>
			<verse number="29">Njoo mepuku olderra torrono tʼenkutuk inyi, kake enara sidai, peaku enjetakinoto neisho looning' enjipai!</verse>
			<verse number="30">Emilishie Olmumua Sinyati lʼEngai lotipikieki ndai olmishire lʼengolong' elakunoto!</verse>
			<verse number="31">Njelakwaniki ndai erokan e oshoke pookin o olmurai le oshoke o engoro o enjangar o emoroto te nebo o entorroni pookin!</verse>
			<verse number="32">Entaa tiatua ndai oopeny loobor, looata ngoshuak naanana, looing'uaikino anaa petung'aikia Engai ndai tiatua Kristos.</verse>
		</chapter>
		<chapter number="5">
			<verse number="1">Akae, entaa lasujak lʼEngai anaa nkera naanyorri,</verse>
			<verse number="2">entilimanata tiatua enyorrata anaa petonyorra yook Kristos neishooio kion tʼolbae lang', peaku enkishooroto o enkidasare, nara erropili sidai tʼEngai.</verse>
			<verse number="3">Njoo meimakini too ndai tukul mbaak torrok oo nkiri o olduruki pookin o engong'u oo masaa, anaa pemeata kata nemeaku too sinyat,</verse>
			<verse number="4">baiki nemeata sura o olderra lʼemodaishu o enkitakwenishoto torrono nemeaku too ndai, kake entopon elikinoto e ashe.</verse>
			<verse number="5">Amu meata kata nimiyololo ena, aajo meata enjung'o tiatua enkarsishu e Kristos o Engai oloitobir mbaak torrok oo nkiri arashu lʼolduruki arashu lʼengong'u oo masaa, lora olaisyayani loo nkulie ain.</verse>
			<verse number="6">Eminjo eitamanimanaa ndai oltung'ani o obo too rorei le pesho; amu elotu tʼolbae loo kuna engoro Engai shumata oo ltung'anak lemeiruk.</verse>
			<verse number="7">Akae, emiaku lang'arak o ninje.</verse>
			<verse number="8">Amu irara opa enaimin, kake itaa taata enkilang'et tiatua Olaitoriani.</verse>
			<verse number="9">Entobik anaa nkera enkilang'et, amu etii ilmomo lʼenkilang'et atua esidano o esupato o esipata pookin;</verse>
			<verse number="10">entaleen enashipakinoi tʼOlaitoriani.</verse>
			<verse number="11">Eming'ar nkyasin enaimin nemeata ilmomo, kake eaku, pingwenakiki ninje.</verse>
			<verse number="12">Amu enaitobir ninje tʼemikio, neata si enkurruna.</verse>
			<verse number="13">Kake ore kuna pookin eibalunye, teni eigwenaki enkilang'et ninje; amu pookin naibalunye, naa enkilang'et.</verse>
			<verse number="14">Onaa ejo: Nyototoi oloirura, topiu tiatua lootuata nikilailang'aki Kristos.</verse>
			<verse number="15">Akae, eng'orai, pilimanana aabaraki, me anaa ilmoda, kake anaa lang'eni,</verse>
			<verse number="16">ilakuku enkata, amu etaa ngolong'i torrok.</verse>
			<verse number="17">Onaa emiaku ilmoda, kake loodamu enara eyeunoto Olaitoriani!</verse>
			<verse number="18">Emimera tʼolmarua lotii enkibor oo ngonyek, kake njebore ndai Olmumua!</verse>
			<verse number="19">Erorioroto too singolioitin lʼengauo o too singolioitin lʼenkitadararoto o too singolioitin sidan lʼemumuaishu niranyakiki nintadaraara Olaitoriani too ltauja linyi,</verse>
			<verse number="20">nilikiki Engai o Papa oshi ashe tʼolbae loo ntokitin pookin tʼengarna Olaitoriani lang' Yesus Kristos,</verse>
			<verse number="21">ining'ororo too ndai tiatua enkuretishu e Kristos.</verse>
			<verse number="22">Njening' ng'oroyok ilmoruak lenye anaa Olaitoriani,</verse>
			<verse number="23">amu era olmoruo elukunya eng'oroyoni, anaa pera Kristos elukunya esirit nera ninye Olaitopuani lʼosesen.</verse>
			<verse number="24">Neijia anaa pening' esirit Kristos, neijia njening' ng'oroyok ilmoruak too pookin.</verse>
			<verse number="25">Lemoruak, entonyor ng'oroyok inyi anaa petonyorra Kristos esirit neishooio kion tʼolbae lenye,</verse>
			<verse number="26">pesinyaa ninye eikishaanye tʼenkisujata engare tiatua ororei,</verse>
			<verse number="27">petum aeaki ninye kion esirit enkitook nemeata entibili arashu esototo arashu pookin nijo kuna, kake peaku sinyati o nemeata eleyata.</verse>
			<verse number="28">Neijia meata kata nemenyor ilmoruak ng'oroyok enye anaa seseni lenye oopeny. Olonyor enkitok enye, nenyor kion,</verse>
			<verse number="29">amu eitu ai kata eibai o obo osesen lenye; kake eitoti neramat ninye, neijia anaa si Kristos esirit enye.</verse>
			<verse number="30">Amu kira yook rubat osesen lenye, lʼenkiring'o enye o loo loik lenyena.</verse>
			<verse number="31">Onaa elaing'ua oltung'ani menye o ng'otonye neibung'are eng'oroyoni enye, neaku pokira are osesen obo.</verse>
			<verse number="32">Kitok ena mikio; kake alimu mbaak e Kristos o nʼesirit.</verse>
			<verse number="33">Neijia si ndai, njoo oltung'ani pookin too ndai enyor enkitok enye anaa kion; ore enkitok, njeure olmoruo.</verse>
		</chapter>
		<chapter number="6">
			<verse number="1">Nakera, entoning' lootoiutuo ndai tiatua Olaitoriani; amu eitoriori ena.</verse>
			<verse number="2">„Ntaa kituak minyi o ng'utunyi!“ era ena enkitanapata elukunya naata enkisiligata,</verse>
			<verse number="3">„pitum sidan nibik enkata naado tʼenkop.“</verse>
			<verse number="4">Ore ndai, loomenye, emintagor nkera inyi, kake entubulu ninje tʼenkiteng'enare o tʼendiding'are Olaitoriani!</verse>
			<verse number="5">Laisyayak, entoning' loora laitoriak linyi loo seseni tʼenkuretishu o tʼenkikirikirata too ltauja linyi oosipa anaa Kristos,</verse>
			<verse number="6">me tʼenkisyayare oo ngonyek anaa looiting'id iltung'anak, kake anaa laisyayak le Kristos nintobiribiri eyeunoto Engai too ltauja,</verse>
			<verse number="7">tʼolokiyo sidai isyayakiki ninje anaa looisyayaki Olaitoriani, neme iltung'anak,</verse>
			<verse number="8">niyololo, aajo ore oltung'ani pookin oitobir sidan, nelang'amu kuna tʼOlaitoriani, ten aa osinga arashu ololakuno.</verse>
			<verse number="9">Ore ndai, laitoriak, enkunakiti si ninje neijia, entapal enkituriata, iyololo, aajo etii shumata Olaitoriani lenye o linyi, nemeing'oraa ninye entemet oltung'ani.</verse>
			<verse number="10">Ore tʼenkiting'oto, lalashera lainei, entagolito tiatua Olaitoriani o tiatua enkidimata engolon enye.</verse>
			<verse number="11">Enjopo nareta pookin Engai, pitumutumu aaitashoito too losekin le satan;</verse>
			<verse number="12">amu mikiarare osarge o enkiring'o, kake ilkituak o looata engolon o laitoriak lʼolmaa lʼena aimin o ilmumuan torrok ootii abori e shumata.</verse>
			<verse number="13">Onaa, embung'a nareta pookin Engai, peiye indimidimi aaitashoito tʼengolong' torrono, naa teni itigilutua pookin, nintasheshe.</verse>
			<verse number="14">Akae, entashoito, iteenikinote esipata too mpolosi ninjopishopo esupato tʼolgoo,</verse>
			<verse number="15">ninjopitoto namuka tiabori oo nkejek anaa looidipakinote too lomon lʼeng'ida o eseriani.</verse>
			<verse number="16">Ore too kuna pookin embung'a elong'o enkirukoto nindimiemie aailiilarie mbaa naaiwuwu oltorrono,</verse>
			<verse number="17">nimbung'ubung'u erripet esekengei elukunya naisho enkitopuata o olalem lʼolmumua lora lomon lʼEngai.</verse>
			<verse number="18">Entasaishoto tʼenkata pookin tiatua Olmumua tʼesayata o tʼeomonoto pookin ninjolololo baiki tʼenyuata pookin nisayakiki sinyat pookin,</verse>
			<verse number="19">nikisayakiki si nanu, paaishori abolu enkutuk ai maureisho naitayolou emikio euangelion,</verse>
			<verse number="20">amu ninye ataaiye olaisyayani oena, peiye anyokita tʼeng'ida nairo anaa pemeata kata namaiko.</verse>
			<verse number="21">Onaa, piyolouu, anaa paikununo, enaas, elaitayolo ndai mbaak pookin Tukikos, olalashe onyorri o olaisyayani supat tiatua Olaitoriani,</verse>
			<verse number="22">lairriwaka ndai, piyolouu anaa paikununo, neilejilej ninye iltauja linyi.</verse>
			<verse number="23">Metobiko eseriani too lalashera, o enyorata te nebo o enkirukoto naing'ua Engai Papa o Olaitoriani Yesus Kristos!</verse>
			<verse number="24">Metobiko eng'adunoto too pookin loonyor Olaitoriani Yesus Kristos oshi ake. Amen.</verse>
		</chapter>
	</book>
	<book number="50">
		<chapter number="1">
			<verse number="1">Paulos o Timoteos, isingan le Yesus Kristos: too sinyat pookin tiatua Yesus Kristos ootii engang' e Filipi, te nebo o laing'orak o laisyayak.</verse>
			<verse number="2">Njeboitare ndai eng'adunoto o eseriani naing'ua Engai Papa lang' o Olaitoriani Yesus Kristos!</verse>
			<verse number="3">Aliki oshi Engai ai ashe, teni adamu ndai,</verse>
			<verse number="4">ngolong'i pookin, too sayat ainei pookin tʼolbae linyi pookin, nasaisho tʼeng'ida,</verse>
			<verse number="5">tʼolbae lʼenkidikidikoto inyi tiatua lomon lʼeng'ida, eiter tʼengolong' elukunya metabaiki taata,</verse>
			<verse number="6">nayolo ena toki nabo, ajo oloitera tiatua ndai enkyas sidai, nelaitabaia metabaiki engolong' e Kristos Yesus,</verse>
			<verse number="7">anaa peitoriori te nanu, paibirribirraki ndai pookin, tiaraki naata ndai tiatua oltau lai tiatua ienat ainei o tiatua emitunoto o enkitagoloto oo lomon lʼeng'ida, amu irara ndai pookin ling'aring'ara te nebo o nanu eng'adunoto.</verse>
			<verse number="8">Amu era Engai oljakeni lai, ajo aataiye ndai pookin esing'ati tʼenkordunoto e Yesus Kristos.</verse>
			<verse number="9">Nasayu ena, pepona abulu enyorrata inyi oshi tiatua eyolounoto o tiatua enkitagoluoto pookin,</verse>
			<verse number="10">pindimidimi aataleen enaaku, piakuku berleli, lemeitirikisho metabaiki engolong' e Kristos,</verse>
			<verse number="11">iborere too lmomo lʼesupato lootaa te Yesus Kristos, peaku enkitook o enkitadararoto Engai.</verse>
			<verse number="12">Ayeu ake niyolouu ndai, lalashera, ajo ore mbaak nainoto, eaku ninje emponata enkibularoto oo lomon lʼeng'ida,</verse>
			<verse number="13">neijia ajo etaliote ienat ainei tiatua Kristos tʼengaji enkigwena pookin o too lkulekai pookin,</verse>
			<verse number="14">netum lalashera kumok tiatua Olaitoriani enkitagoloto too ienat ainei, nepon naleng' aaiteu aairoro lomon lʼEngai, metii enkuretishu.</verse>
			<verse number="15">Kake einosu looje Kristos tʼolbae lʼengilata e tau o enkitarrikino, ore ilkulekai tʼoltau sidai.</verse>
			<verse number="16">Einosu lelo Kristos tʼenkitarrikino nemebaraki, amu ejo eponiki ienat ainei enkilishoto;</verse>
			<verse number="17">ore ilkulekai tʼenyorrata, amu eyolo, aajo abik ene tʼolbae lʼemitunoto oo lomon lʼeng'ida.</verse>
			<verse number="18">Ainyo si? Njeinosuni Kristos tʼorregie pookin, tʼenkitaduaroto arashu tʼesipata, nang'ida tiatua ina naitoki alang'ida;</verse>
			<verse number="19">amu ayolo, ajo elaaku ena te nanu enkitopuata tʼolbae lʼesayata inyi o tʼolbae lʼenkitarasunoto Olmumua le Kristos,</verse>
			<verse number="20">anaa paibartu naleng' naanyu, ajo makurru tʼentoki o nabo, kake eitadarari Kristos tʼenjipai pookin anaa oshi o taata tiatua osesen lai, ten eaku tʼempuan arashu tʼenkea.</verse>
			<verse number="21">Amu aishiye nanu Kristos naeiye endupoto.</verse>
			<verse number="22">Kake tiaraki naitobir enkyas ai ilmomo, ten aishiu tʼosesen, namayolo enagelu.</verse>
			<verse number="23">Aairony kuna baak pokira are: Aata olng'warra lʼelakunoto, patii e nebo o Kristos, naa sidai ena naleng';</verse>
			<verse number="24">kake meata kata namabik tʼosesen tʼolbae linyi.</verse>
			<verse number="25">Ore Eng'idaroto kitok ayolo, ajo alabik naitoki aboitare ndai pookin, pitumutumu enjetakinoto o eng'ida enkirukoto,</verse>
			<verse number="26">nindimidimi aaitadarai aten tʼolbae lai, teni aitoki alotu enitiiti ndai.</verse>
			<verse number="27">Embung'a ake orregie sidai anaa peyeu lomon lʼeng'ida le Kristos, peiye, ten alotu nadol ndai arashu matii naning' mbaak inyi, intasheshe tiatua Olmumua obo o tiatua oltau obo nigilunono te nebo o yook tʼolbae lʼenkirukoto oo lomon lʼeng'ida,</verse>
			<verse number="28">niminjosho eiture ndai ilmang'ati linyi tʼentoki o nabo, nera ena too ninje olponoto oibala lʼenkiminata, kake too ndai lʼenkitopuata, neing'ua ena Engai;</verse>
			<verse number="29">amu eishooki ndai tʼolbae le Kristos, me pirukuruku ake atua ninye, kake peisili ndai baiki tʼolbae lenye,</verse>
			<verse number="30">niatata ina araroto anaa pitadua te nanu nining'ining'i taata te nanu.</verse>
		</chapter>
		<chapter number="2">
			<verse number="1">Akae, ten etii atua ndai enkilejilejata tiatua Kristos, ten etii enkitigiraroto enyorrata, ten etii enkidikidikoto Olmumua, ten etii ngoshuak naanana o nkordunot,</verse>
			<verse number="2">enganyutu eng'ida ai, piatata ndamunot naanyanyuk, niatata enyorrata nanyanyuk, niatata oltau obo, nidamumu nabo,</verse>
			<verse number="3">nimintobiribiri toki tʼenkitarrikinoto o enkitook e pesho, kake entaaroto kituak tiatua aten tʼenkitadounoto;</verse>
			<verse number="4">Njoo meing'oraa oltung'ani nkun enyena ake, kake baiki mbaak oo lkulekai.</verse>
			<verse number="5">Embung'a nkibirribirrat tiatua ndai, anaa peata ninje Kristos Yesus,</verse>
			<verse number="6">lotii atua emua Engai, neitu eing'oraa anaa nkyarunot, perisiore Engai,</verse>
			<verse number="7">kake eitoroka kion neibung' emua osinga, neaku anaa iltung'anak nelioi tʼorregie anaa oltung'ani;</verse>
			<verse number="8">neitadou kion nening'ishoi metabaiki enkea, metabaiki enkea esalaba.</verse>
			<verse number="9">Onaa, eitaa Engai ninye kitok naleng' neisho ninye engarna nalang' nkulie arn pookin,</verse>
			<verse number="10">pegila Tengarna e Yesus enkung'u pookin natii shumata o enkop o abori enkop,</verse>
			<verse number="11">peibalu olng'ejep pookin, ajo era Yesus Kristos Olaitoriani, peitaa kitok Engai Menye.</verse>
			<verse number="12">Akae, lanyor lainei, anaa pitoning'o oshi, neme enkata ake natii, kake naleng' taata matii, entaa enkitopuata inyi tʼenkuretishu o tʼenkikirikirata.</verse>
			<verse number="13">Amu Engai naitobir tiatua ndai eyeunoto o enkitabaiaroto tʼenyorrata enye.</verse>
			<verse number="14">Entaas pookin metii enking'unyung'unyata o enking'arrirro,</verse>
			<verse number="15">piakuku nkera Engai nemeata entioto ana esungureishu, nemetii embuakinoto, tiatua ena kishon torrono nariwuo; ore tiatua ninje ilang'ishosho anaa nkilang'eta olmaa,</verse>
			<verse number="16">tiaraki nimbung'arere ororei lʼempuan, paaitadarari tʼengolong' e Kristos anaa oleitu ekwet pesho, neitu eitobirisho pesho.</verse>
			<verse number="17">Ten ake aaibukori shumata enkidasare o enkisyayare enkirukoto inyi, ang'ida nang'ida te nebo o ndai pookin.</verse>
			<verse number="18">Enting'idata si ndai too nena, o te nebo o nanu.</verse>
			<verse number="19">Kake aisilig tʼOlaitoriani Yesus, ajo airriwaki ndai Timoteos asioki, patum si nanu enjipai, ten ayolou enitiuu.</verse>
			<verse number="20">Amu maata olekai laanyanyukie nanu, oshilaa tʼolbae linyi tʼenyorrunoto naba nji.</verse>
			<verse number="21">Amu eing'oru pookin nkun enye, me en e Kristos.</verse>
			<verse number="22">Kake iyololo ndai, aajo ninye supat; amu aataretoko anaa enkerai menye too lomon lʼeng'ida.</verse>
			<verse number="23">Ninye aisilig, ajo airriwaa nabo kata, teni ayolou mbaak ainei eneikunari.</verse>
			<verse number="24">Kake ang'idare Olaitoriani, ajo alotu si nanu asioki.</verse>
			<verse number="25">Kake ajo eishiaakino, teni airriwaki ndai Epafroditos ora olalashe lai neitobir enkyas te nebo o nanu, na osikari lʼematua ai, neitoki aa olairriwani linyi, peisyayaki ngolati ainei.</verse>
			<verse number="26">Amu eataiye ndai esing'ati neimuntut naleng', tiaraki nitoning'o ndai, aajo etamoiya.</verse>
			<verse number="27">Amu etamoiya naleng' o metinyikaki enkea, kake etang'adua Engai ninye; neme ninye ake, kake si nanu, pamatum osina aitaalie olekai sina.</verse>
			<verse number="28">Onaa, airriwaiye ninye aitasioki, peiye, ten intokiki aadol ninye, ing'idada ndai, neitong'ori si osina lai.</verse>
			<verse number="29">Akae, entang'amutu tiatua Olaitoriani tʼeng'ida pookin nintaata kituak iltung'anak ooba nji.</verse>
			<verse number="30">Amu tʼolbae lʼenkyas e Kristos etinyikaka enkea nemerrip empuan enye, peitabaia enatong'oro tʼenkisyayare inyi tʼolbae lai.</verse>
		</chapter>
		<chapter number="3">
			<verse number="1">Enyaaki, lalashera lainei, enting'idata tiatua Olaitoriani. Teni asiraki ndai il oshi rorei, namaaitanaur ina, kake eitagol ndai.</verse>
			<verse number="2">Eng'orai ildiain, eng'orai laasak torrok, eng'orai loodung'isho!</verse>
			<verse number="3">Amu kira yook emurata, nikisyayaki Engai tʼolmumua, nikintadaraa aten tʼolbae le Kristos, nimiking'idare enkiring'o,</verse>
			<verse number="4">ten ake aata si nanu, pang'idare enkiring'o. Teni ejo olekai tung'ani, eidim ating'idare enkiring'o, nalang' nanu naleng':</verse>
			<verse number="5">Aatumurataki tʼengolong e isiet, nara lʼolorere le Israel, lʼentipat e Benyamin, Olhebrayos oing'ua Ilhebrayoi; tʼempukunoto oo nkitanapat ara Olfarisayos,</verse>
			<verse number="6">tʼenyuata, atimira esirit, ore t'esupato naing'ua nkitanapat, namaata entibili.</verse>
			<verse number="7">Kake enataa endupoto te nanu, aikena aa enkiminata tʼolbae le Kristos.</verse>
			<verse number="8">Eton aiken nona pookin aa enkiminata, amu kitok naleng' eyolounoto Olaitoriani lai Yesus Kristos; ore tʼolbae lenye aikena pookin ajo enkiminata, naitoki aiken aa olduruki, patum Kristos,</verse>
			<verse number="9">nalio nanu tiatua ninye, ajo maata esupato naing'ua nkitanapat, kake eing'ua enkirukoto e atua Kristos, naa ninye esupato naikenaki Engai enkirukoto,</verse>
			<verse number="10">patum atayolo ninye o enkidimata empiunoto enye o eng'arata oo nkisilot enyena, panyanyukie enkea enye,</verse>
			<verse number="11">nabaiki enkitopiunoto oo lootuata.</verse>
			<verse number="12">Me neijia, ajo aidipa ainoto arashu aitabaiye; kake akwetiki, anake atum aibung'a ina, tiaraki naaibung'a Yesus Kristos nanu.</verse>
			<verse number="13">Lalashera, maiken kion, ajo aidipa aibung'a; kake aas nabo toki: arikino enatii kurum, naitoriokinore enda natii lukunya,</verse>
			<verse number="14">nanyok aisarisar, pabaiki idya rishata o emasaita sidai, naaitadolu enkipototo e shumata Engai tiatua Kristos Yesus.</verse>
			<verse number="15">Kake ore yook pookin lootabaitie, matadamutu ina, naa teni idamumu ndai engai bae, enjoo eboloki Engai ndai ena,</verse>
			<verse number="16">kake pikipuoiye ake ilo rregie likitang'amutua.</verse>
			<verse number="17">Entaa lasujak lainei, lalashera, eng'orai kulo loolimana neijia anaa piatata too yook enkitanyanyukiet.</verse>
			<verse number="18">Amu elimana ilkumok anaa patiaka ndai aigil kumok nalimu taata aishirita, ajo era ninje ilmang'ati lʼesalaba e Kristos,</verse>
			<verse number="19">nera enkiting'oto enye enkiminata, nera engai enye engoshoke, neata enkitook tiatua enkurruna enye, neibirribir ntokitin enkop.</verse>
			<verse number="20">Amu etii entonata ang' shumata nikianyu te inalo Olaitopuani o Olaitoriani Yesus Kristos</verse>
			<verse number="21">olaitaal osesen lang' lʼenkitadounoto, petum atanyanyukie osesen lenye lʼenkitook, tʼenkidimata naidimie ninye atipika ntokitin pookin abori enye.</verse>
		</chapter>
		<chapter number="4">
			<verse number="1">Akae, lalashera lainei lanyor, laataiye esing'ati, lirara eng'ida o enkaja ai, entashoito tiatua Olaitoriani, lanyor lainei.</verse>
			<verse number="2">Asai Evodia, nasai Sintike, peata endamunoto nabo tiatua Olaitoriani.</verse>
			<verse number="3">Ee, aasai si iye, ol emboitei ai, taretoki nena kituak naataarare tʼolbae loo lomon lʼeng'ida te nebo o nanu, o Klemens o ilkulekai aretok lainei ootii ngam enye enkitabu empuan.</verse>
			<verse number="4">Enting'idata tiatua Olaitoriani oshi ake! Naitoki ajo: Enting'idata!</verse>
			<verse number="5">Njeyolouni emborran inyi too ltung'anak pookin! Etaanu Olaitoriani.</verse>
			<verse number="6">Emiekenya te toki, kake enjoo, peyolou Engai oshi yeunot inyi tʼesayata o tʼeropare te nebo o elikinoto e ashe.</verse>
			<verse number="7">Ore eseriani Engai nalang' eng'eno pookin, njerrip iltauja linyi o ndamunot inyi tiatua Kristos Yesus.</verse>
			<verse number="8">Ore tʼenkiting'oto, lalashera, entoki pookin nasipa, naata enkitook, naata esupato, naata eshaatishu, naiting'idisho, elimunoto sidai, enara orregie sidai, enaitadarari — ninje embirribirra!</verse>
			<verse number="9">Nona baak nintengenuote ning'amumu nining'ining'i nidolidolo te nanu, entobira, nebik Engai eseriani te nebo o ndai.</verse>
			<verse number="10">Ang'ida naleng' tiatua Olaitoriani, tiaraki ninyaakitia aapiu, pikishilaala nanu. Esipa, itishilaitie oshi ake, kake eitu itumutumu erishata.</verse>
			<verse number="11">Majo ena tʼolbae lʼeng'oroto; amu aiteng'enue, paabaiki mbaak pookin natii atua.</verse>
			<verse number="12">Amu ayolo enaikununo, teni aang'oriki toki arashu teni ebore ntokitin. Aidipakino ewueji pookin o too mbaak pookin: teni ataraposhe arashu teni aata olamei, teni aata enkumoi arashu elaunoto.</verse>
			<verse number="13">Aidimu pookin tʼolbae le ilo, laaidimunye, lora Kristos.</verse>
			<verse number="14">Kake itaasa enaishiaakino, tiaraki nikitaretokitio tiatua osina lai.</verse>
			<verse number="15">Niyololo si ndai, le Filipi, aajo ore tʼenkiterata euangelion, neba enkata natupukuo Makedonia, nemetii esirit naatang'arie esiana enkishooroto o eng'amunoto, neme ndai ake.</verse>
			<verse number="16">Amu baiki tiatua Tesalonike kirriwakitia nanu enkata elukunya o enkata e are enataa naatumoki nanu.</verse>
			<verse number="17">Metiu ajo aing'oru enkishooroto, kake aing'oru ilmomo, pebore tiatua enkikenata inyi.</verse>
			<verse number="18">Amu aata pookin, naata emborei. Aata tʼenkumoi aidipa atang'amu te Epafroditos enaing'ua ndai, erropili sidai, enkidasare nashipakino Engai.</verse>
			<verse number="19">Njeigany Engai ai naang'or too ndai pookin tʼerisioroto endupoto enye tiatua enkitook te Yesus Kristos.</verse>
			<verse number="20">Njeata Engai, Papa lang', enkitook eiter nkatan pookin o nkatan pookin.</verse>
			<verse number="21">Eroroki sinyat pookin tiatua Kristos Yesus. Eiroroki ndai lalashera ootii e nebo o nanu.</verse>
			<verse number="22">Eiroroki ndai sinyat pookin, naleng' lelo lʼengaji e kaisar.</verse>
			<verse number="23">Ore eng'adunoto Olaitoriani lang' Yesus Kristos, njebik too ndai pookin. Amen.</verse>
		</chapter>
	</book>
	<book number="51">
		<chapter number="1">
			<verse number="1">Paulos, olairriwani le Yesus Kristos, tʼeyeunoto Engai, o olalashe Timoteos:</verse>
			<verse number="2">Too sinyat ootii engang' e Kolosai, o enetii lalashera airukok tiatua Kristos. Njeboitare ndai eng'adunoto o eseriani naing'ua Engai Papa lang' o Olaitoriani Yesus Kristos.</verse>
			<verse number="3">Kiliki yook Engai o Menye lʼOlaitoriani lang' Yesus Kristos ashe nikisayaki ndai oshi,</verse>
			<verse number="4">kindipa aatoning' enkirukoto inyi e atua Kristos o enyorrata niatata ndai too sinyat pookin,</verse>
			<verse number="5">tʼolbae lʼeanyunoto naitaanyaki ndai te shumata, nindipa aatoning' opa tʼororei lʼesipata tiatua euangelion.</verse>
			<verse number="6">Eewuo enitiiti ndai, anaa atua olmaa pookin neiu ilmomo anaa si tiatua ndai, eiter te ina olong' nitoning'o niyolouu eng'adunoto Engai tiatua esipata;</verse>
			<verse number="7">anaa pinteng'enuote te Epafras, ol emboitei ang'</verse>
			<verse number="8">etaboloko yook enyorrata inyi tʼOlmumua.</verse>
			<verse number="9">Onaa, mikigira si yook nikisayaki ndai, eiter te ina olong' nikitoning'o ena, nikisai, peiganyi ndai eyolounoto eyeunoto enye tiatua eng'eno pookin o eyolounoto emumuaishu,</verse>
			<verse number="10">pilimanana anaa peaku tʼOlaitoriani, metaa enting'idata pookin, piiuu ilmomo tiatua enkitobirata sidai pookin,</verse>
			<verse number="11">niponana tʼeyolounoto Engai nigolulu tʼengolon pookin, tʼentemet engolon enkitook enye, pitumutumu olng'iria pookin o olgira tʼeng'ida,</verse>
			<verse number="12">ilikiki Papa ashe loidimunye yook eng'arata enjung'o oo sinyat tiatua enkilang'et,</verse>
			<verse number="13">loitopua yook tiatua engolon enaimin neitobik yook tiatua enkarsishu Oinoti lʼenyorrata enye,</verse>
			<verse number="14">nikiata tiatua ele elakunoto tʼosarge lenye, nera enkitaunoto oo nkitarruot.</verse>
			<verse number="15">Naa ninye emua Engai nemeduai, olkikau loo nkitobirat pookin.</verse>
			<verse number="16">Amu te ninye eitobiraki ntokitin pookin naatii shumata o naatii enkop, naalio o nemelio, ten aa lorikaishi loo looitore, arashu nkitoriaitin, arashu nkarsishuni, arashu ngoloni; pookin eitobiraki te ninye o tʼolbae lenye.</verse>
			<verse number="17">Netii ninye tʼenkiterata oo ntokitin pookin, netii pookin atua ninye.</verse>
			<verse number="18">Nera ninye elukunya osesen, eji nʼesirit; ninye ora enkiterunoto o olkikau oing'ua lootuata, peiturukie tiatua pookin.</verse>
			<verse number="19">Amu etishipakine, pemany emborei pookin atua ninye;</verse>
			<verse number="20">neitobirakinye pookin kion, naatii enkop arashu naatii shumata, tiaraki naitaa eseriani tʼosarge tʼesalaba enye tʼengalo enye openy.</verse>
			<verse number="21">Ore ndai, lirara opa lomon o ilmang'ati tiatua ndamunot inyi tʼolbae loo asat inyi torrok,</verse>
			<verse number="22">einotoko ndai enkitobirakinoto tʼosesen enkiring'o enye tʼenkea, peitasheye ndai irara sinyat nimiatata entioto arashu entibili tʼengomom enye,</verse>
			<verse number="23">ten aa ipuoiyeye enkirukoto niunokinono ninye nigoligolo, niminjosho eibelekenyari ndai aaitung'ua eanyunoto euangelion, nitoning'o ndai, nainosuaki tiatua nkitobirat pookin naatii abori e shumata, neaku ataa nanu, Paulos, olaisyayani lenye.</verse>
			<verse number="24">Ashipa taata tiatua sinaitin lainei tʼolbae linyi naitahaia tʼenkiring'o ai enang'oriki nkisilot e Kristos tʼosesen lenye, lora esirit;</verse>
			<verse number="25">naa ninye aaitaaki nanu olaisyayani lenye tʼerisioroto enkisyayare Engai, naaishooki tiatua ndai, paitabaia naleng' ororei lʼEngai,</verse>
			<verse number="26">naa ninye emikio natushumaki too nkatan o lajijik le opa, kake etabolokoki sinyat lenyena taata.</verse>
			<verse number="27">Amu etonyorra Engai aitayolo enara enkumoi sidai e ina mikio tiatua loreren lemeata Engai, naa ninye Kristos tiatua ndai, lora eanyunoto enkitook.</verse>
			<verse number="28">Nikinosu yook ninye nikididing' iltung'anak pookin tʼeng'eno pookin, pikintasheye oltung'ani pookin etaa baiaroti tiatua Kristos Yesus;</verse>
			<verse number="29">nanyamalaki nanu ina kyas nanyok tʼentemet enkidimata e ilo oitobirisho tiatua nanu tʼengolon.</verse>
		</chapter>
		<chapter number="2">
			<verse number="1">Amu ayeu niyololo, ajo keba aa eaparoto naata tʼolbae linyi o lelo le Laodikea o pookin leitu edol engomom ai tʼosesen,</verse>
			<verse number="2">peilejileji iltauja lenye neitushuli te nebo tiatua enyorrata, petum endupai pookin enkitabaiaroto eng'eno, aatayolou emikio Engai Papa o ne Kristos;</verse>
			<verse number="3">ore tiatua ninye eisudori masaa sidan pookin eng'eno o eyolounoto.</verse>
			<verse number="4">Najo kuna, pemelej ndai oltung'ani too rorei sidan.</verse>
			<verse number="5">Amu teni matii tʼosesen, natii e nebo o ndai tʼolmumua, nang'ida, teni adol orregie linyi o enkirukoto inyi nagol e atua Kristos.</verse>
			<verse number="6">Anaa pitang'amutua Olaitoriani Yesus Kristos, neijia entilimanata tiatua ninye,</verse>
			<verse number="7">niunokinono, nishetakinono tiatua ninye tʼenkirukoto nagol, neijia anaa peiteng'enaki ndai, niponana aaliki ashe te ina.</verse>
			<verse number="8">Eng'orai, pemeitamanimanaa ndai oltung'ani tʼenkiteng'enare arashu tʼempesho elejare tʼerisioroto eng'amunoto oo ltung'anak, o noo rregieita lʼolmaa, neme tʼeyeunoto e Kristos.</verse>
			<verse number="9">Amu emanya tiatua ninye emborei pookin engaishu anaa osesen.</verse>
			<verse number="10">Nirara ndai baiarot tiatua ninye lora elukunya enkitoria o engolon pookin.</verse>
			<verse number="11">Ore tiatua ninye etumurataki ndai tʼemurata neitu eitobiri too ngaik, kake etushurtaki osesen oata nkitarruot tiatua enkiring'o, eji tʼemurata e Kristos.</verse>
			<verse number="12">Etunukaki ndai te nebo o ninye tʼenkibatisa; ore te ninye itopiutuo si ndai tʼenkirukoto naitobir Engai, naitopiwuo ninye too lootuata.</verse>
			<verse number="13">Einyeye si ndai te ina kata nituata tiatua nkitarruot o tiatua enkiring'o inyi nememurata, neisho ndai empuan te nebo o Kristos, etapalaka yook nkitarruot pookin,</verse>
			<verse number="14">nejut esirata naitang'oro yook, nataa too nkitanapat neibok yook; kake etoshoroiye ninye nesheiki esalaba,</verse>
			<verse number="15">neitau enkishopo oo nkitoriaitin o looata engolon, neitaduaia tʼewuas, nerik ninje anaa nkyarunot, eidipa atigilu ninje.</verse>
			<verse number="16">Eminjo eigwenakinye ndai oltung'ani endaa arashu enaoki arashu ngolong'i kituak naaje arashu lapaitin lʼenkibor arashu ngolong'i e sabato;</verse>
			<verse number="17">ore kuna baak, naa oloip loo ntokitin e akenya; kake ole Kristos osesen.</verse>
			<verse number="18">Eminjo eiwang'ie ndai oltung'ani enjunet, lora oloito anaa peyeu openy tʼenkitadounoto o tʼesupato oo lmalaikan, neitu edol hoo nabo too nena, neitaa sapuk elukunya pesho tiatua ndamunot naaing'ua enkiring'o enye,</verse>
			<verse number="19">nemeibung'are elukunya, naa ninye naret osesen olulung'a neisho eidikidiko te nebo neibung'aro tʼengalo oo rubat o ieneta enyena, nebulu nji, petum emponaroto Engai.</verse>
			<verse number="20">Teni ituata te nebo o Kristos nipalipala rregieita lʼolmaa, ainyo pisujusuju rregieita lʼolmaa anaa loopon aaishiu tiatua olmaa?</verse>
			<verse number="21">Ejo: mimbung' ena, niminyorrinyor ena, nimiporoo ena,</verse>
			<verse number="22">naa pookin ntokitin naamuta ake tiabori oo ngaik oo ltung'anak, nera nkitanapat o nkiteng'enareitin oo ltung'anak,</verse>
			<verse number="23">naatiu anaa eng'eno tʼolbae lʼesinyatishu nageluno o enkitadounoto, tiaraki nemeing'urrie osesen nemeshilaa enkiring'o, peata ngolati enyena.</verse>
		</chapter>
		<chapter number="3">
			<verse number="1">Akae, teni itopiutuo ndai te nebo o Kristos, eng'orutu ne shumata, enetii Kristos lotonita te tatene Engai.</verse>
			<verse number="2">Embirribirra nara ne shumata, me nara nʼenkop.</verse>
			<verse number="3">Amu ituata ndai netushumaki empuan inyi te nebo o Kristos tiatua Engai.</verse>
			<verse number="4">Teni elalioi Kristos, empuan ang', nipuopuo aalioi si ndai te nebo o ninye tiatua enkitook.</verse>
			<verse number="5">Akae, entaar metuata rubat inyi naatii enkop: mbaak torrok oo nkiri o olduruki o enkima o olng'warra torrono o engong'u oo masaa, nara enkisyayare oo nkulie ain.</verse>
			<verse number="6">Tʼolbae loo kuna baak elotu engoro Engai shumata oo ltung'anak lemeiruk.</verse>
			<verse number="7">Naa tiatua ninje itilimanate si ndai opa injiuyeye ninje.</verse>
			<verse number="8">Kake ore taata, entautu pookin too ndai: engoro o enkiba o entorroni o emoroto o ilderrat torrok tʼenkutuk inyi.</verse>
			<verse number="9">Emilejaro tiatua ndai aten! Entautu oltung'ani musana te nebo o nkyasin enyena,</verse>
			<verse number="10">ninjopishopo oltung'ani ng'ejuk, oitaai ng'ejuk tʼeyolounoto, tʼerisioroto emua e ilo oitobira ninye;</verse>
			<verse number="11">nemetii ene Olgriki arashu Oyudayos arashu omurata arashu lememurata arashu olmeeki arashu Oskite arashu osinga arashu ololakuno, kake era Kristos pookin netii atua pookin.</verse>
			<verse number="12">Akae, enjopo anaa lootegeluaki lʼEngai, sinyat o loonyorri, iltauja lʼenkordunoto, emborran, enkitadounoto, enkirobi, olng'iria,</verse>
			<verse number="13">ninapakinono, ning'uaikinono, teni eata oltung'ani enkitang'oroto tʼolekai; neijia anaa petung'aikia Olaitoriani ndai, neijia si ndai!</verse>
			<verse number="14">ore too kuna pookin, enjopo enyorrata nara eenet enkitabaiaroto.</verse>
			<verse number="15">Njeitorisho eseriani e Kristos tiatua iltauja linyi, ndai looipotokoki atua ninye tiatua osesen obo, niakuku loobore ashe.</verse>
			<verse number="16">Njebik ororei le Kristos tiatua ndai tʼemborei, ninteng'enaroro nididing'aroro tʼeng'eno pookin, niranyakiki Engai too ltauja linyi too singolioitin lʼengauo o too singolioitin lʼenkitadararoto o too singolioitin sidan lʼolmumua.</verse>
			<verse number="17">Ore pookin nintobiribiri tʼororei arashu tʼenkyas, entobira kuna pookin tʼengarna Olaitoriani Yesus, pilikiki ashe Engai Menye te ninye.</verse>
			<verse number="18">Ndai, nang'oroyok, entoning' ilmoruak linyi, anaa peitoriori tʼOlaitoriani.</verse>
			<verse number="19">Ndai, lemoruak, entonyor ng'oroyok inyi, emiaku pushunot too ninje.</verse>
			<verse number="20">Ndai, nakera, entoning' lootoiutuo ndai too ntokitin pookin; amu ena naiting'id Olaitoriani.</verse>
			<verse number="21">Ndai loomenye, emintagor nkera inyi, pemeaku kureti.</verse>
			<verse number="22">Ndai, laisyayak, entoning' loora laitoriak linyi loo seseni too pookin, me tʼenkisyayare oo ngonyek anaa looiting'id iltung'anak, kake too ltauja lemeata olosek niurere Olaitoriani.</verse>
			<verse number="23">Ore pookin enintobiribiri, too ltauja entobirakiti anaa Olaitoriani, me anaa iltung'anak,</verse>
			<verse number="24">niyololo, aajo ipuopuo aatum elaakinoto enjung'o tʼOlaitoriani; amu isyayakiki Olaitoriani Kristos.</verse>
			<verse number="25">Kake ore oloitobir entorroni, nelang'amu entorroni naitobira; amu meing'oraa Engai entemet oltung'ani.</verse>
		</chapter>
		<chapter number="4">
			<verse number="1">Ore ndai, laitoriak, enkunakiti laisyayak linyi naaishiaakino o naarisiore, niyololo aajo, iatata si ndai Olaitoriani te shumata.</verse>
			<verse number="2">Entonyok tʼesayata, ninjolololo tʼenkishooroto e ashe,</verse>
			<verse number="3">niomonokiki si yook pookin, peboloki yook Engai kutukaji ororei, nikilimu emikio e Kristos, amu ina aateenyeki,</verse>
			<verse number="4">paibalunye ninye neija anaa pemeata kata namalimu.</verse>
			<verse number="5">Entilimanata tʼeng'eno tʼengomom oo kulo lootii aulo ninyang'unyenye enkata.</verse>
			<verse number="6">Enjoo eborru ororei linyi netipikaki emakat pejing'aa tʼenkata pookin, piyololo eninkoko, pindimidimi aaishoo ealet naitoriori oltung'ani pookin.</verse>
			<verse number="7">Eitayolo ndai Tukikos mbaak ainei pookin, naa ninye olalashe lanyor o olaisyayani supat o osinga te nebo o nanu tiatua Olaitoriani,</verse>
			<verse number="8">lairriwaka ndai, peyolou, eninkununono, neilejilej nediding' iltauja linyi,</verse>
			<verse number="9">te nebo o Onesimos, olalashe supat naa kirotet, lora obo linyi. Eitayolo ndai mbaak pookin naataa tʼene.</verse>
			<verse number="10">Eiroroki ndai Aristarkos loena anaa nanu, o Markos, ol enganashe e Barnabas, lora ninye itang'amarie nkitanapat naaje; teni elotu enitiiti ndai, entang'amutu ninye,</verse>
			<verse number="11">o Yesus oji Yustos, loora lʼemurata. Nera ninje ake laretok lainei tiatua enkyas enkarsishu Engai, nainoto enkilejilejata too ninje.</verse>
			<verse number="12">Eiroroki ndai Epafras, lora obo linyi, naa osinga le Kristos, osayaki ndai oshi tʼenyuata, pintasheshe aa baiarot neiganyaki ndai tʼeyeunoto pookin Engai.</verse>
			<verse number="13">Aijakenoki ninye, ajo enyamalaki ndai naleng' o kulo lootii Laodikea o Hierapolis.</verse>
			<verse number="14">Eiroroki ndai Lukas, olabaani likinyor, o Demas si.</verse>
			<verse number="15">Eroroki lalashera ootii Laodikea o Nimfa si, o esirit natii engaji enye.</verse>
			<verse number="16">Ore teni eidipaki aaisoma ena palai too ndai, ninjoioio, peisomai si tʼesirit e Laodikea, nisomama ndai en e Laodikea,</verse>
			<verse number="17">nijokiki Arkipos: Ng'orai enkisyayare nitang'amua tiatua Olaitoriani, ntabai iye.</verse>
			<verse number="18">Enkirorokinoto ai Paulos, tʼengaina ai. Entadamutu ienat ainei. Metobikie eng'adunoto ndai. Amen.</verse>
		</chapter>
	</book>
	<book number="52">
		<chapter number="1">
			<verse number="1">Paulos o Silvanos o Timoteos: en esirit oo Ltesalonikes ena palai tiatua Engai Papa o Olaitoriani Yesus Kristos. Njebikie ndai eng'adunoto o eseriani naing'ua Engai Papa lang' o Olaitoriani Yesus Kristos.</verse>
			<verse number="2">Kiliki Engai ashe oshi too ndai pookin nikimpot ndai tiatua sayat ang'</verse>
			<verse number="3">nikidamu mikipal enkyas enkirukoto o enyamali enyorrata o olng'iria lʼeanyunoto, nara ninye Olaitoriani lang' Yesus Kristos tʼengomom Engai o Papa lang'.</verse>
			<verse number="4">Amu kiyolo, lalashera oonyor Engai, anaa petegelua ndai Engai;</verse>
			<verse number="5">amu eitu ebaiki euangelion ang' ndai tʼororei ake, kake baiki tʼengolon o tiatua Olmumua Sinyati o tʼenkitisipunoto kitok; niyololo, neijia anaa pikinkununo too ndai tʼolbae linyi;</verse>
			<verse number="6">itaa ndai lasujak lang' o lʼOlaitoriani, nitang'amutua ororei tiatua sinaitin kumok tʼeng'ida tiatua Olmumua Sinyati</verse>
			<verse number="7">niakuku larikok loo pookin ooiruko te Makedonia o te Akaia.</verse>
			<verse number="8">Amu eibulaiye oltoilo lʼororei lʼOlaitoriani aing'ua ndai; neyolounoi enkirukoto inyi e atua Engai, me tiatua Makedonia o Akaia ake, kake baiki too wuejitin pookin, nemeyeuni nikipon yook ororei.</verse>
			<verse number="9">Amu eitayolo ninje oopeny eneikunakine ororei lang' too ndai te ina kata kijing' atua ndai, anaa eninkuna ndai, pimbelekenyakinono Engai, nipalipala muain nemera Engai, nisyayakiki Engai naishiu nasipa,</verse>
			<verse number="10">nianyunyu Oinoti lenye aing'ua shumata oitopiwuo ninye too lootuata, Yesus, loitopok yook aitung'ua engoro nalotu.</verse>
		</chapter>
		<chapter number="2">
			<verse number="1">Amu iyololo si ndai, lalashera, enjing'ata ang' te ina kata kietuo enitiiti, ajo eitu eaku pesho;</verse>
			<verse number="2">amu ten ake kindipa aatang'amutu nkisilot o morot kumok te Filipi, anaa eniyololo ndai, nikiata empijan kitok tiatua Engai ang', pikinosaki ndai lomon lʼeng'ida kiata enara kitok.</verse>
			<verse number="3">Amu ore enkitaduaroto ang' eitu eaku tʼenkitapong'oroto arashu tʼolduruki arashu tʼolosek;</verse>
			<verse number="4">kake anaa peishoo yook Engai, pikinosu lomon lʼeng'ida, neijia kilimu; neme pikintiship iltung'anak, kake Engai naleen oltau lang'.</verse>
			<verse number="5">Amu eitu ai kata kiimaki rorei lʼolosek, anaa piyololo, arashu kiata empiani naisudoro, — Engai oljakeni lang' —;</verse>
			<verse number="6">neitu king'oru enkitadararoto too ltung'anak, neme too ndai, neme too kulekai.</verse>
			<verse number="7">Amu eaku, ten emutu kiroshikitio ndai anaa lairriwak le Kristos; kake kitoborrita yook too ndai, anaa engaibung'ani naitoti nkera enyena.</verse>
			<verse number="8">Neijia kitishipakinote ndai naleng' nikitonyorra yook aaishoo ndai, me lomon lʼeng'ida ake, kake iltauja lang' si, tiaraki nikitonyorra ndai naleng'.</verse>
			<verse number="9">Ajo nanu idamumu, lalashera, enyamali o enyuata ang'; amu kintobira enkyas dama o kiarie, pemikiek oltung'ani too ndai nikinosu too ndai lomon lʼeng'ida lʼEngai.</verse>
			<verse number="10">Irara ndai iljaken, naa si ninye Engai, enikinkunari too ndai tʼesinyatishu o t'esupato, nimikiata entioto,</verse>
			<verse number="11">niyololo, aajo anaa eikunaki menye nkera enyena, neijia kitididing'a nikilejilej</verse>
			<verse number="12">nikinjakenoki si yook oltung'ani pookin too ndai, pilimanana ndai aaitoriokino Engai, naipotoko ndai enkarsishu o enkitook enye.</verse>
			<verse number="13">Onaa kiliki Engai ashe mikipal, amu ore ping'amumu ororei lʼEngai likinosakitia yook ndai, neitu ing'amumu anaa ororei loo ltung'anak, kake anaa ororei lʼEngai, anaa pera tʼesipata, naitobirisho tiatua ndai liruko.</verse>
			<verse number="14">Amu ore ndai, lalashera, itaa lasujak loo sirito naatii Yudaya tiatua Kristos Yesus, tiaraki ninoto si ndai enkisiloto too ltung'anak lʼenkishomi inyi, anaa peinoto ninje too Yudayoi.</verse>
			<verse number="15">Etara Olaitoriani Yesus o layolounok ootupukutuo too ninje, nemir si yook, nemeitiship Engai neapare iltung'anak pookin,</verse>
			<verse number="16">nemitiki ninje yook kirorie lemeata Engai, pepok, neitabaia nkitarruot enye wuejitin pookin. Amu eton elotu engoro shumata enye metabaiki enkiting'oto.</verse>
			<verse number="17">Kake ore yook, lalashera, peoruni yook ndai nimikiduare enkiti kata tʼengomom, kake me too ltauja, nikisarisara naleng', pikidol engomom inyi tʼesing'ati kitok.</verse>
			<verse number="18">Akae, kitayeutuo nikipuo enitiiti ndai (nanu Paulos), aigil are, kake etomitikio satan yook.</verse>
			<verse number="19">Amu kang'ai ora eanyunoto o eng'ida o enkaja ang' enkitadararoto? Mirara si ndai tʼengomom Olaitoriani lang' Yesus Kristos tʼelotunoto enye?</verse>
			<verse number="20">Amu irara ndai enkitook o eng'ida ang'.</verse>
		</chapter>
		<chapter number="3">
			<verse number="1">Ore peaku mekure kindim aating'iria, nikinyor, aajo eing'uaikini yook oopeny te Atenai</verse>
			<verse number="2">nikirriwaa Timoteos, olalashe lang' o olaisyayani lʼEngai, naa olaretoni lang' too lomon lʼeng'ida le Kristos, peitagol neilejilej ndai tʼenkirukoto inyi,</verse>
			<verse number="3">pemenanau oltung'ani tiatua kulo sinaitin; amu iyololo, aajo etipikaki yook nona.</verse>
			<verse number="4">Ore en opa kata nikitii e nebo o ndai, kitolikitio yook ndai tʼenkiterata, aajo kipuo aatum sinaitin, anaa petaa niyololo si ndai.</verse>
			<verse number="5">Tiaraki nemekure aidim ating'iria, nairriwaa olkilikwai, payolou enkirukoto inyi, pemeaku eitasur ndai olaitasuroni neaku enkyas ang' en e pesho.</verse>
			<verse number="6">Kake ore pelotu Timoteos aing'ua ndai enikitii neliki yook enkirukoto inyi o enyorrata inyi, nidamunyenve yook oshi ake too sidan niyeuu naleng' nidolidolo yook, anaa si yook kiyeu nikidol ndai:</verse>
			<verse number="7">akae, eilejilejaki yook, lalashera, tʼolbae linyi tiatua emion ang' pookin o osina lang' tʼenkirukoto inyi;</verse>
			<verse number="8">amu kinjiu yook taata, teni intasheshe ndai tiatua Olaitoriani.</verse>
			<verse number="9">Amu kaa ashe kindim aatalaaki Engai tʼolbae linyi tʼena ng'ida pookin niking'ida too ndai tʼengomom Engai ang'?</verse>
			<verse number="10">Kiomon Engai naleng' dama o kiarie, pikidol ngomomi inyi nikitum aaitobira ina natong'oro tʼenkirukoto inyi.</verse>
			<verse number="11">Ore Engai Papa lang' openy o Olaitoriani lang' Yesus Kristos, njeitorioo ngoitoi ang' maetu enitiiti.</verse>
			<verse number="12">Metoponai Olaitoriani enyorrata tiatua ndai aten o too ltung'anak pookin, anaa eniki-tiu yook too ndai,</verse>
			<verse number="13">peitagoli iltauja linyi nemeata entibili tiatua esinyatishu tʼengomom Engai o Papa lang' metabaiki elotunoto Olaitoriani lang' Yesus Kristos te nebo o sinyat lenyena pookin.</verse>
		</chapter>
		<chapter number="4">
			<verse number="1">Akae, eng'or, lalashera, kisai nikididing' ndai tiatua Olaitoriani Yesus Kristos, peiye (anaa pitang'amutua too yook, pibikibiki tʼorregie oitoriori ninting'iding'idi Engai) iponipono aapona.</verse>
			<verse number="2">Amu itayolo nkitanapat nikinjoo yook ndai tʼOlaitoriani Yesus.</verse>
			<verse number="3">Amu era ena eyeunoto Engai, esinyaroto inyi, pipaasharere mbaak torrok oo nkiri,</verse>
			<verse number="4">peyolou oltung'ani pookin atoriku enaret enye tʼesinyaroto o too nganyiti,</verse>
			<verse number="5">me tʼenkima olng'warra anaa loreren lemeyolo Engai,</verse>
			<verse number="6">pemeitarruo oltung'ani nemelej olalashe lenye tʼenkinyang'a, amu elalaaki Olaitoriani entorroni oo kuna pookin, anaa pekinturuko aaliki ndai nikinjakenu.</verse>
			<verse number="7">Amu eitu eipotoki yook Engai olduruki, kake esinyaroto.</verse>
			<verse number="8">Akae, olomen ena, memen oltung'ani, kake Engai naishoo atua ndai Olmumua lenye Sinyati.</verse>
			<verse number="9">Ore tʼenyorrata oo lalashera meaku, pasiraki ndai, amu eiteng'ena Engai ndai openy, pinyorrara,</verse>
			<verse number="10">amuneijia intobirakiki baiki lalashera tiatua Makedonia pookin. Kake adiding' ndai, lalashera, entopon enalang';</verse>
			<verse number="11">ninyokinyoko aagira aaitobir nkun inyi nintobiribiri nkyasin inyi too ngaik inyi, anaa pikintanapa ndai,</verse>
			<verse number="12">peiye ilimanana tʼorregie oitoriori too kulo loora le boo niming'oruru toki too ninje.</verse>
			<verse number="13">Mikiyeu, lalashera, pimiyololo mbaak oo looirura, pimilishilishi anaa kulekai lemeata eanyunoto.</verse>
			<verse number="14">Amu teni kiruk, aajo etua Kristos nepiu, neijia elariku Engai te Yesus baiki kulo looirurate te nebo o ninye.</verse>
			<verse number="15">Amu kiliki ndai ena tiatua ororei lʼOlaitoriani, aajo mikipuo aaiturukie yook likinjiu, likitelekutua te ina kata nalotu Olaitoriani, kulo looirurate.</verse>
			<verse number="16">Amu eladou te shumata ninye, Olaitoriani, tiatua enkipototo sapuk, tʼoltoilo lʼolmalaika kitok, tiatua eorunoto esekegwa Engai, nepuo aapiu tʼenkata elukunya lootuata tiatua Kristos,</verse>
			<verse number="17">tekurum nepuoi aailepie tiatua rukenyan yook likinjiu, likitelekutua, te nebo o ninje, pikipuo aanang'are Olaitoriani tʼolng'inai, pikipuo aatii nji e nebo o Olaitoriani nkatan pookin.</verse>
			<verse number="18">Elejilejaroto nji too kulo rorei.</verse>
		</chapter>
		<chapter number="5">
			<verse number="1">Kake ore nkatan o rishat, lalashera, meyeuni nasiraki ndai.</verse>
			<verse number="2">Amu iyololo ndai oopeny, aajo ore engolong' Olaitoriani elotu anaa olapurroni olotu te kiarie.</verse>
			<verse number="3">Amu ore ejo ninje: osotua neserian, nelotu entorroni nabo kata shumata enye, anaa peinepu emion eng'oroyoni namena, nemeidim aailanyishoi ninje.</verse>
			<verse number="4">Kake ore ndai, lalashera, mirara ndai lʼenaimin, peinepu ndai ina olong' anaa olapurroni.</verse>
			<verse number="5">Irara ndai pookin nkera eong'an o nkera endama; mikira yook lʼenkiarie arashu lʼenaimin.</verse>
			<verse number="6">Akae, njoo mikirura anaa ilkulekai, kake maishololoto nikitum eng'eno.</verse>
			<verse number="7">Amu ore kulo ooirura, kiarie eirura; ore loomera, nemera kiarie.</verse>
			<verse number="8">Kake ore yook likira lʼendama, maishololoto tʼeng'eno ang', kinjopo elong'o enkirukoto o enyorrata, o olkaranda lʼesekengei lʼeanyunoto nabaiki enkitopuata.</verse>
			<verse number="9">Amu eitu epikaki yook Engai engoro, kake pikitum enkitopuata tiatua Olaitoriani lang' Yesus Kristos</verse>
			<verse number="10">otuaka yook, peiye, teni kinjololo arashu kirura, kinjiu te nebo o ninye.</verse>
			<verse number="11">Akae, elejilejaroto tiatua ndai aten nishetakinono obo o olekai, anaa eninkoko.</verse>
			<verse number="12">Kake kisai yook ndai, lalashera, piyolouu kulo ooitobiraki ndai enkyas, oorikito ndai tiatua Olaitoriani nediding' ndai.</verse>
			<verse number="13">Entopon entonyor ninje tʼolbae lʼenkyas enye; entobik iataiyeye ninje eseriani.</verse>
			<verse number="14">Kake kididing' ndai, lalashera, enteng'ena lemeibung' orregie oitoriori, entagolo looshal, entanapakinore ilmenat, enting'iriakiti iltung'anak pookin.</verse>
			<verse number="15">Eng'orai, pemelaaki oltung'ani olekai tung'ani entorroni tʼentorroni, kake entusuj oshi sidan, too ndai oopeny o too ltung'anak pookin.</verse>
			<verse number="16">Enting'idata oshi!</verse>
			<verse number="17">Entasaishoto oade!</verse>
			<verse number="18">Entejo ashe tʼentoki pookin! amu ninye eyeunoto Engai tiatua Kristos Yesus too ndai.</verse>
			<verse number="19">Emiliilarie Olmumua!</verse>
			<verse number="20">Emimenu eyolounoto e akenya!</verse>
			<verse number="21">Entaleen pookin, emboo si naara sidan!</verse>
			<verse number="22">Entapaashare emua entorroni pookin!</verse>
			<verse number="23">Kake ore ninye, Engai eseriani, njesinyaa ndai tukul, njerripoki elulung'ata inyi, Olmumua o oltau o osesen, meata entibili, elotunoto Olaitoriani lang' Yesus Kristos!</verse>
			<verse number="24">Supat oloipot ndai, nelaitobir baiki ninye.</verse>
			<verse number="25">Ndai, lalashera lanyor, entoomonoki yook Engai!</verse>
			<verse number="26">Eroroki lalashera pookin tʼeng'ututata sinyati!</verse>
			<verse number="27">Aitanapa ndai tʼOlaitoriani, peisomai ena palai too lalashera sinyat pookin.</verse>
			<verse number="28">Ore eng'adunoto Olaitoriani lang' Yesus Kristos, njeboitare ndai pookin. Amen.</verse>
		</chapter>
	</book>
	<book number="53">
		<chapter number="1">
			<verse number="1">Paulos o Silvanos o Timoteos: en esirit oo Ltesalonikes ena palai, tiatua Engai, Papa lang' o Olaitoriani Yesus Kristos.</verse>
			<verse number="2">Njeboitare ndai eng'adunoto o eseriani naing'ua Engai, Papa lang' o Olaitoriani Yesus Kristos.</verse>
			<verse number="3">Meata kata nimikiliki oshi Engai ashe tʼolbae linyi, lalashera, anaa peaku; amu ebulu enkirukoto inyi naleng', nepona enyorrata oltung'ani pookin tiatua ndai pookin,</verse>
			<verse number="4">neijia ajo kintadaraa aten tʼolbae linyi tiatua sirito Engai tʼolng'iria linyi o tʼenkirukoto inyi tiatua nkisilot inyi pookin o tiatua sinaitin liting'iria,</verse>
			<verse number="5">nera olponoto lʼenkigwena supat Engai, peiye intobirakinono aajing' enkarsishu Engai, eitameitoi ndai baiki tʼolbae lenye,</verse>
			<verse number="6">anaa peitoriori tʼEngai, pelaaki tʼosina kulo looisilisil ndai,</verse>
			<verse number="7">o ndai looisilisili, eng'ieng'ata te nebo o yook, te ina kata nalalioi Olaitoriani Yesus eing'ua shumata te nebo o ilmalaikan lʼengolon enye,</verse>
			<verse number="8">tiatua enkiwuwuoto enkima, peisho elaata kulo lemeyolou Engai o kulo lemening' euangelion Olaitoriani lang' Yesus,</verse>
			<verse number="9">loopuo aaning' earata o erruoroto oo nkatan pookin, nemetii engomom Olaitoriani, nemetii enkitook engolon enye,</verse>
			<verse number="10">teni elalotu neitadarari tiatua sinyat lenyena neiputukunyokini tiatua lairukok pookin, te ina olong, amu eirukoki enjakenishu ang' too ndai.</verse>
			<verse number="11">Onaa, kiomonoki yook ndai Engai ang', peisho ninye ndai intobirakinorere ena kipototo, neitabaia enjipakinoto pookin emborran o enkyas enkirukoto tiatua engolon,</verse>
			<verse number="12">peitadarari too ndai engarna Olaitoriani lang' Yesus Kristos, o ndai te ninye, tʼeng'adunoto Engai ang' o Olaitoriani Yesus Kristos.</verse>
		</chapter>
		<chapter number="2">
			<verse number="1">Ore tʼolbae lʼelotunoto Olaitoriani Yesus Kristos o enkiturrurroto ang' enetii ninye, kisai ndai, lalashera lanyor,</verse>
			<verse number="2">eminjo eiposhiposhi ndai aasioki aaing'ua ndamunot inyi, niminjosho eiturei ndai, neme tʼolmumua, neme tʼororei, neme tʼempalai natiu eing'ua yook, ajo etabaua engolong' e Kristos.</verse>
			<verse number="3">Eminjo elej ndai oltung'ani tʼorregie o obo, amu melotu ina olong', neme empaashata nang'as alotu, neboluni ele tung'ani lʼenkitarruoto, enkerai enkiminata,</verse>
			<verse number="4">lora olmang'atinda, neilepie kion te shumata oo pookin naji Engai arashu enda naseremi, peitoton kion anaa Engai atua engaji sinyati Engai neitaduaia kion, ajo ninye Engai.</verse>
			<verse number="5">Midamumu, aajo ore opa eton aboitare ndai, atolikio ndai kuna baak?</verse>
			<verse number="6">Niyololo taata si ina naibooio ninye, petum aibalunye tʼenkata enye.</verse>
			<verse number="7">Amu eitera aitobirisho emikio entorroni, kake etii obo oibooio taata ninye o metabana neitaini.</verse>
			<verse number="8">Te ine neboluni ilo torrono, oar Olaitoriani tʼolmumua lʼenkutuk enye, nelaidip ninye, teni elioi tʼelotunoto enye,</verse>
			<verse number="9">naa ilo oata elotunoto tʼerisioroto enkyas e satan te nebo o nkidimat oo muain kumok o ilponot o nkitaduat elejare,</verse>
			<verse number="10">o tʼenkitamanimanaroto atua mesupato too kulo looimin, tiaraki neitu eng'amu enyorrata aanyor esipata neitopoki ninje.</verse>
			<verse number="11">Onaa, eirriwaki Engai ninje engolon enkitapong'oroto, peiruk elejare,</verse>
			<verse number="12">peiye eigwenakini lemeiruk esipata, kake eshipakino mesupato.</verse>
			<verse number="13">Kake ore yook, meata kata nimikiliki oshi Engai ashe tʼolbae linyi, lalashera lang' kiroteti tiatua Olaitoriani, tiaraki nategelua Engai ndai tʼenkiterunoto, pitumutumu enkitopuata tʼesinyaroto Olmumua o tʼenkirukoto esipata;</verse>
			<verse number="14">naa ina eipotoko ndai tʼeuangelion ang', piakuku masaa enkitook Olaitoriani lang' Yesus Kristos.</verse>
			<verse number="15">Akae, lalashera, entashoito nimbung'ubung'u nena nitang'amutua, naatolikioki ndai, ten aa tʼororei arashu tʼempalai ang'.</verse>
			<verse number="16">Ore ninye, Olaitoriani lang' Yesus Kristos o Engai Papa lang', otonyorra yook neisho enkilejilejata oo nkatan pookin o eanyunoto sidai tiatua eng'adunoto:</verse>
			<verse number="17">njediding' ninye iltauja linyi neitagol ndai tiatua enkiteng'enare o nkyasin sidan pookin.</verse>
		</chapter>
		<chapter number="3">
			<verse number="1">Ore enang'or, lalashera, entasayaki yook, pesioki ororei lʼOlaitoriani aponari, neitadarari anaa too ndai,</verse>
			<verse number="2">neng'adieki yook iltung'anak moda o torrok; amu me en oo lkumok enkirukoto.</verse>
			<verse number="3">Kake supat Olaitoriani! elaitagol nerrip ndai tʼentorroni.</verse>
			<verse number="4">Kiruk tiatua Olaitoriani ndai, aajo enikintanap ndai, ninkoko nipuopuo aaiko.</verse>
			<verse number="5">Njeitorioki Olaitoriani iltauja linyi enyorrata Engai o olng'iria le Kristos.</verse>
			<verse number="6">Kake kintanap ndai, lalashera, tʼengarna Olaitoriani Yesus Kristos, pipaasharere olalashe pookin lemeibung' orregie oitoriori neme tʼenkiteng'enare nitang'amutua too yook.</verse>
			<verse number="7">Amu iyololo ndai oopeny eninkoko, pisujusuju yook; amu eitu kimposha too ndai,</verse>
			<verse number="8">neitu kinya endaa oltung'ani o obo pesho, kake kintobira dama o kiarie nkyasin tʼenyamali o tʼosina, pimikiroshiki obo linyi,</verse>
			<verse number="9">me, tiaraki nimikiata engolon, kake pikinjo ndai enkiteng'enare, pisujusuju yook.</verse>
			<verse number="10">Amu te ina kata nikitii atua ndai, kintanapa ndai ena, ajo teni meyeu neitobir oltung'ani enkyas, njoo medaa.</verse>
			<verse number="11">Amu kining', aajo etii atua ndai looibung' orregie lemeitoriori nemeitobir enkyas, kake eitobir mbaak nemeaku.</verse>
			<verse number="12">Kake kintanap lelo nikididing' ninje tiatua Olaitoriani Yesus Kristos, peitobir enkyas tʼolgira nenya endaa enye openy.</verse>
			<verse number="13">Ndai, lalashera, eminaura intobiribiri sidan.</verse>
			<verse number="14">Teni etii oltung'ani lemening' ororei lang', entayolo ele tung'ani nimiatata eng'arata o ninye, pekurru ninye.</verse>
			<verse number="15">Kake eminkenaki ninye anaa olmang'atinda, kake entididing' anaa olalashe linyi.</verse>
			<verse number="16">Ore ninye, Olaitoriani lʼeseriani, njeisho ndai eseriani oshi too ngoitoi kumok. Njebik Olaitoriani te nebo o ndai!</verse>
			<verse number="17">Enkirorokinoto tʼengaina ai nanu Paulos; naa ilo olponoto lai tiatua mpala pookin; asir aiko nji.</verse>
			<verse number="18">Njebik eng'adunoto Olaitoriani lang' Yesus Kristos tiatua ndai pookin. Amen.</verse>
		</chapter>
	</book>
	<book number="54">
		<chapter number="1">
			<verse number="1">Paulos, olairriwani le Yesus Kristos tʼenkitanapata Engai, Olaitopuani lang', o Olaitoriani Yesus Kristos lora eanyunoto ang':</verse>
			<verse number="2">en ino, Timoteos, enkerai ai nasipa tʼenkirukoto, eng'adunoto o enkordunoto o eseriani naing'ua Engai, Papa lang', o Yesus Kristos, Olaitoriani lang'.</verse>
			<verse number="3">Anaa idya naaitanapa iye, pibik te Efesos enkata nalo Makedonia, nintanap kulekai, pemeiteng'en nkulie baak,</verse>
			<verse number="4">nemening' natinin e opa o noo lmakui nemeata enkiting'oto, naayau nkilikwanat nelang' enjetakinoto e atua Engai tiatua enkirukoto.</verse>
			<verse number="5">Kake enkitabaiaroto oo nkitanapat, naa enyorrata naing'ua oltau oibor o oltoilo sidai lʼoltau o enkirukoto nemeata esungureishu.</verse>
			<verse number="6">Ore kulekai etapaasha nona neibelekenyakino ororei le pesho,</verse>
			<verse number="7">neyeu neaku laiteng'enak lʼesipata, nemeyolo enalimu arashu enaitasheye.</verse>
			<verse number="8">Kake kiyolo, aajo sidan nkitanapat, teni eitobir oltung'ani abaraki,</verse>
			<verse number="9">neyolou ena, ajo eitu epiki tʼoltung'ani supat, kake etipikaki too looitobir ntorrok o lemening'isho, too lemeure Engai o laitarruok, too lemesinyari o looimaki engarna Engai pesho, too lootara menye o lootara ng'otonye, o laarak metuata,</verse>
			<verse number="10">o looitobir mbaak torrok oo nkiri, o looisokorisho, o loopur iltung'anak, o lalejak, o looituruj elejisho, o teni etii olekai bae lemenyanyukie enkiteng'enare naishiuniisho,</verse>
			<verse number="11">tʼerisioroto euangelion kitok Engai tesh, naaishooki nanu, painosu.</verse>
			<verse number="12">Aliki ashe Kristos Yesus, Olaitoriani lang', Aaitagolo, amu aatadua ara airukoni naapik atua enkisyayare,</verse>
			<verse number="13">lara tʼenkata elukunya olamoroni o olamirani o olaotikinoni loo ntorrok; kake aaibung'akaki engoshoke nanana, amu aitobira opa nena mayolo, maata enkirukoto.</verse>
			<verse number="14">Kake etaa kitok naleng' empuris Olaitoriani lang' te nebo o enkirukoto o enyorrata natii atua Kristos Yesus.</verse>
			<verse number="15">Esipa ele rorei neaku, peng'amu pookin, ajo eewuo Kristos Yesus atua olmaa, peitopok laitarruok, naa nanu ol elukunya lenye.</verse>
			<verse number="16">Kake te ina aaibung'akaki engoshoke nanana, peitadolu Yesus Kristos tʼenkata elukunya tiatua nanu olng'iria pookin, peaku entoki enkiteng'enare oo kulo loopuo aairuk ninye, petum empuan oo nkatan pookin.</verse>
			<verse number="17">Njetum olkarsis loo nkatan pookin o Engai nabo ng'en, nemerruoio, nemelio, enganyit o enkitook nkatan pookin o nkatan pookin.</verse>
			<verse number="18">Ena enkitanapata naaisho iye, enkerai ai Timoteos, tʼerisioroto oo nkitayolounot nitang'asa atum, piarare enjore sidai tiatua ninje,</verse>
			<verse number="19">niata enkirukoto o oltoilo sidai lʼoltau, naa ninje eiturraitie kulekai, netigile emeili enkirukoto enye.</verse>
			<verse number="20">Ore too lelo naa Humenayos o Aleksandros, laitarasaka satan, peiboiori nememorisho.</verse>
		</chapter>
		<chapter number="2">
			<verse number="1">Akae, adiding'isho, peitaai tʼenkata elukunya oo ntokitin pookin omonot, sayat, sayakinot, ashen too ltung'anak pookin,</verse>
			<verse number="2">too lkarsisi o too pookin looata engolon, pekiata empuan girati o nʼeseriani tʼorregie lʼEngai o tʼenkishaa pookin.</verse>
			<verse number="3">Amu sidai ena neiting'idisho tʼengomom Engai, Olaitopuani lang',</verse>
			<verse number="4">loyeu nepok iltung'anak pookin nepuonu atua eyolounoto esipata.</verse>
			<verse number="5">Amu etii Engai nabo netii olaidikidikoni obo lʼEngai o loo ltung'anak, oji oltung'ani Kristos Yesus,</verse>
			<verse number="6">loishooiye kion, peaku elakunoto too pookin, enjakenishu too nkatan enye;</verse>
			<verse number="7">te ina aaitaaki olkilikwai o olairriwani, (airo esipata, malejisho) o olaiteng'enani loo loreren lemeata Engai tiatua enkirukoto o esipata.</verse>
			<verse number="8">Akae, ayeu nesaisho leak tʼewueji pookin neilepie ngaik sinyat, metii engoro o enking'arrirroto.</verse>
			<verse number="9">Neija si ng'oroyok, njekaj aten tʼolkila oikishaan te nebo o nganyiti o eng'eno bioto, neme tʼenjetata oo lpapit o tʼeikare e sahabu o noo lulu arashu tʼenkishopoto oo lkilani oogol enkinyang'a,</verse>
			<verse number="10">kake anaa peaku too ng'oroyok naaibalu enkuretishu Engai too nkitobirat sidan.</verse>
			<verse number="11">Ore eng'oroyoni, njeiteng'enuo tʼolgira o tʼening'oto.</verse>
			<verse number="12">Maisho eng'oroyoni eiteng'enisho, arashu eitore olee, kake njegira.</verse>
			<verse number="13">Amu Adam etang'asaki aaitobir, neitokini Eva.</verse>
			<verse number="14">Eitu eleji Adam, kake eng oroyoni etelejaki, neau enkitarruoto.</verse>
			<verse number="15">Kake eitopoki tʼeishoi oo nkera, teni ebik ninje tiatua enkirukoto o enyorrata o esinyatishu te nebo o eng'eno bioto.</verse>
		</chapter>
		<chapter number="3">
			<verse number="1">Esipa ele rorei: teni eyeu oltung'ani enkyas olaing'orani lʼesirit, nesuj enkyas sidai.</verse>
			<verse number="2">Ore si ninye olaing'orani, njoo meata eleyata, neaku olmoruo lʼeng'oroyoni nabo, lememera, loata eng'eno aitabaia, lobaraki, olaitinyikunoni loo lomon, oloyolo aiteng'enisho,</verse>
			<verse number="3">me olaokoni lʼolmarua, me olaarani, me olong'oroki kion too ntorrok, kake olobor, olgirati, lemenyor ngoshola,</verse>
			<verse number="4">loitasheiki engaji enye sidai, neata nkera naaning'isho tʼenganyit pookin.</verse>
			<verse number="5">Teni eaku meidim oltung'ani aitasheiki engaji enye, kaji eiko teni eitasheiki esirit Engai?</verse>
			<verse number="6">nemeaku olng'ejuk lʼenkirukoto, pemeitaa sapuk elukunya nebatata atua enkigwena e satan.</verse>
			<verse number="7">Meata kata nemeata si enjakenishu sidai too kulo lootii boo, pemebatata atua emoroto neitoki atua erreshet e satan.</verse>
			<verse number="8">Neijia si laisyayak lʼesirit, njeaku loobor, lemeata ilng'ejepa aare, nemeok enaisho naleng', nemeata olorok loo masaa,</verse>
			<verse number="9">looata emikio enkirukoto tiatua ndamunot naaibor.</verse>
			<verse number="10">Ore kulo njeng'asi aaleen, peishori tekurum enkisyayare, teni enyorrikini meata eleyata.</verse>
			<verse number="11">Neijia si ng'oroyok enye, njeata nganyiti, nemekurrisho, nerrip aten, naara supati too ntokitin pookin.</verse>
			<verse number="12">Ore laisyayak, njeaku pookin obo olmoruo lʼeng'oroyoni nabo, naa looitasheiki nkera enye o ngajijik enye aabaraki.</verse>
			<verse number="13">Ore looisyaisho sidai, netumoki aten enkitook sidai neata enkiteunoto sapuk tʼenkirukoto e atua Kristos.</verse>
			<verse number="14">Aatisiraka iye kuna baak nairuk, ajo alotu enitii asioki.</verse>
			<verse number="15">Kake teni aimutie naleng', pitum atayolo orregie limbung' tiatua engaji Engai, naa ninye esirit Engai naishiu, eng'apet o entonata esipata.</verse>
			<verse number="16">Naa kitok naleng' peinosuni ena mikio engaishu: Ninye oloibalunyeki tiatua osesen, neitaaki supat tʼolmumua, nelioi too lmalaikan, neinosuni tiatua loreren lemeata Engai, neiruki tʼolmaa, neng'amari te shumata.</verse>
		</chapter>
		<chapter number="4">
			<verse number="1">Kake ejo Olmumua aibalunye, ajo tiatua nkatan enkiting'oto epuo aarrinyo kulekai aaing'ua enkirukoto, neibung'are ilmumuan enkitamanimanaroto o nkiteng'enareitin oo loiriruani.</verse>
			<verse number="2">Amu etelejaki tʼolosek loo kulo ooiro elejare, ootapejoki olmishire tiatua ndamunot enye,</verse>
			<verse number="3">nemitiki iltung'anak eamisho, nemitiki enya ndaikin naaitobira Engai, peng'amu lairukok o looyolou esipata ninje te ashe.</verse>
			<verse number="4">Amu era enkitobirata Engai pookin sidai, nemetii enaiturrari nang'amuni te ashe;</verse>
			<verse number="5">amu esinyari tʼororei lʼEngai o tʼesayata.</verse>
			<verse number="6">Teni intanap lalashera kuna, niaku olaisyayani sidai le Kristos Yesus oitubuluaki too rorei lʼenkirukoto o lʼenkiteng'enare sidai nitusuja oshi.</verse>
			<verse number="7">Tapaasha natinin e pesho oo ntasati. Ntamoo kion orregie lʼEngai.</verse>
			<verse number="8">Amu eishoru emokunoto osesen endupoto kinyi, kake eata emokunoto Engai endupoto too ntokitin pookin, neata enkisiligata empuan e taata o enalaaku.</verse>
			<verse number="9">Esipa ele rorei neaku penyorruni naleng'.</verse>
			<verse number="10">Amu kinyamal te ina nikinyok aang'idare Engai naishiu, ora Olaitopuani loo ltung'anak pookin, naleng' loo lairukok.</verse>
			<verse number="11">Ntanapa kuna, nteng'enu!</verse>
			<verse number="12">Minjo eiba oltung'ani enkitishu ino! kake taa enkiteng'enare too lairukok tiatua ororei, tiatua orregie, tiatua enyorrata, tiatua Olmumua, tiatua enkirukoto, tiatua eshaatishu.</verse>
			<verse number="13">Metabana nalotu, tonyua tʼenkisoma, tʼendiding'aroto, tʼenkiteng'enare!</verse>
			<verse number="14">Mirikino enkishooroto nikinjooki tʼenkitayolounoto, kinteleikitia ilpaiyani ngaik.</verse>
			<verse number="15">Nena tishilarie, tamokunore, pipona tiatua ntokitin pookin aibalunye.</verse>
			<verse number="16">Torripo kion o enkiteng'enare; tobikie nena baak. Amu teni inko neijia, nintopok kion o kulo likining'.</verse>
		</chapter>
		<chapter number="5">
			<verse number="1">Milepilepaki olpaiyan, kake tididing'a ninye anaa minyi lino, o ilmurran anaa lalashera,</verse>
			<verse number="2">nkituak tasati anaa noo yeiyo, nkutiti anaa nganashera inono tʼeshaatishu pookin.</verse>
			<verse number="3">Ntaa kituak ngolia naara!</verse>
			<verse number="4">Kake teni eata engoliai nkera arashu nkera oo ltoiye lenye, njeng'as ninje aaiteng'enuo aten, peyolo aaitadua enkisyayare Engai too ngajijik enye nelaaki lootoiutuo ninje too sidan, amu ina sidai tʼengomom Engai neiting'id ninye.</verse>
			<verse number="5">Enara oliai, nebik openy neanyu Engai, nebik tiatua eomonoto dama o kiarie.</verse>
			<verse number="6">Amu enabik tiatua olng'warra, netua eishiu.</verse>
			<verse number="7">Ntanapa kuna baak, pebik meata eleyata!</verse>
			<verse number="8">Teni meshilaa oltung'ani ilkulenyena o naleng' kulo l'engaji enye, eisimua ele enkirukoto naa torrono nelang' olemeiruk.</verse>
			<verse number="9">Minjo egeluni engoliai neitu ebaiki larin ntomoni ile, natii opa eng'oroyoni olmoruo obo,</verse>
			<verse number="10">neijakenoki nkyasin sidan ninye, teni eitubulua nkera, neitoomon lomon, neisuj isinyat nkejek, neretoki looata osina, nesuj enkyas sidai pookin, peitobir.</verse>
			<verse number="11">Kake ore ngolia kutiti, tapala, amu teni ewuasare Kristos, neyeu neami,</verse>
			<verse number="12">neata enkigwena, ajo eiturraitie en opa kirukoto elukunya.</verse>
			<verse number="13">Neitoki aaku turua nemoku emanaa too ngajijik. Neme turua ake, kake era si noopeny olderra o rorei loo nkurrat, neiro mbaak nemeaku.</verse>
			<verse number="14">Akae, ayeu ngolia kutiti neami, neiu nkera, neing'oraa ngajijik enye, nemeisho ele mang'atinda eng'asiata namorishore.</verse>
			<verse number="15">Amu eidipa kulie aatorrinyoto aatusuj satan.</verse>
			<verse number="16">Kake teni eata olairukoni arashu engairukoni ngolia, njeshilaa ninje, nemeisho eek esirit, petum nena olia naara, enabaiki.</verse>
			<verse number="17">Njoo eitaai kituak aigil are kulo aigwenak looitasheiki sidai, naleng' kulo loonyok tʼororei o tʼenkiteng'enare.</verse>
			<verse number="18">Amu ejo esirata: meenai enkutuk olkiteng' loidong'isho; neitoki: Eaku, petum olaitobirani olkwaje lenye.</verse>
			<verse number="19">Teni eitang'ori olaigwenani, ming'amu ena kitang'oroto, neme teni etii iljaken aare arashu okuni.</verse>
			<verse number="20">Ore looitarruo, ngwenaki tʼengomom oo pookin, peureisho si ilkulekai.</verse>
			<verse number="21">Aijakenu tʼengomom Engai o Kristos Yesus o ilmalaikan gelunot lʼEngai, pimbung' nena baak, miata enyorunoto arashu enkitooroto.</verse>
			<verse number="22">Minteleiki oltung'ani ngaik asioki! Ming'ar nkitarruot oo lkulekai tung'anak! Torripo kion, pibik aa shaat!</verse>
			<verse number="23">Mintoki taata aok engare, kake tooko enkiti aisho tʼolbae lʼengoshoke ino, tiaraki nimoi aigil kumok.</verse>
			<verse number="24">Ore nkitarruot oo kulekai tung'anak edoli nabokata, netum earata tʼenkiterata; nelioi nkitarruot oo kulekai tekurum.</verse>
			<verse number="25">Neijia etiu si nkitobirat sidan oo kulekai edoli tʼenkiterata, nemeidim aaisudoroto nkulie.</verse>
		</chapter>
		<chapter number="6">
			<verse number="1">Ore singan pookin ootii abori enjata, njeiken laitoriak lenye tʼenganyit pookin, pememori engarna Engai o enkiteng'enare.</verse>
			<verse number="2">Ore lelo, looata laitoriak ooiruk, nememenaa tiaraki nara lalashera; kake eikash, teni epon ninje aaisyayaki ninje, amu era ninje lairukok naa kiroteti oong'ar emunyani. Nteng'ena kuna baak nididing'!</verse>
			<verse number="3">Teni eiteng'en oltung'ani nkulie baak nemebik tiatua rorei ooi-shiuniisho lʼOlaitoriani lang' Yesus Kristos o tiatua enkiteng'enare narisiore orregie lʼEngai,</verse>
			<verse number="4">neiteija ilo elukunya pesho, nemeyolo toki, neata emoiyan naaunye nkikilikwanat o njangarrin, naapukunye engilata e tau, enkitarrikino, emoroto, elapo torrono,</verse>
			<verse number="5">olarrabal loo ltung'anak ooitarruoitie eng'eno enye netooruoki esipata, loodamu, aajo orregie lʼEngai etumie endupoto. Tapaashare looba nji!</verse>
			<verse number="6">Kake era emokunoto Engai o engiraishu oo naatai, engong'u sapuk endupoto;</verse>
			<verse number="7">amu eitu kiau toki atua olmaa, eibala, ajo mikindim aaea toki.</verse>
			<verse number="8">Ore pikiata ndaikin o ilkilani, matigirata too nena.</verse>
			<verse number="9">Ore kulo looyeu neaku ladupak, neurokino atua enkitasuroto o erreshet o ilng'warraitin kumok lʼemodaishu o looata enkitameito looitadoiki iltung'anak atua erruoroto o enkiminata.</verse>
			<verse number="10">Amu era enyorrata oo ngoshola entonata oo ntorrok pookin, neng'war kulekai ena neimalimal neing'ua enkirukoto nepej aten too mioitin kumok.</verse>
			<verse number="11">Kake iye, letung'ani lʼEngai, kweta kuna! Tonyoku esupato, emokunoto Engai, enkirukoto, enyorrata, olng'iria, emborran!</verse>
			<verse number="12">Taarai tʼearata sidai enkirukoto, mbung'a empuan oo nkatan pookin nikimpotieki nimbalu enkibalunoto sidai tʼengomom oo ljaken kumok.</verse>
			<verse number="13">Aaitanap iye tʼengomom Engai naisho pookin enkishui, o tʼengomom e Yesus Kristos oijakenuo tʼengomom e Pontius Pilatos enkibalunoto sidai;</verse>
			<verse number="14">mbung'a enkitanapata, metii entibili nemetii enkitadiata, metabana neaku elioroto Olaitoriani lang' Yesus Kristos,</verse>
			<verse number="15">naitadol tʼenkata enye ilo lora tesh, naa ninye oata engolon pookin ake, ora olkarsis loo lkarsisi pookin o Olaitoriani loo laitoriak pookin,</verse>
			<verse number="16">naa ninye ake lemee, omany tiatua eong'an enemeidim atijing'a oltung'ani, neitu edol oltung'ani ninye nemeidim atadua; enenye enkitook o enkarsishu oo nkatan pookin. Amen.</verse>
			<verse number="17">Ntanapa ladupak lootii atua ele maa, pemewuasa, pemeiruk masaa naaibelibel, kake Engai naishiu, naitarasaki yook pookin tʼenkumoi, pekisotu tʼeng'ida,</verse>
			<verse number="18">peitobir ninje sidan, netum endupai oo nkitobirat sidan, neishooio tʼeng'ida, neretisho,</verse>
			<verse number="19">neiturrur aten masaa naaku entonata sidai e idya nalotu, neibung' empuan nasipa.</verse>
			<verse number="20">Iye, Timoteos, torripo kuna nikinjooki, tanya rorei le pesho lʼentung'anishu o njangarrin eyolounoto elejare,</verse>
			<verse number="21">amu etusuja kulekai nena neiminye enkirukoto. Njoo kiboitare eng'adunoto. Amen.</verse>
		</chapter>
	</book>
	<book number="55">
		<chapter number="1">
			<verse number="1">Paulos, olairriwani le Yesus Kristos tʼeyeunoto Engai tʼerisioroto enkisiligata empuan tiatua Kristos Yesus:</verse>
			<verse number="2">en ino, Timoteos, enkerai ai nanyor, eng'adunoto o enkordunoto o eseriani naing'ua Engai Papa o Kristos Yesus, Olaitoriani lang'.</verse>
			<verse number="3">Aliki Engai ashe naomon neba opa tʼentonai oo lakuyani lang' too ndamunot sidan, anaa enaadamu iye namapal dama o kiarie,</verse>
			<verse number="4">nayeu naadol iye, teni adamu ilkiyo linono, paaigany eng'ida;</verse>
			<verse number="5">amu adamu enkirukoto ino nasipa natii atua iye, naitera opa amany tiatua koko ino Lois o tiatua ng'utunyi Oinike, nayolo, ajo tiatua iye si.</verse>
			<verse number="6">Te ina bae aaitadamu iye, pinyeye enkishooroto Engai natii atua iye tʼenkiteleikinoto oo ngaik ainei.</verse>
			<verse number="7">Amu eitu eisho Engai yook Olmumua lʼenkuretishu, kake Olmumua lʼengolon o lʼenyorrata o lʼenkitoriokinoto.</verse>
			<verse number="8">Onaa, mining' enkurruna te nanu, oloena lenye, kake ting'iria too nkisilot tʼolbae lʼeuangelion, anaa nanu, tʼerisioroto engolon Engai,</verse>
			<verse number="9">naitopua neipotoki yook tʼenkipototo sinyati, me tʼolbae loo nkitobirat ang', kake tʼeotikinoto enye o eng'adunoto naishooki yook tiatua Kristos Yesus, eton eitu eiteruni olmaa;</verse>
			<verse number="10">neibalunyeki taata tʼelioroto Olaitoriani lang' Yesus Kristos, oiminye engolon enkea neitupukoki atua enkilang'et empuan o entiinoto nemerruoio tʼeuangelion,</verse>
			<verse number="11">naatipikaki nanu, mataa olainosunoni o olairriwani o olaiteng'enani loo loreren lemeata Engai.</verse>
			<verse number="12">Te ilo bae atum kuna kisilot; kake maning' enkurruna too ninje, amu ayolo olairuk, naaitisipuni, ajo aaidim atorripoki nena naaishooki, metabaiki ina olong'.</verse>
			<verse number="13">Mbung'a naleng' enkiteng'enare oo rorei ooishiuniisho Etoning'o te nanu, tiatua enkirukoto o enyorrata natii atua Kristos Yesus.</verse>
			<verse number="14">Ina kishooroto sidai torripo tʼeretokinoto Olmumua Sinyati, omany tiatua yook.</verse>
			<verse number="15">Iyolo ele rorei, ajo aatalamare nanu pookin ootii Asia; naa too ninje si Filipos o Ermogenes.</verse>
			<verse number="16">Metokordu Olaitoriani engaji e Onesiforos, amu aaitishipa aigil kumok neitu ening' enkurruna too nkeenda ainei;</verse>
			<verse number="17">kake ore etii Roma, aaing'orua naleng' naainoto.</verse>
			<verse number="18">Njeisho Olaitoriani, petum ninye enkordunoto tʼOlaitoriani te ina olong'; iyolo si iye, keba aa nkyasin aaisyayaka te Efesos.</verse>
		</chapter>
		<chapter number="2">
			<verse number="1">Ore iye, nakerai ai, tagolo tiatua eng'adunoto e atua Kristos Yesus.</verse>
			<verse number="2">Kuna limot nitoning'o te nanu too ljaken kumok, njoo kulekai tung'anak supati, ooata eyolounoto, peiteng'en si ilkulekai.</verse>
			<verse number="3">Tang'ara enkisiloto te nebo o nanu anaa olmurrani supat le Yesus Kristos.</verse>
			<verse number="4">Metii osikari olo enjore oitushulaki kion mbaak ena kop, amu eyeu neitiship ilo otisiraka ninye enkyas osikari.</verse>
			<verse number="5">Ore tʼenkiguran, baiki teni eapare oltung'ani, nemetum enkaja, neme teni eapare osupatei.</verse>
			<verse number="6">Meata kata nemetum olaturoni lotur enkuruma, ilmomo tʼenkiterata. Tumuso naleng' enajo!</verse>
			<verse number="7">Amu kinjo Olaitoriani eng'eno tiatua mbaak pookin.</verse>
			<verse number="8">Tadamu Yesus Kristos, otopiwuo too lootuata, lʼeishoi e David, tʼeuangelion ai;</verse>
			<verse number="9">naaisilieki ena metabaiki too nkeenda anaa oloitobira ntorrok, kake meenai ororei lʼEngai.</verse>
			<verse number="10">Onaa, ang'iriaki pookin tʼolbae loo lootegeluaki, peiye etum si ninje enkitopuata tiatua Kristos Yesus te nebo o enkitook oo nkatan pookin.</verse>
			<verse number="11">Esipa ele rorei: Teni kie te nebo o ninye, nikipuo aaishiu te nebo o ninye,</verse>
			<verse number="12">teni kimiki, nelamiki si ninye yook;</verse>
			<verse number="13">teni mikiruk, nebik ninye aa supat, amu meidim ninye atomikio kion.</verse>
			<verse number="14">Ntadamu iltung'anak kuna baak, ninjakenu tʼengomom Olaitoriani, pemeishangarrare rorei, amu medupai, neibelekenyari ake kulo looning'.</verse>
			<verse number="15">Tonyua aitadol kion tʼEngai anaa olaitobirani supat lemeata eleyata, looriki ororei lʼesipata abaraki.</verse>
			<verse number="16">Ntalama kion mbaak enderrare oo mpeshoi entung'anishu; amu epon ina ake orregie torrono,</verse>
			<verse number="17">nenya ilo rorei anaa enkea nayeng'i; tiatua kulo etii Humenayos o Filipos,</verse>
			<verse number="18">ootapong'ori aaing'ua esipata, nejo eidipa ataa empiunoto oo lootuata, neibelekenya enkirukoto oo kulekai tung'anak.</verse>
			<verse number="19">Kake ebik entonata nagol Engai neata ele ponoto: Eyolo Olaitoriani loora ilkulenyena — o: Njepaash entorroni oltung'ani pookin oipot engarna Olaitoriani.</verse>
			<verse number="20">Ore tʼengaji kitok, metii ake ntokitin e sahabu arashu nʼosuiai oibor, kake baiki noo nkeek o nʼesarng'ab, neata kulie enganyit, neata kulie enkurruna.</verse>
			<verse number="21">Kake teni eisuja oltung'ani apaash nona, neaku entoki sinyati naata enganyit, netumoki olopeny, neidipakinore enkyas pookin sidai.</verse>
			<verse number="22">Lanya ilng'warraitin torrok enkitishu! kake tusuja esupato, enkirukoto, enyorrata, eseriani te nebo o pookin ooipot Olaitoriani tʼoltau oibor.</verse>
			<verse number="23">Tanya nkikilikwanat naatii emodaishu nemedupa; amu iyolo, ajo eiu ake olarrabal.</verse>
			<verse number="24">Kake ore olaisyayani lʼOlaitoriani, me sidai, teni eilepilep, kake meata kata nemebor too ltung'anak pookin, neyolo aiteng'enisho, neng'iriaki iltorrok,</verse>
			<verse number="25">odiding' tʼemborran lelo ooata engogong'i, an ake eisho Engai ninje enkitaalata, peyolou esipata,</verse>
			<verse number="26">neng'enu neidim aatupukutu tiatua erreshet e satan, oteena ninje, peitobir enayeu ninye.</verse>
		</chapter>
		<chapter number="3">
			<verse number="1">Kake tayolou ele rorei, ajo too ngolong'i enkiting'oto, nepuonu nkatan nemeserian.</verse>
			<verse number="2">Amu eaku iltung'anak loonyor aten, nenyor masaa, looilash, newuasa, nemorisho, nemening' lootoiutuo ninje, nemeliki ashe, nemeure Engai,</verse>
			<verse number="3">nemeata enyorrata, nemeing'uaikino, nekurrisho, nemera shaati, nera pushunot, nemeata emborran,</verse>
			<verse number="4">neitarasaki, neitobir mbaak torrok, neitaa sapuk elukunya pesho, nenyor olng'warra torrono nelang' Engai,</verse>
			<verse number="5">neitanyanyukie aten enyor Engai, kake eany engolon enye. Talama iye iltung'anak ooba nji.</verse>
			<verse number="6">Amu tiatua lelo ninje epuku oojing' ngajijik nerresh ng'oroyok naanap orridati loo nkitarruot, erikito atua ilng'warraitin loo muain kumok,</verse>
			<verse number="7">naa ninje ooiteng'enuo oade, nemeidim aainoto eyolounoto esipata.</verse>
			<verse number="8">Kake anaa etanyaita Yanes o Yambres eiruk Mose, neijia etiu si ninje neany esipata; nera ninje iltung'anak ootarruoitie ndamunot, lemeidimunye tiatua enkirukoto.</verse>
			<verse number="9">Kake meidim aashom lukunya oade; amu eibalunye emodaishu enye too ltung'anak pookin, neijia anaa opa peibalunye emodaishu oo lelo.</verse>
			<verse number="10">Kake itusuja iye enkiteng'enare ai, orregie lai, eotikinoto ai o enkirukoto o enkitirring'a o enyorrata o olng'iria lai,</verse>
			<verse number="11">o mirat ainai o nkisilot ainei nainoto te Antiokia, Ikonion o Listra. Keba aa nkisilot nating'iria te ine! Kake aatang'adua Olaitoriani aitung'ua pookin.</verse>
			<verse number="12">Ore pookin ooyeu neibung'are orregie sidai tiatua Yesus Kristos, netum emirata.</verse>
			<verse number="13">Kake ore kulo tung'anak torrok oolejisho, nelusoo aaku torrok, neitapong'oo neitapong'ori.</verse>
			<verse number="14">Kake tobiko iye tiatua nena ninteng'enue nikintanapaki.</verse>
			<verse number="15">Ore tiaraki niyolo esirata sinyati neba enkata ira enkerai, nikindim ninye aiteng'ena iye, pitum enkitopuata tiatua enkirukoto e atua Kristos Yesus.</verse>
			<verse number="16">Amu ore esirata pookin nara enkutunoto Engai, netumoki ataa enkiteng'enare o enkigwena o enkitoriokinoto o enkitubulunoto tiatua esupato,</verse>
			<verse number="17">peaku oltung'ani lʼEngai oljartan oidimu enkyas sidai pookin.</verse>
		</chapter>
		<chapter number="4">
			<verse number="1">Onaa, aijakenu tʼengomom Engai o Olaitoriani Yesus Kristos, olotu aigwenaki looishiu o lootuata tʼelioroto enye o tʼenkarsishu enye:</verse>
			<verse number="2">Nosu ele rorei, tonyua tʼenkata sidai o neme sidai, ngwenaki, ntureishoi, tuutu tʼolng'iria pookin o tʼenkiteng'enare.</verse>
			<verse number="3">Amu elotu enkata nemeyeu ninje enkiteng'enare naishiuniisho, kake tʼerisioroto oo lng'warraitin lenye oopeny eing'oru laiteng'enak ootiu anaa peyeu nening' nkiyaa enye,</verse>
			<verse number="4">neibelekeny nkiyaa enye pemening' esipata, neibelekenyakino natinin elejare.</verse>
			<verse number="5">Ore iye, torripo kion too pookin, ting'iria too ntorrok, ntobira enkyas olainosunoni loo lomon lʼeng'ida, ntabai enkisyayare ino!</verse>
			<verse number="6">Amu atioyo aidasishoreki netinyikua enkata elakunoto ai.</verse>
			<verse number="7">Atigilunore engilunoto sidai, aidipa enkwetata, aiboiye enkirukoto;</verse>
			<verse number="8">eng'or aarripokini olkaranda tʼesupato, laalaisho Olaitoriani te ina olong', olaigwenani supat, neme nanu ake, kake pookin lootonyorra elioroto enye.</verse>
			<verse number="9">Tonyua naleng', tasioku enatii nanu!</verse>
			<verse number="10">Amu natung'aiye Demas, nenyor mbaak ele maa, neshomo Tesalonike, neshomo Kreskens Galatia, neshomo Titos Dalmatia.</verse>
			<verse number="11">Lukas ake openy otii e nebo o nanu. Iao Markos enitii, toriku ene wueji, amu ninye laaretoki nanu enkisyayare.</verse>
			<verse number="12">Amu airriwaiye Tukikos meshomo Efesos.</verse>
			<verse number="13">Au ele kila liopore latung'aiye te Troas too ngaik e Karpos, teni ilotu, o nkitabuni, naleng' nena naaitobiraki too ndapan.</verse>
			<verse number="14">Ore Aleksandros, ele kunoni, aaikunaka ntorrok kumok; njelaaki Olaitoriani ninye, anaa perisiore nkyasin enyena.</verse>
			<verse number="15">Kake torripo si iye kion naleng' te ninye, amu etanya rorei lang' naleng'.</verse>
			<verse number="16">Tʼemitunoto ai elukunya eitu aaitasheiki o obo engalo ai, kake aatung'aitie pookin. Njoo meikenakini ninje.</verse>
			<verse number="17">Kake aaitasheikio Olaitoriani naaitagolie, peitabaiari enkinosunoto te nanu, nening' lemeata Engai pookin; naatang'adieki nanu enkutuk olng'atuny,</verse>
			<verse number="18">Aalo ang'adie Olaitoriani enkyas torrono pookin naalo aitopok tiatua enkarsishu enye e shumata. Njeishori ninye enkitook nkatan pookin o nkatan pookin. Amen.</verse>
			<verse number="19">Roroki Priska o Akwila o engaji e Onesiforos.</verse>
			<verse number="20">Etobiko Erastos te Korintos; ore Trofimos atung'aiye ninye te Miletos emoi.</verse>
			<verse number="21">Tasioku wou eton eitu ebau enkata enkirobi. Kiroroki Oibulos o Prudens o Linos o Klaudia o lalashera pookin.</verse>
			<verse number="22">Njebik Olaitoriani te nebo o Olmumua lino. Njebik eng'adunoto te nebo o ndai. Amen.</verse>
		</chapter>
	</book>
	<book number="56">
		<chapter number="1">
			<verse number="1">Paulos, osinga lʼEngai o olairriwani le Yesus Kristos, tʼerisioroto enkirukoto oo lootegeluaki lʼEngai o eyolounoto esipata nabaiki enkisyayare Engai,</verse>
			<verse number="2">tiatua eanyunoto empuan nemeiting', naisiliga Engai nemelejisho, eton eitu ebau nkatan enkop;</verse>
			<verse number="3">kake tʼenkata enye etaboluo ororei lenye tʼenkinosunoto naaishooki nanu tʼenkitanapata Engai, Olaitopuani lang':</verse>
			<verse number="4">te Titos, enkerai ai nasipa tiatua enkirukoto niking'ar yook pokira are. Njoo kiboitare eng'adunoto o enkordunoto o eseriani naing'ua Engai Papa o Olaitoriani Yesus Kristos, Olaitopuani lang'.</verse>
			<verse number="5">Te ina aatung'aiye iye te Kreta, pintabaia nena baak naatong'oro, nipik laigwenak too ngang'itie pookin, anaa enaaitanapa iye.</verse>
			<verse number="6">Ten etii olemeata entibili, olmoruo lʼeng'oroyoni nabo, olopeny nkera naairuk nemeimakini aajo era ninje naaiminye arashu nemening'isho.</verse>
			<verse number="7">Amu njoo meata olaing'orani (bishop) eleyata, anaa olaramatani lʼengaji Engai, nemeaku oltung'ani ogol ong'u, nemeaku ologoro asioki, neme olaokoni lʼolmarua, neme olaarani, me olong'oroki kion too ntorrok,</verse>
			<verse number="8">kake olorik lomon aji, Oloata emborran, Oloata eng'eno nabore, olora supat o sinyati o shaat,</verse>
			<verse number="9">oloibung'are ele rorei osipa tʼensioroto enkiteng'enare, oloyolo aiteng'enisho, peata engolon nadiding'ie tʼenkiteng'enare naishiuniisho neigwenaki looata engogong'i.</verse>
			<verse number="10">Amu etii laderrak o laitasurok kumok lemening'isho ooata rorei le pesho, kake naleng' kulo lʼemurata.</verse>
			<verse number="11">Meata kata nemenuki nkutukie enye, amu eibelekeny ngajijik naalulung'a, neiteng'en nemeitoriori tʼolbae lʼendupoto enye torrono.</verse>
			<verse number="12">Etejo obo too ninje, oloiboni lenye openy ajo: Era Ilkretes oshi lalejak, lowuarak torrok o ngoshuak turua.</verse>
			<verse number="13">Esipa ena jakenishu. Tiaraki natiu neijia, ngwenaki ninje tʼempijan, peidim aataa supati tʼenkirukoto,</verse>
			<verse number="14">nemesuj natinin oo Yudayoi o nkitanapat oo ltung'anak oolam esupato.</verse>
			<verse number="15">Sidan ntokitin pookin too loora sidan, kake metii entoki sidai too lduruki o lemeiruk, kake eidurukieki eng'eno o oltoilo lʼoltau lenye.</verse>
			<verse number="16">Ejo ninje eyolo Engai; kake too nkitobirat enye, nemiki ninye, neata ntorrok, nemening'isho, neru tiatua enkyas sidai pookin.</verse>
		</chapter>
		<chapter number="2">
			<verse number="1">Kake ore iye, roro lomon anaa perisiore enkiteng'enare naishiuniisho.</verse>
			<verse number="2">Tiaki ilpaiyani, pememera, neata enganyit o eng'eno, neaku biot tʼenkirukoto, tʼenyorrata, tʼolng'iria;</verse>
			<verse number="3">neija si ntasati, peata orregie oaku too sinyat, nemeaku naakurrisho arashu naaok enaisho sapuk, neaku ngaiteng'enak sidan,</verse>
			<verse number="4">aaiteng'enu nkituak kutiti, penyor ilmoruak lenye o nkera enye,</verse>
			<verse number="5">neitore aten, neaku shaati, neramat ngajijik enye, neata emborran, nening' ilmoruak lenye, pememori ororei lʼEngai.</verse>
			<verse number="6">Neijia tididing'a leak ooti, peitore aten.</verse>
			<verse number="7">Kake tiatua ntokitin pookin, tang'asa ntadua kion anaa enkitanyanyukiet oo nkitobirat sidan, tʼenkiteng'enare nemeshula nkulie baak, tʼesinyatishu,</verse>
			<verse number="8">tʼororei oishiuniisho lemeata eleyata, pekurru olmang'atinda torrono nemetum enaimaki yook tʼentorroni.</verse>
			<verse number="9">Njening' laisyayak laitoriak lenye neiting'id ninje too pookin, nemeing'unyung'uny,</verse>
			<verse number="10">nemepurrisho, kake peitadolu esupato pookin sidai, peiye ekaj enkiteng'enare Engai, Olaitoriani lang', too mbaak pookin.</verse>
			<verse number="11">Amu etaliokine eng'adunoto Engai naitopokisho iltung'anak pookin,</verse>
			<verse number="12">eiteng'enita yook, pikiany empaashata Engai o ilng'warran lʼolmaa, pikinjiu tiatua ele maa tʼeng'eno o tʼesupato o tʼenkuretishu Engai,</verse>
			<verse number="13">nikimaririu eanyunoto tesh o enkitadolunoto enkitook Engai kitok o Olaitopuani lang' Yesus Kristos,</verse>
			<verse number="14">oishorua kion tʼolbae lang', pelaku yook tʼempaashata pookin oo nkitanapat neisujaki kion olorere lemeata entemakino nenyok nkyasin sidan.</verse>
			<verse number="15">Roro kuna baak nididing' ningwenaki tʼempijan sidai. Niminjo oltung'ani obo kiany.</verse>
		</chapter>
		<chapter number="3">
			<verse number="1">Ntadamu ninje, pening' laitoriak o looata engolon neiruk, neidipakino tʼenkyas pookin sidai,</verse>
			<verse number="2">nememor iltung'anak, nemeata olarrabal, neaku aripi, neitaduaia emborran pookin too ltung'anak pookin.</verse>
			<verse number="3">Amu ore si yook opa nimikiata eng'eno, neitu kining', nikimanimanaa, nikisyayaki ilng'warraitin o ng'idaitin torrok oo muain kumok, nikipuoiye entorroni o olkikainit, neibai yook nikimbaro tiatua aten.</verse>
			<verse number="4">Kake etalie emborran o enyorrata Olaitopuani lang', Engai, too ltung'anak,</verse>
			<verse number="5">me tʼolbae loo nkitobirat esupato nikintobira yook, kake eitopua ninye yook tʼenkordunoto enye, tʼenkisujata eiunoto e are o tʼenkitaaroto ng'ejuk tʼOlmumua Sinyati,</verse>
			<verse number="6">lotubukoko yook tʼemborei te Yesus Kristos, Olaitopuani lang',</verse>
			<verse number="7">pekiaku supati tʼempuris e ilo o lajung'ok lʼempuan nemeiting' tʼeanyunoto.</verse>
			<verse number="8">Esipa ele rorei, nayeu ninteng'en akurraki, peiye edoli kulo ooiruk Engai, aajo etii eitobirita nkitobirat sidan. Naa sidai ina neretoki iltung'anak.</verse>
			<verse number="9">Tanya nkikiliwanat emodaishu o noo lmakui, o enjangar o enara tʼolbae loo nkitanapat; amu medupa ninje naa pesho.</verse>
			<verse number="10">Ore oltung'ani orishari, talama, teni eidipaki aitaduai aigil nabo arashu are,</verse>
			<verse number="11">niyolo, ajo eibelekenye oltung'ani oba nji neitarruo, neigwenaki kion.</verse>
			<verse number="12">Teni aairriwaki iye Artemas arashu Tukikos, tasioku wou Nikopolis enatii, amu ayeu nabik te ine enkata enkirobi.</verse>
			<verse number="13">Rriwai Senos, ele ayoloni loo nkitanapat, o Apolos, peitobir olototo lenye naleng', pemeng'oriki toki.</verse>
			<verse number="14">Njeiteng'enuo si iltung'anak lang', peitobirita nkitobirat sidan, aaitaa ngolati naayeuni, pemeaku loolau ilmomo.</verse>
			<verse number="15">Kiroroki pookin ootii e nebo o nanu. Roroki pookin oonyor yook tʼenkirukoto. Njebik eng'adunoto too ndai pookin. Amen.</verse>
		</chapter>
	</book>
	<book number="57">
		<chapter number="1">
			<verse number="1">Paulos, oloena le Yesus Kristos, o Timoteos, olalashe: te Filemon olikinyor o olaitobirani lʼenkyas te nebo o yook,</verse>
			<verse number="2">o te Apia, enganashe, o te Arkipos, olong'ar enjore te nebo o yook, o tʼesirit natii atua engaji ino.</verse>
			<verse number="3">Njeboitare ndai eng'adunoto o eseriani naing'ua Engai, Papa lang', o Olaitoriani Yesus Kristos.</verse>
			<verse number="4">Aliki Engai ai ashe enkata pookin, teni aadamu iye tʼeomonoto ai,</verse>
			<verse number="5">teni aning' mbaak enyorrata ino o enkirukoto niata tiatua Olaitoriani Yesus Kristos o too sinyat pookin,</verse>
			<verse number="6">petum enkirukoto ino niking'ar, engolon tʼeyolounoto oo ntokitin pookin sidan nikiata tiatua Kristos Yesus.</verse>
			<verse number="7">Kake kiata eng'ida kitok o enkilejilejata tʼenyorrata ino; amu intaraposho iltauja loo sinyat, lalashe lai.</verse>
			<verse number="8">Onaa, ten ake aata enkiteunoto pookin tiatua Kristos, paaitanap iye mbaak naaku,</verse>
			<verse number="9">aadiding' iye tʼenyorrata ake, nanyanyukie Paulos olpaiyan, ore taata ara si oloena le Yesus Kristos.</verse>
			<verse number="10">Aadiding' iye tʼolbae lʼenkerai ai natoiwuo tiatua nkeenda, Onesimos,</verse>
			<verse number="11">neitu kitumoki opa, kake ore taata aaretoki nanu o iye.</verse>
			<verse number="12">Amu airriwaa ninye meeu enitii iye, tang'amu ninye anaa ijo oltau lai openy.</verse>
			<verse number="13">Amu atayeuo nebik ninye te nebo o nanu, paaisyayaki tʼewueji ino tiatua nkeenda oo lomon lʼeng'ida;</verse>
			<verse number="14">kake eitu ayeu neitobir ninye toki, metii enyorrata ino, pemetiu anaa eikonyuni sidan inono, kake pinyor iye openy.</verse>
			<verse number="15">Ebaiki te ina kitoorunyeki tʼenkiti kata, piata ninye nkatan pookin,</verse>
			<verse number="16">nemekure enyanyukie osinga, kake elusoo tʼosinga, anaa olalashe kirotet, naa olalai o naleng' olino, too pokira are, tʼosesen o tiatua Olaitoriani.</verse>
			<verse number="17">Onaa, teni kinkenaki nanu olora liking'ar, tang'amu ninye anaa nanu kion.</verse>
			<verse number="18">Kake teni kintarruoiye toki arashu eata entoki esile, tipika atua esiana ai.</verse>
			<verse number="19">Nanu, Paulos, otisiraka tʼengaina ai openy, ajo alak nanu; pamaajoki iye, ajo iye openy laa esile ai.</verse>
			<verse number="20">Ee, lalashe lai, njooki mainoto eng'ida tʼolbae lino tiatua Olaitoriani; eng'ieng'ie oltau lai tiatua Kristos!</verse>
			<verse number="21">Aatisiraka iye, amu airuk ajo kining' iye nanu, nayolo, ajo intobir iye nalang' enajo.</verse>
			<verse number="22">Kake te nebo o nona, ntobirakaki ewueji nabikie; amu airuk ajo tʼolbae loo omonot inyi, naaishori nanu ndai.</verse>
			<verse number="23">Kiroroki Epafras, oloena te nebo o nanu tiatua Yesus Kristos,</verse>
			<verse number="24">o Markos o Aristarkos o Demas o Lukas, looisyaisho te nebo o nanu.</verse>
			<verse number="25">Njebik eng'adunoto Olaitoriani lang' Yesus Kristos tʼolmumua linyi. Amen.</verse>
		</chapter>
	</book>
	<book number="58">
		<chapter number="1">
			<verse number="1">Ore peidip airorie Engai opa loopapa too layolounok aigil kumok o too muain kumok,</verse>
			<verse number="2">neirorie ninye yook tʼenkiting'oto oo kuna olong'i tʼOinoti, lotipika, peaku olajung'oni loo pookin, eitobirieki baiki ninye enkop;</verse>
			<verse number="3">olora enkibor enkitook o erisioroto entiunoto enye, loirishiu ntokitin pookin tʼororei lʼenkidimata enye, eidipa aitaa enkisujata oo nkitarruot ang' neton te tatene enkitook natii shumata,</verse>
			<verse number="4">etaa sidai naleng' nelang' ilmalaikan nejung'u engarna kitok nelang' enenye.</verse>
			<verse number="5">Amu kalo too lmalaikan etiaka ninye aikata: Ira iye Oinoti lai, nanu laatoiwuo iye taata? Neitoki: Alaaku nanu Menye lenye te ninye, nelaaku ninye Oinoti te nanu?</verse>
			<verse number="6">Neitoki ajo te ina kata nariku olkikau lenye atua olmaa: Nepuo aaserem ninye ilmalaikan lʼEngai pookin.</verse>
			<verse number="7">Ore tʼolbae loo lmalaikan ejo: Eitaa ilmalaikan lenyena metotiu anaa ilkutat o laisyayak lenyena metotiu anaa ilng'ejepa lʼenkima;</verse>
			<verse number="8">kake tʼolbae lʼOinoti ejo nji: Olorika lino, iye Engai, obik nkatan pookin; ore eng'udi enkarsishu ino naa eng'udi enkitoriokinoto.</verse>
			<verse number="9">Itonyorra iye esupato nimbai mesupato. Onaa Engai, kielie iye Engai ino eilata eng'ida, nikintalang' iljorueta linono.</verse>
			<verse number="10">O: Iye, Olaitoriani, otuuno tʼenkiterunoto enkop; ore shumata, naa nkitobirat oo ngaik inono.</verse>
			<verse number="11">Neaku erruoio ninje, nibik iye oshi; nepuo aamusanu anaa enkila,</verse>
			<verse number="12">nintaal ninje anaa olkila, nepuo aawala; kake itiu iye anaa oshi ake, nemepuo aaiting' larin linono.</verse>
			<verse number="13">Kake kalo too lmalaikan etiaka aikata: Totona iye te tatene ai, metabana napik ilmang'ati linono abori oo nkejek inono?</verse>
			<verse number="14">Mera ninje pookin ilmumuan aisyayak looirriwaiyoki tʼolbae lʼenkisyayare oo kulo loopuo aajung'u enkitopuata?</verse>
		</chapter>
		<chapter number="2">
			<verse number="1">Akae, meata kata nimikinyok kimbung' ororei likitoning'o, pemikimin ai wueji.</verse>
			<verse number="2">Amu ten aa ele rorei oiroro ilmalaikan, meibelekenya, ore elang'ata o eanyata pookin netum elaakinoto enye,</verse>
			<verse number="3">kaji kinko teni kilany yook, teni mikinyor enkitopuata naba nji, natang'asa Olaitoriani alimu, neakitia yook kulo ootoning'o,</verse>
			<verse number="4">neaku si Engai oljakeni lenye te nebo o ninje, too lponot o nkiputukunyot kumok o nkidimat oo muain kumok, neoriki Olmumua Sinyati tʼerisioroto eyeunoto enye.</verse>
			<verse number="5">Amu eitu epik ilmalaikan meitoria olmaa olotu, likiimaki yook.</verse>
			<verse number="6">Kake eijakenu obo aibalunye ajo: Ainyo oltung'ani metaa idamu ninye, o enkerai oltung'ani metaa ishilaa ninye?</verse>
			<verse number="7">Nintaa iye ninye oti too lmalaikan enkiti kata, ninjopoko ninye enkaja enkitadararoto o nʼenkitook, ninjoo ninye eitore nkitobirat oo ngaik inono,</verse>
			<verse number="8">nipik ntokitin pookin abori oo nkejek enyena. Tiaraki natipika pookin abori enye, neitu epal o nyoo neitu epiki abori enye. Kake ore taata, eton eitu kidol ntokitin pookin etipikaki abori enye.</verse>
			<verse number="9">Kake kidol ele, oitaaki oti too lmalaikan enkiti kata, Yesus, tʼolbae lʼenkitamioto enkea, eishopokoki enkaja enkitadararoto o nʼenkitook, peiye, tʼeng'adunoto Engai, einyorrinyor enkea tʼolbae loo pookin.</verse>
			<verse number="10">Amu enare ilo, lotii ntokitin pookin tʼolbae lenye, oitobira ntokitin pookin, netorikoko nkera kumok enkitook, peitabaia olkitok lʼenkitopuata enye too nkitamiot.</verse>
			<verse number="11">Amu ore ele osinyaa o kulo oosinyari, neing'ua pookin atua obo; onaa mekurru ninye, teni eipot ninje lalashera,</verse>
			<verse number="12">nejo: Ainosaki engarna ino lalashera lainei, o tiatua esirit aranyaki engarna ino.</verse>
			<verse number="13">Neitoki: Ayeu nang'idare ninye. Neitoki: Ng'orai, nanu o nkera naaishoo Engai nanu.</verse>
			<verse number="14">Ore petaa nkera etang'ara enkiring'o o osarge, neng'arie si ninye nena, peiminye tʼenkea enkidimata e ilo loata engolon enkea, naa ninye satan,</verse>
			<verse number="15">petum atalaku kulo loora tʼolbae lʼenkuretishu enkea singan ngolong'i enye pookin.</verse>
			<verse number="16">Amu meramat ninye ilmalaikan, kake eishoi e Abraham eramat.</verse>
			<verse number="17">Akae, meata kata nemenyanyukie ninye lalashera lenyena too ntokitin pookin, peaku ninye olobore enkordunoto o olaidasani kitok, oitabaia ntokitin pookin tʼEngai, netum olorere enkitaunoto oo nkitarruot.</verse>
			<verse number="18">Amu ina einotie ninye emion o enkitasuroto, peidim ataretoki kulo ooitasuri.</verse>
		</chapter>
		<chapter number="3">
			<verse number="1">Onaa, lalashera lainei sinyat, oong'ar enkipototo e shumata, entayolou olairriwani o olaidasani kitok likirabalu, naa ninye Kristos Yesus,</verse>
			<verse number="2">oata enkirukoto te ilo oitaa ninye, anaa si Mose tiatua engaji enye pookin.</verse>
			<verse number="3">Kake meata kata nemetum ele enkitook nelang' Mose, neijia anaa pelang' enkitook olaitobirani lʼengaji enkitook engaji.</verse>
			<verse number="4">Amu ore engaji pookin, iltung'anak ooitobira; kake Engai, naitobira ntokitin pookin.</verse>
			<verse number="5">Esipa, eata Mose embaiaroto tʼengaji enye pookin anaa osinga, neaku enjakenishu oo kuna baak naaishooki pelimu.</verse>
			<verse number="6">Kake ore Kristos etaa anaa enkerai neitore engaji enye; ore engaji enye, nikira yook, teni kimbung' aakurraki eng'idaroto o enkitook eanyunoto metabaiki enkiting'oto,</verse>
			<verse number="7">Akae, anaa pejo Olmumua sinyati: Taata, teni ining'ining'i oltoilo lenye,</verse>
			<verse number="8">emintagol iltauja linyi, anaa petaa tʼenkitagoroto tʼengolong' enkitasuroto ti ang'ata,</verse>
			<verse number="9">paaitasurokitio loo minyi linyi, naatem, nedol nkitobirat ainei larin artam.</verse>
			<verse number="10">Neijia patagorokine ina kishon najo: Epong'ori oshi too ltauja. Kake eitu eyolou ngoitoi ainei,</verse>
			<verse number="11">paituruj tʼengoro ai ajo: mepuo aajing' eng'ieng'ata ai.</verse>
			<verse number="12">Eng'orai, lalashera lainei, pemeaku obo too ndai, oata oltau torrono lemeiruk nelam Engai naishiu;</verse>
			<verse number="13">kake entididing'aroto aten ngolong'i pookin eton eipoti: taata, pemeaku obo too ndai oitagol oltau lenye tʼelejata enkitarruoto.</verse>
			<verse number="14">Amu etaa king'ar Kristos, teni kimbung' aakurraki entiunoto nikintera, metabaiki enkiting'oto.</verse>
			<verse number="15">Ore teni eji: Taata, teni ining'ining'i ndai oltoilo lai, emintagol iltauja linyi anaa petaa tʼenkitagoroto:</verse>
			<verse number="16">Kakua naa lelo ootoning'o neitaa enkitagoroto? Me ninje pookin, ootupukutuo aaing'ua Misri te Mose?</verse>
			<verse number="17">Naa kakua lelo ootagorokine ninye larin artam? Me ninje ooitarruoitie, netuata seseni lenye ti ang'ata?</verse>
			<verse number="18">Arashu kakua eiturujaka ninye ajo: mejing' atua eng'ieng'ata enye, neme kulo lemeiruk?</verse>
			<verse number="19">Nikidol yook aajo eitu eidim ninje aatijing', amu eitu eiruk.</verse>
		</chapter>
		<chapter number="4">
			<verse number="1">Onaa, matureisho yook, pemikilau kijing' atua eng'ieng'ata enye naisiliga ninye, pemetii obo too yook otioyo.</verse>
			<verse number="2">Amu einosakaki si yook lomon ooitopokisho anaa lekua; kake ore ilo rorei lʼenkinosunoto eitu eretoki ninje, tiaraki neitu eiruk lootoning'o,</verse>
			<verse number="3">(amu yook ootaa eiruk, kijing' atua eng'ieng'ata) anaa petejo: Kake aituruja tʼengoro ai, mepuo aajing' eng'ieng'ata ai. Ore peidipaki aaitobira nkitobirat opa tʼenkiterunoto enkop,</verse>
			<verse number="4">nejo engai wueji tʼengolong' e napishana nji: Neeng'ieng'a Engai tʼengolong' e napishana too nkitobirat enyena pookin.</verse>
			<verse number="5">Neitoki ene wueji: Mepuo aajing' eng'ieng'ata ai.</verse>
			<verse number="6">Te ina eng'or ajo etii loojing' ine, o lelo ootang'asaki aainosaki, eitu etum aatijing, amu eitu eiruk;</verse>
			<verse number="7">neitoki apik ninye engolong', eidipa atulusoi enkata naado naba nji, nejo te David: Taata, anaa petejoki opa, taata, teni ining'ining'i oltoilo lenye, emintagol iltauja linyi.</verse>
			<verse number="8">Amu ten emut eeng'ieng'ie Yosua ninje, anaata eitu eitoki ninye aimaki ai olong'.</verse>
			<verse number="9">Onaa, eng'or eng'ieng'ata tʼolorere lʼEngai.</verse>
			<verse number="10">Amu olotijing'a atua eng'ieng'ata enye, neeng'ieng'a ninye too nkyasin enyena, anaa Engai too nkun enyena.</verse>
			<verse number="11">Akae, matonyok, pekijing' atua ena eng'ieng'ata, pemedoiki o obo atua ilo rregie lʼeanyata.</verse>
			<verse number="12">Amu eishiu ororei lʼEngai neitobirisho nedung'isho nelang' olalem pookin opi mbat pokira are nerish empuan o Olmumua o rubat o ntolo neigwenaki ndamunot o nkibirribirrat oltau.</verse>
			<verse number="13">Nemetii enkitobirata o nabo nemelioi tʼengomom enye, kake etii eor netaboluoki pookin too ngonyek enyena. Kilimu te ina.</verse>
			<verse number="14">Akae, ore pekiata olaidasani kitok, Yesus Kristos, Oinoti lʼEngai, oilepa shumata, maibung'a enkibalunoto.</verse>
			<verse number="15">Amu mikiata olaidasani kitok lemeidim atoning'oki yook emion too menatishuitin ang', kake eitasuroki ninye too pookin anaa yook, metii ake enkitarruoto.</verse>
			<verse number="16">Akae, matinyikaki tʼenjipai olorika lʼeng'adunoto enye, peking'amu enkordunoto nikitum eng'adunoto naau eretokinoto tʼenkata nanare.</verse>
		</chapter>
		<chapter number="5">
			<verse number="1">Amu ore olaidasani kitok pookin oitayoki tiatua iltung'anak, nepiki tʼolbae loo ltung'anak tiatua nena naaishiaakinore Engai, peaki nkishoorot o nkidasareitin tʼolbae loo nkitarruot;</verse>
			<verse number="2">oloidim aing'urrie kulo lemeyolo o loomanimanaa, tiaraki naman enjalan si ninye.</verse>
			<verse number="3">Onaa, meata kata nemeidasisho si tʼolbae loo nkitarruot enyena openy, anaa tʼolbae loo nkitarruot olorere.</verse>
			<verse number="4">Nemetii oltung'ani ong'amu kion enkitook, kake Engai naipotoki ninye, anaa Aron.</verse>
			<verse number="5">Neijia si Kristos, eitu epik kion atua enkitook, peaku olaidasani kitok, kake ilo otiaka ninye; Ira iye Oinoti lai; taata aatoiwuo iye.</verse>
			<verse number="6">Anaa pejo si engai wueji: Ira iye olaidasani nkatan pookin tʼorregie le Melkisedek.</verse>
			<verse number="7">Ore too ngolong'i enkiring'o enye, eaka omonot o sayat te nebo o enkishirata sapuk o ilkiyo ilo oidim aitopua ninye tʼenkea; netoning'uoki ninye, tiaraki naitaa Engai kitok.</verse>
			<verse number="8">Ten aa Oinoti lʼEngai ninye, neiteng'enuo tiatua sinaitin, pebik tiatua ening'oto.</verse>
			<verse number="9">Ore peidipi aitabai, neaku ninye olaretoni loo pookin ooiruk ninye, petum ninje enkitopuata nemeiting',</verse>
			<verse number="10">neipot Engai ninye olaidasani kitok tʼorregie le Melkisedek.</verse>
			<verse number="11">Te ina eng'or mbaak kumok, pekirorie ndai, kake egol, tiaraki nirara ndai yetuti tʼening'oto.</verse>
			<verse number="12">Kake eikash, ten emut indipa aataa laiteng'enak, ore taata nintokiki aayeu neiteng'eni ndai sirat lʼenkiterunoto tiatua rorei lʼEngai; nirara ndai oonare kule, lemeidim endaa nagol.</verse>
			<verse number="13">Amu ore oltung'ani leton eok kule, netiu anaa olemeyolo naleng' ororei lʼesipata; amu era enkerai kiti.</verse>
			<verse number="14">Kake endaa nagol en oo ltung'anak kituak, ooitamoo eng eno enye too nkyasin engolon, petum aaitooro sidan o ntorrok.</verse>
		</chapter>
		<chapter number="6">
			<verse number="1">Akae, matapal taata kiimaki en opa kiteng'enare enkiterunoto e Kristos, nikinyok, pekibaiki embaiaroto, nimikintoki aaitobir entonata enkitaalata aing'ua nkitobirat enkea, o en enkirukoto e atua Engai,</verse>
			<verse number="2">o en enkibatisa, o en enkiteng'enare, o en enkiteleikinoto oo ngaik, o en empiunoto oo lootuata, o en enkigwena oo nkatan pookin.</verse>
			<verse number="3">Kiyeu nikintobir si nena, teni eisho Engai pekias.</verse>
			<verse number="4">Amu ore kulo ooidipaki aailang'aki neinyorrinyor enkishooroto e shumata neng'ar Olmumua Sinyati</verse>
			<verse number="5">neinyorrinyor ororei obor lʼEngai o engolon olmaa olotu,</verse>
			<verse number="6">teni elam, nemeidimai peitokini aaitaa ng'ejuko neala; amu ore lelo neitoki aaoshoki Oinoti lʼEngai esalaba tiatua aten, nepik ninye enkurruna metalioi.</verse>
			<verse number="7">Amu ore enkop natooko enjan nashaiki aigil kumok shumata enye, neiu ilmomo sidan ooret kulo ootuturo ninye, neng'amu emayani naing'ua Engai.</verse>
			<verse number="8">Kake teni eiu ilkeko o ntulele entim, nemedupa, nenyikita endiata, ore enkiting'oto enye, epejori.</verse>
			<verse number="9">Kake, lanyor lainei, kianyu enaikash too ndai, petaana enkitopuata, baiki ten ake kiro neijia.</verse>
			<verse number="10">Amu supat Engai, merikino enkitobirata inyi o enkyas enyorrata nintaduaitie lʼengarna enye, amu isyayakitia sinyat, nepon ake isyayakiki.</verse>
			<verse number="11">Nikiyeu neitaduaia oltung'ani pookin too ndai ina nyuata, pimbung'ubung'u eanyunoto metabaiki enkiting'oto,</verse>
			<verse number="12">pemiakuku ilturua, kake lasujak loo kulo oojung'u tʼenkirukoto o olng'iria nkisiligat.</verse>
			<verse number="13">Amu ore peisho Engai Abraham enkisiligata, pemeidim aituruja tʼolikai kitok alang' ninye, neituruj te ninye kion,</verse>
			<verse number="14">nejo: Esipa, ayeu naamayan iye naapon iye.</verse>
			<verse number="15">Neijia eting'iria netum enkisiligata.</verse>
			<verse number="16">Eiturujisho iltung'anak tʼolkitok olang' ninje, neidip enkiturujata enjangar pookin o metipika engolon.</verse>
			<verse number="17">Neijia eikuna Engai, peyeu neitadolu lajung'ok enkisiligata akurraki, ajo neing'unung'un eyeunoto enye, neponiki enkiturujata;</verse>
			<verse number="18">nikitum yook too ntokitin are nemeing'unung'un, (amu meidimai nelejisho Engai), enkilejilejata nagol, teni kikwetiki nikimbung' eanyunoto nairragieki tʼengomom ang',</verse>
			<verse number="19">nikiata anaa enkibung'et supat nagol oltau lang' najing' si atua ine wueji naigaraa ilo karash,</verse>
			<verse number="20">enetijing'a olaiturukoni tʼolbae lang', lora Yesus, otaa olaidasani kitok nkatan pookin tʼorregie le Melkisedek.</verse>
		</chapter>
		<chapter number="7">
			<verse number="1">Amu ore ele Melkisedek, naa olkarsis le Salem, olaidasani lʼEngai natii shumata naleng', otanang'are Abraham, peshukunye aing'ua enjore naarare lelo karsisi,</verse>
			<verse number="2">nemayan ninye, netoorikia Abraham ninye ematua e tomon oo ntokitin pookin. Ore tʼenkiterata neitaali ninye neji: olkarsis lʼesupato; tekurum nera si olkarsis le Salem, eji: olkarsis lʼeseriani,</verse>
			<verse number="3">lemeata menye, nemeata ng'otonye, nemeata enkishomi, nemeata enkiterata oo ngolong'i enyena arashu enkiting'oto enkishui enye. Kake eitanyanyukieki Oinoti lʼEngai nebik olaidasani nkatan pookin.</verse>
			<verse number="4">Eng'orai, keba aa enkitook naata ilo loishoo si Abraham lora olakui lang' kitok, ematua e tomon oo nena tokitin naataarua.</verse>
			<verse number="5">Ore lelo ooing'ua atua nkera e Levi, netum enkisyayare enkidasare, eata engolon nang'amunye ematua e tomon oo lalashera lenye tʼerisioroto oo nkitanapat, ten aa etupukutuo si ninje tʼolopoli le Abraham.</verse>
			<verse number="6">Kake ore ilo lemeipoti ishoreitin o lakuyani lenyena ootupukuo ninye, nea ematua e tomon e Abraham, nemayan ele oishooki nkisiligat.</verse>
			<verse number="7">Kake meatai enjangar, ajo emayani oloti tʼolkitok.</verse>
			<verse number="8">Naa ene, iltung'anak lʼenkea, ootang'amutua ematua e tomon, kake ine obo oata enjakenishu ajo eishiu, otang'amua.</verse>
			<verse number="9">Onaa, pajo nji: Eishooio si Levi ong'amu ematua e tomon, ematua e tomon tʼolbae le Abraham.</verse>
			<verse number="10">Amu eton etii opa olopoli le Abraham lora menye, penang'are Melkisedek ninye.</verse>
			<verse number="11">Kake ten etaa enkitabaiaroto tʼenkisyayare enkidasare e Levi (amu te ina einotie olorere nkitanapat), kainyo naa peyeuni olekai aidasani kitok oinyototo tʼorregie le Melkisedek, nemeikeni ninye tʼorregie le Aron?</verse>
			<verse number="12">Amu teni eitaali enkisyayare enkidasare, meata kata nemeitaali si nkitanapat.</verse>
			<verse number="13">Amu ore ilo oimakinyeki kuna baak, naa ol lekai orere, leitu aikata epukunye ninye oltung'ani oitobira enkyas olperere lʼenkidasare.</verse>
			<verse number="14">Amu eibala ajo, atua Yuda etupukuo Olaitoriani lang', naa entipat neitu eimakinye Mose ororei o obo tʼenkisyayare enkidasare.</verse>
			<verse number="15">Neibalunye naleng', ten eaku einyototo olekai aidasani tʼorregie le Melkisedek,</verse>
			<verse number="16">ajo eitaaki olaidasani me tiatua nkitanapat naata engolon enkiring'o, kake tiatua enkidimata empuan nemeiting'.</verse>
			<verse number="17">Amu eijakenu ajo: Ira iye olaidasani loo nkatan pookin tʼorregie le Melkisedek.</verse>
			<verse number="18">Neijia ejuti nkitanapat naaiturukie, tiaraki nashal nemedupa,</verse>
			<verse number="19">(amu eitu eidim nkitanapat aaitabai toki), neauni eanyunoto naikash naleng', naa ninye kinyikakinye Engai.</verse>
			<verse number="20">Neaku emponaroto ajo etipikaki ninye melai enkiturujata. Amu eitaaki lelo laidasak metii enkiturujata,</verse>
			<verse number="21">kake ore ninye tʼenkiturujata e ilo otiaka: Eituruja Olaitoriani nemeinyaku ninye ena: Ira iye olaidasani loo nkatan pookin tʼorregie le Melkisedek.</verse>
			<verse number="22">Neijia etaa Yesus olaramatani lʼosotua sidai naleng'.</verse>
			<verse number="23">Ore lelo naa ilkumok ootaa laidasak, tiaraki natomitikio enkea ninje ebik.</verse>
			<verse number="24">Kake ore ninye obik nkatan pookin, eata enkisyayare enkidasare nemeiting'.</verse>
			<verse number="25">Onaa, eidim aitopua oshi ake kulo oopuonu enetii Engai, ten eimaa ninye, amu eishiu oshi neomonoki ninje.</verse>
			<verse number="26">Amu eikash too yook, teni kiata olaidasani kitok oba nji, ajo era sinyati nemeata entorroni, nemeata entibili, otirishunye too laitarruok, netii ninye shumata naleng',</verse>
			<verse number="27">lemenare ninye anaa lelo aidasak, peng'as aidasisho ngolong'i pookin tʼolbae loo nkitarruot enyena oopeny, neitoki aidasisho tʼolbae loo nkitarruot olorere; amu eikuna nji enkata nano, eidasaiye kion.</verse>
			<verse number="28">Amu ore nena kitanapat neitaa iltung'anak ooshal, peaku laidasak kituak. Kake ore ele rorei lʼenkiturujata otusuja nkitanapat, etipika Oinoti baiaroti obik nkatan pookin.</verse>
		</chapter>
		<chapter number="8">
			<verse number="1">Ore eumata oo kuna nikiimaki, naa ena: Kiata olaidasani laijo ele oton te tatene olorika lʼenkitook e shumata,</verse>
			<verse number="2">naa olaisyayani lʼewueji sinyati o lʼengaji nasipa naitobira Engai neme oltung'ani.</verse>
			<verse number="3">Amu ore olaidasani kitok pookin nepiki, peidas too nkishoorot o nkidasareitin. Onaa, meata kata nemeata si ele entoki naidas.</verse>
			<verse number="4">Ten emut etii ninye ena kop, anaata mera ninye olaidasani, amu ene etii laidasak ooyaki nkishoorot tʼerisioroto oo nkitanapat.</verse>
			<verse number="5">Eisyayaki lelo enkitanyanyukiet o oloip loo nena tokitin naatii shumata, neijia anaa peirorie ealet Engai Mose: Ngorai, etejo, pintobir pookin aitanyanyukie ina mua nikintaduaki tʼoldonyo.</verse>
			<verse number="6">Kake einoto ninye enkisyayare naikash naleng', tiaraki naa ninye olaramatani lʼosotua olusoo tʼesidano, otuunokino nkisiligat sidan naleng'.</verse>
			<verse number="7">Amu ten emut eitu eata ol enkiterata eleyata, anaata eitu eing'oruni ole are.</verse>
			<verse number="8">Amu eikok ninye ninje ejo: Ng'orai, epuonu ngolong'i, ejo Olaitoriani, nayeu naitaa o engaji Israel o engaji Yuda osotua ng'ejuk;</verse>
			<verse number="9">me anaa ilo sotua naitaa o loopapa lenye te ina olong' naibung' engaina enye, parik aitung'ua enkop e Misri. Amu eitu ninje ebik tiatua osotua lai; onaa, eitu ayeu nashilaa ninje, ejo Olaitoriani.</verse>
			<verse number="10">Amu ele osotua laitaa o engaji Israel, eishunye kuna olong'i: Ayeu naisho nkitanapat ainei atua endamunoto enye, nasir atua oltau lenye, nayeu naaku Engai enye, neaku ninje olorere lai.</verse>
			<verse number="11">Nemeiteng'en obo ol elatia enye, arashu olalashe lenye: Tayolou Olaitoriani! amu aapuo nanu aayolou pookin, eiter oloti metabaiki olbotor.</verse>
			<verse number="12">Amu alaing'urrie mesupato enye, nemaitoki adamu nkitarruot enye.</verse>
			<verse number="13">Ore petejo: ng'ejuk, neitaa musana ol enkiterata; amu enataa musana o moruo, netinyikaka emutata.</verse>
		</chapter>
		<chapter number="9">
			<verse number="1">Eata si ele sotua lʼenkiterata rregieita lʼenkisyayare o ewueji sinyati enkop.</verse>
			<verse number="2">Amu eteshetaki olgilata oiteru, ore tiatua netipikieki enkilang'et o emesa o olperere loo lmkateni. Neji ine wueji esinyati.</verse>
			<verse number="3">Ore tekurum olekai karash lʼerishata netii olgilata oji: esinyati naleng',</verse>
			<verse number="4">enetii emoti nairishoreki e sahabu o osanduku lʼosotua otapetieki esahabu katukul; ore atua etii oloti le sahabu oigany mana, ele mkate le shumata, o eng'udi e Aron natubulakitia mbenek, o soito lʼosotua.</verse>
			<verse number="5">Ore shumata e ilo sanduku netii ilkerubin lʼenkitook, ooitoipito olorika lʼenkordunoto, naa ntokitin nemeimakinyeki taata.</verse>
			<verse number="6">Kake ore peidipaki aaitobira kunda tokitin, neng'as laidasak aajing' atua ilo gilata lʼenkiterata ngolong'i pookin, peitobir enkisyayare Engai.</verse>
			<verse number="7">Kake ore tiatua ele gilata le are, nejing' olaidasani kitok openy, tʼolari obo nabo kata ake, nemejing' ninye meata osarge oitainye nkitarruot enyena o nʼolorere.</verse>
			<verse number="8">Neijia eitayolo Olmumua Sinyati ajo, ore ena oitoi narik atua ewueji sinyati, eton eitu eibalunyeki ina kata naitasheye olgilata lʼenkiterata.</verse>
			<verse number="9">Naa ina enkitanyanyukiet naitadol ena kata e taata, tʼeneidasieki nkishoorot o nkidasareitin nemeidim aaitaa supat tiatua ndamunot enyena ele oisyayakinye ninje Engai.</verse>
			<verse number="10">Amu mebaiki endaa o eokoto o nkisujat naaorioro o esinyatishu e oriong' naaitanapaki metabaiki enkata naitobiri eng'ejuk.</verse>
			<verse number="11">Kake eewuo Kristos, peaku olaidasani kitok loo sidan naapuonu, neim engaji olototo nara kitok nabaia nelang', neitu eitobiri too ngaik, eji ena mera nʼena kitobirata,</verse>
			<verse number="12">nejing' nabo kata atua olgilata sinyati, me tʼosarge loo lkineji o loo lasho, kake tʼosarge lenye openy, eidipa ainoto elakunoto oo nkatan pookin.</verse>
			<verse number="13">Amu teni esinyaa osarge loo lkineji o loo lmong'i o nkuruon entauo naaisuakaki ilduruk, peaku enkisujare enkiring'o,</verse>
			<verse number="14">me naleng' eisuj osarge le Kristos, loitarasaka kion Engai, meata eleyata, tʼOlmumua loo nkatan pookin, iltauja lang', peking'ua nkitobirat nemeishiu, pekisyayaki Engai naishiu.</verse>
			<verse number="15">Onaa era ninye tʼolbae le ina olaidikidikoni lʼosotua ng'ejuk, peiye eng'amu tʼenkea nataa elakunoto oo ntorrok kulo, lootii abori osotua lʼelukunya, looipotokoki enkisiligata enjung'o oo nkatan pookin.</verse>
			<verse number="16">Amu tʼenetii enkitanapata enjung'o, meata kata nemeng'as enkea e ilo oitanapishie.</verse>
			<verse number="17">Amu eata enkitanapata enjung'o enkidimunoto tʼenkea. Meidimu enkata neton eishiu oloitanapishie.</verse>
			<verse number="18">Onaa, ele sotua lʼelukunya eitu eitobiri metii osarge.</verse>
			<verse number="19">Amu ore opa, peidip Mose aimaki nkitanapat pookin aliki olorere olulung'a, neibung' osarge loo lasho o loo lkineji aitushulaki engare o ilpapit oonyokio loo nkerra o oljani oji isop, neisuaki shumata enkitabu o olorere pookin,</verse>
			<verse number="20">ejo: Ele osarge lʼosotua, oitanapa ndai Engai.</verse>
			<verse number="21">Neijia si eikuna engaji olototo o ntokitin pookin enkisyayare aisuaki osarge,</verse>
			<verse number="22">naa ore tʼorregie loo nkitanapat, etaana ntokitin pookin eisuji tʼosarge; naa ten eitu eibukori osarge, nemetii enkitaunoto oo nkitarruot.</verse>
			<verse number="23">Akae, meata kata nemeisuji nkitanyanyukieta oo ntokitin e shumata too nkidasareitin anaa nena. Kake ore ninje oopeny, kuna tokitin e shumata, meata kata nemetum nkidasareitin naalusoo too nekua.</verse>
			<verse number="24">Amu eitu ejing' Kristos ewueji sinyati naitobiraki too ngaik, (nara oloip le ine nesipa), kake etijing'a te shumata, nedoli taata tʼengomom Engai tʼolbae lang',</verse>
			<verse number="25">neme peidas kion aigil kumok, anaa pejing olaidasani kitok atua ewueji sinyati olari pookin tʼosarge omoni.</verse>
			<verse number="26">Amu ten aa neijia, anaata enarikino ninye, neitamei aigil kumok eiter enkiterunoto olmaa; kake ore taata, tʼenkitabaiaroto oo nkatan, etalie nabo kata, petum aitau nkitarruot tʼenkidasare enye kion.</verse>
			<verse number="27">Anaa petipikakaki iltung'anak, pee nabo kata, nelotu tekurum enkigwena,</verse>
			<verse number="28">neijia eidasaki Kristos nabo kata, aitau nkitarruot oo lkumok. Ore ninye lemeata nkitarruot nelalioi enkata e are too kulo ooanyu ninye, petum enkitopuata.</verse>
		</chapter>
		<chapter number="10">
			<verse number="1">Amu ore nkitanapat, eata oloip loo ntokitin sidan naapuonu, me entiinoto oo ntokitin oopeny. Meata kata nemeidasi nkidasareitin naanyanyuk larin pookin, nemeidim aaitabai kulo ooidasisho.</verse>
			<verse number="2">Amu ten emutu mekure eata kulo ooisyayaki Engai, oltoilo torrono lʼoltau, tʼolbae loo nkitarruot, ten eidipaki aaisuja nabokata, anaata eiting'o enkyas enkidasare.</verse>
			<verse number="3">Kake ore tiatua kuna kidasareitin etii ake enkitadamunoto oo nkitarruot larin pookin.</verse>
			<verse number="4">Amu meidim osarge loo lmong'i o loo lkineji aitau nkitarruot.</verse>
			<verse number="5">Onaa etejo, pelotu atua olmaa: Eitu iyeu nkidasareitin o nkishoorot, kake kintobiraka osesen lai.</verse>
			<verse number="6">Ore lasari oopejori o nkidasareitin oo nkitarruot, nimikintiship.</verse>
			<verse number="7">Akae, atejo: Ng'orai alotu, (tiatua enkitabu etisiraki te nanu), paitobir, Engai, eniyeu iye.</verse>
			<verse number="8">Ore pejo shumata: Ore nkidasareitin o nkishoorot, lasari oopejori o nkishoorot tʼolbae loo nkitarruot, neitu iyeu, neitu kintiship (naa ninje ooishoori tʼorregie loo nkitanapat)</verse>
			<verse number="9">neitoki ajo: Ng'orai, alotu, Engai, paitobir eniyeu iye, — neiwang'ie ilo lʼelukunya, pepik oli are.</verse>
			<verse number="10">Te ina yeunoto etisinyaiyoki yook nabo kata tʼenkidasare osesen le Yesus Kristos.</verse>
			<verse number="11">Ore olaidasani pookin, eitashe peitobir enkisyayare ngolong'i pookin, neishooio in oshi kidasareitin nemeidim katukul aaitau nkitarruot.</verse>
			<verse number="12">Kake ore ninye, peidipa aidasa tʼenkidasare nabo tʼolbae loo nkitarruot, nadupa nkatan pookin, neton taata te tatene Engai,</verse>
			<verse number="13">eanyu metabana nepiki ilmang'ati lenyena abori oo nkejek enyena.</verse>
			<verse number="14">Amu tʼenkidasare nabo eitabaiye too nkatan pookin kulo ootisinyaiyoki.</verse>
			<verse number="15">Eijakenoki yook si Olmumua Sinyati. Amu ore peidip atang'asa ajo:</verse>
			<verse number="16">Nyele osotua, laitaa o ninje, eishunye kuna olong'i, nejo Olaitoriani: Ayeu naisho nkitanapat ainei atua iltauja lenye nasir atua ndamunot enye,</verse>
			<verse number="17">namaitoki adamu nkitarruot o ntorrok enye.</verse>
			<verse number="18">Kake ten eitauoki nona, nemekure etii nkidasareitin tʼolbae loo nkitarruot.</verse>
			<verse number="19">Akae, lalashera, ore pekiata enkiteunoto nikiimie enjing'ata ewueji sinyati tʼosarge le Yesus,</verse>
			<verse number="20">naitobiraka ninye yook, peaku engoitoi ng'ejuk naishiu tʼolkarash lʼerishata, neji, tʼenkiring'o enye,</verse>
			<verse number="21">nikiata olaidasani kitok loitore engaji Engai:</verse>
			<verse number="22">matinyikaki tʼoltau osipa tiatua emborei enkirukoto, looisuaki iltauja nimikiata oltoilo torrono loo ltauja neisujaki seseni tʼengare sidai;</verse>
			<verse number="23">maibung'a enkibalunoto eanyunoto, metii enking'unung'unata, amu era ninye supat loisiligishe;</verse>
			<verse number="24">maibirribirrakinoto tʼenyuata nʼenyorrata o noo nkitobirat sidan,</verse>
			<verse number="25">njoo mikipal oltumo lang' anaa peiko looje, kake mati diding'aroto niponipono ina naleng', amu idolidolo, aajo etinyikua engolong'.</verse>
			<verse number="26">Amu teni kintarruo aaotiki, kindipa aatang'amu eyolounoto esipata, nimikintoki aata engai kidasare tʼolbae loo nkitarruot,</verse>
			<verse number="27">kake te idye eanyu enkigwena naitureisho o empijan enkima napej laanyak.</verse>
			<verse number="28">Ore oloany nkitanapat e Mose, meata kata nemee metii olng'ur, too ljaken aare arashu okuni.</verse>
			<verse number="29">Naa inyorrikiki, keba aa enkigwena e ilo oany Oinoti lʼEngai, neiken ele sarge lʼosotua oisujieki, aa torrono, nemor Olmumua lʼeng'adunoto?</verse>
			<verse number="30">Amu kiyolo ilo ojo: Enai elaata oo ntorrok, nanu olaaki; neitoki: Elaigwenaki Olaitoriani olorere lenye.</verse>
			<verse number="31">Olbae torrono oitureisho, teni ibatata tiatua ngaik Engai naishiu.</verse>
			<verse number="32">Kake entadamutu ngolong'i enkiterata niting'iriakitia, eilang'akaki ndai, earata kitok oo nkisilot,</verse>
			<verse number="33">ematua nabo, tʼolbae lʼemenata o loo nkisilot itaa emoroto, o engai matua, ping'arierie kulo looikunakaki nji.</verse>
			<verse number="34">Amu itoning'o nkisilot oo looteenaki, ning'iriakiki enkisimaroto oo masaa inyi tʼeng'ida, iyololo, aajo iatata te shumata masaa sidan naalang' naabik.</verse>
			<verse number="35">Akae, eminturraa eng'idaroto inyi, naata ninye olkwaje kitok.</verse>
			<verse number="36">Amu eaku, piatata olng'iria, peiye intobiribiri eyeunoto Engai, nitumutumu enkisiligata.</verse>
			<verse number="37">Amu epon eng'or enkiti, pelotu ololotu, nemeimutie ninye baiki;</verse>
			<verse number="38">Nelaishiu osupat lai tʼenkirukoto, kake olorrinyo tekurum, nemeshipakino oltau lai.</verse>
			<verse number="39">Kake mikira yook loorrinyo tekurum neimin, kake looata enkirukoto naitopok iltauja.</verse>
		</chapter>
		<chapter number="11">
			<verse number="1">Era enkirukoto entonai oo nikianyu o esiparoto oo kuna tokitin nimikidol.</verse>
			<verse number="2">Te ina einoto iltung'anak le opa enjakenishu.</verse>
			<verse number="3">Tʼenkirukoto kiyolo, aajo ore enkop eitobiraki tʼororei lʼEngai, neitu eaku kuna nikidol tʼentoki nalio.</verse>
			<verse number="4">Tʼenkirukoto eaka Abel Engai enkidasare kitok nelang' Kain; naa te ina einoto enjakenishu, ajo era supat, tiaraki naijakenuo Engai tʼenkishooroto enye; naa te ina neton eiro o taata, etua.</verse>
			<verse number="5">Tʼenkirukoto eitainyeki Henok, pemetum enkea, neitu edoli, amu Engai naitaia ninye; amu ore eton eitu eitaini, neata enjakenishu ajo enyorruni tʼEngai.</verse>
			<verse number="6">Amu teni metii enkirukoto, meidimai penyorruni too ngonyek Olaitoriani. Amu ore oloyeu nelo enetii Engai, meata kata nemeiruk, ajo etii ninye neisho kulo ooing'oru ninye, olkwaje.</verse>
			<verse number="7">Tʼenkirukoto eitaa Noa Engai kitok, petum ororei lʼEngai too mbaak neitu edoli, neitobir engalawa naaku enkitopuata engaji enye; te ina eigwenaka olmaa neaku olajung'oni lʼesupato naing'ua enkirukoto.</verse>
			<verse number="8">Tʼenkirukoto etoning'o Abraham peipoti metupuku alo ilo osho otiakaki ajo elajung'u; nepuku alo meyolo enebaia.</verse>
			<verse number="9">Tʼenkirukoto etaa ninye olomoni te idya kop naisiligaki anaa me enenye, nemanya atua ilng'oborri te nebo o Isaak o Yakoob, ootaa te nebo o ninye lajung'ok le ina kisiligata,</verse>
			<verse number="10">amu etaanyutua ina ang' naata enkitamanyunoto, amu ore olashetunoni o olaitobirani, naa Engai.</verse>
			<verse number="11">Tʼenkirukoto etang amua Sara enkidimata nemenai tʼeishoi ina kata etaa moruo netulusoiye larin lenyena, amu eikena aa supat ilo oisiliga.</verse>
			<verse number="12">Akae, etoiwuoki tʼosesen obo, ten aa etiu anaa otua, ilkumok, loorisiore lakir le shumata tʼenkumoi, netiu anaa osunyai lʼembata olbalbal lemeikenai.</verse>
			<verse number="13">Netuata kulo pookin tʼenkirukoto neitu opa ninje etum nkisiligat, kake etadua tʼenelakwa neilejilej aten too nona, nenyorru neibalu, aajo era ninje lomon o ilkaponu tʼenkop.</verse>
			<verse number="14">Amu lelo oojo neijia, eibalu aajo eing'oru olosho lora.</verse>
			<verse number="15">Naa ten ak einyaakitia aadamu ilo osho otung'uaitie, anaata einoto erishata narrinyore.</verse>
			<verse number="16">Kake eyeu taata ninje olosho oikash, naa shumata ilo. Te ina bae mekurru Engai, teni eji Engai enye, amu eitobiraka ninje engang.</verse>
			<verse number="17">Tʼenkirukoto eidasa Abraham Isaak, peitasuri, neishooio Oinoti lenye obo, eidipa atang'amu nkisiligat,</verse>
			<verse number="18">naa ninye otiakaki: Te Isaak kimpoti eishoi ino,</verse>
			<verse number="19">neiken ajo eidim Engai aitopiu si too lootuata; onaa, einyaaka atum ninye anaa enkitanyanyukiet.</verse>
			<verse number="20">Tʼenkirukoto etamayana Isaak Yakoob o Esau too ntokitin naapuonu akenya.</verse>
			<verse number="21">Tʼenkirukoto etamayana Yakoob, pee, nkera pokira are e Yosef, nesai airishakino elukunya eng'udi enye.</verse>
			<verse number="22">Tʼenkirukoto, penyikaki Yosef enkea, nelimu ninye ororei lʼempukunoto oo nkera Israel, neisho enkitanapata tʼolbae loo loik lenyena.</verse>
			<verse number="23">Tʼenkirukoto, peini Mose, neisudoo lootoiutuo ninye, tiaraki natadua, aajo enkerai sidai, neitu eure ninje enkitanapata olkarsis.</verse>
			<verse number="24">Tʼenkirukoto, pebulu Mose, etanya eipoti ajo enkerai entito e Farao,</verse>
			<verse number="25">nenyor ategelu osina te nebo o olorere lʼEngai nelang eng'ida ele maa naing'ua enkitarruoto,</verse>
			<verse number="26">neiken ajo era emoroto e Kristos endupoto kitok nelang' masaa sidan e Misri; amu eing'oraiye ninye olkwaje.</verse>
			<verse number="27">Tʼenkirukoto etung'aiye ninye Misri nemeure engoro olkarsis, amu eibung'are ilo leitu edol anaa olodolita.</verse>
			<verse number="28">Tʼenkirukoto eibung'a pasaka o idya kisuakinoto osarge, pemeporoo ilo oiminie ilkikaunot, ilkulenye.</verse>
			<verse number="29">Tʼenkirukoto eima ninje tʼempolos Olbalbal Odo anaa tʼenkop natoiyo; netem Ilmisrin aajo kinko neijia, nemut ninje engare.</verse>
			<verse number="30">Tʼenkirukoto etuurori isunda e Yeriko, peidip aataman ngolong'i naapishana.</verse>
			<verse number="31">Tʼenkirukoto eitu eimin Rahab, idya naibor onyek, te nebo o kulo leitu eiruk, amu etang'amua lelo aikitalak tʼeseriani.</verse>
			<verse number="32">Naa kainyo apon ajo? Amu mebaiki enkata, ten alimu lomon le Gideon o le Barak o le Simson o le Yefta o le David, o le Samuel, o loo layolounok,</verse>
			<verse number="33">ootigilutua nkarsishuni tʼenkirukoto, neitobir esupato, netum nkisiligat, nenuk ilgoso loo lng'atunyo,</verse>
			<verse number="34">near engolon enkima, neilany empijan olalem, netum enkidimata tiatua enjalan, negolu ninje t'enjore, nemir njoreitin oo lmangati,</verse>
			<verse number="35">neitoki aatum ng'oroyok lootuata lenye eitopiwuoki aaitung'ua enkea. Ore kulekai etaaraki tʼemion, neany elakunoto, peiye etum ninje enkitopiunoto nara.</verse>
			<verse number="36">Ore kulekai eting'kiakitia emoroto o arat, te nebo o nkeenda o enkibooroto;</verse>
			<verse number="37">netaaraki too soito, netudung'oki tʼolmusumeno, netaremoki, netaraki tʼolalem; nemanimanaa eishopito ndapan oo ntare o ndapan oo nkineji, lemeata toki, netum osina o enkinyala,</verse>
			<verse number="38">(lemenarikino enkop), netaa ninje loomanimanaa ti ang'ata, o too ldonyo, o too ngapunia, o tiatua ngumot enkop.</verse>
			<verse number="39">Ore kulo pookin einoto enjakenishu tʼenkirukoto, neitu eng'amu enkisiligata,</verse>
			<verse number="40">amu etang'asa Engai aitaany yook entoki nadupa, pemeitabaiari ninje neme te nebo o yook.</verse>
		</chapter>
		<chapter number="12">
			<verse number="1">Akae si yook, likiata erukenya naba nji oo ljaken looman yook, maitapero orridati pookin oiroshi o enkitarruoto naibung'are yook, makwetiki tʼolng'iria engilunoto natipikaki yook lukunya,</verse>
			<verse number="2">maimariria Yesus ora olaiturukoni o olaitabaiani lʼenkirukoto, oting'iriaka esalaba tʼewueji eng'ida natii engomom enye, neitu eshilaa enkurruna, neton te tatene olorika lʼenkitoria lʼEngai.</verse>
			<verse number="3">Entadamutu oloting'iriaka engogong'i naba nji oo laitarruok tiatua kion, peiye minaurara nimileporiri too ltauja linyi.</verse>
			<verse number="4">Eton eitu iariara meeu osarge igilunorere enkitarruoto,</verse>
			<verse number="5">nitorikinote enkilejilejata nairorie ndai anaa nkera: Nakerai ai, mimenu earata Olaitoriani, nimiliilaa, teni kiar ninye!</verse>
			<verse number="6">Amu olonyor Olaitoriani, ninye ear; near ninye enkerai pookin nang'amu ninye.</verse>
			<verse number="7">Teni ing'iriri earata, neiken Engai ndai anaa nkera; amu Kaa kerai mear menye?</verse>
			<verse number="8">Naa ten eitu itumutumu earata natang'ara pookin, nitaa ndai iyat, me iinot.</verse>
			<verse number="9">Ore pekiata yook loopapa lʼosesen lang', ootaara yook, nikianyit ninje, meaku pekipon aaning' ilo menye loo lmumuan, pekinjiu?</verse>
			<verse number="10">Amu too nkuti olong'i etaara ninje yook, anaa petadua aajo sidai, kake ore ninye tʼeretokinoto, pekitum aatang'amu esinyaroto enye.</verse>
			<verse number="11">Ore earata pookin tʼena kata natii, melio ajo era eng'ida, kake enkilishoto; elaisho ake tekurum ilmomo lʼeseriani o lʼesupato kulo looiteng'enaki te ninye.</verse>
			<verse number="12">Onaa, entorioi ngaik naatuurori o nkung' naatalepori,</verse>
			<verse number="13">entaa ngoitoi naaitoriori oo nkejek inyi, pemeiwang'iwang' o obo anaa olng'ojine, kake peikashu aishiu.</verse>
			<verse number="14">Enkwetiki eseriani too ltung'anak pookin o esinyaroto, amu medol o obo Olaitoriani metii ena.</verse>
			<verse number="15">Eng'orai, pemeng'oru o obo tʼe-ng'adunoto Engai, pemebulu entonata o nabo nadua naitirik ndai, neidurukieki ilkumok te ina.</verse>
			<verse number="16">Njoo mera o obo olaitobirani loo mbaak torrok oo nkiri arashu osuuji anaa Esau otimira tʼolbae lʼendaa nabo enkikaushu enye.</verse>
			<verse number="17">Amu entayolo, aajo ore petayeuo ninye tekurum nejung'u emayani, etemenaki, amu eitu etum ninye eng'adata enkitaalata, baiki eing'oraa naleng' too lkiyo.</verse>
			<verse number="18">Amu eitu ipuonunu enetii oldonyo oirrapirrapuni, oiwuwu tʼenkima, o emiso o enaimin o enkutishoto kitok enkijape</verse>
			<verse number="19">o eorunoto esekegwa o oltoilo loo rorei lotanyaita kulo, lootoning'o, pemeponikini ninje ororei;</verse>
			<verse number="20">amu eitu eidim aatanapakinore enaitanapaki: Baiki ten eporoo olowuaru oldonyo, nepuoi aanang' too soito arashu tʼempere metua;</verse>
			<verse number="21">eitureishe baiki neijia ena kitaduaroto metejo Mose: Aaibung'a enkuretishu neikirikira.</verse>
			<verse number="22">Kake ietuo ndai oldonyo Sion o engang' Engai naishiu, Yerusalem natii shumata, o iip nkujit oo lmalaikan, o enkiturrurroto kitok olorere,</verse>
			<verse number="23">o esirit oo lkikauni lootisiraki te shumata, o Engai, olaigwenani loo pookin, o ilmumuan loo supati looitabaiyoki,</verse>
			<verse number="24">o olaidikidikoni lʼosotua ng'ejuk, Yesus, o osarge lʼenkisuaroto loiro sidai nelang' le Abel.</verse>
			<verse number="25">Eng'orai, emiany ele olimu. Amu ten eitu edany lelo ootanyaita oloiroro tʼenkop, ke melusoo pe mikilany, teni kiany ilo oiro aing'ua shumata?</verse>
			<verse number="26">Ore te ina kata eikirikirie oltoilo lenye enkop, kake ore taata eisiligishe, ajo: o nabo kata alaing'unung'unye me enkop ake, kake shumata si.</verse>
			<verse number="27">Kake ore kulo rorei „o nabo kata“ eitayolou aajo, epuoi aaitaal naaing'unung'un, eji nena naaitobiraki, peiye ebik nemeing'unung'un.</verse>
			<verse number="28">Akae, tiaraki nikitum enkarsishu nemeing'unung'un, kiata eng'adunoto nikisyayakinye Engai, nikintiship ninye tʼenganyit o tʼenkuretishu.</verse>
			<verse number="29">Amu era Engai ang' enkima napejisno.</verse>
		</chapter>
		<chapter number="13">
			<verse number="1">Njebik enyorrata oo lalashera.</verse>
			<verse number="2">Emirikino enkitoomonoto oo lomon; amu eitoomono ilkulekai, meyolo, ilmalaikan.</verse>
			<verse number="3">Entadamutu looteenaki anaa looteenaki te nebo o ninje, o kulo looisilitoi, anaa litiiti ndai oopeny atua iseseni.</verse>
			<verse number="4">Njeata enkidikidikoto olmoruo o eng'oroyoni too pookin enkitook, njoo meata enkirragata entibili. Amu eigwenaki Engai laitobirak loo mbaak torrok oo nkiri o laarak lʼenkidikidikoto olmoruo o eng'oroyoni,</verse>
			<verse number="5">Njoo metii orregie lʼenyorrata oo masaa, entigirata too ntokitin naatai; amu ninye otejo: Maapal iye namaaing'ua;</verse>
			<verse number="6">kinteu baiki yook aatejo: Era Olaitoriani olaretoni lai namalo aureisho. Kainyo aasaki oltung'ani?</verse>
			<verse number="7">Entadamutu laiturukok linyi, looinosakitia ndai lomon lʼEngai, eng'orai enkiting'oto empuan enye, entusuj enkirukoto enye.</verse>
			<verse number="8">Yesus Kristos ng'ole o taata o ninye ilo metabaiki nkatan pookin.</verse>
			<verse number="9">Eminjo peimalimali ndai too nkiteng'enareitin oo muain kumok o ngomon; amu sidai ten egolu oltau tʼeng'adunoto, me too ndaikin nemeitudup kulo loonyamal too ninje.</verse>
			<verse number="10">Kiata olperere lʼenkidasare lemeaku kulo ooramat ena aji, neinos.</verse>
			<verse number="11">Amu ore lelo shang'it, ooaki olaidasani kitok osarge lenye atua ewueji sinyati, nepej ori seseni lenye tʼenkima ti aulo enkirragata.</verse>
			<verse number="12">Onaa si ninye Yesus, pesinyaa olorere tʼosarge lenye openy, neaku oinoto enkisiloto ti aulo engalo kishomi.</verse>
			<verse number="13">Akae, maapeti si yook aaing'ua enkirragata, enetii ninye, pekinap emoroto enye.</verse>
			<verse number="14">Amu mikiata tene engang' nabik, kake king'oru engai nalotu.</verse>
			<verse number="15">Onaa, mayaki Engai enkidasare enkitadararoto oshi tiatua ninye, naa ilmomo loo njonito oo nkutukie naaibalu engarna enye.</verse>
			<verse number="16">Emirikino aaitobira sidan ning'aring'ara, amu eiting'id kuna kidasareitin Engai.</verse>
			<verse number="17">Entoning' laiturukok linyi, entusuj ninje, amu eishololo ninje tʼolbae loo lmumuan linyi anaa loopuoi aaikilikwan, petum aaitobira tʼeng'ida meang'iang', amu meisho ndai ena endupoto.</verse>
			<verse number="18">Entoomonoki yook. King'idare ena, pekiata oitoilo sidai lʼoltau nikinyok aaibung' orregie sidai too pookin.</verse>
			<verse number="19">Adiding' ndai naleng' pinkoko nji, patum atorrinyoi enitiiti ndai asioki.</verse>
			<verse number="20">Ore Engai eseriani, natorikuo aitung'ua too lootuata ele shokut kitok loo ntare, tʼosarge lʼosotua loo nkatan pookin, ninye Olaitoriani lang' Yesus Kristos,</verse>
			<verse number="21">njeitaa ndai looitabaia enkyas sidai pookin, pitumutumu aataas enayeu ninye, neas tiatua ndai enaitiship ninye te Yesus Kristos; enenye enkitook nkatan pookin o nkatan pookin. Amen.</verse>
			<verse number="22">Kake adiding' ndai, lalashera lainei, entang'amutu ele rorei lʼendiding'aroto, amu atisiraka ndai too lkuti rorei.</verse>
			<verse number="23">Entayoloito, aajo eidipaki aatalaku olalashe lang' Timoteos. Ten elotu asioki, naladol ndai te nebo o ninye.</verse>
			<verse number="24">Eroroki laiturukok linyi pookin o sinyat pookin. Eiroroki ndai lalashera ootii Italia.</verse>
			<verse number="25">Njebik eng'adunoto te nebo o ndai pookin. Amen.</verse>
		</chapter>
	</book>
	<book number="59">
		<chapter number="1">
			<verse number="1">Yakobos, osinga lʼEngai o lʼOlaitoriani Yesus Kristos: eninyi ena palai, ndai kuna tipati tomon o are naaisardakakinote nkwapi. Entasupai!</verse>
			<verse number="2">Enkena aajo eng'ida nabore, lalashera lainei, ten ibatatakinono atua nkitasurot oo mpukunot kumok,</verse>
			<verse number="3">niyololo, aajo eitaa enkirukoto inyi, ten eitoriori, olng'iria.</verse>
			<verse number="4">Ore olng'iria, meata kata nemebik egol metabaiki enkiting'oto, piakuku lbaiarot oolulung'a lemeng'oriki toki.</verse>
			<verse number="5">Ten etii oltung'ani linyi otong'orikia eng'eno, njesai ninye Engai naisho oltung'ani pookin tʼenkumoi nemeisikong'aki, neaku eishori ninye.</verse>
			<verse number="6">Kake njoo metasaya tʼenkirukoto, meata enking'arrirroto. Amu oloing'arrirro nenyanyukie lopir lʼenaiposha, ooreota neiposhiposh enkijape.</verse>
			<verse number="7">Njoo mejo ilo tung'ani, ajo elang'amu ninye toki tʼOlaitoriani;</verse>
			<verse number="8">ore oltung'ani orisha oltau, nemeitoriori too ngoitoi enyena pookin.</verse>
			<verse number="9">Ore olalashe lora oti, njeitadaraa kion tʼenkitook enye,</verse>
			<verse number="10">ore oladupani, njeitadaraa kion tʼenkitadounoto enye, amu elusoo anaa entapukai oo nkujit.</verse>
			<verse number="11">Eilepu engolong' te nebo o enkirowuaj, netoi nkujit, nerarunye entapukai enye, neimin enkishaa enkitobirata enye. Neijia si etiu oladupani, einaaia too nkyasin enyena pookin.</verse>
			<verse number="12">Tesh oltung'ani oting'iria tʼenkitasuroto, amu ore etaa etaleenoki, nelang'amu enkaja empuan naisiliga Olaitoriani kulo loonyor ninye.</verse>
			<verse number="13">Njoo mejo o obo loitasuri: aaitasur Engai. Amu meitasuri Engai too ntorrok, nemeitasur ninye openy oltung'ani o obo.</verse>
			<verse number="14">Eitasuri oltung'ani pookin tʼolng'warra lenye openy, loroju neisis ninye.</verse>
			<verse number="15">Ore tekurum eidipa atang'amu olng'warra neiu ninye enkitarruoto, ore petabaiye enkitarruoto neiu ninye enkea.</verse>
			<verse number="16">Emimanimanaa, lalashera lainei lanyor!</verse>
			<verse number="17">Eing'ua enkishooroto pookin sidai o enkishooroto nabaia shumata, edou eing'ua enetii Menye loo nkilang'eta, nemetii enetii ninye enkitaalata arashu oloip lʼenkibelekenyata.</verse>
			<verse number="18">Etoiwuo ninye yook tʼeyeunoto enye, tʼororei lʼesipata, pekiaku yook enkiterata oo nkitobirat enyena.</verse>
			<verse number="19">Onaa, lalashera lainei lanyor, njeaku oltung'ani pookin losioki ainining'u, lemesioki agoro;</verse>
			<verse number="20">amu meitobir engoro oltung'ani enaaku tʼEngai.</verse>
			<verse number="21">Onaa, entautu olduruki pookin o enkumoi entorroni, ning'amumu tʼemborran ororei, lotuunoki atua ndai, loidim aitopua iltauja linyi.</verse>
			<verse number="22">Entaa laitobirak lʼororei, me laning'ok ake, pemilejileje aten.</verse>
			<verse number="23">Amu teni era oltung'ani olaning'oni lʼororei nemera olaitobirani, nenyanyukie ninye oltung'ani loing'oraa engomom osesen lenye tʼenking'oret.</verse>
			<verse number="24">Ore peidip aing'orai, nelo nerikino nabo kata enetiu.</verse>
			<verse number="25">Ore loturuma atua nkitanapat naabaia elakunoto, nemera olaning'oni lorikinisho, kake olaitobirani lʼenkyas, neaku ninye tesh tiatua enkitobirata enye.</verse>
			<verse number="26">Teni ejo oltung'ani, ajo era olaisyayani lʼEngai, nemeitore olng'ejep lenye, kake elej oltau lenye, nera enkisyayare enye ne pesho.</verse>
			<verse number="27">Ore enkisyayare sidai nemeata eleyata tʼengomom Engai, Papa, era ena: Enking'orare oo lokishin o en oo ngolia tiatua enkilishoto enye, o erripore e kion tʼolmaa, pemeata entibili.</verse>
		</chapter>
		<chapter number="2">
			<verse number="1">Lalashera lainei, eminken, aajo eing'oraa enkirukoto e atua Yesus Kristos, Olaitoriani lʼenkitook lang', entemet oltung'ani.</verse>
			<verse number="2">Amu ten emut ejing'u oltumo linyi oltung'ani oishopo olgisoi le sahabu o olkila sidai, neitoki alotu olaisinani oishopito olkila duruki,</verse>
			<verse number="3">ning'oring'oro ndai ele oishopo olkila sidai, nijokiki ninye: Totona tʼene wueji sidai, nintokiki aajoki ele aisinani: Ntasho iye tʼende, arashu: Totona ene abori olorika loo nkejek ainei:</verse>
			<verse number="4">anaata eitu intoorioro tiatua ndai aten, niakuku laigwenak oosuj ndamunot torrok?</verse>
			<verse number="5">Entoning'oki nanu, ndai, lalashera lainei lanyor, keitu egelu Engai laisinak lʼena kop loora ladupak lʼenkirukoto o lajung'ok lʼenkarsishu, naisiligaka kulo oonyor ninye?</verse>
			<verse number="6">Kake ore ndai, itemenaitie oltung'ani aisinani. Me ladupak ooek ndai neyetu ndai tʼengomom enkigwena enye?</verse>
			<verse number="7">Ke, memor ninje engarna sidai naipotieki ndai?</verse>
			<verse number="8">Ten intabaiaia enkitanapata olkarsis, anaa pejo esirata: Tonyorra oltung'ani lʼelatia ino anaa kion, ninkoko sidai,</verse>
			<verse number="9">kake ten ing'oraara entemet oltung'ani, nintarruorruo, neaku nkitanapat iljaken, aajo irara lalang'ak.</verse>
			<verse number="10">Amu teni eibung' oltung'ani nkitanapat pookin neitarruoki nabo, etaa oloitarruoko pookin.</verse>
			<verse number="11">Amu olotejo: „Miar enkidikidikoto olmoruo o eng'oroyoni!“ etejo baiki: „Miar metua!“ Akae, teni eitu iar enkidikidikoto olmoruo o eng'oroyoni, kake itaara metua, itaa olalang'ani loo nkitanapat.</verse>
			<verse number="12">Eroro nji, enkuna nji, anaa loopuoi aaigwenaki too nkitanapat elakunoto.</verse>
			<verse number="13">Amu etum enkigwena, metii eng'adunoto, lemenana oshoke; neitadaraa kion enanai e oshoke, meure enkigwena.</verse>
			<verse number="14">Kaa dupoto ena, lalashera, teni ejo oltung'ani, ajo eata enkirukoto nemeata nkitobirat? Keidim aitopua enkirukoto ninye?</verse>
			<verse number="15">Teni meishopo olalashe arashu enganashe nelau embaikinoto endaa,</verse>
			<verse number="16">nejoki obo linyi ninje: Esere naa, erowuajie aten, entaraposhoto! niminjosho ninje launot osesen: kaa dupoto ena?</verse>
			<verse number="17">Neijia baiki enkirukoto, teni meata nkitobirat, netua tiatua kion openy.</verse>
			<verse number="18">Kake ebaiki oltung'ani ejo: Iata iye enkirukoto, naata nanu nkitobirat. Ntaduaki enkirukoto ino metii nkitobirat, nayeu naaitadol iye too nkitobirat ainei enkirukoto ai.</verse>
			<verse number="19">Iruk iye, ajo etii Engai nabo. Itaasa sidai; neiruk si ninje loiriruani, neikirikira.</verse>
			<verse number="20">Ke, iyeu niyolou, oltung'ani oilash, ajo etua enkirukoto nemeata nkitobirat?</verse>
			<verse number="21">Keitu eitaai Abraham, Papa lang', supat tʼolbae loo nkitobirat, peidas Oinoti lenye Isaak tʼolperere lʼenkidasare?</verse>
			<verse number="22">Idol taa, ajo eitobirishore enkirukoto nkitobirat enyena, neitabaiyoki enkirukoto too nkitobirat;</verse>
			<verse number="23">nebaia esirata najo: Eiruko Abraham Engai, neikenakini ninye ena esupato, neipoti: oljore lʼEngai.</verse>
			<verse number="24">Itadua ndai, aajo eitaai oltung'ani supat tʼolbae loo nkitobirat, me tʼolbae lʼenkirukoto ake.</verse>
			<verse number="25">Neija si etiu Rahab, enda sindani: Keitu eitaai si ninye supat too nkitobirat, peng'amu lelo aikitalak, neisho epuku aulo tʼengai oitoi?</verse>
			<verse number="26">Amu anaa petua osesen, metii Olmumua, neijia si etua enkirukoto, metii nkitobirat.</verse>
		</chapter>
		<chapter number="3">
			<verse number="1">Eminjo eyeu oltung'ani pookin too ndai neaku olaiteng'enani, lalashera lainei, niyololo, aajo eigwenakini yook enkigwena nalang'.</verse>
			<verse number="2">Amu kintadiak pookin too mbaak kumok. Ore oltung'ani pookin lemeitadiak tʼororei obo, ninye oltung'ani baiaroti, neidim si aiboo osesen lenye pookin, anaa peiboori olbarta opiki esekengei enkutuk.</verse>
			<verse number="3">Ng'orai, kimbooio ilbartan too sekenge aagoliki, pening' ninje yook, nikintamanaa seseni lenye pookin.</verse>
			<verse number="4">Ng'orai si imeilin, ten aa sapuki naleng', nereo ilkutat oogol ninje, kake eitamanaa ninje enkiti kitamanet ewueji eneyeu oloreota.</verse>
			<verse number="5">Neijia si etiu olng'ejep, era enkiti rubata osesen, neas mbaak kituak. Ng'orai, enkiti kima, kake keba aa entim nainok ninye?</verse>
			<verse number="6">Neijia si olng'ejep, naa enkima, neitoki enkop nabore mesupato. Neijia etiu olng'ejep tiatua rubat ang', nepik osesen olulung'a ntibil, neinok orregie lang' pookin, teni epuku enkiwuwuoto enye aing'ua ewueji e satan.</verse>
			<verse number="7">Amu eitamokuni mpukunot pookin oo ng'wesi o noo ntaritik o noo ng'wesi naaikurtutari o noo ng'wesi naatii atua enaiposha, neitamoku iltung'anak ninje.</verse>
			<verse number="8">Kake meidim oltung'ani aitamoku olng'ejep, entorroni nemegirai, nabore esayet nadua.</verse>
			<verse number="9">Ninye kintadararie Engai Papa, naa ninye kimorie oltung'ani, oitobiraki tʼemua Engai.</verse>
			<verse number="10">Nepuku tʼenkutuk nabo enkitadararoto o endiata. Njoo meaku neijia, lalashera lainei.</verse>
			<verse number="11">Keitupuku oljorro tʼeululu nabo engare namelok o engare nadua?</verse>
			<verse number="12">Keidim, lalashera lainei, olng'aboli atoiu ngululu oloirien, anai enjani olmarua ilng'abolo? Neijia meidim si oljorro oisukut aishoo engare namelok.</verse>
			<verse number="13">Kang'ai ora ng'en o jartan too ndai? Njeitaduaia tʼorregie lenye sidai nkitobirat enyena tʼemborran o enʼgeno.</verse>
			<verse number="14">Kake teni iatata olom odua o enjangar tiatua iltauja linyi, emilash nimile jishosho aaibooio esipata.</verse>
			<verse number="15">Amu ina me eng'eno nalotu aing'ua shumata, kake en enkop, o en oo ltung'anak, o en oo loiriruani.</verse>
			<verse number="16">Amu enetii olom o enjangar, ine etii enking'oling'olata o enkyas pookin enkurruna.</verse>
			<verse number="17">Kake ore eng'eno naing'ua shumata, era tʼenkiterata shaat, neitoki aata eseriani, neborr, nelelek ening'oto, nebore enkordunoto o ilmomo sidan, nemeata enyorrakinoto o esungureishu.</verse>
			<verse number="18">Ore olmomoi lʼesupato, neisuakini tʼeseriani kulo ooitobir eseriani.</verse>
		</chapter>
		<chapter number="4">
			<verse number="1">Kaji eing'ua enjore o olarrabal tiatua ndai? Meing'ua ilng'warraitin linyi ooara tiatua rubat inyi?</verse>
			<verse number="2">Ing'warring'warra ndai, nimitumutumu; imbaroro ndai niatata olom, niming'amumu; iariara ndai tʼenjore; miatata toki, amu eitu iomonunu.</verse>
			<verse number="3">Iomonunu niming'amumu, tiaraki niomonunu too ntorrok, pinosishosho tiatua ilng'warraitin linyi.</verse>
			<verse number="4">Ndai, laitobirak loo mbaak torrok oo nkiri, miyololo, aajo era enjoruetishu olmaa emang'atishu Engai? Ore oloyeu neaku oljore lʼolmaa, neaku ninye olmang'atinda lʼEngai.</verse>
			<verse number="5">Arashu ijojo, ak eiro esirata pesho ojo: Ore Olmumua omany atua ndai, neng'war nenyokisho?</verse>
			<verse number="6">Kake eisho eng'adunoto nalang'; onaa, ejo esirata: Eany Engai loowuasa, kake eisho ninye eng'adunoto looitadou aten.</verse>
			<verse number="7">Akae, entoning' Engai, nianyianya satan, neaku eipirri aing'ua ndai.</verse>
			<verse number="8">Entinyikaki ndai Engai, nenyikaki si ninye ndai. Esuja ngaik, ndai laitarruok, entaa iltauja linyi shaati, ndai looing'arrirro.</verse>
			<verse number="9">Entoning' osina, nilishosho, ninjirishiri; enjoo enkwenia inyi eitaali aaku enkishirata, o eng'ida inyi neaku enkilishoto.</verse>
			<verse number="10">Entadou aten tʼengomom Engai, nelailepie ndai.</verse>
			<verse number="11">Eminteenikino ndai, lalashera lainei. Ore oloiteeniki olalashe lenye neigwenaki ninye, neiteeniki ilo neigwenaki nkitanapat. Kake teni ingwenaki nkitanapat, nimira olaitobirani loo nkitanapat, kake olaigwenani.</verse>
			<verse number="12">Etii obo oishoru nkitanapat neigwenaki, oloidim aitopua neiminye. Ira iye ng'ai oigwenaki ol elatia ino?</verse>
			<verse number="13">Akae, aiya, ndai loojo: Kipuo taata arashu taisere atua ena arashu atua enda ang', nikipuo aabik te ina alo olari obo nikintaa enkinyang'a, pekitum endupoto,</verse>
			<verse number="14">nimiyololo enaaku taisere. Amu kainyo empuan inyi? Nera empuruo nalio enkiti kata, tekurum neitoki aimisori.</verse>
			<verse number="15">Eaku pijojo te ina: Teni elayeu Olaitoriani nikipuo aaishiu, nikipuo aaitobir ena arashu ina.</verse>
			<verse number="16">Kake intadaraara taata aten tiatua olwuasa linyi. Ore enkitadararoto anaa ena nera torrono.</verse>
			<verse number="17">Ore oloyolo aitobira sidan, nemeitobir, nera te ninye enkitarruoto.</verse>
		</chapter>
		<chapter number="5">
			<verse number="1">Akae, aiya, ndai ladupak, enjira nilishilishi tʼolbae lʼosina olotu shumata inyi.</verse>
			<verse number="2">Etobobua endupoto inyi, nenya laing'ur ilkilani linyi.</verse>
			<verse number="3">Ore esahabu inyi o ngoshola inyi etadoro einosa enkop, ore endoron enkinosata enkop, neijakenu, nenya nkiri oo seseni linyi anaa enkima. Inturrurro masaa too ngolong'i naatulusoitie.</verse>
			<verse number="4">Ng'orai, ore olkwaje loo laitobirak ooisambutua nkuruman inyi litomito ndai tʼenkikonya, ninye oishir; etijing'a enkishirata oo laisambuak atua nkiyaa Olaitoriani loo ltimito.</verse>
			<verse number="5">Inosa ndai olkar tʼenkop, nitonini tiatua naaitiship osesen, nintotiti iltauja linyi tʼengolong' eyeng'are.</verse>
			<verse number="6">Ingwenakitia olora supat niariara, neitu eany ninye ndai.</verse>
			<verse number="7">Enting'iria ndai, lalashera, metabau elotunoto Olaitoriani. Eng'orai olaturoni lʼenkuruma eanyu ilmomo sidan lʼenkop, neng'iri metabana netum enjan elukunya o en e tekurum.</verse>
			<verse number="8">Enting'iria si ndai, nintagoligolo iltauja linyi; amu etinyikua elotunoto Olaitoriani.</verse>
			<verse number="9">Emiang'iang'akino obo o olekai, lalashera lainei, pemeigwenakini ndai. Ng'o rai, eitashe olaigwenani te kutukaji.</verse>
			<verse number="10">Entusuj, lalashera lainei, enkisiloto o olng'iria loo layolounok, ooirorie tʼengarna Olaitoriani.</verse>
			<verse number="11">Ng'orai, kijo ninje teshi looting'iria. Itoning'o olng'iria le Iyob, nitadua enkiting'oto Olaitoriani; amu eata Olaitoriani engoshoke nanana, naa ninye oata enking'urroto.</verse>
			<verse number="12">Kake enang'or, lalashera lainei, eminturuj, me te shumata, neme tʼenkop, neme tʼengai kiturujata. Njeaku ororei linyi: ee, ora ee, o: me, ora me, pemibatatata abori enkigwena.</verse>
			<verse number="13">Ore peisili obo too ndai, njesaisho! Ore peng'ida oltung'ani, njerany singolioitin lʼengauo!</verse>
			<verse number="14">Ore pemoi obo too ndai, njeipot ninye laigwenak lʼesirit, pesayaki ninje ninye, neelie eilata tʼengarna Olaitoriani.</verse>
			<verse number="15">Nelaitopok esayata enkirukoto oltamoiyai, neapaa Olaitoriani ninye; naa teni eitobira nkitarruot, nepuoi aaitaiki ninje.</verse>
			<verse number="16">Akae, embalakinoto nkitarruot, entasayakinoto, pitumutumu aaishiutu. Eidim esayata engolon osupat nkumok.</verse>
			<verse number="17">Nera Eliya oltung'ani onyanyukie yook, nesaisho tʼesayata, pemesha enjan, neitu eshaiki enjan enkop laritin okuni o lapaitin ile;</verse>
			<verse number="18">neitoki asaisho, neishoru shumata enjan, neiu enkop ilmomo lenyena.</verse>
			<verse number="19">Lalashera lainei, teni eimalimal obo linyi neing'ua esipata, neibelekenya oltung'ani ninye,</verse>
			<verse number="20">njeyolou ele, ajo ooibelekenya olaitarruoni tʼengoitoi enye naimalimalie, nelaitopok ninye empuan enye tʼenkea neopoo enkumoi oo nkitarruot.</verse>
		</chapter>
	</book>
	<book number="60">
		<chapter number="1">
			<verse number="1">Petros, olairriwani le Yesus Kristos: too lomon ootegeluaki, ooisardakakinote Pontus o Galatia o Kapadokia o Asia o Bitinia,</verse>
			<verse number="2">loora gelunot lʼEngai Papa tʼeyolounoto enye neba opa, o tiatua esinyaroto Olmumua Sinyati metabaiki ening'oto o enkisuakinoto osarge le Yesus Kristos. Metoponari eng'adunoto o eseriani Engai too ndai!</verse>
			<verse number="3">Njeitadarari Engai o Menye lʼOlaitoriani lang' Yesus Kristos, lotoiwuo yook kat are tʼenanai enye kitok e oshoke, pekitum eanyunoto naishiu tʼempiunoto e Yesus Kristos too lootuata,</verse>
			<verse number="4">pekitum enjung'o nemerruoio, nemeata entibili, nemeinaaia, natorripokoki ndai te shumata,</verse>
			<verse number="5">ndai loorripi tiatua engolon Engai tʼenkirukoto, pitumutumu enkitopuata naitobirieki, peboluni tʼenkata enkiting'oto.</verse>
			<verse number="6">Nipuopuo aagalalu te ina kata, baiki teni meata kata nemeilishieki ndai enkiti kata too nkitasurot oo muain kumok,</verse>
			<verse number="7">petumi enkirukoto inyi enataleenoki neata enkinyang'a kitok nelang' esahabu namuta naleeni tʼenkima, neaku enkitadararoto o enkitook o enganyit tiatua embolunoto e Yesus Kristos,</verse>
			<verse number="8">leitu idolidolo ninyorrinyorro nirukuruku ninye nimidolitata taata, nipuopuo aagalalu tʼeng'ida nemeiroroi o enaitadarari,</verse>
			<verse number="9">nipuopuo aaea enkiting'oto enkirukoto inyi, nera enkitopuata oo ltauja linyi.</verse>
			<verse number="10">Ore ina kitopuata, eing'orutua neikeernu layolounok ooitayolo ena ng'adunoto nipuopuo aatum ndai.</verse>
			<verse number="11">Eikeernutuo, aajo kaa kata arashu kaa pukunoto natuutua Olmumua le Kristos otii atua ninje, netang'asa aijakenu nkisilot e Kristos o enkitook nasuju tekurum.</verse>
			<verse number="12">Etabolokoki ninje metayolo; amu eitu eisyayaki aten, kake ndai, tiatua nena baak naainosakitia taata ndai lelo ooakitia ndai euangelion tʼOlmumua Sinyati, oirriuaki aitung'ua shumata, naa mbaak naang'war si ilmalaikan pedol.</verse>
			<verse number="13">Onaa, enteen mpolosi oo ndamunot inyi, enjololoto, enting'idare metabaiki enkiting'oto empuris nayakini ndai tiatua embolunoto e Yesus Kristos,</verse>
			<verse number="14">anaa nkera naaning'isho, emimbung' orregie loo lng'warraitin linyi lʼenkata elukunya litonyorra miyololo,</verse>
			<verse number="15">kake anaa peyeu oloipoto ndai, ora sinyati, entaa si ndai sinyat tiatua orregie pookin,</verse>
			<verse number="16">amu etisiraki: njoo irara sinyat, amu ara nanu sinyati.</verse>
			<verse number="17">Naa tiaraki nimpotipoto ninye Papa oigwenaki oltung'ani pookin anaa petiu enkyas enye, meing'oraa entemet enye, entilimanata tiatua enkuretishu tʼenkata inyi nitiiyeiye ene,</verse>
			<verse number="18">iyololo, aajo eitu elakuni ndai too naarruoio, too ngoshola arashu tʼesahabu, tʼemokunoto inyi musana nitang'amutua too loominyi,</verse>
			<verse number="19">kake tʼosarge ogol enkinyang'a anaa lʼembalelo neitu eitarruo nemeata entibili, le Kristos,</verse>
			<verse number="20">loiturukieki ayolou, eton eitu epiki entonata olmaa, kake loitalioiyoki tʼenkiting'oto oo nkatan tʼolbae linyi,</verse>
			<verse number="21">ndai liruko te ninye Engai, naitopiwuo ninye tiatua lootuata neisho ninye enkitook, peiye iatata enkirukoto inyi o eanyunoto e atua Engai.</verse>
			<verse number="22">Esuja iltauja linyi tiatua ening'oto esipata tʼolmumua, piatata enyorrata oo lalashera nemeitusupatuo, entonyorrata too ltauja naleng',</verse>
			<verse number="23">anaa lootoiwuoki kat are, me tʼembeu erruoroto, kake te nemerruoio, tʼororei lʼEngai naishiu obik nkatan pookin.</verse>
			<verse number="24">Amu Era enkiring'o pookin anaa olkujita, o enkitook enye pookin anaa entapukai olkujita; etoiyo olkujita nerarunye entapukai;</verse>
			<verse number="25">kake ebik ororei lʼOlaitoriani nkatan pookin. Nera ninye ele rorei loinosuaki too ndai.</verse>
		</chapter>
		<chapter number="2">
			<verse number="1">Akae, enturrai entorroni pookin o olosek pookin o enkitusupatuo o engilata e tau o elikioroto pookin;</verse>
			<verse number="2">entang'warr anaa nkera naa eneiunyeki kule eng'eno nemeata olosek, pipuopuo aabulaki too kuna atua enkitopuata,</verse>
			<verse number="3">teni inyorrinyorra, aajo ebor Olaitoriani.</verse>
			<verse number="4">Ipuonunu enetii ninye anaa osoit oishiu loiturraitie iltung'anak, kake lotegelua Engai negol enkinyang'a.</verse>
			<verse number="5">Enteshet si ndai aten anaa soito looishiu, piakuku engaji emumuaishu, nipuopuo aaitobir enkyas sinyati olaidasani, ninjoioio nkidasareitin emumuaishu naaiting'id Engai te Yesus Kristos.</verse>
			<verse number="6">Onaa etisiraki tiatua esirata: Ng'orai, apik atua Sion osoit kitok lʼolpijata otegeluaki negol enkinyang'a, naa oloiruk ninye, nemelakurru.</verse>
			<verse number="7">Akae, nera ninye too ndai looiruk, lʼenkinyang'a nagol; kake etaa ele soit, loiturraitie lashetak neaku olkitok lʼolpijata lʼengaji, too lemeiruk</verse>
			<verse number="8">osoit lʼenkikoboto o osoit lʼenkitarrikino; nepuo aaikob ninje aten tiatua ororei nemening'isho, etipikaki ninje baiki atua ena.</verse>
			<verse number="9">Kake irara ndai eishoi nategeluaki, enkyas olaidasani olkarsis, olorere sinyati, olorere lenye, pitumutumu aainosutu sidan oloipotoko ndai tʼenaimin atua enkilang'et enye naiputukunyi;</verse>
			<verse number="10">leitu irara opa olorere, kake irara taata olorere lʼEngai, leitu eibung'akini ndai engoshoke nanana, kake eibung'akaki taata.</verse>
			<verse number="11">Lanyor, adiding' ndai anaa lomon o iltung'anak lʼolototo, pipaasharere ilng'warraitin loo nkiri looarare Olmumua</verse>
			<verse number="12">niatata orregie sidai tiatua loreren, pedol kulo looimaki ndai anaa laitobirak loo ntorrok, nkyasin inyi sidan neitadaraa Engai tʼengolong' eleenoto.</verse>
			<verse number="13">Entipik aten abori enkitoria pookin oo ltung'anak tʼolbae lʼOlaitoriani, ten aa olkarsis lolang' kulekai,</verse>
			<verse number="14">ten aa larikok looirriua ninye, pelaaki laitobirak loo ntorrok neitadaraa laitobirak loo sidan.</verse>
			<verse number="15">Amu era ena eyeunoto Engai, pipising'ing'i nkutukie o emodaishu oo ltung'anak lemeata eng'eno, intobiribiri sidan;</verse>
			<verse number="16">anaa loolakuno, nimintaata elakunoto anaa enaopoo entorroni, kake anaa laisyayak lʼEngai.</verse>
			<verse number="17">Entaa kituak iltung'anak pookin, entonyor lalashera, enturia Engai, enjoo olkarsis enkitook.</verse>
			<verse number="18">Laisyayak, entoning laitoriak tʼenkuretishu pookin, me isidan o loobor ake, kake baiki lemebor,</verse>
			<verse number="19">Amu era ena empuris, teni eng'iriaki oltung'ani nkisilot tʼolbae lʼoltoilo lʼoltau edamu Engai, netum osina pesho.</verse>
			<verse number="20">Kaa kitadararoto ena, teni ing'iriri neari ndai intarruorruo? Kake teni intobiribiri sidan neisili ndai ning'iriri, era ena empuris tʼengomom Engai.</verse>
			<verse number="21">Amu eipotoki ndai te ina, amu eisiloki baiki Kristos tʼolbae linyi neing'uaiki ndai olponoto, pisujusuju rregiei lenyena;</verse>
			<verse number="22">leitu eitobir enkitarruoto o nabo neitu etumi olmarengei o obo tiatua enkutuk enye;</verse>
			<verse number="23">leitu emorisho, etamoroki ninye; neitu eitureishe, eisiloki ninye; kake eitarasaka pookin ele loigwenaki aitorio;</verse>
			<verse number="24">olotanapa nkitarruot ang' tiatua osesen lenye shumata enjata, pikinjiuoki esupato, kituatakitia nkitarruot; injiutuo too lbaak lenyena.</verse>
			<verse number="25">Amu nanyanyukie ntare naaisardaka, kake etorrinyokoki ndai taata olairritani o olaing'orani loo lmumuan linyi.</verse>
		</chapter>
		<chapter number="3">
			<verse number="1">Entotiu neijia, na ng'oroyok, entoning' ilmoruak linyi, pe, teni etii lemeiruk ororei, etumi tʼorregie loo ng'oroyok enye, metii rorei,</verse>
			<verse number="2">tiaraki nadol ninje orregie linyi shaat tʼenkuretishu.</verse>
			<verse number="3">Njoo meaku enkaja inyi en e boo tʼenjetata oo lpapit o tʼeikare esahabu o tʼenkishopoto oo lkilani,</verse>
			<verse number="4">kake enkaja tiatua, enememuta emborran, Olmumua ogira nebor; nera sidai naleng' tʼengomom Engai.</verse>
			<verse number="5">Amu neijia opa etakaja ng'oroyok sinyat aten, naa Engai etipika eanyunoto enye, nening' ilmoruak lenye,</verse>
			<verse number="6">anaa petoning'o Sara Abraham neipot ninye Olaitoriani lenye; nitaa ndai nkera enyena, teni intobiribiri sidan nimiureishosho nimiruturutu too pookin.</verse>
			<verse number="7">Entotiu si neijia, ndai le moruak, entushulare ninje tʼeng'eno, enjoo eng'oroyoni anaa enaret nemeata engolon enkitook, anaa naajung'u te nebo o ndai eng'adunoto empuan, pememitikini sayat inyi.</verse>
			<verse number="8">Ore tʼenkiting'oto, njoo iatata pookin ndamunot naanyanyuk, nirara loong'ar nkisilot, loonyor lalashera, looata ngoshuak naanana, looitadou aten.</verse>
			<verse number="9">Emilak entorroni tʼentorroni, arashu enkilepilepata tʼenkilepilepata, kake entamayanishoto, amu iyololo, aajo eipotoki ndai te ina, pipuopuo aajung'u emayani.</verse>
			<verse number="10">Amu oloyeu nenyor empuan enye nedol ngolong'i sidan, njerishie olng'ejep lenye entorroni o njonito enkutuk enye, pemelimu olosek.</verse>
			<verse number="11">Njeibelekenya tʼentorroni neitobir sidan, njeing'oru eseriani nesuj ninye;</verse>
			<verse number="12">amu etii ngonyek Olaitoriani shumata oo supati, nening' nkiyaa enyena omonot enye, kake eiba engomom Olaitoriani looitobir ntorrok.</verse>
			<verse number="13">Naa kang'ai oidim aitobiraki ndai ntorrok, teni irara ndai lanyuak loo sidan?</verse>
			<verse number="14">Naa teni iatata nkisilot tʼolbae Mesupato, nirara teshi. Emiurei enkituriata enye, emiirut!</verse>
			<verse number="15">Kake entisinyai Olaitoriani Kristos tiatua iltauja linyi. Entobirakinoto, pialulu oltung'ani pookin oikilikwan ndai ororei tʼolbae lʼeanyunoto natii atua ndai,</verse>
			<verse number="16">kake tʼemborran o tʼenkuretishu o tʼoltoilo sidai lʼoltau, peaku ore kulo ooimaki ndai anaa looitobir ntorrok, neitukurruni, tiaraki natamoro orregie linyi sidai tiatua Kristos.</verse>
			<verse number="17">Enaikash teni eitamei oltung'ani eas sidan, ten aa eyeunoto Engai, alang' teni eitamei eas ntorrok.</verse>
			<verse number="18">Amu etua baiki Kristos nabo kata tʼolbae loo nkitarruot ang', osupat tʼolbae loo lemeata esupato, peiye erik yook enetii Engai; etaaraki metua tʼosesen meitaai eshiu tʼolmumua;</verse>
			<verse number="19">eshomo baiki te ilo peinosaki ilmumuan tʼenkibooroto,</verse>
			<verse number="20">leitu opa ening'isho eton eanyisho olng'iria lʼEngai too nkatan e Noa naaitobiritai emeili, naa ina naitopokieki ilkuti ake tauja, oora isiet, tʼengare.</verse>
			<verse number="21">Naa engare naitopok si yook taata tʼenkibatisa naitanyanyukieki te ina, nemera enjororoto oloirerio lʼosesen, kake osotua lʼoltoilo sidai lʼoltau oitoriokinore Engai tʼolbae lʼempiunoto e Yesus Kristos,</verse>
			<verse number="22">oilepa shumata neton te tatene Engai: ore ilmalaikan o nkitoriaitin o nkidimat, naa nʼenkitoria enye.</verse>
		</chapter>
		<chapter number="4">
			<verse number="1">Tiaraki nating'iriaka Kristos yook nkisilot osesen, akae, enterreten si ndai aten te ina otikinoto, amu ore ilo oitamioki osesen, etung'aiye nkitarruot,</verse>
			<verse number="2">pemekure eishiuoki ninye ilng'warraitin loo ltung'anak tʼerishata nepon ebikie osesen, kake eyeunoto Engai.</verse>
			<verse number="3">Amu ebaiki, ajo kintobira tʼenkata empuan ang' natulusoiye, yeunot oo loreren oolamita Engai, kipuoiye mbaak torrok oo nkiri, ilng'warraitin, emerai, enkinosishore, eokishore, nkisyayareitin oo nkulie ain.</verse>
			<verse number="4">Ore pemishularere ndai ninje tiatua ele rregie torrono lemeitoriori, neaku eing'asia nesukeny ndai.</verse>
			<verse number="5">Kake epuo aaisho ealet ilo eitobirakino, peigwenaki looishiu o lootuata.</verse>
			<verse number="6">Te ilo bae, einosakaki si lootuata euangelion, peigwenakini tʼosesen anaa iltung'anak, kake neishiuoki Engai tʼolmumua.</verse>
			<verse number="7">Etinyikua enkiting'oto oo ntokitin pookin.</verse>
			<verse number="8">Akae, enteng'enuoto, enjololoto, pisaishosho. Ore enaiturukie pookin, njoo iatata enyorrata kitok tiatua ndai, amu eopoo enyorrata enkumoi oo nkitarruot,</verse>
			<verse number="9">Entoomonoto, metii enking'unyung'unyata.</verse>
			<verse number="10">Esyayakinoto, oltung'ani pookin anaa petang'amua enkishooroto, anaa laing'orak sidan loo ng'adunot kadami Engai.</verse>
			<verse number="11">Teni eiro oltung'ani, njeiro anaa rorei lʼEngai; teni eisyaisho oltung'ani, njeisyaisho anaa tʼenkidimata naisho Engai ninye, peiye eitadarari Engai tiatua ntokitin pookin te Yesus Kristos, oata enkitook o enkitoria metabaiki nkatan pookin o nkatan pookin.</verse>
			<verse number="12">Lanyor lainei, eminjo eitomonokino ndai enkima naleenyeki ndai, anaa entoki omoni nataa too ndai;</verse>
			<verse number="13">kake enting'idata, tiaraki ning'aring'ara nkisilot e Kristos, peiye ing'idada nigalalulu tʼenkata embolunoto enkitook enve,</verse>
			<verse number="14">Irara teshi, teni eitemenetari ndai tʼolbae lʼengarna e Kristos, amu eeng'ieng'akino shumata inyi Olmumua lʼenkitook o lʼEngai; emori ninye tiatua ninje, neitadarari tiatua ndai.</verse>
			<verse number="15">Kake njoo meisili o obo too ndai anaa olotaara metua arashu olapurroni arashu olaitobirani loo ntorrok arashu oloitijing' kion enkyas olekai.</verse>
			<verse number="16">Kake teni eisili, tiaraki nara Olkristianos, njoo metum enkurruna, kake njeitaa Engai kitok te ina arna.</verse>
			<verse number="17">Amu etabaua enkata, peiter enkigwena tʼengaji Engai. Teni eng'as too yook — kaa kiting'oto naaku too kulo lemeiruk lomon lʼeng'ida lʼEngai?</verse>
			<verse number="18">Teni epok osupat tʼosina — ke ti aji elioi olemeure Engai o olaitarruoni?</verse>
			<verse number="19">Akae, ore looisili tʼeyeunoto Engai, njeitarasaki ninje iltauja lenye olaitobirani supat tiatua nkitobirat sidan.</verse>
		</chapter>
		<chapter number="5">
			<verse number="1">Ore loora ilpaiyani tiatua ndai, adiding' nanu lara si olpaiyan anaa ndai o oljakeni loo nkisilot e Kristos, ong'ar ena kitook naapuoi aabolu:</verse>
			<verse number="2">Errita enjoo e Kristos natii atua ndai, ning'oraara, neme tʼearakinoto, kake tʼenyorrrunoto; anaa penyor Engai; niming'oruru endupoto torrono, kake tʼenyorrata oltau,</verse>
			<verse number="3">neme anaa laitoriak lʼolorere, kake anaa laiturukok lʼenjoo.</verse>
			<verse number="4">Ore peibalunye ele airritani kitok, neishori ndai enkaja enkitook nemeinaaia.</verse>
			<verse number="5">Neijia si entotiu ndai looti, entoning' ilpaiyani. Entoning'oroto pookin tiatua ndai, embung'akinoto pookin aten enkitadounoto; amu eibooio Engai loowuasa, kake eisho eng'adunoto looitadou aten.</verse>
			<verse number="6">Akae, entadou aten tiabori engaina nagol Engai, petum ailepunye ninye ndai tʼenkata enye.</verse>
			<verse number="7">Entanang'akiti nkishilarot inyi pookin shumata enye, amu ninye oshilaa ndai.</verse>
			<verse number="8">Enteng'enuoto, enjololoto, amu eman ndai olmang'atinda linyi, satan, anaa olng'atuny oipurrito neing'oru olonya;</verse>
			<verse number="9">enteunore ninye tʼenkirukoto nagol, iyololo, aajo etabaikitia si lalashera linyi ootii olmaa nena kisilot.</verse>
			<verse number="10">Ore Engai eng'adunoto pookin naipotoko ndai, looisili enkata kinyi, atua enkitook enye oo nkatan pookin tiatua Kristos Yesus, ninye olaitorioki ndai engoitoi nelairishiu nelaitagol neitasheye ndai.</verse>
			<verse number="11">Njeata ninye enkitook o enkitoria metabaiki nkatan pookin o nkatan pookin! Amen.</verse>
			<verse number="12">Tʼengaina e Silvanos, olalashe linyi supat (enajo nanu), atisiraka ndai too lkuti rorei, padiding' ndai naijakenu, ajo ina eng'adunoto nasipa Engai; entasheiye ina.</verse>
			<verse number="13">Eiroroki ndai kulo ootegeluaki te nebo o ndai, ootii Babilon, o enkerai ai Markos.</verse>
			<verse number="14">Erorokinoto ndai obo olikai tʼeng'ututata enyorrata. Njebik eseriani too ndai pookin ootii atua Kristos. Amen.</verse>
		</chapter>
	</book>
	<book number="61">
		<chapter number="1">
			<verse number="1">Simon Petros, osinga o olairriwani le Yesus Kristos: too lelo ooinoto ena nabo kirukoto kirotet te nebo o yook, tiatua esupato naisho Engai ang' o Olaitoriani Yesus Kristos.</verse>
			<verse number="2">Njeisho Engai ndai eng'adunoto o eseriani kitok tʼeyolounoto Engai o Olaitoriani lang' Yesus Kristos.</verse>
			<verse number="3">Tiaraki naidipaki aaishoo yook tʼeyolounoto oloipoto yook tʼenkitook o tʼenkishaa enye engolon pookin engaishu enye naeaki yook empuan o enkuretishu Engai,</verse>
			<verse number="4">naishorieki yook nkisiligat naaikishaan naa kituak naleng', peiye itumutumu aatang'ar too nona entiunoto Engai, ikwetikwete olng'warra lʼerruoroto lotii enkop:</verse>
			<verse number="5">onaa entonyok te ina naleng', pintaduaiaia tiatua enkirukoto inyi enkishaa o tiatua enkishaa eyolounoto</verse>
			<verse number="6">o tiatua eyolounoto emitikinoto o tiatua emitikinoto olng'iria o tiatua olng'iria enkuretishu Engai</verse>
			<verse number="7">o tiatua enkuretishu Engai enyorrata oo lalashera o tiatua enyorrata oo lalashera enyorrata oo pookin.</verse>
			<verse number="8">Ore piatata nona osupatei, meisho ninje ndai ishalulu nimiatata ilmomo tiatua eyolounoto Olaitoriani lang' Yesus Kristos;</verse>
			<verse number="9">kake olemeata nona, nera modooni neirrapirrapisho nerikino enkisujata oo nkitarruot enyena e opa.</verse>
			<verse number="10">Onaa, lalashera, entopon aanyok, pintagoligolo enkipototo o engelunoto inyi; amu teni intobiribiri nona, nimipuopuo aaitoki aaikobo.</verse>
			<verse number="11">Amu nji epuoi aadup aaisho ndai enjing'ata e atua enkarsishu oo nkatan pookin Olaitoriani lang' naa Olaitopuani Yesus Kristos.</verse>
			<verse number="12">Akae, mayeu napai, paitadamu ndai oshi kuna baak, ten aa iyololo neitagolieki ndai tiatua esipata natii.</verse>
			<verse number="13">Nadol ajo eitoriori, eton atii atua ena aji, paitadamu nainyeye ndai;</verse>
			<verse number="14">amu ayolo, ajo meata kata namaitau engaji ai asioki, anaa enaaitadua Olaitoriani lang' Yesus Kristos.</verse>
			<verse number="15">Kake ayeu nanyokita, peiye, teni aidipa ashomo, itumutumu aatadamutu kuna baak.</verse>
			<verse number="16">Amu eitu kisuj yook natinin eng'eno te ina kata nikintayolo ndai engolon o elotunoto Olaitoriani lang' Yesus Kristos, kake kitadua too ngonyek ang' enkitook enye,</verse>
			<verse number="17">te ina kata nainoto ninye tʼEngai Menye enganyit o enkitook tʼoltoilo oakaki ninye eing'ua enkitook kitok: Nyele Oinoti lai lanyor oshipakino oltau lai.</verse>
			<verse number="18">Kitoning'o yook ele toilo lotaa eing'ua shumata, kiboitare ninye tʼoldoinyo sinyati.</verse>
			<verse number="19">Nikiata si ororei ogol lʼeyolounoto, nintobiribiri sidai, teni ing'oraara ninye anaa enkilang'et nailang'isho tiatua ewueji emiso, metabana neiter endama neilepu olakira lʼengakenya tiatua iltauja linyi.</verse>
			<verse number="20">Meata kata niming'asing'asa aayolou ena, aajo meaku eyolounoto o nabo esirata tʼenkitaalata enye openy;</verse>
			<verse number="21">amu eitu eauni eyolounoto o nabo tʼeyeunoto oltung'ani, kake eiroro iltung'anak sinyat lʼEngai, eutakini tʼOlmumua Sinyati.</verse>
		</chapter>
		<chapter number="2">
			<verse number="1">Kake etaa opa si layolounok lʼelejare tiatua olorere, neijia anaa peaku si tiatua ndai laiteng'enak lʼelejare, oopuo aaiteru orot enkiminata, nemiki Olaitoriani oinyang'ua ninje, neaki aten enkiminata asioki.</verse>
			<verse number="2">Nepuo aasuj ilkumok enkiminata enye; ore tʼolbae lenye neimakini engoitoi esipata too ntorrok.</verse>
			<verse number="3">Tʼempiani o too rorei lʼolosek epuo aaing'oru endupoto too ndai. Kake meimutie enkigwena enye e opa, nemeirura enkiminata enye.</verse>
			<verse number="4">Amu eitu eing'urrie Engai ilmalaikan ooitarruoitie, kake too ngameta enaimin etanang'aka ninje atua easuroto, peitaanyitai enkigwena;</verse>
			<verse number="5">neitu eing'urrie olmaa li opa, kake etorripo Noa, olainosunoni lʼesupato, te nebo o kulekai oopishana, peau ninye oloirrag lʼengare kitok shumata enkop, natii kulo torrok.</verse>
			<verse number="6">Neibelekeny ngang'itie Sodom o Gomora metaa nkuruon, neigwenaki ninje tʼenkigwena ogol, nepikaki enkiteng'enet iltung'anak torrok oopuonu tekurum;</verse>
			<verse number="7">neitopok Lot, ele supat, lora ninye eisilo kulo tung'anak torrok tʼorregie lenye lʼolduruki;</verse>
			<verse number="8">amu tiaraki natamanya ninye ora supat, te nebo o ninje, nening' nedol enataasa, neitamio ninje ngolong'i kumok Olmumua le ilo supat too nkyasin enye nemeishiaakino.</verse>
			<verse number="9">Eyolo Olaitoriani atang'adu looure ninye tiatua nkitasurot, neitaany looas ntorrok atua engolong' enkigwena, petum earata,</verse>
			<verse number="10">naleng' kulo oolimana anaa peyeu nkiri tiatua olng'warra duruki, neany nkitoriaitin, looata olwuasa, looata engogong'i, lemeikirikira teni emor ninje ngoloni enkitook;</verse>
			<verse number="11">kake too nona pookin eitu eau ilmalaikan oolusoo tʼenkidimata o tʼengolon, emoroto torrono aaigwenaki ninje tʼengomon Olaitoriani.</verse>
			<verse number="12">Kake etiu lelo anaa ng'wesi nemeata endamunoto, naatoinyeki neba empukunoto peibung'i neyeng'i, naa ninje oomorisho, nepuo aaimin tiatua orregie lenye torrono,</verse>
			<verse number="13">netum olkwaje loo nkyasin enye torrok. Eiken aajo naa olkar, teni esuj mbaak emerai endama, loora ntibil o ntiot enkurruna, neinosisho tʼenedaareki teni eng'arie ndaikin inyi,</verse>
			<verse number="14">neata ngonyek oobore mbaak torrok oo nkiri, lemeiboiori too ntorrok, nelej iltauja ooshal, neata oltau otamoo ngoitoi oo lng'warraitin, naa nkera endiata.</verse>
			<verse number="15">Etung'aitie engoitoi naitoriori, nemanimanaa eibung' engoitoi e Bileam, enkerai e Beor, otonyorra olkwaje le mesupato,</verse>
			<verse number="16">kake einoto earata elang'ata enye, neirorie esikiria nemeidim airoro tʼoltoilo loo ltung'anak, neibooio emodaishu oloiboni.</verse>
			<verse number="17">Ore ninje naa iljorroi lemetii engare, ng'atambo naareo olkutati, neitaanyitai ninje erokan enaimin nkatan pookin.</verse>
			<verse number="18">Amu elimu ninje rorei lʼolwuasa, neitasur too mbaak torrok oo nkiri, peiwuwu ilng'warraitin torrok loo nkiri tiatua kulo ootang'asa aailany lelo oomanimanaa tʼelejare;</verse>
			<verse number="19">neisiligaki ninje elakunoto, kake era ninje oopeny singan lʼenkiminata; amu teni egiluni oltung'ani, neaku osinga le ilo otigilua ninye.</verse>
			<verse number="20">Amu ore peidip ninje aailanya oloirerio lʼolmaa tʼeyolounoto Olaitoriani o Olaitopuani Yesus Kristos, nerreshi negiluni kat are, neaku too ninje mbaak enye enkiting'oto torrok nelang' nʼenkiterata.</verse>
			<verse number="21">Enaikash too ninje, ten emut eitu eyolou engoitoi esupato, alang' teni eyolou neitoki aalam tʼenkitanapata sinyati naishooki ninje.</verse>
			<verse number="22">Neaku too ninje asipai ena tepe: Eitoki anya oldia enaturrugumna, neitoki aing'olare olbitir oisuja olokidong'oi.</verse>
		</chapter>
		<chapter number="3">
			<verse number="1">Ena empalai e are nasiraki ndai, lanyor lainei, naitadamunye ndai nainyeye ndamunot inyi sidan,</verse>
			<verse number="2">pidamumu kulo rorei ootang'asa aaliki ndai layolounok sinyat, o enkitanapata ang', likira lairriwak lʼOlaitoriani o Olaitopuani.</verse>
			<verse number="3">Entayolo tʼenkata elukunya ena, aajo epuo aapuonu too ngolong'i enkiting'oto lamorok tiatua emoroto luopuoito anaa peyeu ilng'warraitin lenye oopeny,</verse>
			<verse number="4">nejo: „Kaji etii enkisiligata elotunoto enye? Amu neba eiruate loopapa etobiko pookin anaa tʼenkiterata enkitobirata“.</verse>
			<verse number="5">Kake eshuma too kulo loojo ena, ajo etii shumata neba opa o enkop nataa tʼengare nepuku tʼengare tʼororei lʼEngai;</verse>
			<verse number="6">Onaa neiminyeki enkop te ina kata tʼoloirrag lʼengare.</verse>
			<verse number="7">Neijia eitaanyitai shumata e taata o enkop tʼororei lenye, nerripokini enkima metabaiki engolong' enkigwena o enkiminata oo ltung'anak lemeure Engai</verse>
			<verse number="8">Njoo meshumakini ndai, loonyorri, ena nabo, ajo enyanyukie engolong' nabo tʼOlaitoriani anaa laritin iip tomon, o laritin iip tomon anaa engolong' nabo.</verse>
			<verse number="9">Moimutie Olaitoriani eitabaia enkisiligata enye, anaa pejo looje enkimutioto, kake eng'iri too yook nemeyeu, peimin oltung'ani, kake pebaiki pookin enkitaalata.</verse>
			<verse number="10">Kake elalotu engolong' Olaitoriani anaa olapurroni te kiarie, nepuo aamuta shumat tʼoriri, nepuo aashola ntokitin tʼeikan, nepuo aamuta enkop o nkitobirat naatii atua,</verse>
			<verse number="11">Ore pelolong'u kuna pookin, kaji inkoko teni meata kata nimimbung'ubung'u orregie sinyati o orregie lʼenkuretishu Engai,</verse>
			<verse number="12">pianyunyu nikwetikiki elotunoto engolong' Engai, napuoi aamutie shumat tʼenkima nepuoi aasholie neikieki ntokitin!</verse>
			<verse number="13">Kake kianyu yook shumata ng'ejuk o enkop ng'ejuk tʼenkisiligata enye namanyie esupato.</verse>
			<verse number="14">Onaa, loonyorri, entonyok ianyunyu kuna, pedoli ndai tʼeseriani t'engomom enye miatata ntibil o entorroni,</verse>
			<verse number="15">ninkenikene olng'iria lʼOlaitoriani lang' enkitopuata inyi, anaa petisira si olalashe lang' likinyor Paulos tʼeng'eno enye naishooki ninye,</verse>
			<verse number="16">anaa peirorie nona tiatua mpala enyena pookin; ore tiatua ninje etii kulie baak naagol nemeyolounoi, naaitaai kulo lemeyolo nemeunokino, neijia anaa nkulie sirat, neaku nʼenkiminata enye.</verse>
			<verse number="17">Kake ore ndai, loonyorri, tiaraki niyololo nona tʼenkiterata, entorrip aten, pemerikori ndai tʼenkitapong'oroto oo ltung'anak torrok te nebo o ninje, mbatatata aaing'ua ewueji inyi neikarraro.</verse>
			<verse number="18">Kake entubul tiatua eng'adunoto o eyolounoto Olaitoriani lang o Olaitopuani Yesus Kristos. Njeata ninye enkitook taata o metabaiki ngolong'i oo nkatan pookin. Amen.</verse>
		</chapter>
	</book>
	<book number="62">
		<chapter number="1">
			<verse number="1">Enataa neba tʼenkiterata, enikitoning'o, enikitadua too ngonyek ang', eniking'oraitie neirrapirrap ngaik ang', mbaak ororei lʼempuan, —</verse>
			<verse number="2">etalie empuan nikitadua nikinjakenu nikinosaki ndai ena puan nemeiting', enataboitare Menye nelioi too yook —:</verse>
			<verse number="3">kinosaki ndai enikitadua, enikitoning'o, peiye ing'aring'ara si ndai o yook; nera eng'arata ang' nabo o Papa o Oinoti lenye Yesus Kristos.</verse>
			<verse number="4">Nikisir yook nona, peiganyi eng'ida ang'.</verse>
			<verse number="5">Nyena enkinosunoto nikitoning'o yook naing'ua ninye, nikinosaki ndai, aajo era Engai eong'an, nemetii enaimin atua ninye katukul.</verse>
			<verse number="6">Teni kijo yook, aajo kiata eng'arata te nebo o ninye nikipuo tiatua enaimin, nikilejisho nimikintobir esipata.</verse>
			<verse number="7">Kake teni kipuo tiatua eong'an anaa petii ninye atua eong'an, nikiata yook eng'arata tiatua aten, neisuj osarge le Yesus Kristos, Oinoti lʼEngai, yook too nkitarruot pookin.</verse>
			<verse number="8">Teni kijo, mikiata enkitarruoto, nikilej aten, nemetii esipata atua yook.</verse>
			<verse number="9">Teni kimbalu nkitarruot ang', nera ninye airukoni naa supat, peiye eitaiki yook nkitarruot neikishaanye yook tʼentorroni pookin.</verse>
			<verse number="10">Teni kijo, eitu kintarruo, nikintaa ninye olalejani, nemetii ororei lenye atua yook.</verse>
		</chapter>
		<chapter number="2">
			<verse number="1">Nakera ainei, asiraki ndai kuna, peiye mintarruorruo; naa teni eitarruo obo, kiata olomitu yook te Papa, Yesus Kristos, ora supat.</verse>
			<verse number="2">Nera ninye enkitobirakinoto too nkitarruot ang', neme too nkitarruot ang' ake, kake too nʼolmaa pookin.</verse>
			<verse number="3">Ena nikiyolounye, aajo kiyolou ninye, teni kimbung' nkitanapat enyena.</verse>
			<verse number="4">Ore olojo: Ayolo ninye, nemeibung' nkitanapat enyena, naa olalejani, nemetii esipata atua ninye.</verse>
			<verse number="5">Kake ore oloibung' ororei lenye, neitabaiyoki enyorrata Engai tiatua ninye, esipa. Ina kiyolounye, aajo kitii atua ninye.</verse>
			<verse number="6">Ore olojo, ebik tiatua ninye, meata kata nemelimana neijia anaa petilimane ninye.</verse>
			<verse number="7">Lanyor lainei, eitu asiraki ndai enkitanapata ng'ejuk, kake enkitanapata musana, niatata neba tʼenkiterata. Ore enkitanapata musana, naa ilo rorei Etoning'o tʼenkiterata.</verse>
			<verse number="8">Naitoki asiraki ndai enkitanapata ng'ejuk, nasipa tiatua ninye o tiatua ndai; amu etinyikaiye enaimin, neilang'isho eong'an nasipa.</verse>
			<verse number="9">Ore olojo, etii atua eong'an neiba olalashe lenye, neton etii ninye atua enaimin.</verse>
			<verse number="10">Ore olonyor olalashe lenye, nebik tiatua eong'an nemetii enkitapong'oroto atua ninye.</verse>
			<verse number="11">Ore oloiba olalashe lenye, netii ninye atua enaimin nelimana tiatua enaimin nemeyolo, enelo; amu eitamodono enaimin ngonyek enyena.</verse>
			<verse number="12">Asiraki ndai, nakera kutiti, ajo eitaikiaki ndai nkitarruot tʼolbae lʼengarna enye.</verse>
			<verse number="13">Asiraki ndai, loopapa, ajo Itayoloutuo ele lora neba tʼenkiterata. Asiraki ndai, le murran, ajo itigilutua oltorrono.</verse>
			<verse number="14">Atisiraka ndai, nakera, ajo itayoloutuo Minyi. Atisiraka ndai, loopapa, ajo itayoloutuo ele lora neba tʼenkiterata. Atisiraka ndai, le murran ajo irara ndai oogol nebik lomon lʼEngai tiatua ndai nitigilutua oltorrono.</verse>
			<verse number="15">Eminyor olmaa, baiki naatii atua olmaa. Teni enyor oltung'ani olmaa, metii enyorrata e Menye atua ninye.</verse>
			<verse number="16">Amu ntokitin pookin naatii atua olmaa: olng'warra lʼenkiring'o o olng'warra loo ngonyek o olwuasa lʼempuan, mera naaing'ua Menye, kake era naaing'ua olmaa.</verse>
			<verse number="17">Nelamuta olmaa o olng'warra lenye; kake oloitobir eyeunoto Engai, ninye lobik nkatan pookin.</verse>
			<verse number="18">Nakera kutiti, esaa enkiting'oto ena; anaa enitoning'o ndai, aajo elotu olmang'atinda le Kristos, neijia eetuo ilmang'ati le Kristos kumok. Te ina kiyolou, aajo etaa esaa enkiting'oto.</verse>
			<verse number="19">Eshomo ninje aaing'ua atua yook, kake me ilkulalang' ninje. Amu ten emut aa ninje ilkulalang', anaata etobiko te nebo o yook. Kake meata kata nemeibalunye, ajo me ilkulalang' pookin.</verse>
			<verse number="20">Eelieki ndai eilata te ilo ora Sinyati niyololo ndai mbaak pookin.</verse>
			<verse number="21">Eitu asiraki ndai anaa lemeyolo esipata, kake iyololo ninye, nintokiki aayolo, aajo meing'ua elejare esipata.</verse>
			<verse number="22">Kang'ai olalejani, leme elde omiki, ajo era Yesus ele Kristos? Naa ilo olmang'atinda le Kristos omiki Menye o Oinoti.</verse>
			<verse number="23">Ore olomiki Oinoti, netomikio si Menye; ore oloibalu Oinoti, neata si Menye.</verse>
			<verse number="24">Ore nena nitoning'o tʼenkiterata, njebik tiatua ndai. Teni ebik tiatua ndai, enitoning'o tʼenkiterata, nipuopuo aabik si ndai te nebo o Oinoti o Menye.</verse>
			<verse number="25">Naa ena enkisiligata naishoo ninye yook: empuan nemeiting'.</verse>
			<verse number="26">Kuna baak atisiraka ndai tʼolbae loo lelo oorik ndai aaitapong'oo.</verse>
			<verse number="27">Ore eelare nitang'amutua ndai te ninye, nebik tiatua ndai, nimiyeuu olekai tung'ani, peiteng'en ndai; kake enaiteng'ena ndai eelare pookin, nesipai nemetii elejare; ore anaa peiteng'ena ndai, entobik tiatua ninye.</verse>
			<verse number="28">Ore taata, nakera ainei kutiti, entobik tiatua ninye, pekiata enkiteunoto, teni eboluni ninye, nimikikurru tʼelotunoto enye.</verse>
			<verse number="29">Teni iyololo, aajo ninye supat, nintokiki aayolou, aajo ore oloitobir esupato, naa ilo etoiwuo ninye.</verse>
		</chapter>
		<chapter number="3">
			<verse number="1">Eng'orai eneba enyorrata naishoo yook Papa, peipoti yook nkera Engai, nikira. Onaa meyolo yook olmaa, amu meyolo ninye.</verse>
			<verse number="2">Akae, lanyor, kira yook nkera Engai, neton eitu elioi enikipuo aaku. Kake kiyolo, aajo teni elalioi, nikipuo aaku anaa ninye, amu kipuo aadol ninye anaa petiu.</verse>
			<verse number="3">Ore pookin loataiye ninye ena anyunoto, neisuj kion anaa pera ilo loisuja.</verse>
			<verse number="4">Ore oltung'ani pookin loitobir nkitarruot, nepaashare nkitanapat, naa nkitarruot empaashata oo nkitanapat.</verse>
			<verse number="5">Niyololo, aajo etalie ninye, peitai nkitarruot ang', nemetii enkitarruoto atua ninye.</verse>
			<verse number="6">Ore oltung'ani pookin lobik tiatua ninye, nemeitarruo; ore pookin oitarruo, eitu edol neitu eyolou ninye.</verse>
			<verse number="7">Nakera kutiti, eminjo oltung'ani metoriko ndai aitapong'oo. Ore oloitobir esupato, naa supat ilo, anaa pera ninye supat.</verse>
			<verse number="8">Ore oloas enkitarruoto, naa satan eing'ua. Amu eitarruo satan neba tʼenkiterata. Te ina etalie Oinoti lʼEngai, peiminye nkitobirat e satan.</verse>
			<verse number="9">Ore pookin otoiwuoki tʼEngai, nemeitarruo, amu ebik eishoi enye te nebo o ninye; meidim ninye aitarruoi, amu etoiwuoki tʼEngai.</verse>
			<verse number="10">Too kuna baak eibalunye nkera Engai o nkera e satan: ore pookin lemeitobir esupato, nemeing'ua Engai, o ele lemenyor olalashe lenye.</verse>
			<verse number="11">Amu nyena enkinosunoto litoning'o tʼenkiterata, ajo pekinyorra aten.</verse>
			<verse number="12">Me anaa Kain, otupukuo tʼentorroni, near olalashe lenye metua. Ainyo petaara ninye metua? Tiaraki nara nkitobirat enyena torrok, kake supati nʼolalashe lenye.</verse>
			<verse number="13">Emimputukuny, lalashera lainei, teni eibai ndai olmaa.</verse>
			<verse number="14">Kiyolo yook, aajo kiima atua enkea nikijing' atua empuan, amu kinyor yook lalashera; olemenyor olalashe lenye, nebik tiatua enkea.</verse>
			<verse number="15">Ore oltung'ani pookin loibai olalashe lenye, nera olaarani oar oltung'ani metua, niyololo ndai, aajo meata olarani lʼoltung'ani empuan nemeiting' tiatua ninye nabik.</verse>
			<verse number="16">Kitayoloutuo te ina enyorrata, tiaraki naishooiye ilo oltau lenye tʼolbae lang'; meata kata nimikinjooio si yook iltauja lang' tʼolbae loo lalashera.</verse>
			<verse number="17">Ore Oloata masaa ele maa, nedol olalashe lenye loata elaunoto, neitagoloki ninye engoshoke enye nanana — kaji eiko teni ebik enyorrata Engai tiatua ninye!</verse>
			<verse number="18">Nakera kutiti, eminyor tʼororei arashu tʼolng'ejep, kake tʼenkyas o tʼesipata.</verse>
			<verse number="19">Te ina kiyolou, aajo kira lʼesipata nikindim aaitigira oltau lang' tʼengomom enye,</verse>
			<verse number="20">ore teni eigwenaki yook oltau lang', nera Engai kitok nelang' oltau lang' neyolou ntokitin pookin.</verse>
			<verse number="21">Lanyor lainei, teni meigwenaki yook oltau lang', nikiata enkiteunoto nikintoriokinore Engai,</verse>
			<verse number="22">ore enikiomonu, nikipuo aang'amu te ninye; amu kimbung' nkitanapat enyena, nikintobir, enaitiship ninye.</verse>
			<verse number="23">Naa ena enkitanapata enye, peiye kiruk engarna Oinoti lenye, Yesus Kristos, nikinyorra tʼempolos ang', anaa peishoo ninye yook enkitanapata.</verse>
			<verse number="24">Ore oloibung' nkitanapat enyena, nebik tiatua ninye o elde tiatua ninye. Te ina kiyolou yook, aajo ebik tiatua yook, tʼOlmumua oishoo ninye yook.</verse>
		</chapter>
		<chapter number="4">
			<verse number="1">Lanyor lainei, emiruk ilmumuan pookin, kake entaleen ilmumuan, ten ake Engai eing'ua, amu etijing'a laiteng'enak kumok lʼelejare atua olmaa.</verse>
			<verse number="2">Meata kata nimiyolouu ndai Olmumua lʼEngai tʼena: Ore Olmumua pookin oibalu, ajo eewuo Yesus Kristos tʼosesen, naa ninye Engai eing'ua;</verse>
			<verse number="3">ore Olmumua pookin lemeibalu, ajo eewuo Yesus Kristos tʼosesen, nemeing'ua ninye Engai. Naa ele Olmumua lʼolmang'atinda le Kristos litoning'o ninye, ajo elotu, neidipa taata aeu atua olmaa.</verse>
			<verse number="4">Irara ndai l'Engai, nakera kutiti, nitigilutua lelo; amu ore oloti! atua ndai, nera kitok nelang' ele otii atua olmaa.</verse>
			<verse number="5">Naa lʼolmaa ninje, onaa elimu nʼolmaa, nening' olmaa ninje.</verse>
			<verse number="6">Kira yook lʼEngai, ore oloyolou Engai, nening' yook; ore olemeing'ua Engai, nemening' yook. Te ina kiyolou Olmumua lʼesipata o Olmumua lʼenkitapong'oroto.</verse>
			<verse number="7">Lanyor lainei, matonyorrata tiatua aten; amu ore enyorrata, Engai eing'ua, o olonyor, netoiwuoki tʼEngai neyolo Engai.</verse>
			<verse number="8">Olemenyor, nemeyolo Engai, amu era Engai enyorrata.</verse>
			<verse number="9">Etalie enyorrata Engai tiatua ena too yook, ajo eirriwaka Engai Oinoti lenye obo atua olmaa, pekipuo aaishiutu yook te ninye.</verse>
			<verse number="10">Etii enyorrata atua ena: me tiaraki nikitonyorra yook Engai, kake tiaraki natonyorra ninye yook neirriu Oinoti lenye, peaku enkitobirakinoto too nkitarruot ang'.</verse>
			<verse number="11">Lanyor, teni etonyorra yook Engai neijia, meata kata nimikinyorra si yook.</verse>
			<verse number="12">Eitu edol aikata oltung'ani o obo Engai. Teni kinyorra yook, nebik Engai tiatua yook, neitabaiyoki enyorrata enye tiatua yook.</verse>
			<verse number="13">Kiyolou tʼena, ajo kibik tiatua ninye nebik ninye tiatua yook, tiaraki naishoo ninye yook nʼOimumua lenye.</verse>
			<verse number="14">Nikitadua yook nikinjakenu, ajo eirriua Menye Oinoti lenye, peaku Olaitopuani lʼolmaa.</verse>
			<verse number="15">Ore oloibalu, ajo Oinoti lʼEngai Yesus, nebik Engai tiatua ninye, o si ninye tiatua Engai.</verse>
			<verse number="16">Nikindipa aatayolou nikiruk enyorrata naata Engai too yook. Era Engai enyorrata; ore olobik tiatua enyorrata, nebik tiatua Engai o Engai tiatua ninye.</verse>
			<verse number="17">Te ina eitabaiari enyorrata too yook, pekiata eng'idaroto tʼengolong' enkigwena; amu neijia anaa petii ninye, nikitii si yook atua ele maa.</verse>
			<verse number="18">Metii enkuretishu atua enyorrata, kake eiturraki enyorrata natabaiye enkuretishu boo, amu eata enkuretishu emion. Oloureisho, neitu ebaia tiatua enyorrata.</verse>
			<verse number="19">Matonyor yook ninye, amu ninye loitera anyor yook.</verse>
			<verse number="20">Teni ejo oltung'ani; „Anyor Engai“, neiba olalashe lenye, nera olalejani. Amu olemenyor olalashe lenye lodol — kaji eiko ten eidim ninye atonyorra Engai nemedol?</verse>
			<verse number="21">Ore ena kitanapata kiata te ninye peiye olonyor Engai, nenyorru si olalashe lenye.</verse>
		</chapter>
		<chapter number="5">
			<verse number="1">Ore oltung'ani pookin loiruk Yesus, ajo ninye Kristos, etoiwuoki ninye tʼEngai. Ore oltung'ani pookin lonyor olotoiwuo ninye, nenyor baiki olotoiwuoki te ninye.</verse>
			<verse number="2">Kiyolo te ina, ajo kinyor nkera Engai, teni kinyor Engai nikintobir nkitanapat enyena.</verse>
			<verse number="3">Amu nyena enyorrata Engai, pikimbung' nkitanapat enyena, nemegol nkitanapat enyena.</verse>
			<verse number="4">Ore pookin natoiwuoki tʼEngai, negilu olmaa; nera enkirukoto ang' engilunoto natigilua olmaa.</verse>
			<verse number="5">Ang'ai lora Ologilu olmaa neme oloiruk, ajo era Yesus Oinoti lʼEngai?</verse>
			<verse number="6">Ele ninye olotu tʼengare o tʼosarge, Yesus Kristos; me tʼengare ake, kake tʼengare o tʼosarge. Naa Olmumua, oijakenu; amu era Olmumua esipata.</verse>
			<verse number="7">Amu etii okuni ooijakenu: Olmumua o engare o osarge;</verse>
			<verse number="8">netii pokira okuni atua obo.</verse>
			<verse number="9">Teni king'amu enjakenishu oo ltung'anak, nera enjakenishu Engai kitok nalang'; amu enjakenishu Engai ena naijakenuo tʼOinoti lenye.</verse>
			<verse number="10">Ore oloiruk Oinoti lʼEngai, neata ina jakenishu tiatua ninye. Ore olemeiruk Engai, neitaa ninye olalejani, amu meiruk ninye enjakenishu naijakenu Engai tʼOinoti lenye.</verse>
			<verse number="11">Naa ena enjakenishu, ajo eishoo yook Engai empuan nemeiting', netii ena puan atua Oinoti lenye.</verse>
			<verse number="12">Ore Oloata Oinoti lʼEngai, neata empuan; ore olemeata Oinoti lʼEngai, nemeata ninye empuan.</verse>
			<verse number="13">Atisiraka ndai kuna baak, piyololo, aajo iatata empuan nemeiting' nirukuruku engarna Oinoti lʼEngai.</verse>
			<verse number="14">Naa ena eng'idaroto nikiataiye ninye, teni kiomonu toki tʼeyeunoto enye, nening' ninye yook.</verse>
			<verse number="15">Teni kiyolo yook, aajo ening' yook enikiomonu, nikiyolo, aajo kiata omonot nikitoomonutuo ninye.</verse>
			<verse number="16">Teni edol oltung'ani olalashe lenye eitarruo enkitarruoto neme en enkea, njeomonoki; neaku eisho Engai empuan kulo lemeitarruo nʼenkea. Etii enkitarruoto narik enkea; eitu aliki, peomonoki oltung'ani ena.</verse>
			<verse number="17">Era mesupato pookin enkitarruoto, nemera kulie kitarruot nʼenkea.</verse>
			<verse number="18">Kiyolo yook, aajo ore olotoiwuoki tʼEngai, nemeitarruo; kake olotoiwuoki tʼEngai, nerrip kion nemeporroo ninye ele torrono.</verse>
			<verse number="19">Kiyolo yook, aajo kira lʼEngai, neton olmaa pookin tiatua entorroni.</verse>
			<verse number="20">Kake kiyolo, aajo eewuo Oinoti lʼEngai neisho yook eng'eno, pekiyolou olosipa, nikitii yook atua olosipa, atua Oinoti lenye Yesus Kristos. Ninye Engai nasipa o empuan nemeiting'.</verse>
			<verse number="21">Nakera kutiti, entorrip aten too nkulie ain. Amen.</verse>
		</chapter>
	</book>
	<book number="63">
		<chapter number="1">
			<verse number="1">Olpaiyan osiraki eng'oroyoni nategeluaki o nkera enyena, nanyor tiatua esipata, neme nanu ake, kake enyor si kulo pookin ootayoloutuo esipata,</verse>
			<verse number="2">tʼolbae lʼesipata nabik tiatua yook nelabik te nebo o yook nkatan pookin:</verse>
			<verse number="3">Njeboitare ndai eng'adunoto o enkordunoto o eseriani naing'ua Engai Papa o Olaitoriani Yesus Kristos, Oinoti le Papa, tiatua esipata o enyorrata.</verse>
			<verse number="4">Ating'ide naleng', tiaraki nainoto too nkera inono kulie, naalimana tiatua esipata, anaa kitang'amutua enkitanapata e Papa.</verse>
			<verse number="5">Onaa, aasai iye taata, nakitok, me anaa aasiraki iye enkitanapata ng'ejuk, kake ina nikiata tʼenkiterata, pekinyorra.</verse>
			<verse number="6">Naa ena enyorrata, pekilimana anaa peyeu enkitanapata enye; nyena enkitanapata, anaa pitoning'o tʼenkiterata, peiye ilimanarere ina.</verse>
			<verse number="7">Amu kumok lalejak ooetuo atua olmaa, lemeibalu Yesus Kristos, aajo eewuo tʼenkiringʼo. Ninye olalejani, naa olmang'atinda le Kristos.</verse>
			<verse number="8">Entaduai ndai aten, pemiiminyenye kunda nikintobira, kake pikitum olkwaje olulung'a.</verse>
			<verse number="9">Ore pookin opaash nemebik tiatua enkiteng'enare e Kristos, nemeata ninye Engai. Ore olobik tiatua enkiteng'enare e Kristos, neata pokira are, Papa o Oinoti.</verse>
			<verse number="10">Teni elotu oltung'ani atua ndai nemeau ena kiteng'enare, eminjo ejing' engaji inyi ana irorokiki.</verse>
			<verse number="11">Amu ore oloiroroki ninye, neng'arie nkitobirat enyena torrok.</verse>
			<verse number="12">Aata ntokitin kumok nayeu nasiraki ndai, nemayeu nasiraki tʼenkaratasi arashu tʼerokan, kake aanyu metabana nalotu enitiiti ndai, airorie tʼenkutuk, peborei eng'ida inyi.</verse>
			<verse number="13">Kiroroki iye nkera enganashe ino nategeluaki. Amen.</verse>
		</chapter>
	</book>
	<book number="64">
		<chapter number="1">
			<verse number="1">Olpaiyan osiraki Gayos, oljore lai, lanyor tiatua esipata.</verse>
			<verse number="2">Olanyor lai, aayeuoki iye piserian tiatua mbaak pookin niata embiotishu, neijia anaa peserian Olmumua lino.</verse>
			<verse number="3">Atishipe naleng', pepuonu lalashera aaijakenu esipata ino, anaa pilimana tiatua esipata.</verse>
			<verse number="4">Maata ai ng'ida kitok nalang' ena, teni atoning'o mbaak oo nkera ainei naapuoiye esipata.</verse>
			<verse number="5">Olanyor lai, iasita tʼesupato tʼentoki pookin nintobiraki lalashera o lelo oora lomon,</verse>
			<verse number="6">ooijakenutuo enyorrata ino tʼengomom esirit; nintoki aas sidan, teni irriwaa ninje eitobirakinote osupatei tʼengomom Engai.</verse>
			<verse number="7">Amu etupukutuo ninje tʼolbae lʼengarna enye nemeng'amu toki too lemeata Engai.</verse>
			<verse number="8">Onaa, meata kata nemeking'amu lootiu anaa lelo, pekiaku te nebo o ninje laitobirak lʼena sipata.</verse>
			<verse number="9">Atisiraka esirit; kake ore Diotrefe, oyeu neaku olkitok too ninje, eitu eng'amu yook.</verse>
			<verse number="10">Onaa, teni alotu, ayeu naitadamu ninye nkitobirat naaitobir, amu eimaki yook too rorei torrok. Nemebaiki ina ake, kake meng'amu ninye lalashera, nemitiki lelo ooyeu neng'amu ninje, neitoki aitai tʼesirit.</verse>
			<verse number="11">Olanyor lai, misuj entorroni, kake esupato. Oloitobir esupato, neing'ua Engai.</verse>
			<verse number="12">Eata Demetrios enjakenishu oltung'ani pookin o en esipata, nikinjakenu si yook; niyolo iye enjakenishu ang' ajo esipa.</verse>
			<verse number="13">Aata mbaak kumok nayeu naasiraki, kake mayeu naasiraki iye tʼerokan o tʼenjata nasirishoreki.</verse>
			<verse number="14">Kake aanyu, ajo aadol iye asioki, nikiro yook too nkutukie.</verse>
			<verse number="15">Njoo kibikie eseriani. Kiroroki iye iljorueta. Roroki iljorueta too ngam enye.</verse>
		</chapter>
	</book>
	<book number="65">
		<chapter number="1">
			<verse number="1">Yudas, osinga le Yesus Kristos, olalashe le Yakobos: too lelo ooipotoki, loonyorri tiatua Engai Papa lang', nerripi tiatua Yesus Kristos.</verse>
			<verse number="2">Njeponari enkordunoto o eseriani o enyorrata too ndai.</verse>
			<verse number="3">Lanyor lainei, ore pashilaa naleng' asiraki ndai tʼolbae lʼenkitopuata ang' niking'ar, nemeata kata namadiding' ndai, peiye iaparere aamitu enkirukoto, naishooki nabo kata sinyat.</verse>
			<verse number="4">Amu etii kulekai tung'anak ooetuo aaisudunye, naa ninje ootisirieki neba opa ena kigwena, ajo era ninje lemeure Engai, neibelekeny eng'adunoto Engai eas entorroni, nemiki Engai, Olkitok obo, o Olaitoriani lang' Yesus Kristos.</verse>
			<verse number="5">Kake ayeu naitadamu ndai, oo ten aa iyololo mbaak pookin, ajo ore ena kata nabo eitopua Olaitoriani olorere aitungʼua olosho le Misri, near enkata e are kulo leitu eiruk.</verse>
			<verse number="6">Eibooko ninye baiki ilmalaikan leitu ebik tiatua enkitoria enye openy, kake lootung'aitie entonata enye, enkigwena engolong' kitok, peen ninje too ienat oo nkatan pookin tiabori enaimin.</verse>
			<verse number="7">Neijia si Sodom o Gomora o ngang'itie naataanikino, naataasa mbaak torrok oo nkiri nesuj engai kiring'o, eitaaki ninje enkiteng'enet, petum enkisiloto enkima oo nkatan pookin.</verse>
			<verse number="8">Neijia etiu si kulo aidetidetak oopik eng'iring'o ntibil, neany enkitoria, nemor looata enkitook.</verse>
			<verse number="9">Kake ore Mikael, ele malaika kitok, peishangarra o satan neirorie tʼolbae lʼosesen le Mose, nemeiteu atudung'o enkigwena emoroto shumata enye, kake etejo: Njoo kilaaki Olaitoriani!</verse>
			<verse number="10">Kake ore lelo oomor pookin nemeyolo; ore enayolou ninje tʼempukunoto enye anaa ng'wesi nemeata eng'eno, te ina erruoio.</verse>
			<verse number="11">Kake aiya ninje, amu esujita ninje engoitoi e Kain, nebatatakino enkitapong'oroto e Bileam tʼolbae lʼendupoto, neimin tʼenkiposhiposharoto e Kora.</verse>
			<verse number="12">Naa ninje ooata empiani too ndaikin enyorrata inyi, neinosisho meureisho, neitoti aten, netiu ninje anaa ng'atambo nemeata engare naanap ilkutat, nera iljanito oorony lukuny lemeata ilmomo, ootuata kat are, nedotuni too ntonat,</verse>
			<verse number="13">naa ninje anaa lopir pushunot lʼenaiposha ooiponyu enkurruna enye oopeny, lakir oopuaiya, ooitaanyaki erokan enaimin oo nkatan pookin.</verse>
			<verse number="14">Kake eibonishe si too lootiu nji Henok, ole opishana neba Adam, nejo: Ng'orai, elotu Olaitoriani te nebo o iip tomon kumok oo sinyat lenyena,</verse>
			<verse number="15">peigwenaki pookin neitalak lemeure Engai pookin tʼolbae loo nkitobirat pookin orregie lenye torrono naaitarruoitie o tʼolbae loo mbaak naagol pookin naaimakitia laitarruok torrok ninye.</verse>
			<verse number="16">Naa kulo ninje ooing'unyung'uny neishir oshi ake, nelimana too lng'warraitin lenye, neiro nkutukie enye mbaak sapuki olwuasa, nenyorraki aten too ltung'anak tʼolbae lʼendupoto ele maa.</verse>
			<verse number="17">Kake ore ndai, lanyor lainei, entadamutu kulo rorei ootang'asa aalimu lairriwak lʼOlaitoriani lang' Yesus Kristos,</verse>
			<verse number="18">enetiakitia ndai, aajo tʼenkata enkiting'oto epuo aatii lamorok oolimana too lng'warraitin lʼorregie lenye torrono.</verse>
			<verse number="19">Naa kulo ooau rishat nesuj mbaak osesen, nemeata nʼolmumua.</verse>
			<verse number="20">Kake ore ndai, lanyor lainei, enteshetakinoto enkirukoto inyi sinyati naleng' tiatua Olmumua Sinyati, nisaishosho,</verse>
			<verse number="21">nirripirripi aten tiatua enyorrata Engai, nianyunyu enkordunoto Olaitoriani lang' Yesus Kristos narik atua empuan nemeiting'.</verse>
			<verse number="22">O kulekai looing'arrirro, eng'urrie, o kulekai, entopua iwuapupu ninje tiatua enkima, ning'urrierrie kulekai tʼeuriata; nimbaii si olkila otipikaki oloirerio lʼenkiringʼo.</verse>
			<verse number="24">Ore ninye naidim atorripo ndai, miatata entibili, neitasheye ndai tʼengomom enkitook enye, miatata eleyata, tʼeng'ida kitok,</verse>
			<verse number="25">naa ninye Engai nabo, Olaitopuani lang' te Yesus Kristos, Olaitoriani lang': njeishori ninye enkitook o emagilanishu o engolon o enkidimata taata oo metabaiki nkatan pookin. Amen.</verse>
		</chapter>
	</book>
	<book number="66">
		<chapter number="1">
			<verse number="1">Embolunoto e Yesus Kristos naishoo Engai ninye meitadua singan lenyena mbaak nemeata kata nemeaku aasioki, neutaki neirriwaki tʼolmalaika lenye osinga lenye Yohanes,</verse>
			<verse number="2">oijakenuo ororei lʼEngai o enjakenishu e Yesus Kristos natadua.</verse>
			<verse number="3">Teshi oloisoma o looning' ororei lʼenkitayolounoto nerrip enatisira tiatua; amu etinyikua enkata.</verse>
			<verse number="4">Yohanes: too kuna sirito naapishana naatii Asia. Njebik eng'adunoto te nebo o ndai o eseriani naing'ua ilo otii taata, naa ninye opa otii, naa ninye olotu, neing'ua kulo mumuan oopishana ootii tʼengomom olorika lenye,</verse>
			<verse number="5">neing'ua Yesus Kristos lora oljakeni supat o olkikau loo lootuata o olkitok loo lkarsisi tʼenkop. Ninye otonyorra yook neisuj yook too nkitarruot tʼosarge lenye,</verse>
			<verse number="6">neitaa yook ilkarsisi o laidasak tʼengomom Engai o Menye lenye, oishori enkitook o engolon nkatan pookin o nkatan pookin. Amen.</verse>
			<verse number="7">Ng'orai, elotu too ng'atambo e shumata, nepuo aadol ninye ngonyek pookin o lootaremo ninye; nepuo aaishir tʼolbae lenye njomito pookin enkop. Ee, esai!</verse>
			<verse number="8">Ara nanu A o O, ejo Olaitoriani Engai otii taata, naa ninye opa otii, naa ninye olotu, tʼengolon pookin.</verse>
			<verse number="9">Nanu Yohanes, lora si olalashe linyi ong'arie ndai osina o enkarsishu o olng'iria le Yesus Kristos, atii napari oloigeruno lʼenaiposha oji Patmos, tʼolbae lʼororei lʼEngai o lʼenjakenishu e Yesus Kristos.</verse>
			<verse number="10">Natii atua Olmumua tʼengolong' Olaitoriani naning' tekurum ai oltoilo sapuk laijo ol emowuo,</verse>
			<verse number="11">ojo: Ara nanu A o O, ol enkiterata o ol enkiting'oto: Tisira nena nidolita tiatua enkitabu nirriwaki nekua sirito naapishana naatii Asia, atua Efesos o Smirna o Pergamos o Tiatira o Sardes o Filadelfia o Laodikea.</verse>
			<verse number="12">Nashuko nanu, ajo paing'oraa ilo toilo laairorie. Ore paidip atushukoi, nadol nkilang'eta naapishana e sahabu,</verse>
			<verse number="13">o tʼempolos oo nekua kilang'eta naapishana obo, onyanyukie Oinoti lʼoltung'ani, oishopo olkila oado, nerretena enkimeita e sahabu olgoo lenye.</verse>
			<verse number="14">Ore elukunya o ilpapit lenyena neibor anaa enaileri naibor, anaa esiret, netiu ngonyek anaa ilng'ejepa lʼenkima.</verse>
			<verse number="15">Netiu nkejek enyena anaa suia ooika tʼenkima, naijo oltoilo lenye oloo ngariak kituak;</verse>
			<verse number="16">neata lakir oopishana tʼengaina enye e tatene, nepuku tʼenkutuk enye olalem opi ngaloli pokira are, neilang'isho engomom enye anaa engolong' nailiil.</verse>
			<verse number="17">Ore padol ninye, nabatata too nkejek enyena anaa olotua; naaiteleiki ninye engaina enye e tatene, naajoki: Miureisho, ara nanu ol enkiterata o ol enkiting'oto</verse>
			<verse number="18">o oloishiu. Ataa olotua, o ng'orai, aishiu nkatan pookin o nkatan pookin naata ieneta enkea o ine wueji enkima.</verse>
			<verse number="19">Tisira naa kuna baak nitadua, o naatii o naapuo aaku akenya.</verse>
			<verse number="20">Ore emikio oo lelo akir oopishana litadua t'engaina ai e tatene o nena kilang'eta naapishana e sahabu: Ore lakir oopishana, naa ilmalaikan loo sirito naapishana; ore nkilang'eta naapishana nitadua, naa sirito naapishana.</verse>
		</chapter>
		<chapter number="2">
			<verse number="1">Tisiraki olmalaika lʼesirit natii atua Efesos: Kuna ejo oloibung'ita kulo akir oopishana te tatene enye, olimana tʼempolos oo kuna kilang'eta e sahabu naapishana:</verse>
			<verse number="2">Ayolo nkitobirat inono o enkyas ino o olng'iria lino, nimindim atanapa iltung'anak torrok, nitetema kulo ooipot aten lairriwak, nemera ninje, nitadua si ajo lalejak;</verse>
			<verse number="3">niata olng'iria ninyok tʼolbae lʼengarna ai, neitu inauru.</verse>
			<verse number="4">Kake aataiye embae nabo, ajo itung'aiye enyorrata elukunya.</verse>
			<verse number="5">Tadamu, kaji itusulari, taalai nintobir nkitobirat enkiterata! Teni me, nalotu asioki enitii naoshoo enkilang'et ino tʼewueji enye, teni miala.</verse>
			<verse number="6">Kake iata ele rorei, ajo imbai nkitobirat oo Lnikolaitin, naibai si nanu.</verse>
			<verse number="7">Oloata enkiyok, njening enajoki Olmumua sirito. Ologilu, naisho ninye meinosa tʼoljani lʼempuan otii atua emparadis Engai.</verse>
			<verse number="8">Tisiraki olmalaika lʼesirit natii atua Smirna: Kuna ejo ol enkiterata o ol enkiting'oto, otaa olotua neitoki apiu:</verse>
			<verse number="9">Ayolo nkitobirat inono o osina lino o esinaishu ino — kake ira iye oladupani — o emoroto oo looipot aten Yudayoi, nemera, kake era lʼesirit e satan.</verse>
			<verse number="10">Miurei nikipuoi aaisilie! Ng'orai, elanang'aki satan kulekai linyi engaji eenata, peleeni ndai, nipuopuo aata enkisiloto ngolong'i tomon. Taa airukoni metabaiki enkea, naalaisho iye enkaja enkitook empuan.</verse>
			<verse number="11">Oloata enkiyok, njening' enajoki Olmumua sirito. Ologilu, nemeinosie enkea e are ninye osina.</verse>
			<verse number="12">Tisiraki olmalaika lʼesirit natii atua Pergamos: Kuna ejo Oloata olalem opi ngaloli pokira are:</verse>
			<verse number="13">Ayolo enintobir o ewueji enimanya, enetii olorika le satan. Nimbung' engarna ai neitu imiki enkirukoto ai baiki too nena olong'i naataarieki metua Antipas, oljakeni lai supat, too ndai, enetii satan.</verse>
			<verse number="14">Kake aataiye nkuti baak, amu iata iltung'anak ooibung'a enkiteng'enare e Bileam oigwena Balak, peuni enkitadiata tʼengomom oo nkera Israel, ajo meinosa nkiri oo nkidasareitin naateyeng'akaki nkulie ain neas mbaak torrok oo nkiri.</verse>
			<verse number="15">Niata si iye kulekai ooibung'a enkiteng'enare oo Lnikolaitin; aiba ina.</verse>
			<verse number="16">Taalai! Teni me, nalotu asioki enitii, naarare ninje tʼolalem lʼenkutuk ai.</verse>
			<verse number="17">Oloata enkiyok, njening' enajoki Olmumua sirito. Ologilu, naisho ninye meinosa mana naisudori, naisho ninye osoit oibor netisiraki shumata ele soit engarna ng'ejuk nemeyolo oltung'ani neme ilo ong'amu ninye.</verse>
			<verse number="18">Tisiraki olmalaika lʼesirit natii atua Tiatira: Kuna ejo Oinoti lʼEngai oata ngonyek anaa ilng'ejepa lʼenkima netiu nkejek enyena anaa suia:</verse>
			<verse number="19">Ayolo nkitobirat inono o enyorrata ino o enkirukoto ino o enkisyayare ino o olng'iria lino, nayolo, ajo etalang'a nkitobirat inono enkiting'oto nena enkiterata.</verse>
			<verse number="20">Kake aataiye embae nabo, tiaraki ninjo ena ng'oroyoni Isebel naipot kion engayolounoni, eiteng'en neitapong'oo singan lainei, peitobir mbaak entalare nenya nkiri oo nkidasareitin naateyeng'akaki nkulie ain.</verse>
			<verse number="21">Naishoo ninye enkata naalare tʼolbae lʼentalare enye; nemeala.</verse>
			<verse number="22">Ng'orai, anang'aki ninye atua erruat, o kulo ootaara te nebo o ninye enkidikidikoto enkiama, atua osina kitok, teni meala tʼolbae loo nkitobirat enye,</verse>
			<verse number="23">naar nkera enyena metuata, peyolou sirito pookin, aajo nanu oleen lairakuji o iltauja; naisho oltung'ani pookin too ndai tʼerisioroto oo nkitobirat inyi.</verse>
			<verse number="24">Naliki ndai ilkulekai ootii Tiatira lemeata enkiteng'enare naijo ena, neitu eyolou ngasurin e satan (anaa pejo): Manang'aki shumata inyi olekai rridati.</verse>
			<verse number="25">Kake eniatata, embung'a, metabana nalotu.</verse>
			<verse number="26">Ologilu nerrip nkitobirat ainei metabaiki enkiting'oto, naisho ninye engolon, peitore ninye lemeata Engai,</verse>
			<verse number="27">neirrita ninje tʼeng'udi esekengei nedany anaa motiok esarng'ab,</verse>
			<verse number="28">anaa enatang'amua si nanu te Papa; naisho ninye olakira lʼengakenya.</verse>
			<verse number="29">Oloata enkiyok, njening' enajoki Olmumua sirito.</verse>
		</chapter>
		<chapter number="3">
			<verse number="1">Tisiraki olmalaika lʼesirit natii atua Sardes: Kuna ejo Oloata ilmumuan oopishana lʼEngai o lakir oopishana: Ayolo nkitobirat inono, amu iata engarna ajo injiu, nitua iye.</verse>
			<verse number="2">Topiu nintagol nkulie naataa ee. Amu eitu adol nkitobirat inono etabaitie tʼengomom Engai.</verse>
			<verse number="3">Onaa, tadamu enitang'amua nitoning'o, torripo taalai! Teni minjololo, nalotu shumata ino anaa olapurroni, nimiyolo ina saa nalotunye enitii.</verse>
			<verse number="4">Kake iata kulie arn te Sardes neitu epik oloirerio nkilani enye; nepuo ninje aalimana te nebo o nanu, amu eaku too ninje;</verse>
			<verse number="5">Ologilu, nemeata kata nemeishopokini ilkilani ooibor, namajut nanu engarna enye tʼenkitabu empuan, nayeu naibalu engarna enye tʼengomom e Papa lai o ilmalaikan lenyena.</verse>
			<verse number="6">Oloata engiyok, njening' enajoki Olmumua sirito.</verse>
			<verse number="7">Tisiraki olmalaika lʼesirit natii atua Filadelfia: Kuna ejo ele Sinyati olosipa, oata eenet e David, obolu nemetii oigen, oloigenoo nemetii obolu:</verse>
			<verse number="8">Ayolo nkitobirat inono. Ng'orai, aishoo tʼengomom ino kutukaji nabolo, nemetii oloidim aigeno; amu iata iye enkiti golon, nimbung'a ororei lai neitu imiki engarna ai.</verse>
			<verse number="9">Ng'orai, aisho kulekai loora lʼolturrur le satan oojo aten Yudayoi, nemera, kake elejisho; ng'orai, aau ninje, pepuonu nebatatakino nkejek inono neyolou, aajo aatonyorra iye.</verse>
			<verse number="10">Tiaraki nitorripo ororei lʼolng'iria lai, nayeu naarrip si iye te saa enkitasuroto nalotu shumata olmaa pookin, peitasuri loomanya tʼenkop.</verse>
			<verse number="11">Ng'orai, alotu asioki; mbung'a akurraki ina niata, pemea o obo enkaja enkitook ino.</verse>
			<verse number="12">Ologilu, naitaa ninye eng'apet engaji Engai ai, nemeitoki ninye apuku tukul, nasir shumata enye engarna Engai ai o engarna e Yerusalem ng'ejuk nara engang' Engai ai nadou aing'ua shumata o Engai ai, o engarna ai ng'ejuk.</verse>
			<verse number="13">Oloata engiyok, njening' enajoki Olmumua sirito.</verse>
			<verse number="14">Tisiraki olmalaika lʼesirit natii atua Laodikea: Kuna ejo ele oji Amen, ele jakeni supat osipa, laa ninye enkiterata enkitobirata Engai:</verse>
			<verse number="15">Ayolo nkitobirat inono, ajo mirobi nimirowua. Oi, ten emut irobi arashu irowua!</verse>
			<verse number="16">Kake tiaraki nimololong' ake, mirowua nimirobi, naanotaa iye aitung'ua enkutuk ai.</verse>
			<verse number="17">Amu ijo iye: ara oladupani, ataraposhe tukul namalau toki; kake miyolo, ajo iata enkurruna o leyat, nira aisinani o modooni niminjopo.</verse>
			<verse number="18">Aaigwen iye, wou enatii nanu, nyang'u sahabu natiikaki tʼenkima, pidupore, o ilkilani ooibor Enjopo, pemelioi enkurruna ino, tiaraki niminjopo; nyang'u eilata oo ngonyek aelie ngonyek inono, pitum atadolishoi.</verse>
			<verse number="19">Ore kulo lanyor, naitame naar; onaa, tonyua niala.</verse>
			<verse number="20">Ng'orai, aitashe te kutukaji, aoshiosh. Oloning' oltoilo lai nebol kutukaji, nalotu atua ainos endaa te nebo o ninye, o ninye te nebo o nanu.</verse>
			<verse number="21">Ologilu, naisho ninye, peton te nebo o nanu tʼolorika lai lʼenkigwena, anaa patigilua nanu naton te nebo o Papa tʼolorika lʼenkigwena lenye.</verse>
			<verse number="22">Oloata engiyok, njening' enajoki Olmumua sirito.</verse>
		</chapter>
		<chapter number="4">
			<verse number="1">Ore peidipai kuna baak, nadol kutukaji natabole te shumata. Ore oltoilo lʼenkiterata latoning'o, netiu anaa oltoilo lʼemowuo laairorie nanu nejo: lepu ene, naaitadol iye mbaak nemeata kata nemeaku akenya.</verse>
			<verse number="2">Ore nabo kata natii tʼolmumua. Naa ng'orai, etipikaki te shumata olorika lʼenkitoria netii obo otonita ilo orika.</verse>
			<verse number="3">Ore olotonita, neya tʼeng'or anaa osoit yaspis o sarder, nemanita olakira Ai olorika lʼenkitoria otiu anaa smaragid.</verse>
			<verse number="4">Netii si kulekai orikan tikitam o ong'wan oomanita ilo orika, natadua too lelo orikan ilpaiyani tikitam o ong'wan ootonita, ooishopokoki ilkilani ooibor, neata shumata oo lukuny enye ilkarandan lʼenkitoria le sahabu.</verse>
			<verse number="5">Nepuku tiatua olorika lʼenkitoria nkiwang'at o nkikurrukurrot o iltoiloi, netii nkilang'eta naapishana naaiwuwu tʼengomom olorika, naa ninje ilmumuan oopishana lʼEngai.</verse>
			<verse number="6">Netii engomom olorika enaiposha e bilauri nailiil anaa kristal; ore tʼempolos olorika lʼenkitoria o mbat, nemanita ng'wesi ong'wan naabore ngonyek tʼengomom o tekurum.</verse>
			<verse number="7">Ore ena ng'wes elukunya, netiu anaa olng'atuny, ore engai ng'wes e are, netiu anaa olashe, ore eng'wes e uni, neata engomom anaa oltung'ani, ore eng'wes e ong'wan, netiu anaa olkelerua oipirri te shumata.</verse>
			<verse number="8">Neata eng'wes pookin too kuna ong'wan naipuko ile, nebore ninje oriong' o tiatua ngonyek, nemeeng'ieng'a dama o kiarie ejo: Sinyati, sinyati, sinyati Engai Olaitoriani, tʼengolon pookin, otii opa, netii taata, naa ninye olotu!</verse>
			<verse number="9">Ore peaki ng'wesin enkitadararoto o enkitook o ashe ilo otonita olorika lʼenkitoria neishiu nkatan pookin o nkatan pookin,</verse>
			<verse number="10">nebatatakino kulo paiyani tikitam o ong'wan ilo oton tʼolorika neserem oloishiu nkatan pookin o nkatan pookin, nenang' ilkarandan lʼenkitoria lenye tʼengomom olorika nejo:</verse>
			<verse number="11">Eaku, Olaitoriani o Engai ang', ping'amu enkitook o enganyit o engolon; amu iye oitobira ntokitin pookin, ore tʼolbae lʼeyeunoto ino, peitobiraki.</verse>
		</chapter>
		<chapter number="5">
			<verse number="1">Nadol tʼengaina e tatene e ilo oton tʼolorika lʼenkitoria enkitabu nasira atua o oriong', nateenaki too lmishiren oopishana.</verse>
			<verse number="2">Nadol olmalaika ogol, eipotisho tʼoltoilo kitok ajo: Kang'ai oaku, pebolu enkitabu negil ilmishiren lenyena?</verse>
			<verse number="3">Neaku metii te shumata ana tʼenkop ana tiabori enkop oloidim atabolu enkitabu arashu aing'orai.</verse>
			<verse number="4">Naishir naleng', tiaraki neitu etumi oloaku, pebol enkitabu aisoma ana aing'oraa.</verse>
			<verse number="5">Naajoki obo too lelo paiyani: minjir! Ng'orai, etigilua olng'atuny lora lʼenkishomi e Yuda, entonata e David, abolu enkitabu negil ilmishiren lenyena oopishana.</verse>
			<verse number="6">Naitoki adol tʼempolos olorika lʼenkitoria o ng'wesin ong'wan o ilpaiyani embalelo eitashe tʼempolos, natiu anaa eteyeng'aki, neata mowuarak naapishana o ngonyek naapishana, naa ninje ilmumuan oopishana lʼEngai ooirriwakaki enkop pookin.</verse>
			<verse number="7">Nelotu nea enkitabu tʼengaina e tatene e ilo oton tʼolorika.</verse>
			<verse number="8">Ore peidip ninye aibung'a enkitabu, nebatatakino ng'wesi ong'wan o ilpaiyani tikitam o ong'wan tʼengomom embalelo, eata pookin engauo oo singolioitin o ngirran e sahabu naabore loirienito, nera ninje sayat oo sinyat,</verse>
			<verse number="9">nerany Osingolio ng'ejuk ejo: Kitumoki iye, pimbung' enkitabu nigil ilmishiren lenyena; amu kiteyeng'aki, ninyang'aki yook Engai t'osarge lino aitung'ua enkishomi pookin o enkutuk o olosho o olorere pookin,</verse>
			<verse number="10">nintaaki yook Engai ilkarsisi o laidasak nikipuo aaku looitorisho tʼenkop.</verse>
			<verse number="11">Nadol nanu naning' oltoilo loo lmalaikan kumok oomanita olorika lʼenkitoria o ng'wesin o ilpaiyani, naa ore esiana iip tomon kat iip tomon kumok naleng',</verse>
			<verse number="12">nejo tʼoltoilo kitok: Eaku peng'amu embalelo nateyeng'aki, engolon o endupai o eng'eno o enkidimata o enganyit o enkitook o emayani.</verse>
			<verse number="13">Ore enkitobirata pookin natii shumata o enkop o abori enkop o enaiposha o pookin naatii atua, naning' pookin ejo: Njeata ilo oton tʼolorika lʼenkitoria o embalelo, emayani o enganyit o enkitook o engolon nkatan pookin o nkatan pookin.</verse>
			<verse number="14">Nejo ng'wesi ong'wan: Amen! Nebatata ilpaiyani tikitam o ong'wan neserem ilo oishiu metabaiki nkatan pookin o nkatan pookin.</verse>
		</chapter>
		<chapter number="6">
			<verse number="1">Nadol embalelo ebolu obo loo lelo mishiren oopishana; naning' nabo oo nena ng'wesi ong'wan ejo anaa tʼoltoilo lʼendarata: Wou!</verse>
			<verse number="2">Nadol, ng'orai, embarta naibor. Ore ilo okedito, neata engauo; neishori olkaranda lʼenkitoria, nepuku egilunore, o petum engilunoto.</verse>
			<verse number="3">Ore pegil olekai mishire, naning' engai ng'wes ejo: Wou!</verse>
			<verse number="4">Neitoki engai barta, nanyokie apuku; ore olokedito, neishooki ninye engolon naitainye eseriani tʼenkop, metarakinoto ninje aten; neishooki ninye olalem kitok.</verse>
			<verse number="5">Ore pegil ilo mishire li okuni, naning' ina ng'wes e uni ejo: Wou! Nadol nanu, ng'orai, embarta narok; ore olokedito, neata ninye entemet tʼengaina enye.</verse>
			<verse number="6">Naning' oltoilo tiatua nena ng'wesi ong'wan ejo: Ore enkibaba engano naibor tʼengosholai nabo, ore nkibabani uni oo lmoya too ngoshola are; nimishoroo ina ilata o enaisho.</verse>
			<verse number="7">Ore pegil olmishire li ong'wan, naning' oltoilo lʼeng'wes e ong'wan ojo: Wou!</verse>
			<verse number="8">Nadol, ng'orai, embarta pukoti; ore olokedito ninye, neji enkea, nesuj ninye ewueji oo lootuata. Neishori ninje engolon, pear ematua e ong'wan enkop metua tʼolalem o tʼolamei o tʼenkea o too lowuarak lʼenkop.</verse>
			<verse number="9">Ore pegil olmishire le imiet, nadol tiabori olperere tʼenkidasare iltauja loo lelo ootaraki tʼolbae lʼororei lʼEngai o lʼenjakenishu naata,</verse>
			<verse number="10">neishir ninje tʼoltoilo kitok nejo: Metabaiki anu ianyu, iye, Laitoriani sinyati osipa, nimingwenaki nintalaku osarge lang' too lelo oomanya tʼenkop?</verse>
			<verse number="11">Neishori pooki obo too ninje olkila oibor, nejokini ninje meeng'ieng'ata enkiti kata, metabana neitabaiari lelo shorueta lenye o lalashera lenye, lemeata kata nemeari si anaa ninje opa.</verse>
			<verse number="12">Ore pegil olmishire le ile, ng'orai, neaku enkikirikirata kitok enkop, neroku engolong' anaa olgunia loo lpapit, o olapa anaa osarge;</verse>
			<verse number="13">nedoiki lakir le shumata enkop, neijia, anaa peraru olng'aboli ilng'abolo lenyena, teni eipiripir ninye olkutati kitok.</verse>
			<verse number="14">Neiwang'ieki shumata anaa enkitabu nairinaki; neidurrieki ildonyo o looigeruno pookin tʼewueji enye.</verse>
			<verse number="15">Ore ilkarsisi lʼenkop o ilkituak o ladupak o singan o loolakuno pookin, neisudori tiatua ngapunia o soito loo ldonyo</verse>
			<verse number="16">nejoki ildonyo o soito: Entuurokinoto shumata ang' niopoopo yook tʼengomom e ilo oton tʼolorika lʼenkitoria o tʼengomom engoro embalelo.</verse>
			<verse number="17">Amu etabaua engolong' kitok engoro enye; naa ang'ai oidim aitasho?</verse>
		</chapter>
		<chapter number="7">
			<verse number="1">Ore tekurum oo nena, nadol ilmalaikan ong'wan ooitashe too nkutot pokira ong'wan enkop, eibooio ilkutat ong'wan lʼenkop, pemekutisho olkutati tʼenkop ana tʼenaiposha ana tʼoljani hoo obo.</verse>
			<verse number="2">Nadol olekai malaika eilepu tʼenkilepunoto engolong', oata olmishiret lʼEngai naishiu, nebuaki tʼoltoilo kitok kulo malaikan ong'wan ooishooki, peitame enkop o enaiposha,</verse>
			<verse number="3">ajoki: Emintame enkop arashu enaiposha arashu ilkeek, metabana nikipik singan lʼEngai ang' olmishire too nkirribon enye.</verse>
			<verse number="4">Naning' esiana oo kulo ootipikaki olmishire: naa elfun iip o artam o ong'wan ooing'ua njomito pookin oo nkera Israel.</verse>
			<verse number="5">Ore tʼenkishomi e Yuda, naa elfun tomon o are ootimishiraki; ore tʼenkishomi e Ruben, naa elfun tomon o are ootimishiraki; ore tʼenkishomi e Gad, naa elfun tomon o are ootimishiraki;</verse>
			<verse number="6">ore tʼenkishomi e Aser, naa elfun tomon o are ootinaishiraki; ore lʼenkishomi e Naftali, naa elfun tomon o are ootimishiraki; ore tʼenkishomi e Manase, naa elfun tomon o are ootimishiraki;</verse>
			<verse number="7">ore tʼenkishomi e Simeon, naa elfun tomon o are ootimishiraki; ore tʼenkishomi e Levi, naa elfun tomon o are ootimishiraki; ore tʼenkishomi e Isashar, naa elfun tomon o are ootimishiraki;</verse>
			<verse number="8">ore tʼenkishomi e Sebulon, naa elfun tomon o are ootimishiraki; ore tʼenkishomi e Yosef, naa elfun tomon o are ootimishiraki; ore tʼenkishomi e Benyamin, na elfun tomon o are ootimishiraki.</verse>
			<verse number="9">Ore tekurum oo kuna nadol, ng'orai, esiamu kitok nemeidim o obo aikena, ooing'ua loreren pookin o njomito o loshon o nkutukie pookin, eitashe tʼengomom olorika lʼenkitoria o tʼengomom embalelo, eishopokoki ilkilani ooibor, neata ilng'osil loo ltuka too ngaik enye,</verse>
			<verse number="10">nedar tʼoltoilo kitok ejo: En Engai ang' naton shumata olorika lʼenkito ria, enkitopuata o nʼembalelo!</verse>
			<verse number="11">Neitashe ilmalaikan pookin aaman olorika lʼenkitoria, o ilpaiyani o ng'wesin ong'wan, nebatata neijululokino engomom olorika lʼenkitoria neserem Engai</verse>
			<verse number="12">ejo: Amen, ore emayani o enkitook o eng'eno o elikinoto e ashe o enkitaaroto enkitook o enkidimata o engolon, njeaku nʼEngai ang' metabaiki nkatan pookin o nkatan pookin! Amen!</verse>
			<verse number="13">Nealu obo too lpaiyani naajoki: Kakua kulo ooishopokoki ilkilani ooibor? Kaji eing'ua?</verse>
			<verse number="14">Najoki nanu ninye: Laitoriani lai, iyolo iye. Naajoki ninye nanu: Era kulo looing'ua atua osina kitok, neisuj ilkilani lenye neiborrie ninje tʼosarge lʼembalelo.</verse>
			<verse number="15">Onaa, etii ninje engomom olorika lʼenkitoria lʼEngai neisyayaki ninye dama o kiarie tiatua engaji enye; ore oloton te shumata olorika lʼenkitoria, nemany shumata enye.</verse>
			<verse number="16">Nemeitoki aapuo aatum olamei arashu enkure, nemeitoki aadoiki ninje engolong' arashu eikai pookin;</verse>
			<verse number="17">amu elairrita ninje embalelo natii empolos olorika lʼenkitoria, nerikoki ninje ngonyek oo ngariak naaishiu; nelajut Engai ilkiyo pookin too ngonyek enye.</verse>
		</chapter>
		<chapter number="8">
			<verse number="1">Ore pegil olmishire le opishana, negira shumata anaa enusu saa.</verse>
			<verse number="2">Nadol kulo malaikan oopishana ooitashe tʼengomom Engai, neishori ninje mowuarak naapishana.</verse>
			<verse number="3">Nepuku olekai malaika aitashe tʼengomom olperere lʼenkidasare, neata emoti nairishoreki e sahabu, neishori loirienito kumok, peponiki sayat oo sinyat shumata olperere lʼesahabu otii engomom olorika lʼenkitoria.</verse>
			<verse number="4">Neilep empuruo oo loirienito lʼesayata oo sinyat tʼengaina olmalaika abaiki Engai.</verse>
			<verse number="5">Nedumu olmalaika emoti nairishoreki neigany tʼenkima olperere nebukoki enkop. Neaku endarata o iltoiloi o nkiwang'at o nkikirikirat.</verse>
			<verse number="6">Ore lelo malaikan oopishana ooata mowuarak, neitobir peosh.</verse>
			<verse number="7">Neosh olmalaika lʼelukunya emowuo, nepuku soito lʼenjan o enkima etushulare osarge, nedoiki enkop; nepejo ematua e uni enkop, nepejo ematua e uni oo ljanito, nepejo nkujit naanyori pookin.</verse>
			<verse number="8">Neitoki aosh olmalaika le are emowuo; nelotu anaa oldonyo kitok oiwuwu tʼenkima, nenang'akini atua enaiposha; neaku ematua e uni enaiposha osarge,</verse>
			<verse number="9">nee ematua e uni oo ng'wesi naaishiu naatii enaiposha, neiminyeki ematua e uni oo meilini.</verse>
			<verse number="10">Neitoki aosh olmalaika li okuni emowuo; nedou olakira sapuk aing'ua shumata oiwuwu anaa enkilang'et nedoiki ematua e uni oo wuason o noo ljorroi.</verse>
			<verse number="11">Neji engarna e ilo akira olkurto lʼentim, neaku ematua e uni oo ngariak olkurto lʼentim, neeye iltung'anak kumok engare, amu eitaduaraki naleng'.</verse>
			<verse number="12">Neitoki aosh olmalaika le ong'wan emowuo, near ematua e uni engolong' o ematua e uni olapa o ematua e uni oo lakir, pepiki ematua enye e uni enaimin, nemeitoki ematua e uni endama awang'u, naa neijia si etiu enkiarie.</verse>
			<verse number="13">Nadol, naning' olmalaika obo oipirri te shumata ejo tʼoltoilo sapuk: Ee, kake aiya, aiya, aiya, ndai loomanya tʼenkop, tʼolbae loo lkulekai toiloi leton eng'or loo lmalaikan okuni ooitoki aaosh emowuo.</verse>
		</chapter>
		<chapter number="9">
			<verse number="1">Neosh olmalaika le imiet emowuo; nadol olakira oing'ua shumata, nedoiki enkop, neishooki ninye embolet engumoto easuroto,</verse>
			<verse number="2">nebol ninye ena gumoto easuroto, nepuku empuruo tʼengumoto ailep shumata, netiu empuruo anaa en engaji empejoto sapuk, neigany enaimin engolong' o shumata tʼempuruo naing'ua ena gumoto.</verse>
			<verse number="3">Nepuku ilmaat tiatua empuruo aapuo shumata enkop; neishooki ninje engolon anaa peata nkulupan engolon tʼenkop.</verse>
			<verse number="4">Nejokini ninje: emiony nkujit tʼenkop, arashu entoki nanyori, arashu oljani, kake iltung'anak ake lemeata olmishire lʼEngai too nkirribon enye.</verse>
			<verse number="5">Neishooki ninje, pemeony metuata, kake peitame ninje lapaitin imiet; neaku emion enye anaa emion ten eony enkulupa oltung'ani.</verse>
			<verse number="6">Ore too nona olong'i nepuo aaing'oru iltung'anak enkea, neilany enkea ninje.</verse>
			<verse number="7">Netiu kulo maat anaa mbartan naaitobiraki aapuo enjore; neata too lukuny enye ilkarandan anaa lʼesahabu, netiu ngomomi enye anaa ngomomi oo ltung'anak,</verse>
			<verse number="8">neata ilpapit anaa ng'oroyok, netiu lala lenye anaa lala loo lng'atunyo,</verse>
			<verse number="9">neata enkishopoto anaa olkila lʼesekengei, ore oltoilo loo naipuko enye anaa en oo lgarrin ooyetita mbartan kumok naapuo enjore;</verse>
			<verse number="10">neata ilkidong'o anaa loo nkulupan o onyeta too lkidong'o, neishooki engolon, peony iltung'anak lapaitin imiet;</verse>
			<verse number="11">neata ninje olkarsis lenye, laa olmalaika lʼengumoto easuroto, neji engarna enye tʼenkutuk oo Lhebrayoi Abadon, neji tʼen oo Lgrikini Apolion.</verse>
			<verse number="12">Eidipa osina lʼenkiterata atulusoi; ng'orai, epon epuonu sinaitin aare tekurum.</verse>
			<verse number="13">Neosh olmalaika le ile emowuo; naning' oltoilo eing'ua nkutot ong'wan olperere lʼenkidasare lʼesahabu otii engomom Engai,</verse>
			<verse number="14">nejoki olmalaika le ile oata emowuo: Talaku ilmalaikan ong'wan ooteenaki tʼolkeju kitok Farati.</verse>
			<verse number="15">Nelakuni kulo malaikan ong'wan, ooitobirakinore esaa o engolong' o olapa o olari, pear metuata ematua e uni oo ltung'anak.</verse>
			<verse number="16">Ore esiana enjore nakedito mbartan, naa elfun kat elfun kumok; naning' esiana enye,</verse>
			<verse number="17">nadol neijia mbartan tʼenduaroto, o lelo ookedito, eata ilkilani lʼesekengei laaijo lʼenkima o loo pusi soito o loo nkibiritini. Ore lukuny oo mbartan, netiu anaa lukuny oo lng'atunyo, nepuku too nkutukie enye enkima o emburuo o enkibiriti.</verse>
			<verse number="18">Nearieki ematua e uni oo ltung'anak too kuna tabo pokirauni, tʼenkima o tʼempuruo o tʼenkibiriti, naapuku too nkutukie enye.</verse>
			<verse number="19">Amu ore engolon oo mbartan, naa en oo nkutukie o noo lkidong'o; netiu ilkidong'o lenye anaa lasuria ooata lukuny neonyisho too ninje.</verse>
			<verse number="20">Ore iltung'anak ootelekutua too nona tabo, neitu eala aapal nkitobirat oo ngaik enye, pemeitoki aasai ilmeneng'a o muain naaitobiraki te sahabu o tʼengosholai o tʼosuiai o too soito o too nkeek, nemedolisho nemening'isho nemeidim aashom,</verse>
			<verse number="21">neitu eala tʼolbae lʼearata metua enye, arashu esakutore, arashu entalare, arashu empurrore enye.</verse>
		</chapter>
		<chapter number="10">
			<verse number="1">Nadol olekai malaika ogol edou aing'ua shumata; neishopokoki eng'atamboi neata olakira Ai tʼelukunya enye, netiu engomom enye anaa engolong' o nkejek enyena anaa ng'apeta enkima,</verse>
			<verse number="2">neata tʼengaina enye enkiti kitabu nabolo, neroro tʼenkeju enye e tatene enaiposha, neroro tʼenkeju e kedyanye enkop.</verse>
			<verse number="3">Nebuak tʼoltoilo sapuk anaa peipurrito olng'atuny. Ore pebuak, neiro ndarat naapishana too ltoiloi lenye,</verse>
			<verse number="4">Ore peiro nena darat naapishana too ltoiloi lenye, najo asir; naning' oltoilo aing'ua shumata naajoki: Teena enairoro nena darat naapishana, tʼolmishire; misir ninje!</verse>
			<verse number="5">Ore ilo malaika latadua eitashe tʼenaiposha o tʼenkop, nedumu engaina enye e tatene aitorioki shumata,</verse>
			<verse number="6">neituruj te ilo oishiu metabaiki nkatan pookin o nkatan pookin, ninye oitobira shumata o ntokitin naatii atua, o enkop te nebo o naatii atua, o enaiposha o naatii atua, ajo pemeitoki aatai engai kata,</verse>
			<verse number="7">kake ore too ngolong'i oltoilo lʼolmalaika le opishana, teni eosh emowuo, neitabaiari emikio Engai, neijia anaa peitayolo singan lenyena loora layolounok.</verse>
			<verse number="8">Naaitoki airorie oltoilo latoning'o aing'ua shumata naajoki: Nno, tudumu enda kiti kitabu nabolo, natii engaina e ilo malaika ororita tʼenaiposha o tʼenkop.</verse>
			<verse number="9">Nalo nanu enetii olmalaika najoki: Njooki ena kiti kitabu! Naajoki ninye: Nko, toijoi, kintaduar engoshoke ino, kake ore tʼenkutuk, emelok anaa enaisho.</verse>
			<verse number="10">Nadumu nanu ena kiti kitabu tʼengaina olmalaika naijoo, nemelok ninye tʼenkutuk ai anaa enaisho; ore paidip ataama, neduaru engoshoke ai.</verse>
			<verse number="11">Naajoki ninye: meata kata nimintoki iye aitayolo mbaak e akenya too loshon o loreren o nkutukie o ilkarsisi kumok.</verse>
		</chapter>
		<chapter number="11">
			<verse number="1">Naaishori nanu entiani anaa eng'udi, naajoki obo: Nyo, tetema engaji sinyati Engai o olperere lʼenkidasare o kulo ooserem tiatua.</verse>
			<verse number="2">Ore ilo leng'oti ti aulo engaji sinyati, nturraki oriong', nimitem! Amu eishooki loreren lemeata Engai, nepuonu aaroro engang' sinyati lapaitin artam o are.</verse>
			<verse number="3">Nalaisho iljaken lainei aare, peitayolou ninje mbaak e akenya ngolong'i iip tomon o iip are o ntomoni ile, eishopo ilguniani.</verse>
			<verse number="4">Kulo lelo oirienito aare o lelo kilang'eta aare, ooitashe tʼengomom Olaitoriani lʼenkop.</verse>
			<verse number="5">Naa ten eyeu oltung'ani near ninje, nepuku enkima too nkutukie enye, nenya ilmang'ati lenye, ore oltung'ani pookin oyeu neitame ninje, neari ninye metua.</verse>
			<verse number="6">Neata lelo engolon naigenye ninje shumata too ngolong'i enkitayolounoto enye, pemesha, neata engolon naibelekenyie engare metaa osarge, near enkop tʼentaboi pookin nayeu naarie.</verse>
			<verse number="7">Ore peitabaia enjakenishu enye, nearare ninje ina ng'wes naing'ua easuroto, negilu ninje, near metuata.</verse>
			<verse number="8">Neirrag mpopong'i enye tʼengoitoi e ina ang' sapuk, naji tʼemumuaishu: Sodom o Misri, enetooshokoki si Olaitoriani esalaba.</verse>
			<verse number="9">Ore kulekai loo loshon o nkishomitie o nkutukie o loreren, nedol mpopong'i enye ngolong'i uni o nusu, nemeisho mpopong'i enye metunukari too nkuraren.</verse>
			<verse number="10">Neng'idakino ninje kulo oomanya atua enkop, nerany tʼenjipai, neirriwakino ninje nkishoorot aten; amu eisilo kulo ayolounok aare lelo ootii enkop.</verse>
			<verse number="11">Ore peishunye ngolong'i uni o nusu, nejing' Olmumua lʼenkishui oing'ua Engai, atua ninje, neitashe too nkejek enye, neibung' enkuretishu kitok kulo ootadua ninje.</verse>
			<verse number="12">Nening' ninje oltoilo sapuk oing'ua shumata ajoki ninje: Eleputu ene wueji! Neilep ninje aapuo shumata tʼeng'atamboi, nedolita ilmang'ati lenye ninje.</verse>
			<verse number="13">Ore te ina saa neaku enkikirikirata sapuk enkop, neurori ematua e tomon engang': neari metuata tʼenkikirikirata enkop ngam elfun napishana, ore lootelekutua, nejing' enkuretishu, neitaa kitok Engai natii shumata.</verse>
			<verse number="14">Eidipa osina le are atulusoi, ng'orai, elotu osina li okuni asioki.</verse>
			<verse number="15">Neosh olmalaika le opishana emowuo. Neaku iltoiloi kituak ooing'ua shumata, nejo ninje: Eidipa enkarsishu olmaa ataa en Olaitoriani lang' o ne Kristos lenye, neitorisho metabaiki nkatan pookin o nkatan pookin.</verse>
			<verse number="16">Ore ilpaiyani tikitam o ong'wan ootoni tʼengomom Engai too lorikan lʼenkitoria, nebatata too ngomomi enye aaserem Engai,</verse>
			<verse number="17">nejo: Kiliki yook iye ashe, Olaitoriani o Engai magilani, litii taata, naa iye otii opa, tiaraki nitang'amua engolon ino kitok nintorisho;</verse>
			<verse number="18">negoro loreren, nelotu engoro ino o enkata naigwenakinyeki lootuata, neishori olkwaje singan linono loora layolounok o sinyat o kulo ooure engarna ino, looti o ilkituak, neiminyeki looiminye enkop.</verse>
			<verse number="19">Neboli engaji sinyati Engai te shumata, nedoli osanduku lʼosotua lenye tiatua engaji enye, neaku enkiwang'ata o iltoiloi o endarata o enkikirikirata enkop o enjan oo soito sapuk.</verse>
		</chapter>
		<chapter number="12">
			<verse number="1">Nelioi olponoto kitok te shumata, naa eng'oroyoni naishopokoki engolong' netii olapa abori oo nkejek enyena, ore shumata elukunya enye, netii olmarisian lʼenkitoria loata lakir tomon o aare.</verse>
			<verse number="2">Nemena ninye neishir ninye tʼemion eishoi.</verse>
			<verse number="3">Neitoki alioi olekai ponoto te shumata, naa ng'orai, entiamasi sapuk nanyokie, naata lukuny naapishana o mowuarak tomon, netii shumata oo lukuny enyena nkeenda enkitoria naapishana:</verse>
			<verse number="4">ore ol-kidong'oi lenye, neyetaa ematua e uni oo lakir anang'aki enkop, neitashe ina tiamasi tʼengomom e ina ng'oroyoni naata emion eishoi, peiye, teni eisho, eijoo enkerai enye.</verse>
			<verse number="5">Neiu ninye engaiyoni, naa ninye olairrita loreren lemeata Engai pookin tʼeng'udi esekengei. Neilepieki enkerai enye enetii Engai o olorika lenye lʼenkitoria.</verse>
			<verse number="6">Neilanyisho ina ng'oroyoni alo ang'ata, ewueji naitobiraka Engai ninye, peitotii ninye ngolong'i iip tomon o iip are o ntomoni ile.</verse>
			<verse number="7">Nejing' olarrabal shumata. Ore Mikael o ilmalaikan lenyena nearare entiamasi; nearare si entiamasi te nebo o ilmalaikan lenyena,</verse>
			<verse number="8">nemegilu nemeitokini aatum ewueji enye te shumata.</verse>
			<verse number="9">Nenang'uni abori entiamasi kitok, naa ninye olasurai musana, oji oloirirua o satan, oitapong'oo olmaa pookin; etanang'uaki enkop o ilmalaikan lenyena te nebo o ninye.</verse>
			<verse number="10">Naning' oltoilo kitok te shumata ojo: Etaa taata enkitopuata o engolon o enkarsishu nʼEngai ang', o enkitoria en e Kristos lenye, tiaraki naiturraiyoki olaitang'oroni loo lalashera lang', oitang'oro ninje tʼEngai dama o kiarie.</verse>
			<verse number="11">Etigilutua ninje tʼosarge lʼembalelo o tʼororei lʼenjakenishu enye, neitu enyor empuan enye metabaiki enkea.</verse>
			<verse number="12">Onaa, enting'idata, ndai shumat o loomanya tiatua. Ee, kake aiya kulo oomanya tʼenkop o tʼenaiposha. Amu elotu satan adoiki ndai, neata engoro sapuk, neyolo ajo enkiti kata ake eata.</verse>
			<verse number="13">Ore pedol ina tiamasi ajo etanang'aki aitadou enkop, neipirrioki ina ng'oroyoni natoiwuo engaiyoni.</verse>
			<verse number="14">Neishori ina ng'oroyoni naipuko are naaijo nʼolmotony kitok, peipirri ninye alo ang'ata ewueji enye, eneitotiyeki enkata nabo o nkatan are o enusu kata, tʼengomom entiamasi.</verse>
			<verse number="15">Neiponyaki entiamasi engare ina ng'oroyoni tʼenkutuk enye anaa olkeju lʼengare, pewuapaa engare ninye.</verse>
			<verse number="16">Kake etaretoko enkop eng'oroyoni abol enkutuk aijoo ina are naiponya entiamasi tʼenkutuk enye.</verse>
			<verse number="17">Negoroki entiamasi eng'oroyoni, nelo ninye aarare kulo lʼeishoi enye ootelekutua, lepon eibung'ita nkitanapat Engai, neata enjakenishu e Yesus.</verse>
		</chapter>
		<chapter number="13">
			<verse number="1">Naitashe tʼosunyai lʼenaiposha, nadol eng'wes naing'ua enaiposha, naata mowuarak tomon o lukuny naapishana, neata shumata oo mowuarak enyena ilkarandan lʼenkitoria tomon, neata shumata oo lukuny enyena ngam oo morot.</verse>
			<verse number="2">Ore ina ng'wes, padol, netiu anaa olowuaru keri, netiu nkejek enyena anaa nʼemuny, netiu enkutuk enye anaa enkutuk olng'atuny, neisho entiamasi ninye engolon enye o olorika lenye lʼenkitoria o enkidimata kitok.</verse>
			<verse number="3">Nadol elukunya enye nabo naijo etaremoki metua; ore ilo bae lenye lʼenkea, neishiu, neing'asia enkop pookin tekurum ina ng'wes,</verse>
			<verse number="4">neserem ninje entiamasi, amu eishoo eng'wes engolon, neserem ninje eng'wes nejo: Kang'ai onyanyukie eng'wes, naa ng'ai oidim ataarare ninye?</verse>
			<verse number="5">Neishooki ninye enkutuk nairorie mbaak sapuki o ildeketa; neishooki ninye engolon metabaiki lapaitin artam o are.</verse>
			<verse number="6">Nebol ninye enkutuk enye amor Engai, nemor engarna enye o engaji enye o kulo oomanyita shuniata.</verse>
			<verse number="7">Neishooki ninye metaarare sinyat negilu ninje; neishooki ninye engolon meitoria enkishomi o enkutuk o olorere pookin.</verse>
			<verse number="8">Neserem ninye kulo pookin oomanya atua engop, leitu esira ngam enye tʼenkitabu empuan Embalelo nataraki, opa tʼenkiterunoto olmaa.</verse>
			<verse number="9">Oloata enkiyok, njening'!</verse>
			<verse number="10">Teni epik oltung'ani atua engaji eenata, nelo si ninye atua engaji eenata; teni ear obo tʼolalem metua, meata kata nemeari si ninye tʼolalem metua. Ene etii olng'iria o enkirukoto oo sinyat.</verse>
			<verse number="11">Nadol engai ng'wes eilepu aing'ua enkop; neata ninye mowuarak are, anaa embalelo, neiro si ninye anaa entiamasi.</verse>
			<verse number="12">Neasishore ninye engolon e ina ng'wes enkiterata, tʼengomom enye; neisho enkop o pookin oomanya atua meteserema ina ng'wes elukunya, idya naishiuwo eremoto enye enkea;</verse>
			<verse number="13">neitobir ilponot kituak, oo meitadou enkima aitung'ua shumata tʼengomom oo ltung'anak,</verse>
			<verse number="14">neitapong'oo kulo oomanya atua enkop tʼolbae loo lponot oishooki ninye, peas tʼengomom e ina ng'wes; nejoki kulo oomanya atua enkop, peitobir aten emua e ina ng'wes naata olbae t'olalem neishiu.</verse>
			<verse number="15">Neishooki ninye meishoo enkiyang'et ina mua, peiro ina mua eng'wes, neisho metaari metuata kulo leitu eserem emua eng'wes.</verse>
			<verse number="16">Nearaki ninje pookin, looti o ilkituak, ladupak o laisinak, loolakuno o singan, metipiki ninje olkigeroto tʼengaina enye e tatene arashu tʼenkirribo enye,</verse>
			<verse number="17">pemeidim oltung'ani ainyang'u arashu atimira, leme elde oata olkigeroto lʼengarna e ina ng'wes ana esiana engarna enye</verse>
			<verse number="18">Ene etii eng'eno. Oloata endamunoto, njemus esiana eng'wes; amu era esiana oltung'ani, nera esiana enye iip ile o ntomoni ile o ile.</verse>
		</chapter>
		<chapter number="14">
			<verse number="1">Nadol ina Balelo eitashe tʼoldonyo le Sion o te nebo o ninye iltung'anak elfun iip o artam o ong'wan, ooata engarna enye o engarna e Menye etisiraki too nkirribon enye.</verse>
			<verse number="2">Naning' nanu oltoilo oing'ua shumata, laijo oltoilo loo ngariak kumok; laijo si oloo ndarat kituak; ore ilo toilo latoning'o, netiu anaa oloo laoshok lʼenkinanda eoshito enkinanda.</verse>
			<verse number="3">Nerany ninje Osingolio ng'ejuk tʼengomom olorika lʼenkitoria o tʼengomom oo nena ng'wesi ong'wan o tʼengomom oo lelo paiyani; nemetii oltung'ani oidim aiteng'enuoi ilo singolio neme lelo tung'anak elfun iip o artam o ong'wan, ooinyang'uaki tʼenkop.</verse>
			<verse number="4">Naa ninje leitu epiki oloirerio te nebo o ng'oroyok, — amu era ninje ntoiye — o kulo oosujita Embalelo ewueji pookin enelo. Nera ninje ooinyang'uaki tiatua iltung'anak metaa ilmomo lʼenkiterata lʼEngai o lʼEmbalelo.</verse>
			<verse number="5">Neitu etumi too nkutukie enye elejare, amu meata entibili.</verse>
			<verse number="6">Nadol olmalaika eipirri agiroo te shumata, oata lomon lʼeng'ida loo nkatan pookin, peinosaki kulo oomanya atua enkop o loreren o njomito o nkutukie o loshon pookin,</verse>
			<verse number="7">nejo ninye tʼoltoilo kitok: Entureita Engai ninjosho ninye enkitook; amu eewuo enkata enkigwena enye. Entasai ele oitobira shumata o enkop o enaiposha o ngonyek oo ngariak.</verse>
			<verse number="8">Nesuju olekai malaika ajo: etabatate, etabatate Babilon, ina ang' kitok, naitooko loreren lemeata Engai pookin tʼenaisho torrono entalare enye.</verse>
			<verse number="9">Nesuju olekai malaika li okuni ninye otejo tʼoltoilo kitok: Teni eserem oltung'ani eng'wes o emua enye neng'amu olkigeroto tʼenkirribo enye ana tʼengaina enye,</verse>
			<verse number="10">nelaok ninye si enaisho engoro Engai, natubukokoki atua enkikombe engoro enye, eitu eitushuli, neisili tʼenkima o tʼenkibiriti tʼengomom oo lmalaikan sinyat o nʼEmbalelo.</verse>
			<verse number="11">Neilep empuruo enkisiloto enye shumata metabaiki nkatan pookin, nemeata ninje eng'ieng'ata dama o kiarie, lelo ooteserema eng'wes o emua enye, o olotang'amua olkigeroto lʼengarna enye.</verse>
			<verse number="12">Ene etii olng'iria loo sinyat, netii kulo looibung' nkitanapat Engai o enkirukoto e atua Yesus.</verse>
			<verse number="13">Naning' oltoilo oing'ua shumata ejo: Tisira! Teshi lootuata looe tiatua Olaitoriani eba taata. Esipa, ejo Olmumua, ajo epuo aaeng'ieng'a ninje too nyamalareitin enye, amu esuj nkitobirat enye ninje.</verse>
			<verse number="14">Nadol, naa ng'orai, eng'atamboi naibor. Ore tʼeng'atamboi neton obo, laijo Oinoti lʼoltung'ani, neata olkaranda lʼenkitoria lʼesahabu tʼelukunya enye, neata tʼengaina enye emundo napi.</verse>
			<verse number="15">Nepuku olekai malaika aing'ua engaji sinyati, nebuaki tʼoltoilo kitok ilo otonita te shumata eng'atamboi: Rriwai emundo ino, tudung'o; amu eewuo enkata enkisambuare, amu etoiyo enkisambuare enkop.</verse>
			<verse number="16">Ore ilo otonita eng'atamboi, nenang'aki emundo enye enkop, neisambuni enkop.</verse>
			<verse number="17">Nepuku olekai malaika aing'ua engaji sinyati natii shumata, neata emundo napi.</verse>
			<verse number="18">Nepuku olekai malaika aing'ua olperere lʼenkidasare, oata engolon aitore enkima, neipot ninye ilo oata emundo napi tʼoltoilo kitok: Rriu emundo ino napi nidung' ilmomo lʼoljani lʼolmarua lʼenkop; amu eoto nkululu enyena.</verse>
			<verse number="19">Nenang'u olmalaika emundo enye enkop nedung' ilmomo lʼoljani lʼolmarua lʼenkop, nenang'aki ninje atua enkironyet engoro kitok Engai.</verse>
			<verse number="20">Neironyi ina kironyet ti aulo engang', nepuku osarge tiatua enkironyet metabaiki sekenge oo nkutukie oo mbartan; neba engadoro anaa nang'arot osoit iip tomon o iip ile.</verse>
		</chapter>
		<chapter number="15">
			<verse number="1">Nadol olekai ponoto kitok naing'asiai naleng' te shumata. Naa ilmalaikan oopishana, ooata ntabo naapishana naabaiye, amu ninje, peishunye engoro Engai.</verse>
			<verse number="2">Nadol entoki anaa enaiposha e bilauri nashulare enkima. Ore kulo ootigilutua aaing'ua enetii eng'wes o emua enye o olkigeroto lenye o esiana engarna enye, neitashe tʼembata e ina aiposha e bilauri neata ngauoi oo singolioitin lʼEngai,</verse>
			<verse number="3">nerany Osingolio le Mose, lʼosinga lʼEngai, o Osingolio lʼEmbalelo, nejo: Kituak nkitobirat inono neing'asiai, Olaitoriani, Engai magilani. Supati ngoitoi inono nesipa, lekarsis loo loreren.</verse>
			<verse number="4">Kang'ai, lemeata kata nimikiure, Olaitoriani, nemeitaa engarna ino kitok? Amu iye ake ora sinyati; amu epuonu loreren pookin nikiserem; amu eidipaki aatabolu nkigwenat inono.</verse>
			<verse number="5">Ore peishunye kuna, nadol eboluni engaji sinyati olng'obor lʼenjakenishu te shumata,</verse>
			<verse number="6">nepuku aaing'ua engaji sinyati lelo malaikan oopishana ooata ntabo naapishana, eishopokoki olkila oibor lemeata entioto, neteenikiaki nkimeitani esahabu ilgoon lenye.</verse>
			<verse number="7">Ore nabo too nena ng'wesi ong'wan, neisho lelo malaikan oopishana ngirran esahabu naapishana naabore engoro Engai naishiu metabaiki nkatan pookin o nkatan pookin.</verse>
			<verse number="8">Neigany engaji sinyati empuruo naing'ua enkitook Engai o engolon enye; nemetii oltung'ani oidim atijing'a engaji sinyati, metabana neishunye ntabo naapishana oo lmalaikan oopishana.</verse>
		</chapter>
		<chapter number="16">
			<verse number="1">Naning' oltoilo kitok oing'ua engaji sinyati, ojoki ilmalaikan oopishana: Enjom, entubukoki nena girran naapishana naabore engoro Engai, enkop.</verse>
			<verse number="2">Nelo ol elukunya abukoki engirra enye tʼenkop, nejing' iltuduta torrok naleng' iltung'anak ooata olkigeroto lʼeng'wes neserem emua enye.</verse>
			<verse number="3">Nebukoki oli are engirra enye atua enaiposha; neaku enaiposha osarge anaa lʼoltung'ani otua, nee iltauja ooishiu pookin ootii atua enaiposha.</verse>
			<verse number="4">Nebukoki oli okuni engirra enye atua ilkejek loo ngariak o atua ngonyek oo ngariak, neaku ninje osarge.</verse>
			<verse number="5">Naning' olmalaika loo ngariak ejo: Olaitoriani, iye ora supat, litii taata, naa iye otii opa, lora sinyati, tiaraki ningwenaka neijia,</verse>
			<verse number="6">amu eibukoitie sargeta loo sinyat o loo layolounok, ninjoo iye ninje osarge metooko, amu eaku too ninje.</verse>
			<verse number="7">Naning' nanu olekai malaika lʼolperere ejo: Ee, Laitoriani Engai, tʼengolon pookin, esipa nkigwenat inono naa supati.</verse>
			<verse number="8">Nebukoki oli ong'wan engirra enye atua engolong', neishori ninye metapejo iltung'anak tʼenkima.</verse>
			<verse number="9">Nepeji iltung'anak tʼenkirowuaj kitok, nedek ninje engarna Engai, naata engolon oo kuna tabo, neitu eala aaitaa ninye kitok.</verse>
			<verse number="10">Nebukoki ole imiet engirra enye shumata olorika lʼenkitoria lʼeng'wes, neaku enkarsishu enye enaimin; neony ninje ilng'ejepa lenye tʼemion,</verse>
			<verse number="11">nedek Engai te shumata tʼolbae loo mioitin o tʼolbae loo ltuduta lenye, neitu eala aaing'ua nkitarruot enye.</verse>
			<verse number="12">Nebukoki ole ile engirra enye shumata emoipo kitok Farati, nemita engare enye, peitobirakini ilkarsisi lʼenkilepunoto engolong' engoitoi naimu.</verse>
			<verse number="13">Nadol epuku ilmumuan duruk okuni tʼenkutuk entiamasi o tʼenkutuk eng'wes o tʼenkutuk olayolounoni lʼelejare, ootiu anaa nduan;</verse>
			<verse number="14">amu era ninje ilmumuan loo loiriruani ooas ilponot, nepuo ngaloli pookin olmaa enetii ilkarsisi, aaiturrurroki ninje enjore engolong' kitok Engai, lʼengolon pookin.</verse>
			<verse number="15">Ng'orai, alotu anaa olapurroni. Tesh oloishololo, neiteng'el ilkilani lenyena, pemelo meishopo nedoli enkurruna enye.</verse>
			<verse number="16">Neiturrurroki ninje eweji neji t'enkutuk oo Lhebrayoi: Harmagedon.</verse>
			<verse number="17">Nebukoki ole opishana engirra enye atua olng'inai. Nepuku oltoilo kitok oing'ua shumata tʼenetii olorika lʼenkitoria lʼEngai, nejo: Eidipe.</verse>
			<verse number="18">Neaku enkiwang'ata o iltoiloi o ndarat, neaku enkikirikirata enkop kitok, neitu eaku enkikirikirata kitok naba nji, eiter enkata natii iltung'anak tʼenkop.</verse>
			<verse number="19">Neoro ina ang' kitok aaku matuan uni, neurori ngang'itie oo loreren lemeata Engai. Nedamuni Babilon, ena ang' kitok, tʼengomom Engai, peisho ninye enkikombe enaisho engoro napi enye.</verse>
			<verse number="20">Neilanyisho looigeruno lʼenaiposha, neitu eitokini aadol ildonyo.</verse>
			<verse number="21">Nedou enjan sapuk oo soito neshaiki iltung'anak, neba anaa mosor. Nedek iltung'anak Engai tʼolbae lʼentaboi enjan oo soito, amu entaboi sapuk naleng'.</verse>
		</chapter>
		<chapter number="17">
			<verse number="1">Nelotu obo too lelo malaikan oopishana ooata nena girran naapishana, naairorie nanu ajoki: Wou ene, amu ayeu naaitadol iye ena ng'oroyoni entalare kitok, naton too ngariak kumok,</verse>
			<verse number="2">neas ilkarsisi lʼenkop mbaak torrok entalare te nebo o ninye, nemerai loomanya atua enkop tʼenaisho entalare enye.</verse>
			<verse number="3">Naanap ninye tʼolmumua metabaiki ang'ata, nadol eng'oroyoni natonita shumata eng'wes nanyokie naleng', nabore ngam oo morot, neata lukuny naapishana o mowuarak tomon.</verse>
			<verse number="4">Neishopokino ina ng'oroyoni olkila odo o olonyokie, neikodo tʼesahabu o too soito sidan o musetani enkinyang'a kitok naleng', neata enkikombe esahabu tʼengaina enye, nabore ntorrok o loirerion lʼentalare enye,</verse>
			<verse number="5">nesira tʼenkirribo enye engarna, naa emikio aiko nji: Babilon kitok, ng'otonye entalare o noo mbaak torrok enkop.</verse>
			<verse number="6">Nadol nanu ina ng'oroyoni etemere tʼosarge loo sinyat o tʼosarge loo ljaken le Yesus. Naing'asia naleng', padol ninye.</verse>
			<verse number="7">Naajoki olmalaika: Ainyo ping'asia? Aaliki iye emikio e ina ng'oroyoni o nʼeng'wes nanap ninye neata lukuny naapishana o mowuarak tomon.</verse>
			<verse number="8">Ore ina ng'wes nitadua, opa etii, nemetii taata, neitoki elailepu aing'ua easuroto e satan, nejing' erruoroto, nepuo aaing'asia loomanya atua enkop, leitu esiri ngam enye tiatua enkitabu empuan tʼenkiterunoto olmaa, teni edol eng'wes, ajo etii opa, nemetii taata, neitoki atii.</verse>
			<verse number="9">Ene etii endamunoto naata eng'eno: Ore lukuny naapishana, naa ildonyo oopishana ootonita eng'oroyoni, naa ilkarsisi oopishana.</verse>
			<verse number="10">Ore imiet etabatatate, netii obo taata, neton eitu elotu olekai; ore teni elotu, nemeata kata nemebik enkiti kata.</verse>
			<verse number="11">Ore eng'wes, natii opa, nemetii taata, naa ole isiet otii atua lelo oopishana, nelo ninye atua erruoroto.</verse>
			<verse number="12">Ore nona mowuarak tomon nitadua, naa ilkarsisi tomon, leton eitu eng'amu enkarsishu; kake epuo aatum engolon anaa ilkarsisi esaa nabo te nebo o eng'wes.</verse>
			<verse number="13">Naa enkigwena nabo eata kulo, neisho engolon o enkidimata enye eng'wes.</verse>
			<verse number="14">Naa ninje ooarare Embalelo, negilu Embalelo ninje (amu ninye Olaitoriani loo laitoriak o Olkarsis loo lkarsisi), o te nebo o ninye looipotokoki o lootegeluaki o lairukok.</verse>
			<verse number="15">Naajoki nanu: Ore ngariak nitadua, naatonita ina ng'oroyoni entalare, naa loshon o siamin o loreren o nkutukie.</verse>
			<verse number="16">Ore nona mowuarak tomon nitadua, o eng'wes, naa kulo ooibai ina ng'oroyoni entalare, neing'ua ninye openy meishopo, nenya ninje nkiri osesen lenye, nepejoo ninye katukul tʼenkima.</verse>
			<verse number="17">Amu etipika Engai atua iltauja lenye, peitobir enayeu ninye, neas enkigwena nabo, neisho enkarsishu enye eng'wes, metabana neitabaiari rorei lʼEngai.</verse>
			<verse number="18">Ore ina ng'oroyoni nitadua, naa engang' kitok, naata enkarsishu aitore ilkarsisi lʼenkop.</verse>
		</chapter>
		<chapter number="18">
			<verse number="1">Ore peishunye kuna, nadol olekai malaika otadouo aing'ua shumata, oata engolon kitok, newang'u enkop tʼenkitook enye.</verse>
			<verse number="2">Nedar ninye tʼoltoilo kitok ajo: Etabatate, etabatate Babilon, idya kitok, neaku olmuate loo loiriruani o enkibooroto oo lmumuan duruk pookin o enkibooroto oo ntaritik duruk naaibai pookin.</verse>
			<verse number="3">Amu etooko loreren lemeata Engai pookin enaisho engoro entalare enye, neas ilkarsisi lʼenkop mbaak torrok entalare te nebo o ninye, nedupore lamirak lʼenkop tʼengolon olng'warra lenye.</verse>
			<verse number="4">Naning' olekai toilo oing'ua shumata ojo: Entung'ai atua ninye, olorere lai, piming'arierie nkitarruot enyena, nimitumutumu si ntabo enyena.</verse>
			<verse number="5">Amu eilepu nkitarruot enyena aabaiki shumata, nedamu Engai ng'ok enyena.</verse>
			<verse number="6">Entalaaki ninye anaa petalaaka si ninye, ningilielie tʼerisioroto oo nkitobirat enyena. Ore enkikombe natubukoko, nibukokiki ninye aigil are.</verse>
			<verse number="7">Anaa peitaa kion kitok neitumuru kion, neijia enjoo ninye osina o enkilishoto naba nji. Amu ejo ninye tʼoltau lenye: Aton ara enkarsis, mara engoliai, namadol enkilishoto tukul.</verse>
			<verse number="8">Onaa, epuonu ntabo enyena engolong' nabo: enkea, enkilishoto, enkure, nepejori ninye tʼenkima katukul, amu egol Engai Olaitoriani oigwenaki ninye.</verse>
			<verse number="9">Nepuo aaishiraki neilishoki ninye ilkarsisi lʼenkop ootaasa mbaak torrok entalare neiguran te nebo o ninye, teni edol empuruo empejoto enye.</verse>
			<verse number="10">Nepuo aaitashe tʼenelakwa tʼenkuretishu emion enye nejo: Oi, kake aiya, ena ang' kitok Babilon, engang' naikarra, amu kitabaikia tʼesaa nabo enkigwena ino.</verse>
			<verse number="11">Nepuo lamirak lʼenkop aaishiraki ninye neilishoki, tiaraki nemekure etii oltung'ani oinyang'u ntokitin enye,</verse>
			<verse number="12">anaa nʼesahabu, o noo ngoshola, o noo soito oogol enkinyang'a, o soito ooji lulu, o ilkarashi oopuyapui neibor, o ilkilani oodo, o le hariri, o nkilani naanyokio, o pooki shani orropil, o pooki toki oo lala loo ljang'ito sapukin, o pooki toki naitobirieki lkeek sidan, o noo suia, o noo sekenge, o nʼosoit owang',</verse>
			<verse number="13">o ngabobok oo mdalasini, o ngoirienito naairishoreki, o eilata narropil, o ilbani, o enaisho, o eilata lʼoljani, o entaba naibor, o engano, o nkishu, o ntare, o mbartan, o ilgarrin, o seseni o iltauja loo ltung'anak;</verse>
			<verse number="14">o ilmomo ootonyorra oltau lino, kitung'aitie, o ntokitin pookin naapir o naaikishaan, kitulusoitie, nimintoki adol katukul.</verse>
			<verse number="15">Ore lamirak loo nona masaa, ootudupore ninje, nepuo aaitashe tʼenelakwa tʼenkuretishu emion enye, eishir neilish</verse>
			<verse number="16">aajo: Kake aiya, aiya, aiya ena ang' kitok, naishopokoki nkilani naapuyapui neibor, o nkilani naado, o nkilani naanyokio, neikodi tʼesahabu o too soito oogol enkinyang'a o too lulu!</verse>
			<verse number="17">Amu tʼesaa nabo eitarruoiyoki masaa kumok naaba nji. O ilkituak loo meilini pookin, o pookin ooasisho too meilini, o pookin ooitobirisho tʼenaiposha, neitashe tʼenelakwa,</verse>
			<verse number="18">neishir pedol empuruo empejoto enye nejo: Kaa ang' narisiore ena ang' tʼenkitook?</verse>
			<verse number="19">Nepik ninje enterit shumata oo lukuny enye, nebuak aaishir, neilish, nejo: Kake aiya, aiya ena ang' kitok nainotie endupoto kulo pookin looata meilini tʼenaiposha, too masaa enyena, amu eitarruoiyoki tʼesaa nabo.</verse>
			<verse number="20">Enting'idakinoto ndai ninye, iye shumata, o ndai sinyat o lairriwak o layolounok; amu eigwenaka Engai ninye enkigwena inyi.</verse>
			<verse number="21">Nedumu olmalaika ogol osoit kitok laijo osoit oituutishoreki anang'aki atua enaiposha, nejo: Neijia eurokini enkop tʼolkutati kitok nabo Babilon, ena ang' kitok, nemeitokini ninye aadol tukul;</verse>
			<verse number="22">nemeitokini aaning' tiatua iye oltoilo loo loosh engauo oo singolioitin o loosh nkisuleta o ndulen o mowuarak; nemeitokini aatum tiatua iye oltung'ani arriya lʼenkyas engarriyano oo nabo; nemeitokini aaning' tiatua iye oltoilo loo soito ooituut engano tukul;</verse>
			<verse number="23">nemeitoki ailang'isho tiatua iye eong'an enkilang'et, nemeitokini aaning' oltoilo lʼosanja o lʼesanja tiatua iye. Amu era opa lamirak linono ilkituak lʼenkop; amu esakutore ino naitapong'oiye loreren pookin lʼenkop;</verse>
			<verse number="24">nenyorrikini tiatua ninye osarge loo layolounok o loo sinyat o loo kulo pookin ootaraki tʼenkop.</verse>
		</chapter>
		<chapter number="19">
			<verse number="1">Ore peishunye kuna, naning' oltoilo loo siamin kituak te shumata, oojo: Haleluya! Ore enkitopuata o enkitook o engolon, njeaku nʼEngai ang',</verse>
			<verse number="2">amu esipa naa supati nkigwenaitin enyena, tiaraki naigwenaka ninye ina ng'oroyoni entalare, naitarruoiye enkop pookin tʼentalare enye, netalaakaki osarge loo singan lenyena ngaik enyena.</verse>
			<verse number="3">Nejo ninje kat are: Haleluya! neilep empuruo enye alo shumata metabaiki nkatan pookin o nkatan pookin.</verse>
			<verse number="4">Ore lelo paiyani tikitam o ong'wan o ng'wesi ong'wan, nebatata aaserem Engai naton tʼolorika lʼenkitoria aajo: Amen. Haleluya!</verse>
			<verse number="5">Nelotu oltoilo oing'ua olorika lʼenkitoria ojo: Entadarai Engai ang', ndai singan lenyena pookin o kulo ooure ninye pokira, looti o ilkituak.</verse>
			<verse number="6">Naning' nanu anaa oltoilo loo siamin kituak, o anaa oltoilo loo ngariak kituak, o anaa oltoilo loo ndarat naagol, ejo: Haleluya! Amu etang'amua Engai ang', Olaitoriani tʼengolon pookin, enkarsishu.</verse>
			<verse number="7">Mating'idata nikining' enjipai, maitaa ninye kitok, amu etabaua enkiama Embalelo neitobirakino eng'oroyoni enye,</verse>
			<verse number="8">neishooki ninye meishopo olkila sidai oibor naleng'; amu ore olkila oibor sidai, naa supaton oo sinyat.</verse>
			<verse number="9">Naajoki: Tisira! Teshi kulo ooipotokoki endaata Embalelo. Naajoki: Ore kulo, naa rorei oosipa lʼEngai.</verse>
			<verse number="10">Nabatatakino nkejek enyena aserem ninye. Naajoki ninye: Ng'orai, minko neijia! Amu ara olang'arani lino o loo lalashera linono o loo kulo ooata enjakenishu e Yesus. Teserema Engai! Amu ore enjakenishu e Yesus, naa Olmumua lʼenkitayolounoto.</verse>
			<verse number="11">Nadol shumata etabole, naa ng'orai, embarta naibor. Ore olokedito neji: Supat, nesipa, neigwenu neara tʼesupato.</verse>
			<verse number="12">Netiu ngonyek enyena anaa olng'ejep lʼenkima, neata tʼelukunya enye nkeenda enkitoria kumok, neata ninye engarna natisiraki, nemetii olekai otayolo, leme ninye ake.</verse>
			<verse number="13">Neishopito ninye olkila osuakino osarge, neji engama enye Ororei lʼEngai.</verse>
			<verse number="14">Nesujita ninye iltimito le shumata ookedito mbartan naaibor, neishopito nkilani naaibor sidan naleng'.</verse>
			<verse number="15">Nepuku olalem opi tʼenkutuk enye naarie loreren lemeiruk pookin; neirrita ninje tʼeng'udi esekengei, neroro ninye enkironyet enaisho engoro kitok Engai magilani.</verse>
			<verse number="16">Neata tʼolkila lenye o tʼenkupes enye engarna nasira: Olkarsis loo lkarsisi o Olaitoriani loo laitoriak.</verse>
			<verse number="17">Nadol olmalaika oitashe tiatua engolong' nedar tʼoltoilo kitok nejoki ilmotonyi pookin ooipirri te shumata: Wotu, enturrurrokinoto endaata kitok Engai,</verse>
			<verse number="18">pinyanya nkiri oo lkarsisi o noo mbartan o noo kulo ookedito ninje o nkiri oo loolakuno o noo singan, noo looti o lkituak.</verse>
			<verse number="19">Nadol eng'wes o ilkarsisi lʼenkop o iltimito lenyena lʼenjore eiturrurrote aarare ilo okedito embarta, o iltimito lenyena.</verse>
			<verse number="20">Neibung'i ina ng'wes te nebo o ilo ayolounoni lʼelejare, oitobira ilponot t'engomom enye neitapong'orie kulo ootang'amutua olkigeroto lʼeng'wes neserem emua eng'wes. Nenang'akini kulo pokira are eishiu atua olbalbal lʼenkima naiwuwu tʼenkibiriti.</verse>
			<verse number="21">Neari ilkulekai tʼolalem le ilo okedito embarta, ilo alem opuku tʼenkutuk enye. Neraposho ilmotonyi pookin too nkiri enye.</verse>
		</chapter>
		<chapter number="20">
			<verse number="1">Nadol olmalaika edou aing'ua shumata neata embolet ewueji easuroto o olpisiai kitok tʼengaina enye.</verse>
			<verse number="2">Neibung' ninye entiamasi, ol opa asurai musana, lora oloirirua o satan, neen enkata oo larin iip tomon,</verse>
			<verse number="3">nenang'aki atua ewueji easuroto, neigenoo, neen shumata tʼolmishire, pemeitoki ninye aitapong'oo loreren, metabana neishunye larin iip tomon; ore peishunye lelo, meata kata nemelaki ninye enkiti kata.</verse>
			<verse number="4">Nadol lorikan, ore lelo ootonie ninje, neishooki enkigwena. Nadol iltauja loo kulo ootaraki tʼolbae lʼenjakenishu e Yesus o lʼororei lʼEngai, leitu eserem eng'wes o emua enye, neitu eng'amu olkigeroto tʼenkirribo o tʼengaina enye; neishiu neitore ninje te nebo o Kristos larin iip tomon.</verse>
			<verse number="5">Ore ilkulekai ootuata, neitu epiu metabana neishunye larin iip tomon. Ena empiunoto enkiterata.</verse>
			<verse number="6">Teshi o sinyat loong'ar empiunoto enkiterata, amu meata engai kea engolon nashororie ninje.</verse>
			<verse number="7">Ore peidipai larin iip tomon, nepuoi aalak satan aing'ua enkibooroto enye,</verse>
			<verse number="8">nepuku ninye aitapong'oo loreren ootii nkutot pokira ong'wan enkop, Goog o Magoog, neiturrur ninje aiko enjore, neba esiana enye anaa osunyai lʼenaiposha.</verse>
			<verse number="9">Neilep ninje metabaiki endapasho enkop, neman enkirragata oo sinyat o engang' nanyorri. Nedou enkima aing'ua shumata tʼEngai amut ninje.</verse>
			<verse number="10">Nenang'akini oloirirua oitapong'oiye, olbalbal lʼenkima o enkibiriti, enetii si eng'wes o olayolounoni lʼelejare; nepuoi aaitame dama o kiarie o nkatan pookin.</verse>
			<verse number="11">Nadol olorika lʼenkitoria kitok oibor, ore ilo otonie olorika, nedanya enkop o shumata engomom enye, nelai ewueji enye.</verse>
			<verse number="12">Nadol lootuata, ilkituak o looti, eitashe tʼengomom olorika lʼenkitoria, neboluni nkitabuni. Neboli engai kitabu, naa enkitabu empuan; neigwenakini lootuata too mbaak naatisiraki tiatua nkitabuni, tʼerisioroto oo nkitobirat enye.</verse>
			<verse number="13">Neitai enaiposha lootuata ootii atua ninye, neitai enkea o gehena lootuata ootii atua ninje; neigwenakini oltung'ani pookin tʼerisioroto oo nkitobirat enyena.</verse>
			<verse number="14">Nenang'akini enkea o gehena olbalbal lʼenkima. Naa ninye enkea e are, olbalbal lʼenkima.</verse>
			<verse number="15">Ore oltung'ani leitu etumi, etisiraki engarna enye tʼenkitabu empuan, nenang'akini olbalbal lʼenkima.</verse>
		</chapter>
		<chapter number="21">
			<verse number="1">Nadol shumata ng'ejuk o enkop ng'ejuk, amu etulu soiye shumata elukunya o enkop elukunya,</verse>
			<verse number="2">nemekure etii enaiposha. Nadol engang' sinyati, Yerusalem ng'ejuk, edou te shumata aing'ua Engai, eitobiraki anaa esanja natakajakaki olmoruo lenye.</verse>
			<verse number="3">Naning' oltoilo kitok oing'ua olorika lʼenkitoria ejo: Ng'orai, emanyata Engai te nebo o iltung'anak, nelamany te nebo o ninje, nepuo aaku ninje loreren lenyena, netii ninye openy, Engai, e nebo o ninje.</verse>
			<verse number="4">Nelajutu Engai ilkiyo pookin too ngonyek enye nemeitoki atii enkea arashu enkilishoto arashu enkishirata arashu meitoki atii emion; amu etulusoitie mbaak elukunya.</verse>
			<verse number="5">Nejo ilo oton tʼolorika lʼenkitoria: Ng'orai, aitaa ntokitin pookin ng'ejuko. Naajoki: Tisira, amu supati kulo rorei nesipa.</verse>
			<verse number="6">Naajoki ninye: Eidipe. Ara nanu A o O, enkiterata o enkiting'oto. Ayeu naisho Oloata enkure tʼenjorro engare empuan pesho.</verse>
			<verse number="7">Ologilu, nelajung'u kuna pookin, naaku nanu Engai enye, neaku ninye engerai ai.</verse>
			<verse number="8">Kake ore looing'ashaa, o lemeiruk, o looisho osina, o larak, o looas mbaak torrok oo nkiri, o lasakutok, o looserem muain neme Engai, o lalejak pookin, nepuo aajing' olbalbal lʼengumoto, eneiwuwu enkima o enkibiriti; naa ninye enkea e are.</verse>
			<verse number="9">Nelotu obo too lelo malaikan oopishana ooata ngirran naapishana naaigany ntabo naapishana enkiting'oto, naairorie nanu ejo: Wou ene, maitadua ina ng'oroyoni, esanja Embalelo.</verse>
			<verse number="10">Naarik tʼolmumua shumata oldonyo kitok oado, naaitadol engang' kitok, Yerusalem sinyati, edou te shumata aing'ua Engai.</verse>
			<verse number="11">Neata ninye enkitook Engai, netiu enkilang'et enye osoit oji yaspis owang' naleng'.</verse>
			<verse number="12">Neata esundai sapuk naado, neata kishomini tomon o are, o shumata oo kishomini ilmalaikan tomon o are, netisiraki ngam too kishomini, naa ngam oo ntipati tomon o are oo nkera Israel.</verse>
			<verse number="13">Netii engalo nailepunye engolong' kishomini uni, netii empolos enkiarie kishomini uni, netii moikwape kishomini uni, o engalo nadoiyorie engolong' kishomini uni.</verse>
			<verse number="14">Neata esundai engang' ntonat tomon o are o tiatua ninje ngam oo lairriwak tomon o are lʼEmbalelo.</verse>
			<verse number="15">Ore ilo laairorie, neata entiani esahabu, peiye etem engang' o kishomini o esundai enyena.</verse>
			<verse number="16">Ore ina ang', neitorisi mbat pokira ong'wan, nerisioro engadoro o endapasho. Netem ninye engang' tʼentiani, neaku nang'arot osoit iip tomon kat tomon o are; nerisioro engadoro o endapasho o engadoro nailep engang'.</verse>
			<verse number="17">Netem esundai enye, nera ntemeta oo ngaik iip o artam o ong'wan, t'entemet oo ltung'anak naata olmalaika.</verse>
			<verse number="18">Ore enjetata esundai enye, naa yaspis, ore engang' naa esahabu sidai natiu anaa bilauri sidai.</verse>
			<verse number="19">Ore ntonat esundai engang', netakajaki too soito sidan oogol enkinyang'a. Ore entonata elukunya naa yaspis, ore en e are naa yakuti sidai, ore en e uni naa akiki naibor, ore en e ong'wan naa smaragid,</verse>
			<verse number="20">ore en e imiet naa akiki warikoi, ore en e ile naa akiki nanyokie, ore en e napishana naa sabariyadi, ore en e isiet naa smaragid nanyori, ore en e enturuj naa yakuti warikoi, ore en e tomon naa akiki nanyori, ore en e tomon o nabo, naa akiki naijo eng'atamboi, ore en e tomon o are naa ametistos.</verse>
			<verse number="21">Nera nena kishomini tomon o are soito sidan ooji lulu tomon o are, ore kishomi pookin, neitaunyeki lulu nabo. Ore ngoitoi engang', naa esahabu sidai, nawang' naleng' anaa bilauri berlel.</verse>
			<verse number="22">Neitu adol engaji sinyati tiatua, amu era Olaitoriani, Engai magilani, engaji sinyati enye, o Embalelo.</verse>
			<verse number="23">Nemeyeu ina ang' engolong' ana olapa, peilang'aki ninye, amu eilang'aki enkitook Engai ninye, ore enkilang'et enye, naa Embalelo.</verse>
			<verse number="24">Nepuo loreren aalimana tʼenkilang'et enye; neau ilkarsisi lʼenkop enkitook enye atua ninye.</verse>
			<verse number="25">Nemeitokini aaigen kishomini enyena dama, amu meitoki atii enkiarie ine.</verse>
			<verse number="26">Neau ninje enkitook o enganyit oo loreren aapik atua ninye.</verse>
			<verse number="27">Nemejing' atua ninye entoki duruki arashu enaitobir entorroni ana elejare, neme lelo ake ootisiraki ngam enye tiatua enkitabu empuan Embalelo oojing'.</verse>
		</chapter>
		<chapter number="22">
			<verse number="1">Naaitadol ninye olkeju lʼengare empuan, nailiil anaa bilauri, naing'ua ilo orika lʼenkitoria lʼEngai o Embalelo.</verse>
			<verse number="2">Ore tʼempolos engoitoi enye, o too mbat pokira are olkeju, netii nkeek empuan, naata ilmomo mpukunot tomon o are, neiu ilmomo lenye olapa pookin, naa mbenek oo nena keek ninje naaishiunye loreren lemeata Engai.</verse>
			<verse number="3">Nemeitoki atii oldeket katukul. Naa ine etii olorika lʼenkitoria lʼEngai o Embalelo, nepuo singan lenyena aaisyayaki ninye</verse>
			<verse number="4">nedol ninje engomom enye, nepiki engarna enye too nkirribon enye.</verse>
			<verse number="5">Nemeitoki atii enkiarie katukul, nemeyeu enkilang'et, arashu eong'an engolong', amu Olaitoriani Engai, oisho ninje eong'an, neitore ninje metabaiki nkatan pookin o nkatan pookin.</verse>
			<verse number="6">Naajoki nanu: Era kulo rorei supati nesipa; eirriua Olaitoriani, Engai oo lmumuan loo layolounok, olmalaika lenye, meitadua singan lenyena ntokitin nemeata kata nemepuonu aasioki.</verse>
			<verse number="7">Ng'orai, alotu asioki. Tesh oloibung' rorei lʼenkitayolounoto tʼena kitabu.</verse>
			<verse number="8">Naa nanu, Yohanes, otoning'o nadol kuna baak. Ore paning' nadol, nabatatakino enkop, asai too nkejek olmalaika laaitadua nanu kuna baak.</verse>
			<verse number="9">Naajoki ninye: Ng'orai, minko neijia, amu ara si nanu osinga anaa iye o lalashera linono o kulo looibung' rorei lʼena kitabu. Tasaiya Engai!</verse>
			<verse number="10">Naajoki nanu: Mien rorei lʼenkitayolounoto lʼena kitabu tʼolmishire! Amu etinyikua enkata.</verse>
			<verse number="11">Olora torrono, njeaku torrono oade; olora duruki, njeaku duruki oade: kake olora supat, njeaku supat oade, o olora sinyati, njeaku sinyati oade.</verse>
			<verse number="12">Ng'orai, alotu asioki, netii olkwaje lai te nebo o nanu, paisho oltung'ani pookin anaa peikununo nkitobirat enyena.</verse>
			<verse number="13">Ara nanu A o O, enkiterata o enkiting'oto, ol elukunya o olobaiye.</verse>
			<verse number="14">Teshi kulo, looibung' nkitanapat enyena, petum engolon nang'arie nkeek empuan, nejing' too kishomini atua engang'.</verse>
			<verse number="15">Amu ti aulo etii ildiain o lasakutok o looas mbaak torrok oo nkiri, o larak, o looserem muain neme Engai, o pookin oonyor neitobir elejare.</verse>
			<verse number="16">Nanu, Yesus, oirriwaiye olmalaika lai, peijakenoki ndai kuna baak, naara noo sirito. Ara nanu entonai o enkishon e David, nara ilo akira lʼentadekenya oibor.</verse>
			<verse number="17">Nejo Olmumua o esanja: Wou! Ore ilo oning', metejo: Wou! Oloata enkure, njelotu; ore oloyeu, njeea engare empuan pesho!</verse>
			<verse number="18">Aijakenoki oltung'ani pookin oning' rorei lʼenkitayolounoto Eena kitabu: Teni eponiki ninje, nelaponiki Engai ninye ntabo naatisiraki tiatua ena kitabu.</verse>
			<verse number="19">Teni eitai oltung'ani too rorei l'enkitabu ena kitayolounoto, neitai si Engai ematua enye tiatua nkeek empuan o tiatua engang' sinyati, naatisiraki tiatua ena kitabu.</verse>
			<verse number="20">Ore ilo oijakenu kuna, nejo: Ee, alotu asioki. Amen, wou, Laitoriani Yesus!</verse>
			<verse number="21">Njebikie eng'adunoto Olaitoriani Yesus Kristos ndai pookin. Amen.</verse>
		</chapter>
	</book>
</bible>
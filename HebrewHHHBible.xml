<?xml version="1.0" encoding="UTF-8"?>
<bible translation="Hebrew (HHH) 2009 (Habrit Hakhadasha/Haderekh)" status="הברית החדשה/הדרך™זכויות יוצרים © 1979, 2009 על ידי Biblica, Inc.הרשאה לשימוש על ידי Biblica, Inc. כל הזכויות שמורות ברחבי העולם. Habrit Hakhadasha/Haderekh™ “The Way™” (Hebrew Living New Testament™ Copyright © 1979, 2009 by Biblica, Inc. Used with permission. All rights reserved worldwide" link="https://www.bible.com/bible/24/JHN.13_1.HD">
	<testament name="New">
		<book number="40">
			<chapter number="1">
				<verse number="1">לפניכם ספר קורות חייו של ישוע המשיח, אשר מוצאו מיוחס לדוד המלך ולאברהם אבינו:</verse>
				<verse number="2">אברהם היה אביו של יצחק; יצחק היה אביו של יעקב; יעקב היה אביהם של יהודה ואחיו</verse>
				<verse number="3">יהודה היה אביהם של פרץ וזרח (אמם הייתה תמר); פרץ היה אביו של חצרון; חצרון היה אביו של רם;</verse>
				<verse number="4">רם היה אביו של עמינדב; עמינדב היה אביו של נחשון; נחשון היה אביו של שלמון;</verse>
				<verse number="5">שלמון היה אביו של בועז (אמו הייתה רחב); בועז היה אביו של עובד (אמו הייתה רות); עובד היה אביו של ישי;</verse>
				<verse number="6">ישי היה אביו של דוד המלך; דוד היה אביו של שלמה (אמו הייתה אלמנתו של אוריה החתי);</verse>
				<verse number="7">שלמה היה אביו של רחבעם; רחבעם היה אביו של אביה; אביה היה אביו של אסא;</verse>
				<verse number="8">אסא היה אביו של יהושפט; יהושפט היה אביו של יורם; יורם היה אביו של עוזיה;</verse>
				<verse number="9">עוזיה היה אביו של יותם; יותם היה אביו של אחז; אחז היה אביו של חזקיה;</verse>
				<verse number="10">חזקיה היה אביו של מנשה; מנשה היה אביו של אמון; אמון היה אביו של יאשיה;</verse>
				<verse number="11">יאשיה היה אביהם של יכניה ואחיו (שנולדו בזמן גלות בבל).</verse>
				<verse number="12">לאחר הגלות לבבל: יכניה היה אביו של שאלתיאל; שאלתיאל היה אביו של זרובבל;</verse>
				<verse number="13">זרובבל היה אביו של אביהוד; אביהוד היה אביו של אליקים; אליקים היה אביו של עזור;</verse>
				<verse number="14">עזור היה אביו של צדוק; צדוק היה אביו של יכין; יכין היה אביו של אליהוד;</verse>
				<verse number="15">אליהוד היה אביו של אלעזר; אלעזר היה אביו של מתן; מתן היה אביו של יעקב;</verse>
				<verse number="16">יעקב היה אביו של יוסף (שהיה בעלה של מרים, אמו של ישוע המשיח).</verse>
				<verse number="17">אם כן, ארבעה-עשר דורות חלפו מאברהם אבינו ועד דוד המלך, ארבעה-עשר מאז דוד המלך ועד גלות בבל וארבעה-עשר דורות מגלות בבל עד המשיח.</verse>
				<verse number="18">זהו סיפור הולדתו של ישוע המשיח: אמו מרים הייתה מאורסת ליוסף, אולם עוד כשהייתה בתולה הרתה מרוח הקודש.</verse>
				<verse number="19">יוסף ארוסה, שהיה איש ישר וערכי, החליט משום כך לבטל את האירוסין, אולם בחר לעשות זאת בסתר, כי לא רצה לבייש את מרים בציבור.</verse>
				<verse number="20">לאחר שהחליט יוסף לגרש את מרים נגלה אליו בחלום מלאך ה' ואמר: "יוסף בן-דוד, אל תהסס להתחתן עם מרים, כי התינוק שבבטנה נוצר מרוח הקודש!</verse>
				<verse number="21">מרים תלד בן, ועליך לקרוא לו 'ישוע' (כלומר, מושיע), כי הוא יושיע את בני-עמו מחטאיהם.</verse>
				<verse number="22">לידתו של ישוע קיימה את מה שאמר אלוהים באמצאות נביאיו:</verse>
				<verse number="23">"הנה העלמה הרה ויולדת בן, וקראת שמו עמנו אל".</verse>
				<verse number="24">כשיוסף התעורר, הוא עשה מה שציווה עליו המלאך והתחתן עם מרים.</verse>
				<verse number="25">אולם מרים נשארה בתולה עד שנולד בנה, ויוסף קרא לו "ישוע".</verse>
			</chapter>
			<chapter number="2">
				<verse number="1">ישוע נולד בעיר בית-לחם שבאזור יהודה, בימי המלך הורדוס. זמן קצר לאחר לידתו, הופיעו בירושלים מספר חוזי-כוכבים שבאו מארץ רחוקה במזרח, ושאלו:</verse>
				<verse number="2">"היכן התינוק שנועד להיות מלך היהודים? ראינו את כוכבו במזרח ובאנו להשתחוות לו."</verse>
				<verse number="3">הורדוס נבהל מאוד משאלתם, וכמוהו נבהלו כל אנשי ירושלים.</verse>
				<verse number="4">הוא כינס את מנהיגי היהודים ושאל אותם: "האם אמרו לנו הנביאים היכן ייוולד המשיח?"</verse>
				<verse number="5">ענו לו: "כן, בבית לחם. הרי מיכה הנביא אמר:</verse>
				<verse number="6">'ואתה, בית-לחם בארץ יהודה, אינך צעיר באלפי יהודה, כי ממך יצא מושל אשר ירעה את-עמי ישראל.'"</verse>
				<verse number="7">הורדוס הזמין את חוזי-הכוכבים לפגישה סודית, ושאל אותם מתי בדיוק ראו לראשונה את הכוכב.</verse>
				<verse number="8">לאחר מכן אמר להם: "לכו לבית-לחם וחפשו את הילד. כשתמצאו אותו, שובו אלי והודיעו לי זאת, כדי שאוכל גם אני ללכת להשתחוות לו."</verse>
				<verse number="9">לאחר הפגישה עם המלך יצאו חוזי-הכוכבים לדרך, ולפתע הכוכב שראו במזרח הופיע לנגד עיניהם. הם הלכו בעקבות הכוכב עד שנעמד בדיוק מעל המקום שבו היה התינוק.</verse>
				<verse number="10">הם שמחו מאוד.</verse>
				<verse number="11">כשנכנסו חוזי-הכוכבים אל הבית שבו היה התינוק ומרים אמו, נפלו לפניו, השתחוו לו, ולאחר מכן פתחו את חבילותיהם ונתנו לו מתנות: זהב, לבונה ומור.</verse>
				<verse number="12">בינתיים הזהיר אותם אלוהים בחלום שלא לחזור אל הורדוס, ומשום כך שבו חוזי-הכוכבים לארצם בדרך אחרת.</verse>
				<verse number="13">לאחר שעזבו, נגלה מלאך ה' ליוסף בחלום ואמר: "קום, ברח למצרים עם התינוק ועם אמו, והישאר שם עד שאומר לך לחזור, כי הורדוס רוצה להרוג את הילד."</verse>
				<verse number="14">באותו לילה יצא יוסף עם מרים ועם הילד למצרים,</verse>
				<verse number="15">ונשאר אתם שם עד מותו של הורדוס. כך התקיימה הנבואה: "וממצרים קראתי לבני."</verse>
				<verse number="16">כשהורדוס הבין שחוזי-הכוכבים התחמקו ממנו, הוא מאוד כעס. הוא שלח חיילים לבית-לחם וציווה עליהם להרוג כל ילד זכר עד גיל שנתיים (כי החוזים סיפרו לו שראו את הכוכב כשנתיים קודם לכן), בבית לחם עצמה ובכל כפרי הסביבה.</verse>
				<verse number="17">מעשה אכזרי זה של הורדוס קיים את הנבואה:</verse>
				<verse number="18">"קול ברמה נשמע, נהי בכי תמרורים, רחל מבכה על בניה, מאנה להינחם על בניה כי איננו."</verse>
				<verse number="19">לאחר מותו של הורדוס נגלה מלאך ה' בחלום ליוסף במצרים, ואמר לו:</verse>
				<verse number="20">"קום, קח את התינוק ואת אמו לישראל, כי אלה שרצו להרוג את הילד כבר מתו."</verse>
				<verse number="21">יוסף לקח את ישוע ואת מרים ויצא אתם בדרך לישראל.</verse>
				<verse number="22">בהיותם בדרך שמעו שהמלך החדש אינו אלא ארכילאוס, בנו של הורדוס, ופחדו מאוד. בחלום נוסף יוסף הוזהר שלא להתיישב ביהודה, אז הם המשיכו לגליל</verse>
				<verse number="23">והשתקעו בנצרת. זה קרה כדי לקיים את דברי הנביאים שכינו אותו "נצר".</verse>
			</chapter>
			<chapter number="3">
				<verse number="1">בימים ההם, כשישוע והוריו גרו בנצרת, החל יוחנן המטביל להטיף במדבר יהודה.</verse>
				<verse number="2">"חיזרו בתשובה!" קרא יוחנן. "שובו אל ה' כי מלכות השמים קרובה!"</verse>
				<verse number="3">ישעיהו הנביא ניבא על פעילותו של יוחנן כשאמר: "קול קורא במדבר פנו דרך ה' ישרו מסילותיו".</verse>
				<verse number="4">יוחנן לבש בגדים עשויים משער גמלים וחגורת עור. הוא אכל חגבים ודבש מהטבע.</verse>
				<verse number="5">אנשים מירושלים, עמק-הירדן וכל אזור יהודה יצאו למדבר כדי לשמוע את דבריו,</verse>
				<verse number="6">ולאחר שהתוודו על חטאיהם, יוחנן הטביל אותם בירדן.</verse>
				<verse number="7">אולם כשראה יוחנן שפרושים וצדוקים רבים באים להיטבל, הוא דחה אותם. "בני נחשים אתם!" אמר להם יוחנן. "מי אמר לכם שתוכלו להימלט מהעונש שה' עתיד להביא עליכם?</verse>
				<verse number="8">לפני שתיטבלו אתם חייבים להוכיח במעשים שבאמת התחרטתם על חטאיכם.</verse>
				<verse number="9">אל תחשבו בלבכם: 'אלוהים לא יעניש אותנו כי אנחנו יהודים, בני אברהם'. הרי אלוהים יכול לעשות מהאבנים האלה בנים לאברהם!</verse>
				<verse number="10">"כבר עכשיו מוכן גרזן המשפט של אלוהים לכרות כל עץ חסר תועלת שאינו נושא פרי. עצים חסרי תועלת ייכרתו ויישרפו!</verse>
				<verse number="11">"אני כרגע מטביל במים את אלה שבאמת מתחרטים על מעשיהם הרעים, אולם בקרוב יבוא אדם גדול ונעלה ממני שאני לא ראוי אפילו לשאת את נעליו, והוא יטביל אתכם ברוח הקודש ובאש.</verse>
				<verse number="12">הוא יפריד בין המוץ לבין גרגרי החיטה — את המוץ ישרוף באש נצחית, ואילו את החיטה ישמור באסם."</verse>
				<verse number="13">באותו זמן בא ישוע מן הגליל אל נהר הירדן, כדי להיטבל על-ידי יוחנן.</verse>
				<verse number="14">יוחנן ניסה לשכנע אותו ואמר: "אתה צריך להטביל אותי, ולא אני אותך!"</verse>
				<verse number="15">אולם ישוע עמד על דעתו ואמר: "הטבל אותי, בבקשה. עלי לעשות את כל הדרוש." ויוחנן הטביל אותו.</verse>
				<verse number="16">מיד לאחר הטבילה, כשישוע יצא מהמים, השמים נפתחו מעליו והוא ראה את רוח אלוהים יורדת עליו בדמות יונה.</verse>
				<verse number="17">קול קרא מהשמים: "זהו בני אהובי, ובו אני חפץ."</verse>
			</chapter>
			<chapter number="4">
				<verse number="1">לאחר מכן, הרוח הובילה את ישוע אל המדבר כדי שהשטן ינסה אותו שם.</verse>
				<verse number="2">במשך ארבעים יום וארבעים לילה ישוע לא אכל מאומה, ולבסוף היה רעב מאוד.</verse>
				<verse number="3">"אם אכן בן אלוהים אתה," אמר לו השטן, "צווה על האבנים האלה להפוך לכיכרות לחם!"</verse>
				<verse number="4">ישוע ענה לו:"לא אצווה זאת, שהרי כתוב בתורה: 'לא על הלחם לבדו יחיה האדם, כי על כל מוצא פי ה'."</verse>
				<verse number="5">לאחר מכן הביא השטן את ישוע לירושלים, העלה אותו על גג בית-המקדש ואמר:</verse>
				<verse number="6">"קפוץ למטה! ואז יידעו כולם שאתה בן אלוהים. הרי כתוב בתנ"ך: 'כי מלאכיו יצווה לך... ועל כפים ישאונך, פן תיגוף באבן רגלך.'"</verse>
				<verse number="7">השיב לו ישוע: "אבל בתורה גם כתוב: 'לא תנסה את ה' אלוהיך.'"</verse>
				<verse number="8">לאחר מכן השטן העלה את ישוע על הר מאוד גבוה, הראה לו את כל המדינות המפוארות בעולם ואמר:</verse>
				<verse number="9">"אם רק תכרע ברך ותשתחווה לי, אתן לך את כל אלה!"</verse>
				<verse number="10">"ישוע השיב: "סור ממני, שטן! הרי כתוב: 'לה' אלוהיך תשתחווה ואותו לבדו תעבוד.'"</verse>
				<verse number="11">השטן הרפה ממנו, ומלאכים באו לשרת את ישוע.</verse>
				<verse number="12">כאשר שמע ישוע על זה שיוחנן המטביל נאסר, הוא עזב את ארץ יהודה וחזר לביתו — לנצרת שבגליל.</verse>
				<verse number="13">אחר כך ישוע עבר לגור בכפר-נחום שעל שפת הכינרת, באזור שבטי זבולון ונפתלי.</verse>
				<verse number="14">כך התקיימה נבואת ישעיהו:</verse>
				<verse number="15">"ארצה זבולון וארצה נפתלי, דרך הים, עבר הירדן, גליל הגויים —</verse>
				<verse number="16">העם ההלכים בחשך ראו אור גדול, ישבי בארץ צלמוות- אור נגה עליהם!"</verse>
				<verse number="17">מאותו יום והלאה ישוע התחיל להטיף: "שובו בתשובה והאמינו בה', כי מלכות השמיים קרובה!"</verse>
				<verse number="18">יום אחד כשישוע הלך על חוף הכינרת, הוא ראה שני אחים: שמעון (הנקרא גם פטרוס) ואנדרי. השניים ישבו בסירה ודגו בעזרת רשת, כי היו דייגים במקצועם.</verse>
				<verse number="19">"בואו אחרי!" קרא להם ישוע. "אני אעשה אתכם לדייגי אדם!"</verse>
				<verse number="20">שני האחים עזבו את הרשתות שלהם והלכו אחריו.</verse>
				<verse number="21">לא הרחק משם ראה ישוע עוד שני אחים, יעקב ויוחנן, יושבים בסירה עם אביהם זבדי, ומתקנים את רשתותיהם הקרועות. ישוע קרא גם להם,</verse>
				<verse number="22">והשניים הפסיקו מיד את עבודתם, עזבו את אביהם והלכו אחריו.</verse>
				<verse number="23">ישוע הסתובב בכל הגליל ולימד בבתי-הכנסת; בכל מקום בישר את החדשות הטובות על מלכות השמיים וריפא כל מיני מחלות.</verse>
				<verse number="24">השמועות על הניסים שחולל פשטו מעבר לגבולות הגליל, וחולים באו אליו להירפא אפילו מסוריה. הובאו אליו אנשים אחוזי-שדים, מטורפים ומשותקים, וישוע ריפא את כולם.</verse>
				<verse number="25">לכל מקום שהלך, הלכו אחריו המונים: מהגליל, מחו"ל, מירושלים, מיהודה ואף מעבר הירדן.</verse>
			</chapter>
			<chapter number="5">
				<verse number="1">[(1-2) ]יום אחד, כשהתאסף סביבו קהל גדול, עלה ישוע עם תלמידיו על מדרון הגבעה, התיישב שם והחל ללמד:</verse>
				<verse number="2">***</verse>
				<verse number="3">"אשרי האנשים המודים בעניותם הרוחנית, כי להם שייכת מלכות השמים.</verse>
				<verse number="4">אשרי הבוכים והמתאבלים, כי הם ינוחמו.</verse>
				<verse number="5">אשרי הצנועים והענווים, כי העולם כולו שייך להם.</verse>
				<verse number="6">אשרי השואפים בכל לבם לעשות את הטוב והישר, כי אלוהים ימלא את שאיפתם.</verse>
				<verse number="7">אשרי האדיבים והרחמנים, כי אלוהים יגלה כלפיהם רחמים.</verse>
				<verse number="8">אשרי האנשים שלבם טהור, כי הם יראו את אלוהים.</verse>
				<verse number="9">אשרי האנשים הרודפים שלום, כי הם ייקראו 'בני-אלוהים'.</verse>
				<verse number="10">אשרי הסובלים והנרדפים בגלל עשותם את רצון ה', כי להם שייכת מלכות השמיים.</verse>
				<verse number="11">"אם יקללו אתכם, יעלילו עליכם שקרים וירדפו אתכם בגלל אמונתכם בי,</verse>
				<verse number="12">שמחו מאוד! כן, שמחו מאוד, כי שכר רב לכם בשמים, וזכרו שכך רדפו גם את הנביאים!</verse>
				<verse number="13">אתם מלח הארץ. מה יקרה לעולם אם תאבדו את המליחות שלכם? מלח תפל הוא חסר תועלת, ואינו ראוי אלא שיזרקו וירמסו אותו.</verse>
				<verse number="14">אתם אור העולם — בדומה לעיר הבנויה על הר, אשר כל אחד יכול לראות את אורותיה בלילה. [(15-16) ]אל תסתירו את אורכם! הניחו לו להאיר לכולם! תנו לכל אדם לראות את התנהגותכם הטובה, ואז יודו כולם לאביכם שבשמים.</verse>
				<verse number="15">***</verse>
				<verse number="16">***</verse>
				<verse number="17">אל תחשבו שבאתי לבטל את תורת משה או את אזהרותיהם של הנביאים; באתי לקיים ולמלא אותן!</verse>
				<verse number="18">אני אומר לכם בכל הכנות והרצינות: מצוות התורה תישארנה בתוקף עד שיתקיים הכול.</verse>
				<verse number="19">מי שיעבור על המצווה הקטנה ביותר או שיעודד אחרים לעשות זאת, הוא יהיה קטן במלכות השמים. ואילו מי שילמד את תורת ה' ואף יקיים את מצוותיה, יהיה גדול במלכות השמים.</verse>
				<verse number="20">אולם אני מזהיר אתכם: אם לא תהיו טובים יותר מהפרושים והסופרים, לא תוכלו להיכנס למלכות השמיים.</verse>
				<verse number="21">תורת משה אומרת: 'לא תרצח', והרוצח יחויב לדין.</verse>
				<verse number="22">אולם אני אומר לכם שאם אדם אף כועס על אחיו, עליו לעמוד לדין. גם מי שיקרא לחברו 'אידיוט!' עליו לעמוד לדין, ואם יקלל את חברו הריהו בסכנת גיהינום!</verse>
				<verse number="23">לכן אם אתה עומד לפני המזבח בבית-המקדש ומביא קורבן לה', ולפתע אתה נזכר שלאחד מחבריך יש דבר מה נגדך,</verse>
				<verse number="24">השאר את קורבנך לפני המזבח, מהר אל חברך ובקש את סליחתו. לאחר מכן חזור לבית-המקדש והקרב את הקרבן לה'.</verse>
				<verse number="25">התפייס מהר עם אויבך, אחרת יהיה מאוחר מדי והוא יסגירך לידי החוק, ואז ישליכו אותך לכלא —</verse>
				<verse number="26">שם תישאר עד שתשלם את האגורה האחרונה!</verse>
				<verse number="27">תורת משה אומרת: 'לא תנאף'.</verse>
				<verse number="28">אולם אני אומר לכם: כל מי שמסתכל על אישה בתאווה, כאילו נאף אותה בלבו.</verse>
				<verse number="29">משום כך, אם עינך גורמת לך לחשוק ולחמוד, עקור והשלך אותה. מוטב שתאבד חלק מגופך, מאשר שיושלך כל גופך לגיהינום.</verse>
				<verse number="30">ואם ידך — ולו גם הימנית — גורמת לך לחטוא, קצץ והשלך אותה! מוטב כך, מאשר למצוא את עצמך בגיהינום.</verse>
				<verse number="31">"תורת משה אומרת שאם איש רוצה לגרש את אשתו, עליו לתת לה ספר כריתות, וזה הכל.</verse>
				<verse number="32">אולם אני אומר שאיש המגרש את אשתו מלבד במקרה שבגדה בו, גורם לכך שתנאף אם תינשא בשנית. גם מי שיתחתן איתה לאישה נחשב לנואף!</verse>
				<verse number="33">"התורה אומרת שאם נשבעת, עליך לקיים את שבועתך.</verse>
				<verse number="34">ואילו אני אומר: אל תישבע כלל! אל תאמר: 'אני נשבע בשמים', כי כסא ה' נמצא בשמים.</verse>
				<verse number="35">אם אתה נשבע 'בארץ', אתה נשבע למעשה בהדום רגליו של אלוהים. כמו כן אל תישבע 'בירושלים', כי היא "קרית מלך רב".</verse>
				<verse number="36">גם אל תישבע על ראשך, כי אפילו שערה אחת אין ביכולתך לשנות ללבן או שחור.</verse>
				<verse number="37">אמור פשוט: 'כן', או 'לא'. יותר מזה מן הרע הוא.</verse>
				<verse number="38">"התורה אומרת "עין תחת עין, שן תחת שן".</verse>
				<verse number="39">ואילו אני אומר לכם: אל תתקוממו נגד מי שעושה רע נגדכם. אם מישהו סוטר לך על הלחי, הושט לו גם את הלחי השנייה.</verse>
				<verse number="40">אם דורשים ממך בבית המשפט לתת את חולצתך, תן להם גם את מעילך.</verse>
				<verse number="41">אם חייל כופה עליך לשאת את תרמילו קילומטר אחד, שא אותו שני קילומטרים.</verse>
				<verse number="42">תן למי שמבקש ממך, ואל תדחה את מי שרוצה ללוות ממך כסף.</verse>
				<verse number="43">שמעתם שנאמר: 'ואהבת לרעך, ושנאת את אויבך.'</verse>
				<verse number="44">אולם אני אומר: אהבו את שונאיכם והתפללו בעד אלה שרודפים אתכם,</verse>
				<verse number="45">כי כך תהיו בנים לאביכם שבשמים. שהרי אלוהים נותן את אור השמש גם לטובים וגם לרעים, ואף את הגשם הוא מוריד על צדיקים ועל רשעים כאחד.</verse>
				<verse number="46">אם אתם אוהבים רק את אלה שאוהבים אתכם, מה מיוחד בכך? גם הפושעים נוהגים כך!</verse>
				<verse number="47">ואם אתם חברים רק לחבריכם, במה שונים אתם מכל האחרים? הלא גם עובדי אלילים נוהגים כך!</verse>
				<verse number="48">שאפו להיות שלמים כשם שאביכם שבשמים שלם."</verse>
			</chapter>
			<chapter number="6">
				<verse number="1">"היזהרו שלא תעשו את מעשיכם הטובים לפני כולם, כדי שכולם יראו ויכבדו אתכם, כי ככה אין לכם שכר מאביכם שבשמים.</verse>
				<verse number="2">אם אתה נותן נדבה, אל תספר על כך לכולם, כפי שעושים הצבועים. הם אף תוקעים בשופר בבית-הכנסת לכבוד זה, כדי שכולם יעריצו את צדקנותם. אני אומר לכם: הם יקבלו את מה שמגיע להם.</verse>
				<verse number="3">אם אתה נותן נדבה, עשה זאת בסתר — אל תספר לידך השמאלית מה שעושה ידך הימנית.</verse>
				<verse number="4">ואז אביכם שבשמים, הרואה במסתרים, יגמול לכם.</verse>
				<verse number="5">כשאתם מתפללים, אל תנהגו כמו הצבועים, המתפללים בפינות רחוב ובבית-הכנסת כדי שכולם יראו אותם. אני אומר לכם: להם המגיע להם.</verse>
				<verse number="6">כשאתם מתפללים, היכנסו לחדר לבד, נעלו את הדלת והתפללו בסתר אל אביכם. ואז אביכם שבשמים, הרואה את הנעשה במסתרים, ייתן לכם שכר בגלוי. [(7-8) ]אל תחזרו שוב ושוב על אותה תפילה, כפי שנוהגים עובדי האלילים. הם חושבים שיקבלו תשובה רק אם יחזרו על תפילתם פעמים רבות. זכרו: אביכם יודע מה שאתם צריכים לפני שאתם מבקשים זאת ממנו!</verse>
				<verse number="7">***</verse>
				<verse number="8">***</verse>
				<verse number="9">לכן התפללו כך: 'אבינו שבשמים, יתקדש שמך.</verse>
				<verse number="10">תבוא מלכותך, שרצונך ייעשה בארץ כמו בשמים.</verse>
				<verse number="11">אנו גם מבקשים שתספק לנו מדי יום את צורכנו.</verse>
				<verse number="12">אנא סלח לנו על חטאינו, כשם שאנו סולחים לאלה שחטאו נגדנו.</verse>
				<verse number="13">עזור לנו לעמוד נגד פיתויים וניסיונות, והצל אותנו מכל רע (כי שלך המלכות, הכוח והתפארת לעולמי עולמים. אמן).</verse>
				<verse number="14">אביכם שבשמים יסלח לכם אם תסלחו גם אתם לאלה שחוטאים נגדכם.</verse>
				<verse number="15">אם לא תהיו מוכנים לסלוח להם, לא יסלח ה' גם לכם על חטאיכם.</verse>
				<verse number="16">כאשר אתם צמים, אל תפגינו זאת לפני כולם, כפי שעושים הצבועים. הם מנסים להראות עצובים ושהם בצום. הם יקבלו את מה שמגיע להם.</verse>
				<verse number="17">אך אתם, כאשר אתם צמים, סדרו וטפחו את מראכם,</verse>
				<verse number="18">כדי שאיש לא יחשוב שאתם רעבים — מלבד אביכם שבשמים הרואה במסתרים, והוא ייתן לכם את השכר המגיע לכם.</verse>
				<verse number="19">אל תצברו לכם רכוש בארץ, במקום שהוא עלול להחליד, להירקב או להיגנב.</verse>
				<verse number="20">צברו את רכושכם בשמים, כי שם הוא בטוח מפני גנבה ולא יאבד את ערכו לעולם.</verse>
				<verse number="21">אם רכושכם יהיה בשמים, גם לבכם ומחשבותיכם יהיו שם.</verse>
				<verse number="22">עין האדם היא אור גופו. אם עינך טהורה, תמיד יזרח אור השמש בתוך נפשך.</verse>
				<verse number="23">אבל אם עינכם רעה, אזי תחשך כולך. מה רבה חשכה כזאת!</verse>
				<verse number="24">"אינכם יכולים לעבוד שני אדונים: את האלוהים ואת הכסף. אם תאהבו את האחד, תשנאו בהכרח את האחר, ולהיפך.</verse>
				<verse number="25">"משום כך אני אומר לכם שלא תדאגו לדברים חומרניים ויום-יומיים כמו מה לאכול ולשתות ומה ללבוש. הלא החיים חשובים מאוכל, והנפש חשובה מהלבוש.</verse>
				<verse number="26">תחשבו על הציפורים למשל: אין הן דואגות למה שתאכלנה — הציפורים אינן זורעות, אינן קוצרות ואינן אוגרות מזון — כי אביכם שבשמים מאכיל אותן ודואג להן. והלא יקרים אתם לאלוהים הרבה יותר מהציפורים.</verse>
				<verse number="27">חוץ מזה, מה תועיל דאגתכם? האם היא יכולה להוסיף עוד יום לחייכם, או עוד סנטימטר לקומתכם?</verse>
				<verse number="28">"ומדוע אתם דואגים ללבוש? הביטו בפרחי הבר! אין הם דואגים למה שילבשו!</verse>
				<verse number="29">ואילו שלמה המלך בכל תפארתו לא היה לבוש יותר יפה מהם!</verse>
				<verse number="30">ואם כך דואג אלוהים לפרחים, שהיום הם יפים ורעננים ומחר נובלים ומתים, האם לא ידאג לכם הרבה יותר? אל תהיו כאלה חסרי-אמונה. [(31-32) ]לכן אל תדאגו לאוכל או ללבוש. מדוע שתהיו כמו עובדי האלילים, המייחסים חשיבות רבה לדברים אלה? הלא אביכם שבשמים יודע טוב מאוד שאתם צריכים את כל אלה.</verse>
				<verse number="31">***</verse>
				<verse number="32">***</verse>
				<verse number="33">בקשו לפני הכול את מלכותו של אלוהים וחיו ביושר, והוא ייתן לכם את כל מה שאתם צריכים.</verse>
				<verse number="34">אם כן אל תדאגו למחר; אלוהים ידאג למחר שלכם, ודיה לצרה בשעתה."</verse>
			</chapter>
			<chapter number="7">
				<verse number="1">"אל תשפטו אחרים, ולא ישפטו אתכם.</verse>
				<verse number="2">כי יתייחסו אליכם לפי איך שאתם מתייחסים לאחרים. ישפטו אתכם במידה שאתם שופטים אחרים.</verse>
				<verse number="3">ומה אכפת לך אם יש שביב עץ קטן בעין חברך? בדוק תחילה את הקרש הגדול שבעינך!</verse>
				<verse number="4">איך אתה יכול לומר לחברך: 'תן לי לסלק את השביב מעינך' בזמן שבעינך יש קרש כזה גדול? הרי כלל לא תוכל לראות את השביב!</verse>
				<verse number="5">צבוע שכמותך! סלק תחילה את הקרש מעינך, ורק לאחר מכן תוכל לסלק את שביב העץ מעין חברך!</verse>
				<verse number="6">אל תתנו דברים קדושים לאנשים מושחתים, אל תתנו פנינים לחזירים. הם ירמסו את הפנינים, ולאחר מכן יפנו לתקוף אתכם.</verse>
				<verse number="7">אם תבקשו — תקבלו. אם תחפשו — תמצאו. אם תדפקו — תפתח לפניכם הדלת.</verse>
				<verse number="8">כי כל המבקש מקבל, כל המחפש מוצא, ולפני כל דופק נפתחת הדלת.</verse>
				<verse number="9">אם ילד מבקש מאביו פרוסת לחם, האם האב ייתן לו אבן במקום לחם?</verse>
				<verse number="10">אם הילד מבקש דג, האם אתם חושבים שיקבל נחש?</verse>
				<verse number="11">ואם אנשים רעים וחוטאים כמוכם נותנים לילדיכם מתנות טובות, האם לא ייתן אביכם שבשמים מתנות הרבה יותר טובות למבקשים ממנו?</verse>
				<verse number="12">"עשו לאחרים את מה שהייתם רוצים שיעשו לכם — זאת תמצית התורה ודברי הנביאים.</verse>
				<verse number="13">"הלכו דרך הפתח הצר, כי השביל המוביל לאבדון הוא רחב, ושער הכניסה רחב גם הוא.</verse>
				<verse number="14">אולם שער החיים הוא קטן, השביל צר, ורק מעטים מוצאים אותו.</verse>
				<verse number="15">היזהרו לכם מהמורים המפיצים תורות שקר. הם מתחפשים לכבשים תמימים, בעוד שלמעשה הם זאבים רעים הרוצים לטרוף אתכם.</verse>
				<verse number="16">תוכלו לזהות אותם על-פי התנהגותם, כשם שאפשר לזהות עץ על-פי פירותיו. הלא יודעים אתם להבחין בין גפן ענבים לבין ברקנים, בין תאנים לבין קוצים!</verse>
				<verse number="17">עץ משובח נותן פרי משובח, ועץ רקוב נותן פרי רקוב.</verse>
				<verse number="18">עץ טוב לא ייתן פרי רקוב, ועץ רקוב לא ייתן פרי טוב.</verse>
				<verse number="19">משום כך יש לכרות ולשרוף כל עץ שאינו נותן פרי טוב.</verse>
				<verse number="20">אכן, גם עצים וגם בני-אדם אפשר לזהות על-פי פירותיהם.</verse>
				<verse number="21">"לא כל מי שמדבר כאיש דתי ואדוק הוא באמת מאמין. הם יכולים לקרוא לי: 'אדוני, אדוני,' אבל אין זה מספיק כדי להכניסם לשמים. החשוב הוא אם הם שומעים לקול אבי שבשמים.</verse>
				<verse number="22">ביום-הדין יאמרו לי אנשים רבים: 'אדון, אדון, הלא בשמך ניבאנו, ובשמך גירשנו שדים וחוללנו נסים רבים.'</verse>
				<verse number="23">אולם אני אענה: 'מעולם לא הכרתי אתכם. הסתלקו מכאן, פושעים שכמותכם!'</verse>
				<verse number="24">כל מי שמקשיב לדברי ומקיים אותם, דומה לאדם חכם הבונה את ביתו על סלע איתן.</verse>
				<verse number="25">שכן גם אם ירד גשם שוטף ותתחולל סערה, לא ייפול הבית ולא יתמוטט, כי נבנה על הסלע.</verse>
				<verse number="26">לעומתו, מי שמקשיב לדברי ואינו מקיים אותו דומה לאדם טיפש הבונה את ביתו על החול.</verse>
				<verse number="27">שהרי בבוא שיטפון וסערה יתמוטט הבית וייהרס כליל."</verse>
				<verse number="28">ההמונים נדהמו מאוד כששמעו את הדרשות של ישוע,</verse>
				<verse number="29">כי הוא דיבר אליהם בסמכות רבה ולא כמו הסופרים.</verse>
			</chapter>
			<chapter number="8">
				<verse number="1">כשירד ישוע מהגבעה הלך אחריו קהל גדול.</verse>
				<verse number="2">אדם חולה בצרעת בא לקראתו, נפל על ברכיו והתחנן: "אדוני, אם רק תרצה, תוכל לרפא אותי."</verse>
				<verse number="3">ישוע נגע באיש ואמר: "ודאי שאני רוצה. הירפא!" ומיד נעלמה הצרעת.</verse>
				<verse number="4">"אל תספר על כך לאיש," אמר לו ישוע. "לך מיד אל הכהן והראה לו שנרפאת. אל תשכח לקחת איתך קורבן טהרה, כפי שציווה משה על בני-ישראל, כדי שכולם יראו שנרפאת!" [(5-6) ]כשהגיע ישוע לכפר-נחום, בא אליו קצין רומאי והתחנן לפניו שירפא את משרתו הצעיר, השוכב משותק על מיטתו וסובל כאבים נוראיים.</verse>
				<verse number="5">***</verse>
				<verse number="6">***</verse>
				<verse number="7">"כן", השיב ישוע. "אבוא לרפא אותו."</verse>
				<verse number="8">"אדוני" אמר הקצין, "אני לא ראוי שתבוא אל ביתי, וגם אין צורך בכך. רק צווה שמשרתי יירפא, והוא יירפא.</verse>
				<verse number="9">כיצד אני יכול להיות בטוח בכך? הרי אני איש צבא ורגיל לקבל פקודות מהממונים עלי, ואף לתת פקודות לחיילים תחת פיקודי. אם אני אומר לחייל אחד: 'לך,' הוא הולך. אם אני אומר לחייל אחר 'בוא', הוא בא. ואם אני אומר למשרתי: 'עשה עבודה זאת או אחרת', הוא עושה אותה."</verse>
				<verse number="10">דברי הקצין הפליאו את ישוע. הוא פנה אל הקהל ואמר: "בכל ישראל לא ראיתי אמונה גדולה כזאת!</verse>
				<verse number="11">אני אומר לכם שגויים רבים, כמו הקצין הזה, יבואו מכל העולם וישבו במלכות השמים יחד עם אברהם, יצחק ויעקב.</verse>
				<verse number="12">ויהודים רבים — שלמענם הוכנה המלכות — יגורשו לחושך, למקום של בכי וייסורים."</verse>
				<verse number="13">לאחר מכן אמר ישוע לקצין הרומאי: "לך עתה לביתך; הדבר שהאמנת בו נעשה!" ובאותה שעה נרפא המשרת.</verse>
				<verse number="14">כשבא ישוע לביתו של שמעון, ראה את חמותו של שמעון שוכבת במיטתה וקודחת מחום.</verse>
				<verse number="15">ישוע נגע בידה, ומיד ירד החום. היא קמה ממיטתה והכינה להם אוכל.</verse>
				<verse number="16">באותו ערב הובאו אל ישוע מספר אנשים אחוזי-שדים. במילה אחת מפיו של ישוע ברחו כל השדים, והחולים נרפאו.</verse>
				<verse number="17">מעשה זה הגשים את נבואת ישעיהו: "חלינו הוא נשא ומכאובינו סבלם."</verse>
				<verse number="18">כשראה ישוע את הקהל הרב שהתאסף סביבו, הורה לתלמידיו להתכונן לעבור לצד השני של הכינרת.</verse>
				<verse number="19">באותו זמן ניגש אליו איש דת אחד ואמר: "רבי, לכל מקום שתלך, אלך אחריך!"</verse>
				<verse number="20">אולם ישוע ענה לו: "השועלים מתגוררים במחילות האדמה, ולציפורים יש קנים. אולם לבן-האדם אין מקום להניח את ראשו."</verse>
				<verse number="21">תלמיד אחר אמר לישוע: "אדוני, הרשה לי קודם לקבור את אבי ואחר כך אלך אחריך."</verse>
				<verse number="22">אולם ישוע ענה לו: "לך אחרי עכשיו! והנח למתים (מבחינה רוחנית) לדאוג למתים שלהם."</verse>
				<verse number="23">לאחר מכן נכנסו ישוע ותלמידיו לסירה והחלו לשוט אל הצד השני של הכינרת.</verse>
				<verse number="24">לפתע התחוללה סערה נוראה, והגלים הגבוהים הציפו את הסירה. ואילו ישוע ישן.</verse>
				<verse number="25">התלמידים ניגשו אל ישוע והעירו אותו בבהלה: "אדוננו, הצל אותנו! אנחנו טובעים!"</verse>
				<verse number="26">אולם ישוע ענה: "חסרי-אמונה שכמוכם! מדוע אתם פוחדים כל-כך? הוא קם ונזף ברוח, ופקד על הים להירגע. מיד פסקה הסערה; הרוח שקטה והים נרגע.</verse>
				<verse number="27">התלמידים הנדהמים שאלו זה את זה: "מיהו האיש הזה שאפילו הרוח והים נשמעים לו?"</verse>
				<verse number="28">בהגיעם אל ארץ הגדריים, באו לקראתם שני אנשים אחוזי-שדים. השניים התגוררו בבית-הקברות והיו מסוכנים כל כך, עד שאיש לא העז לעבור באזור ההוא.</verse>
				<verse number="29">השניים צעקו אל ישוע: "מה אתה רוצה מאתנו, בן-האלוהים? אסור לך עדיין לייסר אותנו!"</verse>
				<verse number="30">במרחק מה משם רעה עדר חזירים,</verse>
				<verse number="31">והשדים ביקשו: "אם אתה מגרש אותנו, שלח אותנו לפחות אל תוך החזירים האלה."</verse>
				<verse number="32">ישוע הסכים, וציווה עליהם: "הסתלקו!" השדים יצאו מהאנשים ונכנסו בחזירים, ואלה דהרו מיד במדרון ההר ישר אל תוך הים, וטבעו.</verse>
				<verse number="33">הרועים ברחו אל העיר הקרובה וסיפרו על מה שקרה,</verse>
				<verse number="34">וכל אנשי העיר יצאו מיד לראות את ישוע, וביקשו ממנו לעזוב את האזור ולא להטריד אותם.</verse>
			</chapter>
			<chapter number="9">
				<verse number="1">ישוע חזר לסירה, חצה את האגם ושב לכפר-נחום עיר מגוריו.</verse>
				<verse number="2">מספר אנשים הביאו אליו בחור משותק על אלונקה. כשראה ישוע את אמונתם, אמר לבחור: "התעודד, כי נסלחו לך כל חטאיך!"</verse>
				<verse number="3">"איש זה מגדף!" אמרו בלבם מספר סופרים. (כי מי מלבד אלוהים יכול לסלוח חטאים?)</verse>
				<verse number="4">ישוע ידע את מחשבותיהם, ולכן שאל אותם: "מדוע אתם חושבים מחשבות רעות? [(5-6) ]לבן האדם, יש סמכות לסלוח חטאים, אך מכיוון שכל אחד יכול לומר דברים סתם, אז אפגין לכם את סמכותי." הוא פנה אל הנער המשותק ואמר לו "קום! קפל את האלונקה שלך ולך הביתה!"</verse>
				<verse number="5">***</verse>
				<verse number="6">***</verse>
				<verse number="7">הבחור קפץ על רגליו לנגד עיניהם, והלך לביתו.</verse>
				<verse number="8">פחד אחז את הנוכחים, והם הודו לה' ושיבחו אותו על שנתן כוח כזה לבני-אדם.</verse>
				<verse number="9">כשישוע הלך משם הוא ראה בבית-המכס את גובה המכס, מתתיהו. "בוא והיה תלמיד שלי," אמר לו ישוע. מתתיהו קם, עזב את הכול מאחוריו והלך אחרי ישוע.</verse>
				<verse number="10">בערב כשאכלו ישוע ותלמידיו בביתו של מתתיהו, הצטרפו אליהם מוכסים וחוטאים אחרים.</verse>
				<verse number="11">הפרושים כעסו מאוד ואמרו לתלמידיו: "מדוע הרב שלכם אוכל בחברת החוטאים האלה?"</verse>
				<verse number="12">ישוע השיב להם: "אנשים בריאים אינם זקוקים לרופא; אלא שהחולים זקוקים לרופא!" השיב להם ישוע,</verse>
				<verse number="13">והוסיף: "עתה לכו ולימדו את משמעות הפסוק: 'כי חסד חפצתי ולא זבח.' לא באתי לקרוא לצדיקים לחזור בתשובה, כי אם לחוטאים."</verse>
				<verse number="14">יום אחד באו תלמידי יוחנן אל ישוע ושאלו: "מדוע תלמידיך אינם צמים כמונו וכמו הפרושים?"</verse>
				<verse number="15">"האם יכולים ידידי החתן להתאבל ולצום בזמן שהוא נמצא אתם?" השיב להם ישוע בשאלה. "אולם יבוא יום שאני (החתן) אלקח מהם, ואז הם יתאבלו ויצומו."</verse>
				<verse number="16">"מי תופר טלאי מבד חדש על בגד ישן? הרי הטלאי מהבגד החדש יינתק ויגדיל את החור בבגד!</verse>
				<verse number="17">ומי ממלא יין חדש בחביות רקובות? הרי היין יבקע את החביות ויישפך החוצה! יין חדש יש לשמור בחביות חדשות. כך יישמרו היין והחביות."</verse>
				<verse number="18">בשעה שישוע דיבר בא אליו הרב של בית-הכנסת המקומי והשתחווה לפניו. "בתי הקטנה מתה ממש עכשיו," אמר הרב, "אולם אתה תוכל להחיות אותה, אם רק תבוא ותיגע בה."</verse>
				<verse number="19">ישוע קם והלך אחרי הרב, ותלמידיו הצטרפו אליו.</verse>
				<verse number="20">בקרב הקהל שהלך אחריהם הייתה אישה שסבלה משטף דם מתמיד במשך שתים-עשרה שנה. היא עמדה מאחורי ישוע ונגעה בקצה מעילו,</verse>
				<verse number="21">מפני שחשבה: "אם רק אגע בבגדו, ארפא!"</verse>
				<verse number="22">ישוע פנה לאחור ואמר לאישה: "התעודדי בתי, אמונתך ריפאה אותך." ובאותו רגע היא נרפאה.</verse>
				<verse number="23">ישוע הגיע לבית הרב וראה את המתאבלים שבכו וקוננו קינות.</verse>
				<verse number="24">"לכו מכאן כולכם!" קרא ישוע. "הילדה לא מתה; היא רק ישנה!" אולם כולם צחקו לו.</verse>
				<verse number="25">ברגע שיצאו האנשים נכנס ישוע לחדר הילדה, אחז בידה, והיא קפצה ממיטתה בריאה לגמרי.</verse>
				<verse number="26">השמועה על הנס הנפלא הזה התפשטה בכל האזור.</verse>
				<verse number="27">כשעזב ישוע את בית הרב, הלכו בעקבותיו שני עיוורים וצעקו: "בן דוד, רחם עלינו!"</verse>
				<verse number="28">שני העיוורים נכנסו אל הבית שבו התארח ישוע, והוא שאל אותם: "האם אתם מאמינים שאני יכול להשיב לכם את ראייתכם?" "כן, אדון," ענו השניים, "אנחנו מאמינים."</verse>
				<verse number="29">ישוע נגע בעיניהם ואמר: "משום שהאמנתם, תירפאו."</verse>
				<verse number="30">לפתע יכלו השניים לראות! ישוע הזהיר אותם שלא יספרו על כך לאיש,</verse>
				<verse number="31">אולם השניים לא שמעו בקולו ופרסמו את דבר הנס בכל הארץ.</verse>
				<verse number="32">כשעזב ישוע את המקום הוא פגש אדם אילם שהיה אחוז שד.</verse>
				<verse number="33">ישוע גירש את השד, והאיש החל לדבר. ההמונים נדהמו וקראו: "מעולם לא נראו דברים כאלה בישראל!"</verse>
				<verse number="34">אולם הפרושים אמרו: "הוא יכול לגרש שדים משום שהוא בעצמו אחוז שד; אדון השדים נמצא בתוכו!"</verse>
				<verse number="35">ישוע עבר בכל הערים והכפרים שבאזור, כשהוא מלמד בבתי-הכנסת ומבשר את החדשות הטובות על מלכות השמים. בכל מקום שבו ישוע ביקר הוא ריפא את האנשים מכל מיני מחלות.</verse>
				<verse number="36">הוא ריחם על כל האנשים שלא ידעו מה לעשות ולאן לפנות. הם היו כמו כבשים תועות בלי רועה.</verse>
				<verse number="37">"הקציר כה רב אך הפועלים כה מעטים!" אמר ישוע לתלמידיו.</verse>
				<verse number="38">"התפללו ובקשו מהאחראי על הקציר שידריך ויכשיר לעבודה פועלים רבים יותר!"</verse>
			</chapter>
			<chapter number="10">
				<verse number="1">ישוע קרא אליו את שנים-עשר תלמידיו ונתן להם כוח לגרש רוחות רעות ולרפא כל מיני מחלות.</verse>
				<verse number="2">אלה שמותיהם של שנים-עשר התלמידים: שמעון (הנקרא גם פטרוס), אנדרי (אחיו של שמעון), יעקב (בנו של זבדי), יוחנן (אחיו של יעקב),</verse>
				<verse number="3">פיליפוס, בר-תלמי, תומא, מתתיהו (גובה המכס), יעקב (בן-חלפי), תדי,</verse>
				<verse number="4">שמעון (מחבורת "הקנאים"), ויהודה איש קריות (זה שהסגיר את ישוע).</verse>
				<verse number="5">ישוע נתן להם את ההוראות הבאות: "אל תלכו אל הגויים או אל השומרונים,</verse>
				<verse number="6">כי אם אל הצאן התועה של עם ישראל בלבד.</verse>
				<verse number="7">לכו וספרו להם שמלכות השמים קרובה.</verse>
				<verse number="8">רפאו את החולים, הקימו את המתים לתחייה, רפאו את המצורעים וגרשו את השדים. אתם קיבלתם הכול חינם אין כסף, לכן אל תדרשו תמורה בעד שירותכם!</verse>
				<verse number="9">"אל תיקחו איתכם זהב, כסף או נחושת.</verse>
				<verse number="10">אל תיקחו תרמיל עם בגדים להחלפה, לא נעלים ואף לא מקל הליכה. האנשים שתעזרו להם ידאגו לכם ויטפלו בכם.</verse>
				<verse number="11">בבואכם לעיר או לכפר, חפשו שם בן אדם טוב והישארו בביתו עד שיגיע הזמן ללכת לעיר אחרת.</verse>
				<verse number="12">כשתכנסו אל הבית, קודם כל ברכו אותו בשלום.</verse>
				<verse number="13">אם זהו ביתם של אנשים טובים, הברכה תתקיים; ואם אין אלה אנשים טובים, הברכה תשוב אליכם.</verse>
				<verse number="14">בכל עיר או בית שבהם לא יקבלו אתכם, נערו את אבק המקום מעל רגליכם ולכו לדרככם.</verse>
				<verse number="15">אני אומר לכם: אף לסדום ועמורה יהיה קל יותר ביום-הדין מאשר לערים אלה.</verse>
				<verse number="16">"אני שולח אתכם כמו כבשים בין זאבים. לכן היו ערמומיים כנחשים ותמימים כיונים.</verse>
				<verse number="17">אולם היזהרו! כי עלולים לאסור ולשפוט אתכם ולהלקות אתכם בשוטים בבתי-הכנסת.</verse>
				<verse number="18">כן, יהיה עליכם להישפט לפני מלכים ומושלים בגללי, אולם זאת תהיה לכם הזדמנות לספר להם ולעולם כולו על אודותיי.</verse>
				<verse number="19">"כשיאסרו אתכם, אל תדאגו למה שתגידו במשפט, כי אני אשים בפיכם את המילים הנכונות בזמן הנכון,</verse>
				<verse number="20">וכך לא אתם תדברו, כי אם רוח אביכם שבשמים ידבר בפיכם.</verse>
				<verse number="21">"אח יבגוד באחיו ויסגירו למוות; אבות ימסרו את בניהם למוות; ילדים יקומו נגד הוריהם וייגרמו למותם.</verse>
				<verse number="22">כולם ישנאו אתכם משום שאתם שייכים לי, אולם כל מי שיחזיק מעמד עד הסוף — ייוושע!</verse>
				<verse number="23">"אם רודפים אתכם ומציקים לכם בעיר אחת — ברחו לעיר אחרת. לא תספיקו לעבור בין כל הערים עד שבן-האדם יחזור.</verse>
				<verse number="24">תלמיד איננו גדול ממורו, ועבד אינו מכובד מאדוניו.</verse>
				<verse number="25">התלמיד משתתף בגורל מורו, ומה שיקרה לאדון יקרה גם לעבד. ואם לי, האדון, קראו 'בעל-זבוב' (אדון השדים), אין ספק שכך יקראו גם לכם.</verse>
				<verse number="26">אולם אל תפחדו מאלה שמאיימים עליכם, כי יבוא הזמן שהאמת תצא לאור, וכולם יוכלו לראות את מזימות הסתר שלהם.</verse>
				<verse number="27">"מה שאני אומר לכם בחושך, לכו והכריזו אותו באור היום. ומה שאני לוחש באוזניכם, השמיעו בקול מעל גגות הבתים.</verse>
				<verse number="28">"אל תפחדו מאלה היכולים להרוג את גופכם בלבד, אולם אינם מסוגלים לפגוע בנפשכם! עליכם לפחוד רק מאלוהים היכול להשמיד גם את הגוף וגם את הנפש בגיהינום.</verse>
				<verse number="29">אף ציפור דרור (הנמכרת בזול) לא תיפול על הארץ בלי שאביכם שבשמים ידע זאת.</verse>
				<verse number="30">אלוהים יודע אף את מספר השערות שעל ראשכם!</verse>
				<verse number="31">לכן אל תפחדו! אתם יקרים לאלוהים יותר מציפורים רבות.</verse>
				<verse number="32">"כל המודה בי לפני בני-אדם, גם אני אודה בו לפני אבי שבשמים.</verse>
				<verse number="33">אולם אם מישהו טוען שאינו מכיר אותי, גם אני לא אכיר בו לפני אבי שבשמים.</verse>
				<verse number="34">"אל תחשבו שבאתי להשכין שלום בארץ! לא שלום, כי אם חרב.</verse>
				<verse number="35">באתי להמריד בן באביו ובת באמה, ולגרום לכלה למרוד בחמותה.</verse>
				<verse number="36">אויביו הגדולים של האדם יהיו דווקא בני-ביתו.</verse>
				<verse number="37">אם אתה אוהב את אביך ואת אמך יותר ממני, אינך ראוי להיות תלמידי. ואם אתה אוהב את בנך או את בתך יותר ממני, אינך ראוי לי.</verse>
				<verse number="38">אם אינך מוכן לשאת את צלבך וללכת אחרי, אינך ראוי לי.</verse>
				<verse number="39">"אם אתה רוצה לשמור על חייך — תאבד אותם, ואם תהיה מוכן לוותר על חייך למעני — תציל אותם.</verse>
				<verse number="40">"מי שמקבל אתכם בשמחה — מקבל אותי. ומי שמקבל אותי — מקבל גם את האלוהים ששלח אותי.</verse>
				<verse number="41">אם תקבלו בשמחה נביא, משום שהוא איש אלוהים — תקבלו אותו שכר בשמים שמקבל הנביא. ואם תקבלו אנשים טובים וצדיקים, משום שהם אוהבים את ה' — תקבלו אותו השכר שהם מקבלים.</verse>
				<verse number="42">ואם בתור תלמידי תתנו לילד קטן כוס מים קרים, אני מבטיח לכם שתקבלו שכר משמעותי על כך."</verse>
			</chapter>
			<chapter number="11">
				<verse number="1">כשישוע סיים לתת הוראות לתלמידיו, הלך בעצמו להטיף בערים שלהם.</verse>
				<verse number="2">יוחנן המטביל, שהיה אז בכלא, שמע על הנסים שחולל המשיח, ולכן שלח שניים מתלמידיו לשאול את ישוע:</verse>
				<verse number="3">"האם אתה האיש שלו אנו מחכים? או האם עלינו להמשיך לחכות למישהו אחר?"</verse>
				<verse number="4">השיב להם ישוע: "לכו וספרו ליוחנן את כל מה שראיתם ושמעתם כאן היום.</verse>
				<verse number="5">ספרו לו שהעיוורים רואים, הפיסחים מהלכים, המצורעים מטוהרים, החרשים שומעים, המתים קמים לתחייה והעניים שומעים את בשורת מלכות האלוהים.</verse>
				<verse number="6">מלבד זאת אמרו לו: "אשרי האיש שעבורו אינני מהווה מכשול!"</verse>
				<verse number="7">לאחר שהלכו התלמידים החל ישוע לדבר אל הקהל על יוחנן: "למה ציפיתם כשהלכתם אל המדבר השומם לראות את יוחנן? עשב הנע ברוח?</verse>
				<verse number="8">או אולי ציפיתם לפגוש אדם לבוש פאר, כמו נסיך בארמון?</verse>
				<verse number="9">או האם ציפיתם לראות נביא אלוהים? אז נכון, והוא אף גדול מנביא!</verse>
				<verse number="10">יוחנן הוא השליח שנועד ללכת לפני ולבשר את בואי, כפי שכתוב בתנ"ך: 'הנני שולח מלאכי ופינה דרך לפני'.</verse>
				<verse number="11">"אומר לכם את האמת: מבין כל האנשים שנולדו אי-פעם, לא היה איש גדול כיוחנן המטביל. ובכל זאת, הוא נחשב לקטן לעומת כל אחד במלכות השמים.</verse>
				<verse number="12">מאז יוחנן ועד היום, חייבים להיאבק למען מלכות השמיים!</verse>
				<verse number="13">כל התורה והנביאים סיפרו על המשיח עד בואו של יוחנן.</verse>
				<verse number="14">אם אתם מוכנים להאמין לדברי, יוחנן הוא שאליו כולם מחכים ומייחלים.</verse>
				<verse number="15">הקשיבו למה שאני אומר לכם!</verse>
				<verse number="16">"מה אני יכול להגיד על הדור הזה? האנשים כאן דומים לילדים המשחקים עם חבריהם ואומרים:</verse>
				<verse number="17">'שיחקנו אתכם ב"חתן וכלה", אבל לא שמחתם. שיחקנו אתכם ב"לוויה", אבל לא התאבלתם.'</verse>
				<verse number="18">יוחנן המטביל התנזר מיין וצם לעיתים קרובות, ואתם אומרים עליו 'שד בו'.</verse>
				<verse number="19">בן-האדם אוכל ושותה ואתם מתלוננים שהוא זולל וסובא ומתחבר עם אנשים מפוקפקים. האמת של אלוהים נגלית דרך חייהם וחוכמתם של צדיקים."</verse>
				<verse number="20">לאחר מכן החל ישוע להוכיח את הערים שבהן חולל נסים רבים, כי התושבים לא חזרו בתשובה.</verse>
				<verse number="21">"אוי לכן, כורזין ובית-צידה! אילו חוללתי בערים המושחתות צור וצידון את הנסים שחוללתי בקרבכן, אנשיהן מזמן היו חוזרים בתשובה ולובשים שק ואפר לאות חרטה.</verse>
				<verse number="22">ובאמת, ביום-הדין תקבלנה צור וצידון עונש קל משלכן!</verse>
				<verse number="23">ואת כפר-נחום, החושבת את שישבחו וירוממו אותך עד השמים? לגיהינום תורדי! אילו נעשו בסדום הנפלאות שחוללתי בך, הייתה סדום קיימת עד היום!</verse>
				<verse number="24">ובאמת, ביום-הדין תקבל סדום עונש קל משלך!"</verse>
				<verse number="25">לאחר מכן התפלל ישוע את התפילה הבאה: "אבי, אדון השמים והארץ, אני מודה לך על שהסתרת את האמת מפני אלה החושבים את עצמם לחכמים, ועל שגילית אותה לילדים קטנים.</verse>
				<verse number="26">תודה לך אבי, על שבחרת לפעול דווקא כך.</verse>
				<verse number="27">"הכול נמסר לי מאת אבי. איש אינו מכיר ממש את הבן — מלבד האב. ואיש אינו מכיר ממש את האב — מלבד הבן, והאנשים שהוא בוחר לגלות להם את האב."</verse>
				<verse number="28">"אתם, העייפים והנושאים עול כבד: בואו אלי ואתן לכם מנוחה. [(29-30) ]שאו את העול שלי ולימדו ממני, כי אני עניו וצנוע, ואצלי תמצאו מנוחה לנפשותיכם. כי עולי נעים ומשאי קל."</verse>
			</chapter>
			<chapter number="12">
				<verse number="1">לאחר מכן, בשבת אחת, עברו ישוע ותלמידיו דרך שדה תבואה. מאחר שהתלמידים היו רעבים הם קטפו שיבולים ואכלו את הגרעינים.</verse>
				<verse number="2">פרושים אחדים ראו את הדבר ומחו לפני ישוע: "תלמידיך עוברים על התורה! הם מחללים את השבת!"</verse>
				<verse number="3">אולם ישוע השיב להם: "האם מעולם לא קראתם מה עשה דוד המלך כשהוא ואנשיו היו רעבים?</verse>
				<verse number="4">דוד נכנס לבית האלוהים, ויחד עם אנשיו אכל את לחם הפנים שהיה מיועד לכוהנים בלבד. גם מעשה זה היה עבירה על התורה!</verse>
				<verse number="5">והאם מעולם לא קראתם בתורה שמותר לכוהנים התורנים לעבוד בשבת בבית-המקדש?</verse>
				<verse number="6">אני אומר לכם: יש כאן אחד שהוא גדול מן המקדש!</verse>
				<verse number="7">אילו הבינותם את הפסוק: 'חסד חפצתי ולא זבח', לא הייתם מרשיעים חפים מפשע!</verse>
				<verse number="8">כי בן האדם הוא אדון השבת!"</verse>
				<verse number="9">ישוע המשיך בדרכו ונכנס אל בית-הכנסת המקומי.</verse>
				<verse number="10">באותה שעה היה בבית-הכנסת איש שידו משותקת. שאלו הפרושים את ישוע: "האם מותר לרפא בשבת?" (הם קיוו שישוע יאמר "כן", כדי שיוכלו להרשיע ולאסור אותו).</verse>
				<verse number="11">אולם ישוע השיב להם: "אילו הייתה לכם כבשה אחת בלבד, והיא הייתה נופלת בשבת לתוך הבאר, האם לא הייתם עובדים באותו יום וטורחים להציל אותה?</verse>
				<verse number="12">וכמה יקר האדם מן הכבשה! כן, מותר לעשות טוב בשבת."</verse>
				<verse number="13">ישוע פנה אל האיש ואמר: "הושט את ידך." וכאשר זה הושיט את ידו היא נרפאה כליל ונראתה כמו היד השנייה.</verse>
				<verse number="14">כשראו הפרושים את המעשה של ישוע, כינסו אספה כדי לתכנן את מאסרו והוצאתו להורג.</verse>
				<verse number="15">אולם ישוע ידע את מזימתם, ולכן הלך משם. אנשים רבים הלכו בעקבותיו, וישוע ריפא את החולים שביניהם,</verse>
				<verse number="16">אך הזהיר אותם שלא לפרסם את דברי הנסים שחולל.</verse>
				<verse number="17">כך התקיימה נבואת ישעיהו:</verse>
				<verse number="18">"הן עבדי, אתמך בו, בחירי רצתה נפשי. נתתי רוחי עליו, משפט לגויים יוציא.</verse>
				<verse number="19">לא יצעק ולא יישא ולא ישמיע בחוץ קולו;</verse>
				<verse number="20">קנה רצוץ לא ישבור ופשתה כהה לא יכבנה; לאמת יוציא משפט.</verse>
				<verse number="21">לא יכהה ולא ירוץ עד ישים בארץ משפט, ולתורתו איים (גויים) ייחלו".</verse>
				<verse number="22">לאחר מכן הובא אל ישוע אדם אחוז שד, שהיה עיוור ואילם. ישוע ריפא את האיש והשיב לו את ראייתו ואת כושר הדיבור.</verse>
				<verse number="23">הקהל, שהופתע מאוד, קרא: "אולי ישוע הוא המשיח בן-דוד!"</verse>
				<verse number="24">אולם כששמעו זאת הפרושים, אמרו: "אין פלא שהוא יכול לגרש שדים; הרי הוא מקבל את כוחו מבעל-זבוב שר השדים!"</verse>
				<verse number="25">ישוע ידע את מחשבותיהם, ולכן ענה: "ממלכה מפולגת בתוך עצמה תתפרק. בית מפולג או עיר מפולגת לא יחזיקו מעמד ויקרסו גם הם.</verse>
				<verse number="26">אם השטן מגרש את השטן, הרי שהוא נלחם בעצמו והורס את ממלכתו.</verse>
				<verse number="27">ואם, לפי טענתכם, אני מגרש את השדים בכוחו של בעל-זבוב — אז בכוחו של מי מגרשים בניכם את השדים? לכן הם יהיו לאמות מידה.</verse>
				<verse number="28">אולם אם אני מגרש את השדים בכוחו של אלוהים וברוחו, אז עובדה שמלכות האלוהים הגיעה אליכם.</verse>
				<verse number="29">איש אינו יכול לשדוד את מלכות השטן לפני שיכבול אותו תחילה. לאחר שיכבול את השטן, יוכל לגרש את השדים שלו.</verse>
				<verse number="30">מי שאינו אתי נגדי הוא, ומי שאינו אוסף אתי — מפזר. [(31-32) ]"כל חטאיכם יכולים להיסלח, גם אם אתם מקללים אותי, רק חטא אחד לא ייסלח לכם לעולם: גידוף רוח הקודש."</verse>
				<verse number="31">***</verse>
				<verse number="32">***</verse>
				<verse number="33">"את העץ מכירים על-פי הפרי שהוא נותן. עץ משובח נותן פרי טוב, ועץ רקוב נותן פרי רקוב.</verse>
				<verse number="34">ילדי נחשים שכמוכם! כיצד יכולים אנשים רשעים כמוכם לומר דבר טוב? הרי אדם מדבר מתוך הממלא את לבו!</verse>
				<verse number="35">אדם טוב מפיק מעשים טובים מהטוב שבלבו, בעוד שאדם רע מפיק מעשים רעים מהרוע שבלבו.</verse>
				<verse number="36">ואני אומר לכם: ביום-הדין יהיה עליכם לתת דין וחשבון על כל מילה בטלה שיצאה מפיכם!</verse>
				<verse number="37">הדברים שאתם אומרים כאן עכשיו יקבעו את גורלכם: או שהם יזכו אתכם, או שהם יחייבו אתכם בדין."</verse>
				<verse number="38">יום אחד באו אל ישוע סופרים ופרושים אחדים וביקשו שיחולל לפניהם נס (כדי להוכיח שהוא המשיח). [(39-40) ]אולם ישוע השיב: "רק דור רע וכופר יכול לדרוש נסים נוספים! אבל האות היחיד שתקבלו יהיה אות יונה הנביא. כשם שיונה הנביא היה בבטנו של הדג שלושה ימים ושלושה לילות, כך גם בן-האדם יהיה בבטן האדמה שלושה ימים ושלושה לילות.</verse>
				<verse number="39">***</verse>
				<verse number="40">***</verse>
				<verse number="41">ביום-הדין יקומו אנשי נינווה וירשיעו אתכם. כי לאחר שיונה דיבר אליהם, הם חזרו בתשובה, חדלו ממעשיהם הרעים ופנו לה', ואילו לפניכם עומד אדם גדול מיונה, ואתם מסרבים לשמוע לו.</verse>
				<verse number="42">גם מלכת שבא תרשיע את העם הזה ביום-הדין. שהרי היא באה מארץ רחוקה כדי להקשיב לחכמת שלמה, ואילו לפניכם עומד אדם גדול משלמה." [(43-45) ]"דור רשע זה דומה לאדם אחוז שד. כאשר יוצא השד מן האדם, הוא הולך למדבר לזמן מה ומחפש לו מנוחה. משאינו מוצא את המנוחה שחיפש, הוא אומר לעצמו: 'אשוב לאדם שמתוכו יצאתי.' בשובו מוצא השד את לבו של אותו אדם מטואטא, מסודר ומטופח, ואז מוצא השד שבעה שדים אחרים ורעים ממנו, וכולם יחד נכנסים לתוך אותו אדם וחיים בו. וכך מצבו של אדם זה גרוע משהיה."</verse>
				<verse number="43">***</verse>
				<verse number="44">***</verse>
				<verse number="45">***</verse>
				<verse number="46">בשעה שישוע דיבר בתוך בית מלא אנשים, עמדו אמו ואחיו בחוץ וביקשו לראות אותו.</verse>
				<verse number="47">מישהו בא אל ישוע והודיע לו שאמו ואחיו עומדים בחוץ ורוצים לדבר אתו.</verse>
				<verse number="48">"מי היא אמי?" קרא ישוע. "מי הם אחי?"</verse>
				<verse number="49">הוא הצביע על תלמידיו והכריז: "אלה הם אמי ואחי!</verse>
				<verse number="50">כל מי שמציית לאבי שבשמים הוא אמי, אחי ואחותי!"</verse>
			</chapter>
			<chapter number="13">
				<verse number="1">באותו יום, בשעה מאוחרת יותר, עזב ישוע את הבית וירד אל החוף.</verse>
				<verse number="2">תוך זמן קצר התאסף שם קהל כה רב, עד שישוע נאלץ להיכנס לסירה, ואילו כל העם נשאר על החוף.</verse>
				<verse number="3">ישוע הרבה ללמד את העם במשלים, והנה אחד מהם: "איכר יצא לזרוע בשדה.</verse>
				<verse number="4">כשפיזר את הזרעים נפלו אחדים מהם בצד הדרך, והציפורים באו ואכלו אותם.</verse>
				<verse number="5">זרעים אחדים נפלו על אדמה סלעית, במקום שבו לא הייתה אדמה רבה. הנבטים צמחו במהירות באדמה הרדודה,</verse>
				<verse number="6">אולם השמש הלוהטת צרבה אותם והם התייבשו ומתו, כי השורשים לא היו עמוקים.</verse>
				<verse number="7">זרעים אחדים נפלו בין הקוצים, ואלה חנקו את הצמחים הרכים.</verse>
				<verse number="8">אולם זרעים אחדים נפלו על אדמה טובה ופורייה, ונשאו פרי מבורך ורב פי 30, פי 60 ואף פי 100 ממה שזרע האיכר.</verse>
				<verse number="9">מי שמסוגל לשמוע, שיקשיב!"</verse>
				<verse number="10">תלמידיו של ישוע באו אליו ושאלו: "מדוע אתה משתמש תמיד בדוגמאות קשות כל כך?"</verse>
				<verse number="11">הסביר להם ישוע: "רק לכם מותר לדעת את סודות מלכות השמים; לאחרים לא ניתן לדעת אותם.</verse>
				<verse number="12">כי מי שיש לו — יינתן לו עוד ויהיה לו שפע רב; ומי שאין — גם המעט שיש לו יילקח ממנו.</verse>
				<verse number="13">אני מדבר אל בני אדם במשלים מכיוון שכאשר מראים להם משהו הם לא רואים, וכאשר אומרים להם משהו הם לא שומעים וגם לא מבינים.</verse>
				<verse number="14">כך התקיימה נבואתו של ישעיהו: 'שמעו שמוע ואל תבינו, וראו ראו ואל תדעו.</verse>
				<verse number="15">השמן לב העם הזה ואזניו הכבד ועיניו השע, פן יראה בעיניו ובאזניו ישמע, ולבבו יבין ושב ורפא לו.'</verse>
				<verse number="16">אולם אשרי עיניכם כי הן רואות, ואשרי אוזניכם כי הן שומעות.</verse>
				<verse number="17">הרבה נביאים וצדיקים השתוקקו לראות את מה שאתם רואים ולשמוע את מה שאתם שומעים, אך לא זכו.</verse>
				<verse number="18">"זהו פירוש המשל:</verse>
				<verse number="19">השביל הקשה שעליו נפלו חלק מהזרעים מסמל את לבו של האדם השומע את הבשורה, אך אינו מבין אותה; ואז בא השטן וחוטף את מה שנזרע בלבו.</verse>
				<verse number="20">האדמה הסלעית והרדודה מסמלת את לבו של האדם השומע את הבשורה ומקבל אותה בשמחה.</verse>
				<verse number="21">אולם לאמונתו אין עומק, והזרעים אינם מכים שורשים עמוקים. משום כך, ברגע של קושי ומבחן נעלמת התלהבותו והוא נובל.</verse>
				<verse number="22">האדמה המכוסה קוצים מסמלת את האדם ששמע את הבשורה, אולם דאגות החיים ורצונו להתעשר חונקים את דבר האלוהים, והוא הולך ומפחית בעבודת אלוהים.</verse>
				<verse number="23">האדמה הטובה מסמלת את לבו של אדם המקשיב לבשורה, מבין אותה ומביא פרי רב, פי 30, פי 60 ואף פי 100."</verse>
				<verse number="24">ישוע סיפר להם משל נוסף: "מלכות השמים דומה לאיכר שזרע בשדה שלו זרעים טובים.</verse>
				<verse number="25">אולם לילה אחד, בזמן שהאיכר ישן, בא אויבו וזרע עשבי בר בין החיטה.</verse>
				<verse number="26">כשהחלה החיטה לנבוט, נבטו גם עשבי הבר.</verse>
				<verse number="27">"משרתיו של האיכר באו אליו ואמרו: 'אדוננו, השדה שבו זרעת זרעים משובחים מלא עשבים!'</verse>
				<verse number="28">"'אחד מאויבי עשה זאת,' אמר האיכר. 'האם אתה רוצה שנעקור את העשבים השוטים?' שאלו המשרתים.</verse>
				<verse number="29">'לא', השיב האיכר. 'אתם עלולים לעקור בטעות גם את החיטה.</verse>
				<verse number="30">הניחו להם לגדול יחד עד הקציר, ואז אומר לקוצרים לאסוף תחילה את העשבים השוטים ולשרוף אותם, ולאחר מכן לאסוף את החיטה ולהכניסה לאסם.'" [(31-32) ]ישוע סיפר להם עוד משל: "מלכות השמים דומה לגרגר זעיר של צמח החרדל אשר נזרע בשדה. למרות שגרגר זה קטן ביותר, הוא גדל להיות אחד הצמחים הגדולים ביותר, והציפורים יכולות לבנות להן קן בין ענפיו."</verse>
				<verse number="31">***</verse>
				<verse number="32">***</verse>
				<verse number="33">ישוע נתן להם דוגמה נוספת: "אפשר להמשיל את מלכות השמים לאישה המתכוננת לאפות לחם. היא לוקחת את כמות הקמח הדרושה ושמה מעט שמרים, עד שהבצק כולו תופח."</verse>
				<verse number="34">את כל אלה דיבר ישוע אל הקהל במשלים; ובלי משל לא דיבר אליהם.</verse>
				<verse number="35">כך הוא קיים את הנבואה: "אפתחה במשל פי, אביעה חידות מני-קדם".</verse>
				<verse number="36">לאחר מכן עזב ישוע את ההמון ונכנס הביתה. תלמידיו ביקשו ממנו שיסביר להם את משל העשבים בשדה החיטה.</verse>
				<verse number="37">"בן-האדם הוא האיכר הזורע את הזרעים הטובים," הסביר להם ישוע.</verse>
				<verse number="38">"השדה מסמל את העולם, הזרעים מסמלים את בני מלכות האלוהים, והעשבים מסמלים את האנשים השייכים לשטן.</verse>
				<verse number="39">האויב שזרע את עשבי-הבר בשדה החיטה הוא השטן, הקציר הוא סוף העולם והקוצרים הם המלאכים."</verse>
				<verse number="40">"כשם שבמשל זה נאספו העשבים ונשרפו, כך יהיה גם בסוף העולם.</verse>
				<verse number="41">בן-האדם ישלח את מלאכיו, והם ידרשו מתוך המלכות את כל עושי הרע ואת כל אלה שמכשילים את האחרים,</verse>
				<verse number="42">וישליכו אותם לכבשן שישרוף אותם. שם הם יבכו ויחרקו שיניים</verse>
				<verse number="43">ואילו הצדיקים יזרחו כשמש במלכות אביהם. מי שמסוגל לשמוע, שיקשיב!</verse>
				<verse number="44">"מלכות השמים דומה לאוצר שאיש גילה בתוך שדה. בהתלהבותו הרבה מכר האיש את כל אשר היה לו, כדי שיוכל לקנות את השדה עם האוצר שמצא בו."</verse>
				<verse number="45">"מלכות השמים דומה לפנינה נהדרת שמצא סוחר בעת שחיפש פנינים מובחרות.</verse>
				<verse number="46">כשגילה הסוחר את הפנינה היקרה, שהייתה ממש 'מציאה', הלך ומכר את כל רכושו, כדי שיוכל לקנות אותה."</verse>
				<verse number="47">"אפשר לתאר את מלכות השמים גם בסיפור על דייג שהשליך את רשתו לים, ונלכדו בה כל מיני דגים.</verse>
				<verse number="48">כשנמלאה הרשת, הדייג הוציא אותה אל החוף והחל למיין את הדגים: את הטובים שם בסלים, ואת האחרים השליך.</verse>
				<verse number="49">כך יהיה גם בסוף העולם: המלאכים יבואו ויפרידו בין הרשעים ובין הצדיקים.</verse>
				<verse number="50">את הרשעים ישליכו המלאכים לאש — שם הם יבכו ויחרקו שיניים."</verse>
				<verse number="51">"האם אתם מבינים?" שאל אותם ישוע. "כן," ענו התלמידים, "אנחנו מבינים."</verse>
				<verse number="52">וישוע הוסיף: "תלמיד שלמד והבין את מלכות השמים דומה לאיש עשיר שמוציא מאוצרו דברים עתיקים וגם חדשים."</verse>
				<verse number="53">כשסיים ישוע לספר להם את המשלים האלה, המשיך בדרכו.</verse>
				<verse number="54">כשהגיע אל ביתו (בנצרת שבגליל) לימד את האנשים בבתי-הכנסת, והפליא את כולם בחכמתו ובניסים.</verse>
				<verse number="55">"כיצד ייתכן הדבר?" תמהו האנשים. "הלא הוא בנו של הנגר, ואנחנו מכירים את מרים אמו ואת אחיו — יעקב, יוסף, שמעון ויהודה!</verse>
				<verse number="56">גם את אחיותיו אנחנו מכירים — הרי כולן גרות כאן. כיצד הוא יכול להיות גדול כל כך?"</verse>
				<verse number="57">והם רגזו מאוד על ישוע. "אין נביא בעירו!" אמר להם ישוע. "את הנביא מכבדים בכל מקום, מלבד בביתו ובקרב בני-עמו."</verse>
				<verse number="58">ומאחר שלא האמינו בו הוא חולל שם נסים מעטים בלבד.</verse>
			</chapter>
			<chapter number="14">
				<verse number="1">כאשר שמע הורדוס (שר הרובע של המדינה) על ישוע,</verse>
				<verse number="2">אמר לאנשיו: "אין ספק שהאיש הזה הוא יוחנן המטביל! יוחנן קם לתחייה, ולכן הוא מסוגל לחולל את כל הנסים האלה."</verse>
				<verse number="3">הורדוס אמר דברים אלה משום שזמן מה קודם לכן אסר את יוחנן וכבל אותו בכלא, על-פי דרישת אשתו הורודיה שהייתה בעבר אשת אחיו פיליפוס,</verse>
				<verse number="4">משום שיוחנן אמר להורדוס שאסור לו להתחתן אתה.</verse>
				<verse number="5">הורדוס רצה להרוג את יוחנן, אולם פחד ממהומות ומרידות, כי העם חשב את יוחנן לנביא.</verse>
				<verse number="6">אולם במסיבת יום הולדתו של הורדוס רקדה לפניו בת הורודיה ריקוד שמצא-חן בעיניו מאוד,</verse>
				<verse number="7">והוא הבטיח בשבועה לתת לה כל מה שתרצה.</verse>
				<verse number="8">לפי דרישת אמה ביקשה הנערה שיביאו לפניה על מגש את ראשו של יוחנן המטביל.</verse>
				<verse number="9">המלך הצטער, אולם לא רצה להפר את שבועתו, ולא רצה לאבד את יוקרתו בעיני אורחיו. משום כך נתן הורדוס את ההוראות הדרושות,</verse>
				<verse number="10">וראשו של יוחנן נכרת בבית הסוהר</verse>
				<verse number="11">והובא על מגש לבתה של הורודיה, אשר נתנה אותו לאמה.</verse>
				<verse number="12">תלמידי יוחנן באו וביקשו את גופתו, ולאחר שקברו אותו הלכו לישוע וסיפרו לו מה שקרה.</verse>
				<verse number="13">כששמע ישוע מה שקרה, הפליג לבדו בסירה למקום מבודד, אולם ההמונים גילו אותו, ולכן עזבו את כפריהם והלכו אחריו לאורך חוף הים.</verse>
				<verse number="14">ישוע ירד מהסירה, וכשראה את האנשים הרבים שחיכו לו, ריחם עליהם וריפא את החולים שביניהם.</verse>
				<verse number="15">לפנות ערב ניגשו אליו תלמידיו ואמרו: "אמור לכל האנשים האלה שילכו לקנות אוכל בכפרים שבאזור, כי השעה מאוחרת ובמקום השומם הזה אין מה לאכול."</verse>
				<verse number="16">אולם ישוע השיב להם: "אין צורך. אתם תאכילו אותם."</verse>
				<verse number="17">"מה?" קראו התלמידים בתמיהה. "יש לנו רק חמש ככרות לחם ושני דגים!"</verse>
				<verse number="18">"הביאו אותם לכאן," הורה ישוע.</verse>
				<verse number="19">הוא ציווה על האנשים לשבת על הדשא, לאחר מכן לקח את חמש ככרות הלחם ואת שני הדגים, הביט לשמים, ביקש מאלוהים שיברך את האוכל, פרס את הלחם ונתן לתלמידיו שיחלקו לעם.</verse>
				<verse number="20">כולם אכלו עד ששבעו, וכשאספו לבסוף את הפירורים שנשארו, מילאו שנים-עשר סלים.</verse>
				<verse number="21">באותו ערב היו שם כ-5000 איש מלבד הנשים והילדים!</verse>
				<verse number="22">לאחר מכן אמר ישוע לתלמידיו להיכנס לסירה ולחצות את הים, בעוד שהוא עצמו נשאר להיפרד מהקהל ולפזר אותם הביתה. [(23-24) ]לאחר ששלח ישוע את האנשים עלה על גבעה להתפלל. עם רדת הלילה, כשהתלמידים היו בסירה וישוע היה לבדו על החוף, פרצה סערה עזה והתלמידים נאבקו נגד הרוח החזקה והגלים הגבוהים.</verse>
				<verse number="23">***</verse>
				<verse number="24">***</verse>
				<verse number="25">בערך בשעה ארבע לפנות בוקר בא ישוע לקראתם, כשהוא פוסע על-פני המים.</verse>
				<verse number="26">התלמידים המבוהלים צעקו מפחד, כי חשבו שהוא רוח רפאים.</verse>
				<verse number="27">ישוע דיבר אליהם מיד והרגיע אותם: "אל תפחדו, זה אני!"</verse>
				<verse number="28">"אדון, אם זה באמת אתה," קרא אליו שמעון פטרוס, "צווה עלי ללכת לקראתך על-פני המים!"</verse>
				<verse number="29">"בסדר," ענה ישוע. "בוא!" ופטרוס ירד מן הסירה והחל ללכת על-פני המים לקראת ישוע.</verse>
				<verse number="30">אולם כשהביט פטרוס בגלים הגבוהים שסבבוהו נבהל והחל לטבוע. "הצל אותי, אדון!" צעק פטרוס.</verse>
				<verse number="31">מיד הושיט ישוע את ידו וחילץ את פטרוס. "חסר-אמונה אתה!" הוכיח אותו ישוע. "מדוע פקפקת?"</verse>
				<verse number="32">כשעלו ישוע ופטרוס לסירה השתתקה הרוח.</verse>
				<verse number="33">התלמידים האחרים ישבו שם המומים ונדהמים. "אתה באמת בן האלוהים!" קראו.</verse>
				<verse number="34">הם המשיכו בדרכם ועגנו בחוף גינוסר.</verse>
				<verse number="35">אנשי המקום הכירו אותו מיד, והפיצו את דבר בואו בכל האזור. תוך זמן קצר הובאו אליו חולים רבים כדי שירפא אותם.</verse>
				<verse number="36">החולים ביקשו מישוע שירשה להם רק לגעת בכנף בגדו, וכל אלה שעשו זאת נרפאו!</verse>
			</chapter>
			<chapter number="15">
				<verse number="1">יום אחד הגיעו מירושלים מספר פרושים וסופרים כדי לחקור את ישוע.</verse>
				<verse number="2">"מדוע תלמידיך אינם מקיימים את המסורת היהודית העתיקה?" דרשו לדעת. "מדוע תלמידיך אינם נוטלים את ידיהם לפני האוכל?"</verse>
				<verse number="3">השיב להם ישוע: "ומדוע עוברת המסורת שלכם על מצוותיו של אלוהים?</verse>
				<verse number="4">למשל, כתוב בתורה: 'כבד את אביך ואת אמך... ומקלל אביו ואמו מות יומת!' [(5-6) ]אולם אתם אומרים שמותר לאדם להתעלם מצרכי הוריו העניים, אם ייתן 'לעבודת האלוהים' את מה שיכול היה לתת להם. וכך אתם מפרים את מצוותו של ה', כדי לקיים מסורת וחוקים שהומצאו על-ידי בני-אדם.</verse>
				<verse number="5">***</verse>
				<verse number="6">***</verse>
				<verse number="7">צבועים שכמוכם! הנביא ישעיהו צדק כשאמר עליכם:</verse>
				<verse number="8">'ניגש העם הזה בפיו, ובשפתיו כבדוני ולבו רחק ממני;</verse>
				<verse number="9">ותהי יראתם אתי מצות אנשים מלמדה.'"</verse>
				<verse number="10">ישוע קרא לעם ואמר: "הקשיבו לדבריי והשתדלו להבינם:</verse>
				<verse number="11">מה שמטמא את האדם זה לא מה שנכנס לפה אלא מה שיוצא מהפה- זה מטמא את האדם!"</verse>
				<verse number="12">תלמידיו באו אליו ואמרו: "בדבריך אלה העלבת את הפרושים!"</verse>
				<verse number="13">ישוע השיב להם: "כל צמח שלא נשתל על-ידי אבי — ייעקר.</verse>
				<verse number="14">התעלמו מהם; הפרושים אינם אלא מורי-דרך עיוורים המדריכים עיוורים אחרים, ובסופו של דבר יפלו כולם יחד לתוך הבור!"</verse>
				<verse number="15">שמעון פטרוס ביקש מישוע שיסביר למה התכוון באמרו שאנשים מטמאים את עצמם ממה שיוצא מן הפה.</verse>
				<verse number="16">"האם אינך מבין?" שאל אותו ישוע.</verse>
				<verse number="17">"האם אינך רואה שכל מה שאתה אוכל עובר דרך מערכת העיכול ויוצא שוב החוצה?</verse>
				<verse number="18">אולם מילים רעות יוצאות מתוך לב רע ומטמאות את האומר אותן.</verse>
				<verse number="19">כי מתוך הלב יוצאות מחשבות רעות, מעשי רצח, ניאוף, זנות, גניבה, שקר ורכילות.</verse>
				<verse number="20">דברים אלה הם המטמאים את האדם. אכילה ללא נטילת ידיים אינה מטמאת את האדם."</verse>
				<verse number="21">ישוע עזב את האזור ההוא והלך אל אזור צור וצידון.</verse>
				<verse number="22">אישה כנענית שגרה שם באה אל ישוע והתחננה: "אדוני, בן-דוד, רחם עלי! שד אחז בבתי והוא מענה אותה ללא הרף."</verse>
				<verse number="23">אולם ישוע לא ענה לה — אף לא מילה אחת. תלמידיו ביקשו ממנו לגרש אותה: "אמור לה ללכת מכאן, כי היא מציקה לנו כל היום בתחינותיה."</verse>
				<verse number="24">"נשלחתי אל צאן האובדות של בית ישראל בלבד", אמר ישוע לאישה.</verse>
				<verse number="25">אולם האישה נפלה לרגליו ושוב ביקשה: "אדוני, עזור לי!"</verse>
				<verse number="26">"אין זה צודק לקחת את לחמם של הילדים ולהשליכו לכלבים," ענה לה ישוע.</verse>
				<verse number="27">"נכון, אדוני," השיבה האישה, "אבל לכלבים מותר לאכול את הפירורים שנופלים מעל השולחן."</verse>
				<verse number="28">"אישה," אמר לה ישוע, "יש בך אמונה רבה, ולכן תתמלא בקשתך." באותו רגע בתה נרפאה.</verse>
				<verse number="29">ישוע חזר לכינרת, עלה על גבעה והתיישב שם.</verse>
				<verse number="30">ההמונים הביאו אליו פיסחים, עיוורים, בעלי-מום, אילמים וחולים אחרים, הניחו אותם לפניו, והוא ריפא את כולם.</verse>
				<verse number="31">כאשר העם ראה את האילמים מפטפטים בהתרגשות, קטועי האיברים מקבלים איברים חדשים, נכים קופצים ורוקדים והעיוורים מביטים סביבם, נדהמו ושבחו את אלוהי ישראל.</verse>
				<verse number="32">לאחר מכן קרא ישוע לתלמידיו ואמר: "אני מרחם על אנשים אלה; הם נמצאים אתי כאן שלושה ימים, ולא נשאר להם מה לאכול. אינני רוצה לשלוח אותם רעבים, כי הם עלולים להתעלף בדרך."</verse>
				<verse number="33">"מאין נשיג במדבר הזה מספיק אוכל לכל ההמון?" שאלו התלמידים.</verse>
				<verse number="34">"כמה ככרות לחם נותרו לכם?" שאל אותם ישוע. "שבע," ענו, "וכמה דגים קטנים."</verse>
				<verse number="35">ישוע ציווה על העם לשבת על הארץ,</verse>
				<verse number="36">לקח את שבע ככרות הלחם ואת הדגים, הודה לאלוהים עליהם, חילק אותם למנות ונתן לתלמידים, כדי שיגישו ליושבים. [(37-38) ]לא זו בלבד שכולם אכלו לשובע (כ-4000 איש לא כולל נשים וילדים), כאשר אספו את השאריות הם מילאו שבעה סלים!</verse>
				<verse number="37">***</verse>
				<verse number="38">***</verse>
				<verse number="39">לאחר מכן שלח ישוע את האנשים לביתם, והוא עצמו עלה לסירה ושט למגדל.</verse>
			</chapter>
			<chapter number="16">
				<verse number="1">יום אחד באו פרושים וצדוקים אל ישוע כדי לנסות אותו, וביקשו ממנו שיחולל למענם נס מהשמים. [(2-3) ]אולם ישוע ענה להם: "אתם יודעים היטב כיצד לפרש את סימני הטבע! אם, למשל, לפנות ערב השמים אדומים, אתם אומרים שלמחרת יהיה מזג אוויר נאה. ואם בבוקר השמים קודרים, אתם אומרים שמזג האוויר יהיה סוער, ואתם צודקים. אולם אינכם מבינים את משמעות העת שבה אנו חיים!</verse>
				<verse number="2">***</verse>
				<verse number="3">***</verse>
				<verse number="4">דור רע וכופר זה מבקש לו אות כלשהו מהשמים, אבל האות היחיד שינתן לו הוא זה של יונה הנביא!" וישוע הלך משם.</verse>
				<verse number="5">בהגיעם אל הגדה השנייה של הכינרת גילו התלמידים כי שכחו לקחת איתם אוכל.</verse>
				<verse number="6">"היזהרו מהשאור של הפרושים והצדוקים!" הזהיר ישוע את תלמידיו.</verse>
				<verse number="7">הם חשבו שהוא אמר זאת משום ששכחו לקחת איתם לחם.</verse>
				<verse number="8">ישוע ידע את מחשבותיהם, ולכן אמר: "חסרי-אמונה שכמוכם! מדוע אתם דואגים כל כך שאין לכם לחם?</verse>
				<verse number="9">האם לעולם לא תבינו? האם אינכם זוכרים כלל את 5000 האנשים שהאכלתי בחמש ככרות לחם, ואת הסלים המלאים בשאריות?</verse>
				<verse number="10">האם שכחתם את 4000 האנשים שהאכלתי, ואת סלי השאריות שנשארו?</verse>
				<verse number="11">כיצד יכולתם להעלות על דעתכם שדיברתי על מזון? אולם אני חוזר ואומר: היזהרו מהשאור של הפרושים והצדוקים!"</verse>
				<verse number="12">לבסוף הבינו התלמידים שבמילה "שאור" התכוון ישוע ללימודים של הפרושים והצדוקים.</verse>
				<verse number="13">כשהגיע ישוע לקיסריה של פיליפוס, שאל את תלמידיו: "מה אומרים עלי האנשים? מי הם חושבים שאני?"</verse>
				<verse number="14">"יש האומרים שאתה יוחנן המטביל, אחרים — שאתה אליהו, ואחדים אומרים שאתה ירמיהו או נביא אחר."</verse>
				<verse number="15">"ומי אתם חושבים שאני?" המשיך ישוע לשאול.</verse>
				<verse number="16">"אתה המשיח בן אלוהים חיים!" השיב שמעון פטרוס.</verse>
				<verse number="17">"אשריך, שמעון בן-יונה," אמר לו ישוע, "כי אבי שבשמים הוא זה שגילה לך את האמת הזאת, ולא בן אדם.</verse>
				<verse number="18">כשמך כן אתה: פטרוס — סלע; על סלע זה אבנה את קהילתי, וכל כוחות שאול לא יגברו עליה.</verse>
				<verse number="19">אני אתן לך את מפתחות מלכות השמים; כל מה שתסגור בארץ יהיה סגור בשמים, וכל מה שתפתח עלי אדמות יהיה פתוח בשמיים!"</verse>
				<verse number="20">לאחר מכן הזהיר ישוע את תלמידיו שלא יספרו לאיש כי הוא המשיח.</verse>
				<verse number="21">מאותה עת ואילך החל ישוע לספר לתלמידיו שהוא עומד לעלות לירושלים, שיסבול שם מידי זקני העם והכוהנים הגדולים והסופרים, שייהרג, ושלאחר שלושה ימים יקום לתחייה מן המתים.</verse>
				<verse number="22">פטרוס לקח את ישוע הצידה ונזף בו: "אל תדבר כך! אסור שיקרה לך דבר כזה!"</verse>
				<verse number="23">"סור ממני, שטן שכמוך!" אמר לו ישוע. "אתה מכשול בדרכי; אתה מסתכל על הדברים מנקודת ראות אנושית, ולא מנקודת ראותו של אלוהים."</verse>
				<verse number="24">ישוע פנה לתלמידיו ואמר: "מי שרוצה ללכת אחרי עליו להתכחש לעצמו, לשאת את צלבו וללכת אחרי.</verse>
				<verse number="25">כי מי שמנסה להציל את חייו - יאבד אותם, ואילו מי שיוותר על חייו למעני — ימצא אותם.</verse>
				<verse number="26">שהרי מה התועלת לאדם המרוויח את העולם כולו, אולם מפסיד חיי-נצח? האם יש משהו שאפשר להשוות לחיי נצח?</verse>
				<verse number="27">"בן-האדם ישוב עם מלאכיו בתפארת אביו, וישפוט כל אדם לפי מעשיו.</verse>
				<verse number="28">ואני אומר לכם שאחדים מכם, העומדים כאן עכשיו, לא ימותו לפני שיזכו לראות את בן-האדם בא במלכותו."</verse>
			</chapter>
			<chapter number="17">
				<verse number="1">כעבור שישה ימים לקח ישוע את שמעון פטרוס, את יעקב ואת אחיו יוחנן, ועלה איתם לפסגת הר גבוה.</verse>
				<verse number="2">כשהביטו התלמידים בישוע, הוא השתנה לנגד עיניהם: פניו זרחו כשמש ובגדיו הלבינו והבריקו.</verse>
				<verse number="3">לפתע הופיעו משה רבנו ואליהו הנביא ודיברו עם ישוע.</verse>
				<verse number="4">"אדון, כמה טוב שאנחנו כאן!" קרא פטרוס. "אם אתה רוצה, אבנה כאן שלוש סוכות לכבוד — לך, למשה ולאליהו!"</verse>
				<verse number="5">בזמן שפטרוס דיבר, ענן כיסה את השלושה ויצא משם קול שאמר: "זהו בני אהובי, שבו חפצתי. שמעו בקולו!"</verse>
				<verse number="6">כששמעו התלמידים את הקול, נפלו על-פניהם מבוהלים ונפחדים.</verse>
				<verse number="7">ישוע ניגש אליהם ונגע בהם. "קומו", אמר, "אל תפחדו!"</verse>
				<verse number="8">כשהביטו התלמידים סביבם, ראו שישוע לבדו איתם.</verse>
				<verse number="9">כאשר ירדו מההר ישוע ציווה עליהם שלא יספרו לאיש את מה שראו,עד לאחר שיקום מן המתים.</verse>
				<verse number="10">"מדוע מתעקשים הרבנים שאליהו צריך לבוא לפני המשיח?" שאלו התלמידים את ישוע.</verse>
				<verse number="11">"הם צודקים," ענה ישוע. "אליהו באמת יבוא קודם וישליט סדר בכל.</verse>
				<verse number="12">למעשה אליהו כבר בא, אולם אנשים רבים לא הכירו אותו ואף פגעו בו. גם בן-האדם יסבול מידיהם."</verse>
				<verse number="13">אז הבינו התלמידים שישוע דיבר על יוחנן המטביל.</verse>
				<verse number="14">כשהגיעו למרגלות ההר כבר ציפו להם אנשים רבים. איש אחד התקרב אל ישוע, כרע ברך לפניו והתחנן:</verse>
				<verse number="15">"אדוני, רחם נא על בני. הוא חולה במחלת אפילפסיה וסובל מאוד. לעתים קרובות הוא נופל לתוך אש או מים.</verse>
				<verse number="16">הבאתי את בני אל תלמידיך, אבל הם לא יכלו לרפא אותו."</verse>
				<verse number="17">"מה עיקש וחסר-אמונה הדור הזה!" קרא ישוע. "עד מתי יהיה עלי לסבול אתכם? הביאו אלי את הילד!"</verse>
				<verse number="18">ישוע גער בשד שהיה בתוך הילד, והשד יצא ממנו. באותו רגע הילד נרפא.</verse>
				<verse number="19">לאחר מכן, כשהתלמידים היו לבד עם ישוע, שאלו אותו: "מדוע אנחנו לא יכולנו לגרש את השד?"</verse>
				<verse number="20">"בגלל חוסר אמונתכם," השיב ישוע. "אילו הייתה לכם אמונה אפילו כגרגר זעיר של חרדל, יכולתם לומר להר הזה: 'זוז!' והוא באמת היה זז, מכיוון שתוכלו לעשות כל דבר.</verse>
				<verse number="21">אבל שד כזה יוצא רק לאחר צום ותפילה."</verse>
				<verse number="22">יום אחד כשהיו בגליל אמר ישוע לתלמידיו: "בן-האדם עומד להימסר לידי אנשים,</verse>
				<verse number="23">והם יהרגו אותו; אולם לאחר שלושה ימים יקום לתחייה." דבריו אלה ציערו את התלמידים ואף הפחידו אותם.</verse>
				<verse number="24">בבואם אל כפר-נחום ניגשו אל פטרוס גובי מס מחצית השקל של המקדש ושאלו אותו: "האם אין הרב שלך משלם את המס?"</verse>
				<verse number="25">"ודאי שהוא משלם," השיב פטרוס. לאחר מכן נכנס פטרוס אל הבית כדי לשוחח על כך עם ישוע, אולם עוד לפני שהספיק לפתוח את פיו שאל אותו ישוע: "מה דעתך, פטרוס? ממי דורשים המלכים מס, מבני העם שלהם או מזרים?" [(26-27) ]"מהזרים, כמובן," השיב פטרוס. "אם כן, הבנים פטורים מכך." אמר ישוע. "אולם היות שאיננו רוצים לפגוע באנשים האלה, לך אל הים והשלך חכה למים. פתח את פיו של הדג הראשון שתצוד, ותמצא בו מטבע. במטבע זה שלם את המס עבור שנינו."</verse>
			</chapter>
			<chapter number="18">
				<verse number="1">באותה שעה באו התלמידים אל ישוע ושאלו: "מי מאיתנו יהיה הגדול ביותר במלכות השמים?"</verse>
				<verse number="2">ישוע קרא אליו ילד קטן והציג אותו לפניהם.</verse>
				<verse number="3">לאחר מכן אמר: "אם לא תחזרו בתשובה ותהיו כמו ילדים קטנים, לא תיכנסו למלכות השמים.</verse>
				<verse number="4">לכן מי שיהיה עניו כמו הילד הזה, הוא הגדול ביותר במלכות השמים.</verse>
				<verse number="5">וכל מי שמקבל ילד כזה בשמי, מקבל למעשה אותי.</verse>
				<verse number="6">אולם אם תגרמו לאחד מהקטנים האלה לאבד את אמונתו בי, מוטב שיקשרו אבן כבדה לצווארכם ויזרקו אתכם לים!</verse>
				<verse number="7">"אוי לעולם על כל הרוע שבו! הפיתוי לעשות את הרע הוא בלתי נמנע, אולם אוי לאדם שיגרום לפיתוי!</verse>
				<verse number="8">לכן אם ידך או רגלך גורמת לך לחטוא, כרות אותה והשלך אותה ממך והלאה! מוטב שתיכנס למלכות השמים בעל מום, מאשר שתהיה בגיהינום עם שתי ידיך ורגליך.</verse>
				<verse number="9">ואם עינך גורמת לך לחטוא, עקור אותה והשלך אותה. מוטב שתיכנס למלכות השמים עם עין אחת, מאשר שתהיה בגיהינום עם שתי עיניים!</verse>
				<verse number="10">"אני מזהיר אתכם שלא לבוז לאחד מן הילדים האלה, כי אני אומר לכם שהמלאכים שלהם יכולים תמיד לגשת אל אבי.</verse>
				<verse number="11">ואני, בן-האדם, באתי להושיע את האובדים.</verse>
				<verse number="12">אם יש לאדם מאה כבשים, ואחת מהן הולכת לאיבוד — מה יעשה אותו אדם? האם לא יעזוב את תשעים ותשע הכבשים לבדן, ויחזור אל ההרים כדי לחפש את האובדת?</verse>
				<verse number="13">כשימצא אותה, האם לא ישמח על הכבשה שנמצאה יותר מאשר על התשעים ותשע שלא אבדו?</verse>
				<verse number="14">כך גם אבי אינו רוצה שאף אחד מהקטנים האלה יאבד!</verse>
				<verse number="15">אם אחיך חטא לך, הוכח אותו לבד. אם הוא מקשיב לך ומודה באשמתו — רכשת לך אח.</verse>
				<verse number="16">אם לא יקשיב, קח איתך עוד אח או שניים, וחיזרו אליו כששני העדים מאשרים את טענותיך.</verse>
				<verse number="17">אם עדיין יסרב להקשיב, הבא את הבעיה לפני הקהילה. אם הקהילה תפסוק לטובתך, והוא בכל זאת יעמוד על דעתו ולא ייכנע, היא רשאית לגרשו משורותיה ולהחרים אותו.</verse>
				<verse number="18">ואני אומר לכם: כל מה שתאסרו על הארץ יהיה אסור בשמים, וכל מה שתתירו על הארץ יהיה מותר בשמים.</verse>
				<verse number="19">אומר לכם עוד דבר: אם שניים מכם מסכימים ביניכם לבקש דבר מה, אבי שבשמים ייתן לכם את אשר תבקשו.</verse>
				<verse number="20">כי בכל מקום שבו נפגשים שניים או שלושה אנשים המאמינים בי, אני שם בתוכם."</verse>
				<verse number="21">לאחר מכן בא פטרוס אל ישוע ושאל: "אדוני, כמה פעמים עלי לסלוח לאדם שחטא לי? שבע פעמים?"</verse>
				<verse number="22">"לא," ענה ישוע, "שבעים כפול שבע פעמים!"</verse>
				<verse number="23">"אפשר להמשיל את מלכות המשים למלך שהחליט לעדכן את ספרי החשבונות שלו.</verse>
				<verse number="24">במהלך יישוב החשבונות הובא לפניו אדם שהיה חייב לו עשרת אלפים ככרי כסף.</verse>
				<verse number="25">מכיוון שלא היה לאיש כסף לשלם, ציווה המלך למכור אותו, את אשתו, את ילדיו ואת כל רכושו תמורת החוב.</verse>
				<verse number="26">אולם האיש נפל לרגלי המלך, בכה והתחנן: 'אנא, אדוני, תן לי חסד ואשלם לך את כל החוב!'</verse>
				<verse number="27">המלך ריחם על האיש, שיחרר אותו וויתר לו על החוב.</verse>
				<verse number="28">אולם כשיצא האיש מלפני המלך, הלך אל אדם שהיה חייב לו 1000 שקלים, תפס אותו ודרש ממנו לשלם מיד את חובו.</verse>
				<verse number="29">החייב נפל על ברכיו והתחנן: 'אנא, עשה עמי חסד; חכה בסבלנות ואשלם לך הכל!'</verse>
				<verse number="30">אולם המלווה לא הסכים לחכות, וציווה לכלוא את החייב בבית-הסוהר עד שיגמור לשלם את חובו.</verse>
				<verse number="31">כשראו חבריו העבדים את הנעשה התעצבו מאוד והלכו אל המלך וסיפרו לו מה שקרה.</verse>
				<verse number="32">המלך קרא אליו את האדם שעל חובו ויתר, ואמר: 'נבזה מרושע שכמוך! אני ויתרתי לך על חוב עצום רק משום שביקשת זאת ממני!</verse>
				<verse number="33">האם לא היה עליך לרחם על חברך העבד, כשם שאני ריחמתי עליך?'</verse>
				<verse number="34">המלך הנרגז שלח את האיש לתא העינויים, עד שיגמור לשלם את חובו עד הפרוטה האחרונה.</verse>
				<verse number="35">כך יעשה לכם אבי שבשמים אם תסרבו לסלוח לאחיכם בכל לבכם."</verse>
			</chapter>
			<chapter number="19">
				<verse number="1">כשסיים ישוע את דבריו, עזב את הגליל וחזר ליהודה דרך עבר הירדן.</verse>
				<verse number="2">קהל גדול הלך בעקבותיו, והוא ריפא את החולים שביניהם.</verse>
				<verse number="3">פרושים אחדים שבאו לנסותו שאלו: "האם מותר לאיש להתגרש מאשתו על כל דבר?"</verse>
				<verse number="4">ישוע הגיב: "האם אינכם קוראים את כתבי-הקודש? הלא כתוב שאלוהים ברא איש ואישה מבראשית,</verse>
				<verse number="5">ושעל האיש לעזוב את אביו ואמו, ולהתאחד עם אשתו.</verse>
				<verse number="6">לפיכך הם כבר לא שניים אלא אחד! ואסור להפריד את מה שאלוהים איחד."</verse>
				<verse number="7">"אם כך," המשיכו הפרושים, "מדוע משה אמר שאיש יכול לגרש את אשתו, אם רק ייתן לה גט?"</verse>
				<verse number="8">ישוע הסביר: "משה הרשה לכם להתגרש מנשותיכם רק משום שהכיר את לבכם הקשה והחוטא. אולם לא זאת הייתה כוונתו המקורית של אלוהים.</verse>
				<verse number="9">אני אומר לכם: כל איש המגרש את אשתו, מלבד במקרה של זנות, ונושא אחרת לאישה — הוא נואף!"</verse>
				<verse number="10">"אם כך הדבר," אמרו תלמידיו של ישוע, "הרי מוטב לא להינשא כלל!"</verse>
				<verse number="11">"לא כל אחד יכול לקבל עמדה זאת," אמר ישוע. "רק אלה שה' עוזר להם בכך יכולים לקבל אותה.</verse>
				<verse number="12">אחדים נולדים סריסים ואינם יכולים להינשא, אחרים מסורסים על-ידי אדם, ויש המסרבים להינשא למען מלכות השמים. מי שיכול — שיקבל זאת על עצמו."</verse>
				<verse number="13">ילדים קטנים הובאו אל ישוע כדי שיניח את ידיו עליהם ויתפלל. אולם התלמידים גערו באמהות שהביאו את הילדים: "אל תטרידו אותו!"</verse>
				<verse number="14">ישוע שמע ואמר: "תנו לילדים לבוא אלי ואל תמנעו מהם, כי לאלה שייכת מלכות השמים!"</verse>
				<verse number="15">לפני שהלך משם הוא הניח את ידיו על ראשי הילדים וברך אותם.</verse>
				<verse number="16">יום אחד בא איש אל ישוע ושאל: "רבי, אילו דברים טובים עלי לעשות כדי לזכות בחיי נצח?"</verse>
				<verse number="17">"מדוע אתה שואל אותי בנוגע לטוב? רק אלוהים טוב באמת!" השיב לו ישוע. "אולם בתשובה לשאלתך: אם תשמור את המצוות תזכה בחיי נצח."</verse>
				<verse number="18">"איזה?" שאל האיש. "לא תרצח, לא תנאף, לא תגנוב, לא תענה עד שקר,</verse>
				<verse number="19">כבד את אביך ואת אמך, ואהבת לרעך כמוך!" השיב ישוע.</verse>
				<verse number="20">"תמיד שמרתי את כל המצוות האלה. מה עוד עלי לעשות?"</verse>
				<verse number="21">"אם ברצונך להיות שלם," ענה ישוע, "מכור את כל רכושך וחלק את הכסף לעניים, כדי שאוצרך יהיה בשמים, ולאחר מכן לך אחרי."</verse>
				<verse number="22">לשמע דברים אלה התעצב האיש והלך לדרכו, מפני שהיה עשיר מאוד.</verse>
				<verse number="23">ישוע פנה לתלמידיו ואמר: "לאדם עשיר קשה מאוד להיכנס למלכות השמים.</verse>
				<verse number="24">דעו לכם שקל יותר לגמל לעבור דרך חור המחט, מאשר לאדם עשיר להיכנס למלכות השמים!"</verse>
				<verse number="25">הערה זאת הביכה את התלמידים. "מי, אם כן, יוכל להיוושע?" שאלו.</verse>
				<verse number="26">ישוע הביט בהם ואמר: "למעשה, אף אחד, אולם עם אלוהים הכול אפשרי."</verse>
				<verse number="27">"אנחנו עזבנו הכול כדי ללכת אחריך," התפרץ פטרוס. "מה נקבל בתמורה?"</verse>
				<verse number="28">"כשבן-האדם יישב במלכות על כסא כבודו המפואר," השיב ישוע, "אתם, תלמידי, תשבו על שנים-עשר כסאות ותשפטו את שנים-עשר שבטי ישראל.</verse>
				<verse number="29">כל מי שוויתר למעני על ביתו, אחיו, אחיותיו, אביו, אמו, אשתו, ילדיו או רכושו — יקבל בתמורה פי מאה ויזכה בחיי נצח.</verse>
				<verse number="30">אולם רבים מאלה שהם ראשונים עתה יהיו אז אחרונים, ואחדים מהאחרונים עתה יהיו אז ראשונים."</verse>
			</chapter>
			<chapter number="20">
				<verse number="1">"מלכות השמים דומה לאיכר שיצא השכם בבוקר לשכור פועלים לעבוד בכרמו," המשיך ישוע.</verse>
				<verse number="2">האיכר הבטיח לפועלים 100 שקלים תמורת יום עבודה, ושלח אותם אל הכרם.</verse>
				<verse number="3">כעבור שעתיים עבר האיכר ליד כיכר השוק וראה כמה אנשים ממתינים לעבודה.</verse>
				<verse number="4">הוא שלח גם אותם אל הכרם, והבטיח לשלם להם שכר צודק בסוף היום.</verse>
				<verse number="5">בצהריים, וכן גם בשעה שלוש אחר-הצהריים, שלח האיכר פועלים נוספים אל הכרם.</verse>
				<verse number="6">בשעה חמש לפנות ערב שוב יצא העירה וראה גברים אחדים מסתובבים בחוסר מעש. 'מדוע התבטלתם כל היום?' שאל אותם.</verse>
				<verse number="7">'משום שאיש לא שכר אותנו,' השיבו. 'לכו גם אתם אל כרמי והצטרפו אל הפועלים האחרים,' אמר להם האיכר.</verse>
				<verse number="8">בערב ביקש האיכר ממנהל העבודה לשלם לפועלים את שכרם, החל באחרונים וכלה בראשונים.</verse>
				<verse number="9">כל אחד מהפועלים שנשכרו בשעה חמש קיבל 100 שקלים.</verse>
				<verse number="10">בהגיע תורם של הפועלים שנשכרו מוקדם יותר הם ציפו לקבל הרבה יותר, אולם גם הם קיבלו 100 שקלים כל אחד. [(11-12) ]הפועלים הראשונים כעסו: 'האנשים האלה עבדו שעה אחת בלבד, ואתה שילמת להם אותו שכר ששילמת לנו, למרות שאנחנו עבדנו כל היום בשמש הלוהטת!'</verse>
				<verse number="11">***</verse>
				<verse number="12">***</verse>
				<verse number="13">'ידידי,' ענה האיכר לאחד מהם, 'לא גרמתי לך שום עוול! האם לא הסכמנו מראש שתעבוד כל היום תמורת 100 שקלים?</verse>
				<verse number="14">קח את הכסף ולך לשלום. ברצוני לשלם שכר שווה לכולם;</verse>
				<verse number="15">האם לא מותר לי לעשות מה שאני רוצה עם הכסף שלי? האם אסור לי לתת את כספי למי שארצה? האם עליך להתרגז על טוב לבי?'</verse>
				<verse number="16">כך האחרונים יהיו ראשונים, והראשונים — אחרונים."</verse>
				<verse number="17">כשהיה ישוע בדרכו לירושלים, הוא אסף סביבו את שנים-עשר תלמידיו</verse>
				<verse number="18">ודיבר איתם על הצפוי לו בירושלים: "מישהו יסגיר אותי לידי ראשי הכוהנים ולסופרים. הם ידונו אותי למוות</verse>
				<verse number="19">וימסרו אותי לידי הרומאים, אשר ילעגו לי ויצלבו אותי. אולם ביום השלישי אקום לתחייה."</verse>
				<verse number="20">לאחר מכן הביאה אמם של יעקב ויוחנן בני זבדי את בניה לפני ישוע וביקשה טובה.</verse>
				<verse number="21">"מה בקשתך?" שאל ישוע. "הבטח לי שבמלכותך ישבו שני בני אחד לימינך ואחד לשמאלך," ביקשה האם.</verse>
				<verse number="22">אולם ישוע אמר לה: "את לא יודעת מה את מבקשת!" הוא פנה אל יעקב ויוחנן ושאל אותם: "האם תוכלו לשתות מהכוס שאני חייב לשתות?" "כן, בהחלט," השיבו.</verse>
				<verse number="23">"אתם באמת תשתו ממנה," אמר להם ישוע, "ובכל זאת אין לי את הזכות לומר מי יישב לימיני ולשמאלי. מקומות אלה שמורים לאנשים שאבי בוחר בהם."</verse>
				<verse number="24">כששמעו שאר התלמידים מה שביקשו יעקב ויוחנן, הם כעסו עליהם מאוד.</verse>
				<verse number="25">לכן קיבץ ישוע את תלמידיו ואמר: "בין אנשים עובדי אלילים המלכים הם רודנים, וכל פקיד זוטר רודה באלה הנתונים תחתיו.</verse>
				<verse number="26">אולם ביניכם אין הדבר כך. מי שרוצה להיות מנהיג ביניכם חייב להיות לכם למשרת,</verse>
				<verse number="27">ומי שרוצה לעמוד בראש חייב לשרת אתכם כעבד.</verse>
				<verse number="28">עליכם לנהוג כמוני, כי אני, בן-האדם, באתי לא כדי שישרתו אותי, אלא כדי לשרת אחרים ולתת את חיי כופר בער רבים."</verse>
				<verse number="29">כשיצאו ישוע ותלמידיו מיריחו הלך אחריהם קהל גדול.</verse>
				<verse number="30">שני עיוורים שישבו בצד הדרך שמעו כי ישוע עומד לעבור בדרך ההיא, ולכן החלו לצעוק: "אדוננו, בן-דוד, אנא, רחם עלינו!"</verse>
				<verse number="31">ההמון גער בהם, אך העיוורים הגבירו את צעקותיהם.</verse>
				<verse number="32">כשהגיע ישוע למקום שבו ישבו העיוורים, עצר לרגע ושאל אותם: 'מה אתם רוצים שאעשה למענכם?"</verse>
				<verse number="33">"אדוננו, אנחנו רוצים לראות," התחננו העיוורים.</verse>
				<verse number="34">ישוע נמלא רחמים ונגע בעיניהם. מיד יכלו השניים לראות, והלכו אחרי ישוע.</verse>
			</chapter>
			<chapter number="21">
				<verse number="1">כשהתקרבו ישוע ותלמידיו לירושלים ועברו ליד הכפר בית-פגי, שעל הר הזיתים, שלח ישוע שניים מתלמידיו אל הכפר ואמר:</verse>
				<verse number="2">"כשתיכנסו אל הכפר תראו אתון קשורה ולידה עיר. התירו אותם והביאו אלי.</verse>
				<verse number="3">אם מישהו ישאל אתכם מה אתם עושים, אמרו פשוט: 'האדון זקוק להם.' והוא יניח לכם מיד."</verse>
				<verse number="4">דבר זה בא לקיים את הנבואה:</verse>
				<verse number="5">"גילי מאוד בת ציון, הריעי בת ירושלים! הנה מלכך יבוא לך, צדיק ונושע הוא, עני ורכב על חמור ועל עיר בן-אתנות."</verse>
				<verse number="6">שני התלמידים הלכו אל הכפר ועשו כדברי ישוע.</verse>
				<verse number="7">הם הביאו אליו את העיר ואת האתון, ריפדו את גבם במעיליהם והושיבו עליהם את ישוע.</verse>
				<verse number="8">רבים מההמון השליכו את מעיליהם על הדרך לפני ישוע, ואחרים כרתו ענפים מהעצים ושטחו אותם לפניו.</verse>
				<verse number="9">ההמונים החלו להידחק מלפניו ומאחוריו וקראו: "הושע-נא לבן-דוד!" "ברוך הבא בשם ה'!" "הושע-נא במרומים!"</verse>
				<verse number="10">כשנכנס ישוע לתוך ירושלים, העיר כולה התרגשה מאוד. "מי האיש הזה?" שאלו האנשים.</verse>
				<verse number="11">וההמון השיב: "זהו ישוע — הנביא מנצרת שבגליל!"</verse>
				<verse number="12">ישוע הלך לבית-המקדש, גירש את הסוחרים והקונים, והפך את שולחנותיהם של מחליפי הכספים ואת דוכניהם של סוחרי היונים.</verse>
				<verse number="13">"בכתבי-הקודש כתוב 'ביתי בית-תפלה יקרא'" קרא ישוע, "ואילו אתם הפכתם אותו למאורת גנבים!"</verse>
				<verse number="14">העיוורים ובעלי המום שהיו בבית-המקדש ניגשו אליו, והוא ריפא אותם שם.</verse>
				<verse number="15">אולם כשראו ראשי הכוהנים והסופרים את הניסים והנפלאות שחולל ישוע, וכששמעו את הילדים הקטנים קוראים במקדש: "הושע-נא לבן-דוד!" הם התרגזו מאוד ושאלו אותו:</verse>
				<verse number="16">"האם אתה שומע את מה שהילדים האלה אומרים?" "כן," ענה ישוע. "האם מעולם לא קראתם בכתבי-הקודש: 'מפי עוללים ויונקים יסדת עז'!"</verse>
				<verse number="17">ישוע עזב אותם והלך לבית-עניה — שם נשאר ללון באותו לילה.</verse>
				<verse number="18">כשחזר בבוקר לירושלים היה רעב.</verse>
				<verse number="19">הוא ראה עץ תאנה בצד הדרך, אבל כשניגש לחפש תאנים מצא עלים בלבד. "לעולם לא תישאי פרי!" אמר ישוע לתאנה, ומיד התייבש העץ.</verse>
				<verse number="20">התלמידים נדהמו ושאלו: "כיצד יבשה התאנה לפתע?"</verse>
				<verse number="21">וישוע ענה: "אני אומר לכם: אם באמת תאמינו ולא תטילו ספק, תוכלו גם אתם לעשות דברים כאלה ואף גדולים מאלה. אפילו תוכלו לומר להר הזה: 'זוז, הזרק לים!' והוא ישמע בקולכם.</verse>
				<verse number="22">תוכלו לקבל כל דבר שתבקשו בתפילה — אם רק תאמינו."</verse>
				<verse number="23">כשחזר ישוע לבית-המקדש ולימד את העם, באו אליו ראשי הכוהנים וזקני העם, ודרשו לדעת באיזו רשות הוא עושה את כל הדברים האלה.</verse>
				<verse number="24">"אני אענה לשאלתכם אם אתם תענו לשאלתי," השיב להם ישוע.</verse>
				<verse number="25">"האם יוחנן המטביל נשלח על-ידי אלוהים או לא?" הם התייעצו ביניהם: "אם נאמר שאלוהים שלח את יוחנן, הוא ישאל אותנו מדוע לא האמנו בו.</verse>
				<verse number="26">ואם נאמר שאלוהים לא שלח את יוחנן, העם יתנפל עלינו, כי כולם חושבים שיוחנן היה נביא."</verse>
				<verse number="27">לבסוף השיבו: "איננו יודעים." אמר להם ישוע: "אם כך, גם אני לא אענה לשאלתכם.</verse>
				<verse number="28">אולם מה דעתכם: לאב אחד היו שני בנים. 'בני, לך היום לעבוד בכרם,' ביקש האב מבנו הבכור.</verse>
				<verse number="29">'אינני רוצה,' השיב הבן, אבל אחר כך שינה את דעתו והלך לעבוד בכרם.</verse>
				<verse number="30">הלך האב אל הבן הצעיר וחזר על בקשתו. 'טוב, אבא אני אלך,' השיב הבן הצעיר, אולם לא הלך לכרם.</verse>
				<verse number="31">מי מהשניים שמע בקול אביו?" "הבן הבכור, כמובן," השיבו. "אני אומר לכם שהמוכסים והזונות יכנסו למלכות השמים לפניכם," הסביר להם ישוע את המשל.</verse>
				<verse number="32">"כי יוחנן המטביל אמר לכם לחזור בתשובה ולהאמין באלוהים, ואתם לא שבתם; בעוד שפושעים וזונות כן שבו בתשובה. גם לאחר שראיתם כיצד הם שבו, לא נהגתם כמוהם ולא האמנתם לדברי יוחנן.</verse>
				<verse number="33">הקשיבו עתה למשל הבא: בעל-אדמה נטע כרם, בנה גדר סביבו, הקים מגדל שמירה, הפקיד את הכרם בידי כורמים שכירים ונסע לארץ רחוקה.</verse>
				<verse number="34">בעת הבציר שלח בעל-הכרם אחדים מאנשיו אל הכורמים, כדי לאסוף את חלקו ביבול הענבים.</verse>
				<verse number="35">אולם הכורמים הכו את האחד, סקלו באבנים את השני והרגו את השלישי.</verse>
				<verse number="36">בעל-הכרם שלח קבוצה גדולה יותר של אנשים כדי לאסוף את היבול, אך גורלם היה כגורל קודמיהם.</verse>
				<verse number="37">לבסוף שלח האיש את בנו, כי חשב שיכבדו אותו ויפחדו מפניו.</verse>
				<verse number="38">אולם כשראו הכורמים את הבן מרחוק, אמרו זה לזה: 'הנה בא יורש הכרם; הבה נהרוג אותו, וכך נזכה אנחנו בירושה!'</verse>
				<verse number="39">הם גירשו את הבן מהכרם והרגו אותו.</verse>
				<verse number="40">כשישוב בעל-הכרם, מה לדעתכם יעשה לאותם כורמים?"</verse>
				<verse number="41">השיבו המנהיגים: "הוא יוציא להורג את השכירים הרעים, וייתן את הכרם לפועלים נאמנים יותר, אשר יתנו לו בזמן את היבול המגיע לו."</verse>
				<verse number="42">ישוע המשיך ואמר: "האם מעולם לא קראתם בכתובים: 'אבן מאסו הבונים היתה לראש פינה, מאת ה' היתה זאת; היא נפלאת בעינינו'</verse>
				<verse number="43">אני מתכוון לומר שה' ייקח מכם את המלכות, וייתן אותה לעם אשר ייתן לו את חלקו ביבול.</verse>
				<verse number="44">מי שיתקל באבן הזאת וייפול עליה — יתנפץ לרסיסים; מי שתיפול עליו האבן — יישחק לאבק."</verse>
				<verse number="45">כשהבינו ראשי הכוהנים והפרושים שישוע התכוון אליהם — כלומר, שהם היו הכורמים במשל —</verse>
				<verse number="46">הם רצו לתפוס אותו, אבל פחדו לעשות דבר מפני ההמון אשר האמין כי ישוע הוא נביא.</verse>
			</chapter>
			<chapter number="22">
				<verse number="1">[(1-2) ]ישוע סיפר להם משלים נוספים על מלכות השמים. "אפשר להמשיל את מלכות השמים למלך שערך סעודת-חתונה גדולה לבנו.</verse>
				<verse number="2">***</verse>
				<verse number="3">כאשר הייתה הסעודה מוכנה שלח המלך שליחים אל האורחים שהזמין, כדי להודיע להם שהגיע הזמן לבוא לסעודה, אך כולם סרבו לבוא.</verse>
				<verse number="4">המלך שלח שליחים אחרים להודיע למוזמנים: 'הזדרזו! השורים והבקר המפוטם טבוחים והצלי כבר בתנור!'</verse>
				<verse number="5">אולם המוזמנים צחקו והלכו כל אחד לענייניו, אחד לשדה ואחר לשוק</verse>
				<verse number="6">היו גם כאלה שתקפו את השליחים, הכו אותם, התעללו בהם ואפילו רצחו אחדים מהם.</verse>
				<verse number="7">המלך הזועם שלח גדודי צבא כדי להרוג את הרוצחים ולשרוף את עירם.</verse>
				<verse number="8">הוא פנה אל משרתיו ואמר: ' משתה החתונה מוכן, אולם האורחים שהוזמנו לא היו ראויים לכבוד הזה.</verse>
				<verse number="9">צאו אל הרחובות והזמינו את כל מי שתפגשו!'</verse>
				<verse number="10">המשרתים עשו כדבריו והכניסו לאולם את כל מי שפגשו: אנשים טובים ורעים גם יחד, והאולם נמלא אורחים.</verse>
				<verse number="11">אולם כשנכנס המלך אל האולם כדי לראות את האורחים, גילה כי אחד מהם לא לבש בגדי חתונה הולמים.</verse>
				<verse number="12">'ידידי', שאל המלך, 'כיצד נכנסת אל האולם ללא בגדי חתונה?' לאורח לא הייתה תשובה.</verse>
				<verse number="13">אז אמר המלך למשרתיו: 'קשרו את ידיו ורגליו והשליכוהו החוצה לחושך, למקום שבו יש רק בכי וחריקת שיניים!'</verse>
				<verse number="14">כי רבים הקרואים אך מעטים הנבחרים."</verse>
				<verse number="15">שוב נועצו הפרושים ביניהם וחיפשו דרך להכשיל את ישוע בלשונו.</verse>
				<verse number="16">הם החליטו לשלוח אליו כמה מאנשיהם, יחד עם אנשי הורדוס, כדי לשאול אותו שאלה. "אדון," הם פתחו, "אנחנו יודעים שאתה איש ישר, ושאתה מלמד את דבר אלוהים בלי להתחשב בתוצאות, בלי פחד ומשוא-פנים.</verse>
				<verse number="17">אמור לנו בבקשה, האם עלינו לשלם מיסים לקיסר הרומאי או לא?"</verse>
				<verse number="18">ישוע הבין את מזימתם, ולכן ענה: "צבועים שכמוכם! כך אתם מנסים אותי?</verse>
				<verse number="19">בואו הנה; תנו לי מטבע." והם נתנו לו מטבע.</verse>
				<verse number="20">"דמותו של מי חקוקה כאן?" שאל אותם ישוע. "ושל מי השם החקוק מתחת לדמות?"</verse>
				<verse number="21">"של הקיסר," ענו. "אם כך, תנו לקיסר את מה ששייך לו, ותנו לאלוהים את מה ששייך לאלוהים!"</verse>
				<verse number="22">תשובתו הפתיעה והביכה אותם, והם הסתלקו משם.</verse>
				<verse number="23">באותו יום באו צדוקים אחדים (שאינם מאמינים בתחיית המתים) ושאלו:</verse>
				<verse number="24">"רבי, משה אמר שאם אדם נשוי מת ואינו משאיר אחריו ילדים, חייב אחיו להתחתן עם האלמנה, כדי שתוכל ללדת ילדים ולהמשיך את שם המת.</verse>
				<verse number="25">אנחנו מכירים משפחה אחת שהיו בה שבעה אחים. האח הבכור נשא אישה, וכעבור זמן קצר מת ולא השאיר אחריו בן. האלמנה נישאה לאח שני,</verse>
				<verse number="26">אולם גם הוא נפטר ולא השאיר בן. כך נישאה האישה לאח השלישי, לרביעי וכן הלאה — עד שנישאה לכל אחד משבעת האחים.</verse>
				<verse number="27">לבסוף מתה גם האישה.</verse>
				<verse number="28">אם כן, למי תהיה שייכת האישה בתחיית המתים? הרי היא נישאה לכל שבעת האחים!"</verse>
				<verse number="29">"טעותכם נובעת מבורותכם בכל הנוגע לכתבי-הקודש ולגבורתו של אלוהים," השיב להם ישוע.</verse>
				<verse number="30">"כי בתחיית המתים לא יהיו עוד נישואים; כולם יהיו כמלאכים בשמים.</verse>
				<verse number="31">באשר לשאלתכם — אם יקומו המתים לתחייה או לא — האם לא קראתם מה אמר לכם אלוהים בתורה?</verse>
				<verse number="32">'אנוכי אלוהי אברהם, אלוהי יצחק ואלוהי יעקב!' והרי אלוהים הוא אלוהי החיים ולא אלוהי המתים!"</verse>
				<verse number="33">תשובותיו הרשימו את הקהל הנדהם, [(34-35) ]אך לא את הפרושים. כששמעו כיצד השתיק ישוע את הצדוקים בתשובתו, העלו במוחם שאלה אחרת. אחד מהם, דיין במקצועו, קם ושאל:</verse>
				<verse number="34">***</verse>
				<verse number="35">***</verse>
				<verse number="36">"רבי, מה היא המצווה החשובה ביותר בתורת משה?"</verse>
				<verse number="37">"ואהבת את ה' אלוהיך בכל לבבך, ובכל נפשך ובכל שכלך," השיב ישוע.</verse>
				<verse number="38">"זאת המצווה הראשונה והחשובה ביותר!</verse>
				<verse number="39">והמצווה השנייה דומה לה: 'ואהבת לרעך כמוך.'</verse>
				<verse number="40">כל יתר המצוות וכל דברי הנביאים מבוססים על שתי מצוות אלה. אם באמת תקיים את שתי המצוות האלה, תקיים למעשה את התורה כולה."</verse>
				<verse number="41">בעוד הפרושים נקהלים סביבו, שאל אותם ישוע שאלה:</verse>
				<verse number="42">"מה בדבר המשיח? בנו של מי הוא?" "בנו של-דוד," השיבו הפרושים.</verse>
				<verse number="43">"אם כך, מדוע קורא לו דוד בהשראת רוח הקודש 'אדון'?" המשיך ישוע לשאול.</verse>
				<verse number="44">הרי דוד אמר: 'נאם ה' לאדני, שב לימיני עד אשית אויביך הדם לרגליך.'!</verse>
				<verse number="45">ואם דוד קורא לו 'אדון', כיצד הוא יכול להיות בנו?"</verse>
				<verse number="46">לא הייתה להם תשובה, ומאותו יום לא העז איש לשאול אותו שאלות מכשילות.</verse>
			</chapter>
			<chapter number="23">
				<verse number="1">ישוע פנה אל הקהל ואל תלמידיו ואמר:</verse>
				<verse number="2">"הסופרים והפרושים יושבים על כסא משה.</verse>
				<verse number="3">לכן טוב שתשמעו בקולם ותעשו את מה שהם אומרים, אבל בשום אופן אל תעשו מה שהם עושים! כי הם עצמם אינם עושים את מה שהם דורשים מכם לעשות.</verse>
				<verse number="4">הם מכבידים עליכם בדרישות שונות, בעוד שבעצמם לא מוכנים להרים אצבע.</verse>
				<verse number="5">הם עושים את כל מעשיהם בשביל שיראו אותם. הם מעמידים פני צדיקים, מניחים תפילין בציבור ומאריכים את הציציות שלהם.</verse>
				<verse number="6">במסיבות הם אוהבים לשבת בראש השולחן, ובבית הכנסת — במקומות השמורים.</verse>
				<verse number="7">הם אוהבים שנותנים להם כבוד ברחובות ושקוראים להם 'רבי'.</verse>
				<verse number="8">אל תרשו לאיש לקרוא לכם כך, כי ה' לבדו הוא רבכם, וכולכם שווים כאחים.</verse>
				<verse number="9">כמו כן אל תפנו לאיש בתואר 'אבי', כי רק לאלוהים שבשמים עליכם לקרוא 'אבי'.</verse>
				<verse number="10">אל תרשו שיקראו לכם 'מורי ורבי', כי יש לכם מורה ורב אחד בלבד, והוא המשיח.</verse>
				<verse number="11">ככל שתרבו לשרת את הזולת בענווה, כך תגדלו בעצמכם. כדי להיות גדולים ביותר — היו עבדים!</verse>
				<verse number="12">מי שחושב את עצמו לגדול עלול להתאכזב מאוד כשיושפל, ומי שמשפיל את עצמו יהיה גדול באמת. [(13-14) ]אוי לכם, הפרושים והסופרים, צבועים אתם! לא די שאינכם נכנסים בעצמכם למלכות השמים, אתם גם מונעים מאחרים להיכנס! אתם מעמידים פני צדיקים ומתפללים באריכות באמצע הרחוב, וכל זאת בזמן שאתם מגרשים אלמנות מבתיהן. צבועים שכמוכם!</verse>
				<verse number="13">***</verse>
				<verse number="14">***</verse>
				<verse number="15">כן, אוי לכם, צבועים! אתם נוסעים למרחקים כדי לגייר אדם אחד, ולאחר שהתגייר אתם הופכים אותו לבן-גיהינום עוד יותר מכם!</verse>
				<verse number="16">אוי לכם, מנהיגים עיוורים! הכלל שלכם הוא: 'אם נשבעת במקדש ה' מותר לך להפר את שבועתך, אולם אם נשבעת בזהב של בית-המקדש אסור לך להפר את שבועתך.'</verse>
				<verse number="17">עיוורים טיפשים! מה חשוב יותר, הזהב או המקדש שמקדש את הזהב?</verse>
				<verse number="18">כמו כן אתם אומרים: 'שבועה במזבח אינה מחייבת ומותר להפר אותה, אך שבועה בקורבן שעל המזבח — מחייבת.'</verse>
				<verse number="19">עיוורים! מה גדול וחשוב יותר, הקורבן שעל המזבח או המזבח עצמו המקדש את הקורבן?</verse>
				<verse number="20">הרי אם אתם נשבעים 'במזבח', אתם נשבעים למעשה בו ובכל אשר עליו.</verse>
				<verse number="21">כאשר אתם נשבעים 'במקדש', אתם נשבעים למעשה בו ובאלוהים השוכן בו.</verse>
				<verse number="22">ואם אתם נשבעים 'בשמים', אתם נשבעים בכסא אלוהים ובאלוהים עצמו.</verse>
				<verse number="23">כן, אוי לכם פרושים וסופרים צבועים! אתם מקפידים על הלכות דקדקניות כמו לתת מעשר על עלי נענע בגינה, אולם אתם מתעלמים מהדברים החשובים באמת כמו צדק, רחמים ואמונה! אתם אמנם חייבים לתת מעשר, אולם אסור לכם להזניח את הדברים החשובים יותר.</verse>
				<verse number="24">מנהיגים עיוורים! אתם מסננים את היתוש ובולעים את הגמל!</verse>
				<verse number="25">אוי לכם, סופרים ופרושים צבועים שכמוכם! אתם מקפידים כל-כך על צחצוח הכוס מבחוץ, אולם תוכו מצחין מריקבון!</verse>
				<verse number="26">פרושים עיוורים, טהרו תחילה את פנים הכלי ואז כולו יהיה נקי!</verse>
				<verse number="27">אוי לכם, סופרים ופרושים! אתם דומים לקברים הנראים יפים ומפוארים מבחוץ, אך בתוכם הם מלאים עצמות מתים, ריקבון וטומאה.</verse>
				<verse number="28">אתם משתדלים להיראות קדושים, אולם בפנים לבכם מלא צביעות וטומאה. [(29-30) ]כן, אוי לכם פרושים, ואוי לכם סופרים — צבועים שכמוכם! אתם בונים מצבות לנביאים שאבותיכם הרגו, ומניחים פרחים על קברי אנשי-האלוהים שאבותיכם רצחו, ואתם אומרים: 'אנחנו, כמובן, לא היינו מעזים לנהוג כפי שנהגו אבותינו!'</verse>
				<verse number="29">***</verse>
				<verse number="30">***</verse>
				<verse number="31">בדבריכם אלה אתם מעידים על עצמכם שהנכם בני רשעים.</verse>
				<verse number="32">אתם הולכים בעקבות אבותיכם וממלאים את מכסת עוונותיהם.</verse>
				<verse number="33">נחשים בני נחשים! כיצד תימלטו מעונש הגיהינום?</verse>
				<verse number="34">אני שולח אליכם נביאים, חכמים וסופרים; אחדים מהם תהרגו בצליבה, ואחרים תלקו בשוטים בבתי הכנסת שלכם, ותרדפו אחריהם מעיר לעיר!</verse>
				<verse number="35">וכך תישאו באשמת הריגתם של כל אנשי האלוהים — החל בהבל הצדיק וכלה בזכריה בן-יהוידע, שאותו רצחתם בבית-המקדש בין ההיכל למזבח.</verse>
				<verse number="36">ובכן, כל זה יבוא על הדור הזה.</verse>
				<verse number="37">ירושלים, ירושלים, ההורגת את הנביאים ורוגמת באבנים את שליחי אלוהים! פעמים רבות חפצתי לאסוף את בנייך, כתרנגולת האוספת את אפרוחיה תחת כנפיה, אולם לא הרשיתם לי.</verse>
				<verse number="38">ועתה אלוהים נוטש את ביתכם,</verse>
				<verse number="39">ואני אומר לכם שמעתה ואילך לא תראו אותי יותר, עד אשר תאמרו: 'ברוך הבא בשם ה'!'"</verse>
			</chapter>
			<chapter number="24">
				<verse number="1">כשיצא ישוע מבית-המקדש, באו אליו תלמידיו להראות לו את מבני המקדש.</verse>
				<verse number="2">אולם ישוע אמר להם: "כל המבנים האלה ייהרסו ואף אבן לא תישאר במקומה!"</verse>
				<verse number="3">מאוחר יותר, כשישב ישוע על מדרון הר הזיתים, שאלו אותו התלמידים: "מתי יקרה הדבר הזה? אילו מאורעות יסמנו את שובך ואת סוף העולם?"</verse>
				<verse number="4">"אל תניחו לאיש לרמות אתכם," השיב להם ישוע,</verse>
				<verse number="5">"כי אנשים רבים יבואו ויטענו כל אחד 'אני המשיח', ויטעו אנשים רבים.</verse>
				<verse number="6">כאשר תשמעו על מהומות ומלחמות — אל תיבהלו. אמנם תפרוצנה מלחמות ותחוללנה מהומות, אבל הקץ לא יבוא מיד.</verse>
				<verse number="7">מדינות וממלכות תילחמנה זו בזו, ובמקומות רבים יהיו רעידות אדמה ורעב.</verse>
				<verse number="8">אולם כל אלה יציינו רק את ראשית הצרות והסבל העתידים לבוא.</verse>
				<verse number="9">לאחר מכן יענו אתכם, יהרגו אתכם והעולם כולו ישנא אתכם, משום שאתם מאמינים בי.</verse>
				<verse number="10">רבים ישובו לחטוא, יבגדו זה בזה וישנאו איש את אחיו.</verse>
				<verse number="11">נביאי שקר רבים יופיעו ויוליכו שולל אנשים רבים.</verse>
				<verse number="12">החטא והרשע יתפשטו בכל מקום וידכאו את אהבתם של רבים.</verse>
				<verse number="13">אולם אלה שיחזיקו מעמד עד הסוף יינצלו!</verse>
				<verse number="14">הבשורה הטובה על דבר המלכות תתפשט בעולם כולו — כך שכל האומות תשמענה אותה — ולבסוף יגיע הקץ.</verse>
				<verse number="15">לכן, כאשר תראו בבית-המקדש את חילול הקודש, שעליו דיבר דניאל הנביא (הקורא — שים לב!)</verse>
				<verse number="16">על כל תושבי יהודה לברוח להרים.</verse>
				<verse number="17">אלה שעל הגגות — שלא ייכנסו הביתה לארוז את חפציהם.</verse>
				<verse number="18">אלה שבשדה — שלא יחזרו הביתה לקחת את בגדיהם.</verse>
				<verse number="19">אוי לנשים ההרות ולמניקות באותם ימים!</verse>
				<verse number="20">התפללו שבריחתכם לא תהיה בחורף ולא בשבת.</verse>
				<verse number="21">כי תהיה צרה שכמוה טרם הייתה בתולדות העולם, וכמוה לא תהיה עוד!</verse>
				<verse number="22">"למעשה אם אלוהים לא יקצר את הימים הנוראים האלה, כולם יאבדו. אולם אלוהים יקצר ימים אלה למען עמו הנבחר.</verse>
				<verse number="23">אם מישהו יאמר לכם באותם ימים: 'ראיתי את המשיח במקום פלוני!' או 'המשיח נמצא בכפר הסמוך!' אל תאמינו לו.</verse>
				<verse number="24">כי נביאי-שקר ומשיחי-שקר יקומו ויחוללו נסים ונפלאות אשר יתעו את האנשים, ואם יוכלו, הם יתעו אפילו את הנבחרים.</verse>
				<verse number="25">זיכרו, הזהרתי אתכם!</verse>
				<verse number="26">על כן, אם יאמרו לכם שהמשיח אי-שם במדבר — אל תטריחו את עצמכם ללכת ולראות, ואם יאמרו לכם שהמשיח מסתתר במקום כלשהו — אל תאמינו.</verse>
				<verse number="27">כי כשם שהברק במזרח מאיר למערב, כך יהיה גם שובו של בן-האדם.</verse>
				<verse number="28">במקום שבו נמצא הפגר, שם יתאספו הנשרים.</verse>
				<verse number="29">מיד לאחר הצרות של אותם ימים תחשך השמש, הירח ישחיר, הכוכבים יפלו מהשמים וכוחות השמים יתמוטטו.</verse>
				<verse number="30">לבסוף ייראה בשמים אות בן-האדם ואבל כבד ירד על העולם כולו. כל אומות העולם יראו את בן-האדם בא על ענני השמים, בגבורה ובכבוד רב.</verse>
				<verse number="31">ואז הוא ישלח את מלאכיו בקול תרועת השופר, והם יאספו את בחיריו מכל קצוות תבל.</verse>
				<verse number="32">קחו למשל את עץ התאנה: כאשר הענפים מלבלבים והעלים מתחילים לצמוח, אתם יודעים שהקיץ קרב.</verse>
				<verse number="33">כך, כשתראו את תחילת התרחשותם של הדברים האלה, דעו ששובי קרוב, שאני עומד בפתח.</verse>
				<verse number="34">לאחר שיתרחשו כל הדברים האלה הדור הזה יגיע לקיצו.</verse>
				<verse number="35">השמים והארץ יחלפו, אולם דברי יעמוד לנצח.</verse>
				<verse number="36">איש אינו יודע את היום והשעה שבה יבוא הסוף; גם המלאכים אינם יודעים. אפילו הבן אינו יודע — רק האב יודע את היום והשעה. [(37-38) ]"בני האדם יחיו בשלווה; הם יאכלו וישתו ויתחתנו — ממש כמו בתקופת נוח, לפני שפתאום בא המבול.</verse>
				<verse number="37">***</verse>
				<verse number="38">***</verse>
				<verse number="39">בני-האדם סרבו להאמין לשמע מה שעמד לקרות, עד שהמבול אכן בא והטביע את כולם. כך יהיה בואי.</verse>
				<verse number="40">באותה עת שני גברים יעבדו יחד בשדה — האחד יילקח והשני יישאר.</verse>
				<verse number="41">שתי נשים תעסוקנה בניקיון הבית — האחת תילקח והשנייה תישאר.</verse>
				<verse number="42">לכן היו מוכנים, כי אינכם יודעים באיזה יום יבוא אדונכם.</verse>
				<verse number="43">כשם שאדם יעמוד על המשמר בלילה מפני גנבים,</verse>
				<verse number="44">כך תוכלו גם אתם למנוע מעצמכם צרות — אם תמיד תהיו מוכנים לשובי הבלתי צפוי.</verse>
				<verse number="45">מי מכם משרת נבון ונאמן לאדונכם, שיפקח על משק ביתו ויקבל את שכרו בעתו?</verse>
				<verse number="46">ברוך תהיה אם בשובי אמצא אותך ממלא את תפקידך בנאמנות.</verse>
				<verse number="47">אנשים נאמנים כאלה אני אפקיד על כל רכושי.</verse>
				<verse number="48">אולם אם אתה רשע ותאמר לעצמך: 'אה, האדון לא ישוב כל כך מהר',</verse>
				<verse number="49">ותתאכזר ליתר העבדים ותבלה את זמנך במסיבות, בזלילה ובשתייה —</verse>
				<verse number="50">אדונך יופיע בשעה בלתי צפויה,</verse>
				<verse number="51">ואז הוא יכה אותך קשות ויקבע את מקומך עם הצבועים; שם יהיה בכי וחריקת שיניים."</verse>
			</chapter>
			<chapter number="25">
				<verse number="1">"אז תידמה מלכות השמים לסיפור על עשר עלמות, אשר לקחו את המנורות שלהן ויצאו לקבל את פני החתן. [(2-4) ]אולם רק חמש מהן היו חכמות ומילאו את מנורותיהן מראש בשמן. חמש האחרות היו טיפשות ולא מילאו מראש את המנורות. [(5-6) ]מכיוון שהחתן איחר לבוא, שכבו העלמות לנוח. בחצות הלילה הן התעוררו לקול תרועה: 'החתן בא! צאנה לקבל את פניו!' [(7-8) ]כל הבחורות קמו מיד והיטיבו את המנורות. אלה שלא היה להן שמן ביקשו מעט מחברותיהן, כי מנורותיהן דעכו.</verse>
				<verse number="2">***</verse>
				<verse number="3">***</verse>
				<verse number="4">***</verse>
				<verse number="5">***</verse>
				<verse number="6">***</verse>
				<verse number="7">***</verse>
				<verse number="8">***</verse>
				<verse number="9">אולם הבחורות החכמות ענו: 'אם ניתן לכן מעט שמן לא יישאר לנו מספיק. לכו לחנות לקנות לעצמכן.'</verse>
				<verse number="10">אך בזמן שהן הלכו לקנות שמן בא החתן, ואלה שהיו מוכנות נכנסו איתו אל החתונה והדלת ננעלה.</verse>
				<verse number="11">כשחזרו האחרות מאוחר יותר, הן עמדו בחוץ וקראו: 'אדוננו, פתח לנו את הדלת!'</verse>
				<verse number="12">אולם הוא השיב להן מבפנים: 'אינני מכיר אתכן!'</verse>
				<verse number="13">משום כך היו ערים ומוכנים, כי אינכם יודעים באיזה יום ובאיזו שעה אחזור."</verse>
				<verse number="14">ישוע המשיך: "אפשר לתאר את מלכות השמים בעזרת הסיפור על אדם שנסע לארץ רחוקה. לפני נסיעתו הוא קרא למשרתיו והפקיד בידם סכומי כסף, כדי שישקיעו אותם למענו בזמן העדרו.</verse>
				<verse number="15">הוא נתן לאחד 50,000 שקלים, לשני — 20,000 שקלים ולשלישי — 10,000 שקלים. הוא חילק את הכסף בהתאם לכישרונו של כל אחד ויצא לדרכו.</verse>
				<verse number="16">האיש שקיבל 50,000 שקלים החל מיד לקנות ולמכור, ותוך זמן קצר הרוויח עוד 50,000 שקלים.</verse>
				<verse number="17">גם האיש שקיבל 20,000 שקלים ניגש מיד לעבודה והרוויח עוד 20,000 שקלים.</verse>
				<verse number="18">אך האיש שקיבל 10,000 שקלים חפר בור באדמה והטמין בתוכו את הכסף.</verse>
				<verse number="19">לאחר זמן רב חזר האדון ממסעו, וביקש ממשרתיו לתת דין וחשבון על הכסף שהפקיד בידם.</verse>
				<verse number="20">האיש שקיבל 50,000 שקלים החזיר לאדוניו 100,000 שקלים.</verse>
				<verse number="21">האדון שיבח אותו על עבודתו הטובה ואמר: 'מאחר שהיית נאמן בסכום קטן, אתן לך עכשיו אחריות גדולה יותר. בוא והשתתף בשמחתי'.</verse>
				<verse number="22">אחריו בא האיש שקיבל 20,000 שקלים והצהיר: 'אדוני, נתת לי 20,000 שקלים, ועכשיו אני מחזיר לך סכום כפול.'</verse>
				<verse number="23">'עבודה טובה,' אמר לו האדון. 'אתה משרת טוב ונאמן. מאחר שהיית נאמן בסכום קטן, אתן לך עכשיו הרבה יותר!' [(24-25) ]לאחר מכן בא האיש שקיבל 10,000 שקלים ואמר: 'אדוני, ידעתי שאתה איש קשה, שמצליח לקצור במקום שלא זרעת ולאסוף במקום שלא פיזרת. משום כך פחדתי והסתרתי את הכסף באדמה — והנה הוא!'</verse>
				<verse number="24">***</verse>
				<verse number="25">***</verse>
				<verse number="26">אך אדוניו השיב לו: 'רשע שכמוך, עבד עצלן! אם ידעת שאדרוש ממך את הרווח,</verse>
				<verse number="27">מדוע לא הפקדת את הכסף בבנק? כך לפחות הייתי מקבל ריבית.</verse>
				<verse number="28">קחו ממנו את הכסף, ותנו לאיש שיש לו כבר 0,00010 שקלים!</verse>
				<verse number="29">כי האיש שמנצל היטב את מה שנותנים לו — יינתן לו עוד ויהיה לו שפע רב. ואילו אדם בלתי-אחראי — גם מעט האחריות שניתנה לו תילקח ממנו.</verse>
				<verse number="30">קחו עתה את המשרת הזה, שאין בו כל מועיל, והשליכוהו החוצה לחושך, שם יש בכי וחריקת שיניים.'</verse>
				<verse number="31">אולם כשאני, המשיח, אבוא בתפארתי עם כל המלאכים, אשב על כיסאי בכבוד רב.</verse>
				<verse number="32">כל אומות העולם יתאספו לפני, ואני אפריד ביניהם כרועה המפריד בין הכבשים ובין העיזים.</verse>
				<verse number="33">את הכבשים אעמיד לימיני ואת העיזים לשמאלי.</verse>
				<verse number="34">לאחר מכן אני, המלך, אומר לעומדים לימיני: 'בואו, ברוכי אבי, אל המלכות שהוכנה למענכם מאז היווסד העולם.</verse>
				<verse number="35">כשהייתי רעב — האכלתם אותי. כשהייתי צמא — נתתם לי לשתות. כשהייתי אורח זר — הכנסתם אותי לביתכם.</verse>
				<verse number="36">כשהייתי ערום — הלבשתם אותי. כשהייתי חולה או אסור בכלא — באתם לבקר אותי.'</verse>
				<verse number="37">ואותם צדיקים יענו: 'אדוננו, מתי ראינו אותך רעב והאכלנו אותך, או צמא והשקינו אותך?</verse>
				<verse number="38">או אורח זר ועזרנו לך? או עירום והלבשנו אותך?</verse>
				<verse number="39">מתי ראינו אותך חולה או כלוא ובאנו לבקר אותך?'</verse>
				<verse number="40">ואני, המלך, אענה: 'כשעשיתם אחד מן הדברים האלה לאחד מאחי הצעירים — כאילו עשיתם אותו לי.'</verse>
				<verse number="41">לאחר מכן אפנה אל העומדים לשמאלי ואומר להם: 'הסתלקו מכאן, ארורים, אל האש הנצחית שהוכנה לשטן והשדים!</verse>
				<verse number="42">כי כשהייתי רעב לא האכלתם אותי, וכשהייתי צמא לא נתתם לי דבר לשתות.</verse>
				<verse number="43">הייתי אורח זר, אולם לא הזמנתם אותי לביתכם. הייתי עירום, ולא הלבשתם אותי. הייתי חולה וכלוא, וכלל לא באתם לבקר אותי!'</verse>
				<verse number="44">ואז הם יענו: 'אדון, מתי ראינו אותך רעב או צמא או זר או עירום או חולה או כלוא, ולא עזרנו לך?'</verse>
				<verse number="45">ואני אענה: 'כאשר סירבתם לעזור לאחד מן האחים הצעירים האלה סירבתם לעזור לי.'</verse>
				<verse number="46">והם ילכו משם לייסורי נצח, ואילו הצדיקים — לחיי נצח."</verse>
			</chapter>
			<chapter number="26">
				<verse number="1">כשסיים ישוע ללמד את תלמידיו, אמר להם:</verse>
				<verse number="2">"כידוע לכם חג הפסח מתחיל בעוד יומיים, וימסרו אותי למוות על הצלב."</verse>
				<verse number="3">באותה שעה התכנסו ראשי הכוהנים והמנהיגים האחרים בביתו של קייפא הכוהן הגדול,</verse>
				<verse number="4">כדי לחשוב איך לתפוס את ישוע בחשאי ולהרגו.</verse>
				<verse number="5">"לא בזמן חגיגות הפסח," הסכימו ביניהם, "פן תתחולל מהומה בעם."</verse>
				<verse number="6">בזמן שישוע היה בבית-עניה, בביתו של שמעון המצורע,</verse>
				<verse number="7">ניגשה אליו אישה ובידה בקבוק בושם יקר מאוד, ושפכה את הבושם על ראשו בשעה שאכל. [(8-9) ]התלמידים כעסו מאוד ואמרו: "מדוע היא מבזבזת את הבושם היקר הזה? הלא יכולנו למכור אותו בכסף רב, ואת הכסף היינו נותנים לעניים!"</verse>
				<verse number="8">***</verse>
				<verse number="9">***</verse>
				<verse number="10">"מדוע אתם מותחים עליה ביקורת?" שאל ישוע. "הלא היא עשתה מעשה טוב.</verse>
				<verse number="11">העניים נמצאים איתכם תמיד, ואילו אני לא אהיה איתכם תמיד.</verse>
				<verse number="12">היא שפכה עלי את הבושם כדי להכין את גופי לקבורה.</verse>
				<verse number="13">אני אומר לכם: 'בכל מקום שבו תוכרז הבשורה, תיזכר גם האישה הזאת, בזכות המעשה שעשתה.'"</verse>
				<verse number="14">לאחר מכן הלך יהודה איש-קריות, שהיה אחד משנים-עשר התלמידים, אל ראשי הכוהנים</verse>
				<verse number="15">ושאל: "מה תתנו לי אם אמסור לידיכם את ישוע?" הם נתנו לו שלושים מטבעות כסף,</verse>
				<verse number="16">ומאותה שעה חיפש יהודה הזדמנות למסור לידיהם את ישוע.</verse>
				<verse number="17">בערב הפסח באו התלמידים אל ישוע ושאלו: "היכן אתה רוצה שנכין את הסדר?"</verse>
				<verse number="18">"לכו העירה אל אדם פלוני," ענה ישוע, "ואמרו לו: 'אדוננו אמר: שעתי הגיעה, והפעם אני ותלמידי נערוך את הסדר בביתך.'"</verse>
				<verse number="19">התלמידים עשו כדבריו והכינו את הסדר.</verse>
				<verse number="20">בערב ישב ישוע עם תלמידיו ליד השולחן,</verse>
				<verse number="21">ובשעת הארוחה אמר להם: "אחד מכם יבגוד בי ויסגיר אותי."</verse>
				<verse number="22">התלמידים התעצבו מאוד ושאלו זה אחר זה: "האם אתה מתכוון אלי?"</verse>
				<verse number="23">"אני מתכוון לאחד אשר טבל את המצה שלו בקערה יחד אתי.</verse>
				<verse number="24">אמנם עלי למות, כפי שניבאו הנביאים, אולם אוי לאיש שיסגיר אותי! מוטב היה לו אילו לא נולד כלל!"</verse>
				<verse number="25">גם יהודה שאל את ישוע: "רבי, האם אתה מתכוון אלי?" וישוע השיב: "כן."</verse>
				<verse number="26">בשעת האוכל לקח ישוע את הלחם (מצה), ברך, פרס לפרוסות, הגיש לתלמידיו ואמר: "קחו ואכלו; זהו גופי."</verse>
				<verse number="27">אחר כך לקח כוס יין, ברך, הגיש לתלמידיו ואמר: "שתו ממנה כולכם,</verse>
				<verse number="28">כי זהו דמי החותם את הברית החדשה בין אלוהים לבין בני-האדם; זהו דמי הנשפך כדי לסלוח לחטאיהם של אנשים רבים.</verse>
				<verse number="29">ובכן לא אשתה יותר יין עד היום שבו אשתה יין איתכם במלכות אבי."</verse>
				<verse number="30">הנוכחים שרו שיר הלל והלכו אל הר הזיתים.</verse>
				<verse number="31">"הלילה כולכם תעזבו אותי," אמר ישוע לתלמידיו, "והרי כתוב: 'אכה את הרעה ותפוצין הצאן.'</verse>
				<verse number="32">אולם לאחר שאקום לתחייה אלך לגליל ואפגוש אתכם שם."</verse>
				<verse number="33">"אפילו אם כולם יעזבו אותך, אני לעולם לא אעזוב אותך!" קרא פטרוס.</verse>
				<verse number="34">אולם ישוע אמר לו: "האמת היא שעוד הלילה, לפני שיקרא התרנגול את קריאת השחר, תתכחש לי שלוש פעמים!"</verse>
				<verse number="35">"לעולם לא אתכחש לך," התעקש פטרוס, "אפילו אם יהיה עלי למות!" ושאר התלמידים גם אמרו כך.</verse>
				<verse number="36">לאחר מכן הלך ישוע עם תלמידיו לחורשת גת-שמני ואמר להם: "חכו לי כאן. אני הולך להתפלל."</verse>
				<verse number="37">הוא לקח איתו את פטרוס ואת יעקב ויוחנן בני זבדי, והתמלא עצב ומועקה.</verse>
				<verse number="38">"אני מתייסר עד מוות," אמר להם ישוע. "חכו כאן... הישארו לידי ערים..."</verse>
				<verse number="39">הוא התרחק מהם מעט, נפל על פניו והתפלל: "אבי, אם זה אפשרי, הסר ממני את כוס הייסורים. אולם לא כרצוני כי אם רצונך ייעשה!"</verse>
				<verse number="40">לאחר מכן הוא חזר אל שלושת התלמידים ומצא אותם ישנים. "פטרוס," קרא ישוע, "האם לא יכולת להישאר ער שעה אחת בלבד?</verse>
				<verse number="41">עמוד על המשמר והתפלל, כדי שלא תיפול לידי ניסיון. הרוח אמנם חפצה, אך הגוף חלש כל כך!"</verse>
				<verse number="42">ישוע עזב אותם שוב והתפלל: "אבי, אם עלי לשתות את הכוס הזאת, אז שרצונך ייעשה!"</verse>
				<verse number="43">הוא חזר אל תלמידיו, וגם הפעם מצא אותם ישנים, כי עיניהם היו כבדות.</verse>
				<verse number="44">הוא שוב עזב אותם וחזר על תפילתו בפעם השלישית.</verse>
				<verse number="45">לאחר מכן הוא חזר אל תלמידיו ואמר: "האם אתם עדיין ישנים? הגיעה השעה שבן-האדם יימסר לידי אנשים חוטאים.</verse>
				<verse number="46">קומו, הבה נלך מכאן. הביטו, הנה מתקרב האיש שיסגיר אותי."</verse>
				<verse number="47">לפני שהספיק ישוע לסיים את דבריו הגיע למקום יהודה, אחד משנים-עשר התלמידים, ואיתו המון שנשלח מטעם ראשי הכוהנים וזקני העם, חמוש בחרבות ובמקלות.</verse>
				<verse number="48">יהודה אמר להם לתפוס את האיש שייתן לו נשיקה,</verse>
				<verse number="49">ואז ניגש ישר אל ישוע ואמר: "שלום, רבי" ונישק אותו.</verse>
				<verse number="50">"ידידי," אמר לו ישוע, "עשה את מה שבאת לעשות." באותו רגע תפסו אותו האחרים.</verse>
				<verse number="51">אחד האנשים שהיו עם ישוע שלף חרב וקיצץ את אוזנו של עבד הכוהן הגדול.</verse>
				<verse number="52">"עזוב את החרב שלך," אמר לו ישוע, "מי שחי בחרב ימות בחרב.</verse>
				<verse number="53">אתה לא מבין שאני יכול לבקש מאבי שייתן לי אלפי מלאכים להגן עלי, והוא היה שולח אותם מיד?</verse>
				<verse number="54">אולם אילו הייתי עושה כך, כיצד הייתה מתקיימת הנבואה בכתובים המתארת את המתרחש עכשיו?"</verse>
				<verse number="55">ישוע פנה אל ההמון ואמר: "האם אני פושע מסוכן? מדוע אתם באים לאסור אותי בחרבות ובמקלות? הלא לימדתי אתכם במקדש יום-יום ויכולתם לאסור אותי שם ללא קושי!</verse>
				<verse number="56">אולם כל זה בא למלא את דברי הנביאים בכתבי הקודש." אז עזבו אותו התלמידים וברחו.</verse>
				<verse number="57">ההמון לקח את ישוע אל ביתו של קייפא הכוהן הגדול — שם כבר המתינו לו הסופרים והזקנים.</verse>
				<verse number="58">באותו זמן הלך שמעון פטרוס במרחק מה אחרי ההמון. הוא נכנס לחצר ביתו של הכוהן הגדול, ישב בין החיילים וחיכה לראות מה יקרה לישוע.</verse>
				<verse number="59">ראשי הכוהנים וחברי הסנהדרין, שהתאספו שם, חיפשו עדי שקר שיעידו נגד ישוע, כדי שיוכלו להטיל עליו אשמה כלשהי ולדון אותו למוות. [(60-61) ]אבל למרות שמצאו אנשים רבים שהסכימו לתת עדות שקר, דבריהם תמיד סתרו זה את זה. לבסוף באו שני אנשים שהצהירו: "האיש הזה אמר שהוא יכול להרוס את בית-המקדש ולבנות אותו מחדש תוך שלושה ימים."</verse>
				<verse number="60">***</verse>
				<verse number="61">***</verse>
				<verse number="62">הכוהן הגדול קם על רגליו ושאל: "ובכן, האם אמרת את זה או לא?"</verse>
				<verse number="63">אך ישוע שתק. "בשם אלוהים חיים, קרא הכוהן הגדול, "אני דורש ממך שתאמר לנו אם אתה המשיח, בנו של הקדוש-ברוך-הוא!"</verse>
				<verse number="64">"אתה אמרת," אמר ישוע, "אבל אני אומר שאתם תראו את בן-האדם יושב לימין האלוהים ובא עם ענני השמים." [(65-66) ]הכוהן הגדול קרע את בגדיו וקרא בקול: "מגדף! איננו זקוקים לעדים נוספים, כולכם שמעתם את דבריו! מה אתם פוסקים?" "מוות!" הם צעקו. "מוות! מוות!"</verse>
				<verse number="65">***</verse>
				<verse number="66">***</verse>
				<verse number="67">הם ירקו בפניו של ישוע, הכו אותו, סטרו לו על הלחי וקראו:</verse>
				<verse number="68">"משיח שכמוך, התנבא לנו! מי הכה אותך הפעם?"</verse>
				<verse number="69">כשכל זה קרה, פטרוס ישב בחצר הבית. לפתע עברה לידו משרתת וקראה: "גם אתה היית עם ישוע מהגליל!"</verse>
				<verse number="70">אולם פטרוס הכחיש את דבריה בקול: "מה פתאום? אני בכלל לא יודע על מה את מדברת!"</verse>
				<verse number="71">מאוחר יותר נערה אחרת ראתה אותו ליד השער, ואמרה לאנשים סביבה: "גם הוא היה עם ישוע מנצרת!"</verse>
				<verse number="72">פטרוס שוב הכחיש את הדבר: "אני נשבע שאני אפילו לא מכיר את האיש הזה!"</verse>
				<verse number="73">כעבור זמן מה ניגשו אליו האנשים שעמדו שם ואמרו: "אנחנו יודעים שאתה אחד מתלמידיו; המבטא הגלילי שלך מסגיר אותך!"</verse>
				<verse number="74">פטרוס החל לקלל ונשבע: "אינני מכיר את האיש!" באותו רגע קרא התרנגול,</verse>
				<verse number="75">ופטרוס נזכר בדברי ישוע: "לפני שיקרא התרנגול תתכחש לי שלוש פעמים." והוא הלך משם ממרר בבכי.</verse>
			</chapter>
			<chapter number="27">
				<verse number="1">לפנות בוקר שוב התכנסו ראשי הכוהנים וזקני העם, כדי להתייעץ כיצד לשכנע את המושל הרומאי להוציא את ישוע להורג.</verse>
				<verse number="2">הם כבלו אותו ושלחו אותו לפילטוס, המושל הרומאי.</verse>
				<verse number="3">כאשר ראה יהודה הבוגד שישוע נידון למוות, התחרט על המעשה שעשה והחזיר את הכסף לראשי הכוהנים והזקנים.</verse>
				<verse number="4">"חטאתי," הכריז יהודה. "בגדתי באדם חף מפשע." "לא אכפת לנו," השיבו. "זאת הבעיה שלך."</verse>
				<verse number="5">יהודה זרק את הכסף על הרצפה במקדש, והלך לתלות את עצמו.</verse>
				<verse number="6">ראשי הכוהנים אספו את הכסף מהרצפה ואמרו: "איננו יכולים להכניס את הכסף לאוצר, כי התורה אוסרת קבלת כסף דמים."</verse>
				<verse number="7">הם התייעצו ביניהם, ולבסוף החליטו לקנות בכסף זה את שדה היוצר בירושלים, שהשתמשו בו לקבורת גויים.</verse>
				<verse number="8">משום כך נקרא השדה ההוא עד היום הזה: "שדה הדם". [(9-10) ]זה היה לקיים את נבואת זכריה: "הם לקחו את שלושים שקלי הכסף — המחיר שבו העריכו אותו בני ישראל — וקנו שדה מאת הקדר, כפי שהדריך אותי ה'."</verse>
				<verse number="9">***</verse>
				<verse number="10">***</verse>
				<verse number="11">ישוע עמד לפני פילטוס, המושל הרומאי, וזה שאל אותו: "האם אתה מלך (משיח) היהודים?" "אתה אומר" השיב ישוע.</verse>
				<verse number="12">אולם כאשר ראשי הכוהנים והזקנים האשימו אותו, ישוע לא אמר דבר.</verse>
				<verse number="13">"האם אינך שומע את מה שהם אומרים?" שאל פילטוס.</verse>
				<verse number="14">אך להפתעתו הרבה של המושל לא אמר ישוע דבר.</verse>
				<verse number="15">כל שנה, לכבוד חג הפסח, נהג המושל לשחרר אסיר יהודי אחד לפי בחירת העם.</verse>
				<verse number="16">באותה שנה היה בכלא אסיר ידוע לשמצה בשם בר-אבא.</verse>
				<verse number="17">כאשר התאסף באותו בוקר המון רב לפני ביתו של פילטוס, הוא שאל: "את מי אשחרר לכם, את בר-אבא, או את ישוע הנקרא משיח?"</verse>
				<verse number="18">כי פילטוס ידע היטב שמסרו את ישוע מתוך קנאה.</verse>
				<verse number="19">באותו זמן, כשישב פילטוס על כסאו בבית-הדין, שלחה אליו אשתו הודעה: "עזוב את האיש הטוב הזה לנפשו, כי בלילה האחרון חלמתי עליו חלום נורא."</verse>
				<verse number="20">בינתיים הספיקו ראשי הכוהנים והזקנים לשכנע את ההמון לדרוש את שחרורו של בר-אבא, ואת הוצאתו להורג של ישוע.</verse>
				<verse number="21">וכך כשחזר המושל ושאל: "את מי מהשניים אשחרר לכם?" צעק הקהל: "את בר-אבא!"</verse>
				<verse number="22">"אם כך, מה אעשה עם ישוע הנקרא משיח?" שאל פילטוס. "צלוב אותו!" הם צעקו.</verse>
				<verse number="23">"מדוע?" שאל פילטוס. אולם הם המשיכו לצעוק: "צלוב אותו! צלוב אותו!"</verse>
				<verse number="24">כשראה פילטוס שאין טעם להמשיך ושעלולה לפרוץ מהומה, דרש שיביאו אליו קערת מים. הוא רחץ את ידיו לעיני הקהל ואמר: הידיים שלי נקיות מדמו של האיש הצדיק הזה. האחריות מוטלת עליכם!"</verse>
				<verse number="25">וההמון השיב בצעקה: "דמו עלינו ועל בנינו!"</verse>
				<verse number="26">אז שחרר להם פילטוס את בר-אבא, ולאחר שהלקה את ישוע בשוטים מסרו לידי החיילים הרומאים, כדי שיחקו אותו לצליבה.</verse>
				<verse number="27">אולם לפני כן הם לקחו אותו אל ארמון המושל וקראו לכל חיילי המשמר.</verse>
				<verse number="28">הם הפשיטוהו והלבישוהו גלימת ארגמן.</verse>
				<verse number="29">לאחר מכן שזרו זר מקוצים ארוכים והניחו על ראשו ככתר, בידו הימנית שמו מקל כשרביט, כרעו ברך לפניו בלגלוג והתגרו בו בקריאות לעג: "יחי מלך היהודים!"</verse>
				<verse number="30">הם ירקו בפניו, חטפו מידו את המקל והכוהו על ראשו.</verse>
				<verse number="31">לאחר שסיימו החיילים להתלוצץ ולצחוק עליו, הפשיטו מעליו את הגלימה והלבישו אותו בבגדיו, והוציאו אותו החוצה לצליבה.</verse>
				<verse number="32">בדרך למקום הצליבה הם פגשו את שמעון מקירניה ואילצו אותו לסחוב את הצלב של ישוע.</verse>
				<verse number="33">הם המשיכו בדרכם עד שהגיעו למקום הנקרא "גלגלתא", או "מקום הגולגולת".</verse>
				<verse number="34">החיילים נתנו לו יין מסומם, אולם לאחר שטעם ממנו סרב לשתות אותו.</verse>
				<verse number="35">לאחר הצליבה הפילו החיילים גורל, כדי לחלק ביניהם את בגדיו של ישוע.</verse>
				<verse number="36">ואז התיישבו והביטו בישוע על הצלב.</verse>
				<verse number="37">מעל ראשו הם תלו שלט: "זהו ישוע מלך היהודים."</verse>
				<verse number="38">יחד עם ישוע נצלבו גם שני פושעים — אחד לימינו ואחד לשמאלו.</verse>
				<verse number="39">העוברים ושבים קללו אותו, לעגו לו וקראו:</verse>
				<verse number="40">"נו, אתה יכול להרוס את בית המקדש ולבנותו מחדש בשלושה ימים? אם אתה בן-אלוהים, מדוע אינך יורד מהצלב ומציל את עצמך?"</verse>
				<verse number="41">ראשי הכוהנים ושאר המנהיגים חרפו אותו ולעגו לו:</verse>
				<verse number="42">"את האחרים יכולת להושיע, מדוע אינך מושיע את עצמך? אתה הוא מלך ישראל! בוא, רד מהצלב ונאמין בך!</verse>
				<verse number="43">הרי בטחת באלוהים, נראה אם אלוהים באמת יציל אותך. הרי אמרת שאתה בן-אלוהים!"</verse>
				<verse number="44">גם הפושעים שנצלבו לידו העליבו אותו בצורה דומה.</verse>
				<verse number="45">באותו יום כיסה חושך כבד את כל הארץ למשך שלוש שעות — משעה שתים-עשרה בצהריים עד שעה שלוש.</verse>
				<verse number="46">בשעה שלוש אחר-הצהריים זעק ישוע בעברית: "אלי, אלי, למה שבקתני?" ("אלי, אלי, למה עזבתני?")</verse>
				<verse number="47">אחדים מהנוכחים חשבו שהוא קורא לאליהו הנביא.</verse>
				<verse number="48">אחד מהם רץ והביא ספוג טבול בחומץ, שם אותו בקצה מקל והושיטו לישוע כדי שישתה.</verse>
				<verse number="49">אך יתר האנשים אמרו: "עזוב אותו. הבה נראה אם אליהו באמת יבוא להציל אותו!"</verse>
				<verse number="50">אז זעק ישוע שנית ונפח את נשמתו.</verse>
				<verse number="51">באותו רגע הפרוכת שלפני קודש הקודשים בבית-המקדש נקרעה לשניים — מלמעלה עד למטה. האדמה רעדה, סלעים נבקעו,</verse>
				<verse number="52">קברים נפתחו, וצדיקים רבים קמו לתחייה.</verse>
				<verse number="53">לאחר תחייתו של ישוע, אלה עזבו את בית-הקברות, נכנסו לירושלים והופיעו לפני אנשים רבים.</verse>
				<verse number="54">החיילים ומפקדם, שהיו ליד הצלב, נבהלו מאוד מרעידת האדמה ומכל מה שקרה, וקראו: "איש זה באמת היה בן-אלוהים!"</verse>
				<verse number="55">נשים רבות שבאו עם ישוע מהגליל, כדי לשרתו, עמדו מרחוק והתבוננו.</verse>
				<verse number="56">ביניהן היו מרים המגדלית, מרים אמם של יעקב ויוסף, ואמם של יעקב ויוחנן (בני זבדי). [(57-58) ]בערב ניגש אל פילטוס יוסף מרמתיים, שהיה אדם עשיר ותלמיד של ישוע, וביקש את גופתו. פילטוס ציווה לשחרר את הגופה ולהעביר אותה ליוסף.</verse>
				<verse number="57">***</verse>
				<verse number="58">***</verse>
				<verse number="59">יוסף לקח את הגופה, עטף אותה בסדין לבן,</verse>
				<verse number="60">הניח אותה בתוך קבר חדש שחצב בשביל עצמו, סתם את הפתח באבן גדולה והלך לדרכו.</verse>
				<verse number="61">מרים המגדלית ומרים השנייה ישבו במרחק והסתכלו.</verse>
				<verse number="62">למחרת, בתום טכסי החג, באו ראשי הכוהנים והפרושים אל פילטוס</verse>
				<verse number="63">ואמרו: "אדוננו, השקרן הזה אמר פעם שלאחר שלושה ימים ישוב ויקום לתחייה.</verse>
				<verse number="64">משום כך אנחנו מבקשים ממך לחתום את הקבר עד לאחר היום השלישי, כדי שתלמידיו לא יגנבו את הגופה ויפיצו את השמועה שהוא קם מן המתים. אחרת תהיה התרמית גרועה מזו הראשונה."</verse>
				<verse number="65">פילטוס אמר להם: "יש לכם משמר שלכם, אתם יודעים איך לטפל זה כמו שצריך".</verse>
				<verse number="66">וכך הם חתמו את הקבר והציבו שומרים.</verse>
			</chapter>
			<chapter number="28">
				<verse number="1">ביום ראשון השכם בבוקר, בעלות השחר, הלכו מרים המגדלית ומרים השנייה אל הקבר.</verse>
				<verse number="2">לפתע התחוללה רעידת אדמה חזקה, ומלאך ירד מהשמים, הזיז את האבן שחסמה את הפתח וישב עליה.</verse>
				<verse number="3">פניו האירו כברק, ובגדיו היו צחורים כשלג.</verse>
				<verse number="4">כשראו השומרים את המלאך, הם התעלפו מרוב בהלה ונפלו על הארץ כמתים.</verse>
				<verse number="5">"אל תפחדנה," פנה המלאך אל הנשים. "אני יודע שאתן מחפשות את ישוע שנצלב.</verse>
				<verse number="6">אולם הוא אינו נמצא כאן. ישוע קם לתחייה בדיוק כפי שהבטיח. היכנסו, תראו את המקום שבו שכב.</verse>
				<verse number="7">עכשיו לכו מהר אל תלמידיו ותאמרו להם שישוע קם מן המתים, ושהוא הולך לגליל כדי לפגוש אותם שם. זהו, אמרתי!"</verse>
				<verse number="8">הנשים רצו מן הקבר מבוהלות מאוד, אך מלאות שמחה, ומיהרו למצוא את התלמידים ולמסור להם את בשורת המלאך.</verse>
				<verse number="9">בשעה שרצו נגלה אליהן ישוע. "שלום לכן," אמר, והן נפלו לרגליו והשתחוו לפניו.</verse>
				<verse number="10">"אל תפחדו," הרגיע אותן ישוע. "לכו ואמרו לאחי ללכת מיד לגליל כדי לפגוש אותי שם."</verse>
				<verse number="11">כשהיו הנשים בדרכן העירה, באו השומרים אל ראשי הכוהנים וסיפרו להם מה שקרה, [(12-13) ]הזקנים התכנסו לאסיפת חרום והחליטו לשחד את השומרים, כדי שיספרו שגופת ישוע נגנבה בזמן שישנו.</verse>
				<verse number="12">***</verse>
				<verse number="13">***</verse>
				<verse number="14">"אם יגיע הדבר הזה לאוזני המושל," הסבירו, "נעמוד לצדכם ונפייס אותו."</verse>
				<verse number="15">וכך קיבלו אנשי המשמר את השוחד ואמרו מה שנתבקשו לומר. גרסתם הופצה בין היהודים, אשר עד היום מאמינים בה.</verse>
				<verse number="16">בינתיים הלכו אחד-עשר התלמידים אל הגליל, כדי לפגוש את ישוע על אותו הר שאמר להם מראש.</verse>
				<verse number="17">כשראו אותו התלמידים הם השתחוו לפניו, למרות שחלקם הטילו ספק שאכן היה זה ישוע.</verse>
				<verse number="18">"ניתנה לי כל סמכות בשמים ובארץ," אמר להם ישוע.</verse>
				<verse number="19">"משום כך לכו ועשו תלמידים בכל העולם. הטבילו אותם בשם האב, הבן ורוח הקודש,</verse>
				<verse number="20">ולמדו אותם לעשות את כל אשר ציוויתי אתכם. היו סמוכים ובטוחים שאהיה אתכם עד סוף העולם!"</verse>
			</chapter>
		</book>
		<book number="41">
			<chapter number="1">
				<verse number="1">כך מתחיל הסיפור על ישוע המשיח בן-האלוהים.</verse>
				<verse number="2">בספרי הנביאים הודיע לנו אלוהים שהוא עומד לשלוח אלינו את בנו, אולם לפני כן ישלח שליח מיוחד אשר יכין את העולם לקראת בואו של בן-האלוהים.</verse>
				<verse number="3">ישעיהו הנביא ניבא: "קול קורא במדבר: פנו דרך לה', ישרו מסילותיו."</verse>
				<verse number="4">שליח זה היה יוחנן המטביל. יוחנן גר במדבר והכריז שכל אחד צריך להיטבל במים, לאות חרטה על מעשיו וכדי שאלוהים יסלח לו עליהם.</verse>
				<verse number="5">אנשים רבים מירושלים ומכל אזור יהודה באו להקשיב לדברי יוחנן, ולאחר שהתוודו על מעשיהם הרעים הוא הטביל אותם בנהר הירדן.</verse>
				<verse number="6">בגדיו היו עשויים שער גמלים והייתה לו חגורת עור; הוא נהג לאכול ארבה ודבש-בר.</verse>
				<verse number="7">המסר של יוחנן היה זה: "בקרוב יבוא אדם גדול ונעלה ממני; הוא כה נעלה עד כי איני ראוי אפילו להסיר את נעליו!</verse>
				<verse number="8">אני הטבלתי אתכם במים, אולם הוא יטביל אתכם ברוח הקודש של אלוהים!"</verse>
				<verse number="9">יום אחד בא ישוע מנצרת שבגליל, ויוחנן הטביל אותו בנהר הירדן.</verse>
				<verse number="10">כאשר יצא ישוע מהמים נפתחו השמים, ורוח אלוהים בדמות יונה ירדה ונחתה עליו,</verse>
				<verse number="11">וקול מן השמים קרא: "אתה בני אהובי, ובך אני חפץ." [(12-13) ]רוח אלוהים נשא מיד את ישוע אל המדבר, שם הוא נשאר לבדו עם חיות המדבר ארבעים יום, והשטן ניגש לנסותו. לאחר מכן באו המלאכים לשרת אותו.</verse>
				<verse number="12">***</verse>
				<verse number="13">***</verse>
				<verse number="14">זמן מה לאחר שאסר המלך הורדוס את יוחנן, בא ישוע אל הגליל כדי להכריז על בשורת אלוהים.</verse>
				<verse number="15">"העת הגיעה!" קרא ישוע. "מלכות אלוהים קרבה, שובו מדרככם הרעה והאמינו לבשורה!"</verse>
				<verse number="16">יום אחד כשהתהלך ישוע על חוף הכינרת, ראה את האחים שמעון ואנדרי דגים בעזרת רשתות. הם היו דייגים במקצועם.</verse>
				<verse number="17">"בואו אחרי!" קרא אליהם ישוע. "אני אעשה אתכם לדייגי אדם!"</verse>
				<verse number="18">שני האחים עזבו מיד את הרשתות שלהם והלכו אחריו.</verse>
				<verse number="19">לא הרחק משם ראה ישוע את יעקב ויוחנן בני-זבדי יושבים בסירת דיג ומתקנים את הרשתות.</verse>
				<verse number="20">ישוע קרא להם, והשניים הצטרפו מיד אל החבורה, לאחר שהשאירו את זבדי אביהם בסירה עם מספר דייגים שכירים.</verse>
				<verse number="21">ישוע ומלוויו הגיעו לכפר-נחום. בשבת בבוקר הלכו לבית-הכנסת, וישוע לימד את הקהל.</verse>
				<verse number="22">היהודים בבית-הכנסת נדהמו מהדרשה שלו, מפני שדיבר בסמכות רבה, שלא כמו מורי ההלכה.</verse>
				<verse number="23">בבית-הכנסת היה איש אחוז שד, והלה צעק לפתע:</verse>
				<verse number="24">"מדוע אתה מטריד אותנו, ישוע מנצרת, האם באת להשמיד את השדים? אני מכיר אותך; אתה בנו הקדוש של אלוהים!"</verse>
				<verse number="25">ישוע נזף בשד וציווה עליו לשתוק ולצאת מן האיש.</verse>
				<verse number="26">השד טלטל את האיש המסכן מצד אל צד ויצא ממנו בקול צעקה.</verse>
				<verse number="27">כל הנוכחים השתוממו והחלו לשוחח זה עם זה על המקרה. "האם זוהי תורה חדשה?" שאלו בהתרגשות. "ראו, גם השדים שומעים בקולו!"</verse>
				<verse number="28">עד מהרה התפשטו השמועות על מעשי ישוע והתפרסמו בכל אזור הגליל.</verse>
				<verse number="29">ישוע ותלמידיו יצאו מבית-הכנסת והלכו לביתם של שמעון ואנדרי.</verse>
				<verse number="30">כאשר נכנסו אל הבית מצאו את חמותו של שמעון שוכבת שם חולה עם חום גבוה. התלמידים פנו מיד אל ישוע וביקשו את עזרתו.</verse>
				<verse number="31">ישוע ניגש אל מיטת החולה, אחז בידה ועזר לה לשבת. החום נעלם מיד, היא קמה ממיטתה והכינה להם אוכל. [(32-33) ]עם שקיעת השמש התמלאה חצר הבית בחולים ואנשים אחוזי שדים, אשר הובאו אל ישוע כדי שירפא אותם. ליד הבית התאספו כל אנשי העיירה מתוך סקרנות.</verse>
				<verse number="32">***</verse>
				<verse number="33">***</verse>
				<verse number="34">ישוע ריפא אנשים רבים שהיו חולים במחלות שונות, וגירש שדים רבים (אולם הוא לא הרשה לשדים לדבר, משום שידעו מי הוא).</verse>
				<verse number="35">למחרת בבוקר, עוד לפני זריחת השמש, קם ישוע והלך למקום שקט ומבודד כדי להתפלל. [(36-37) ]שמעון והאחרים יצאו בעקבותיו, וכשמצאו אותו קראו: "לאן אתה הולך? כולם מחפשים אותך!"</verse>
				<verse number="36">***</verse>
				<verse number="37">***</verse>
				<verse number="38">איננו יכולים להישאר כל הזמן במקום אחד," השיב ישוע. "עלינו ללכת גם למקומות אחרים, כדי לספר לאנשים על מלכות אלוהים; הרי לשם כך באתי!"</verse>
				<verse number="39">ישוע עבר בכל רחבי הגליל, לימד בבתי-הכנסת וגירש שדים מהרבה אנשים.</verse>
				<verse number="40">פעם בא אליו אדם חולה צרעת והתחנן לפניו שירפא אותו. "אם רק תרצה, תוכל לרפא אותי," אמר האיש.</verse>
				<verse number="41">ישוע חש חמלה רבה, ועל כן נגע במצורע ואמר: "ודאי שאני רוצה. התרפא!"</verse>
				<verse number="42">הצרעת נעלמה מיד, והאדם נרפא כליל! [(43-44) ]"לך מהר להיבדק אצל הכוהן," אמר ישוע לאיש בתוקף. "אל תשכח לקחת איתך קורבן טהרה, כפי שציווה משה על בני-ישראל, כדי שכולם יראו שנרפאת. אל תעצור בדרך לדבר עם איש!"</verse>
				<verse number="43">***</verse>
				<verse number="44">***</verse>
				<verse number="45">אבל האיש לא שמע בקול ישוע, והלך והכריז לכולם שהוא בריא. הוא סיפר לכולם שישוע ריפא אותו ממחלת הצרעת, וכתוצאה מכך שוב לא יכול היה ישוע להיכנס לעיר בגלוי, כי אנשים רבים הלכו אחריו לכל מקום ולא נתנו לו מנוחה. על כן הוא החליט לשבת מחוץ לעיר, אך גם זה לא הועיל, כי תוך זמן קצר מצא אותו ההמון והקיף אותו מכל עבר.</verse>
			</chapter>
			<chapter number="2">
				<verse number="1">כעבור ימים אחדים חזר ישוע לכפר-נחום, ומיד נפוצו שמועות על בואו בכל העיר.</verse>
				<verse number="2">הבית שבו התארח התמלא במהרה עד אפס מקום. אפילו החצר הייתה מלאה אנשים, עד שלא היה מקום לאף אדם נוסף, וישוע לימד אותם את כתבי-הקודש.</verse>
				<verse number="3">בין הקהל בחצר היו ארבעה אנשים שנשאו אדם משותק על אלונקה.</verse>
				<verse number="4">בגלל הקהל הרב הם לא יכלו להיכנס לתוך הבית ולדבר עם ישוע. לכן הם טיפסו על הגג, הזיזו רעפים אחדים ממקומם והורידו את האלונקה אל אמצע החדר, אל המקום שבו עמד ישוע.</verse>
				<verse number="5">כשראה ישוע את אמונתם הגדולה, פנה אל האיש המשותק ואמר: "בני, נסלחו לך חטאיך!"</verse>
				<verse number="6">היו כמה מורי הלכה שנכחו במקום, ואלה אמרו בלבם:</verse>
				<verse number="7">"מה הוא מגדף? למי הוא חושב את עצמו, לאלוהים? הרי רק אלוהים יכול לסלוח חטאים!"</verse>
				<verse number="8">ישוע ידע את מחשבותיהם ולכן שאל: "מדוע דברי מטרידים אתכם? [(9-10) ]לי, המשיח, יש סמכות לסלוח חטאים עלי-אדמות. אני אוכיח לכם שאני לא רק מדבר, אלא גם עושה — מיד תראו כיצד אני מרפא את האיש הזה."</verse>
				<verse number="9">***</verse>
				<verse number="10">***</verse>
				<verse number="11">הוא פנה אל האיש המשותק ופקד עליו: "קום! קפל את האלונקה שלך ולך לביתך, כי נרפאת!"</verse>
				<verse number="12">האיש קפץ על רגליו, קיפל את האלונקה ופילס לו דרך בתוך הקהל הנדהם. כולם היללו את אלוהים מעומק לבם וקראו בפליאה: "אף פעם לא ראינו דבר כזה!"</verse>
				<verse number="13">ישוע יצא שוב לחוף הים. אנשים רבים התאספו סביבו והוא לימד אותם.</verse>
				<verse number="14">כאשר התהלך על החוף פגש את לוי, בנו של חלפי, יושב בבית-המכס. "בוא אתי", הזמינו ישוע, "בוא והיה תלמיד שלי." לוי עזב את בית-המכס והלך עם ישוע.</verse>
				<verse number="15">באותו ערב הזמין לוי לארוחה בביתו את גובי-המכס מהעבודה ואנשים רגילים מהרחוב, כדי שתהיה להם הזדמנות לפגוש את ישוע ותלמידיו (אנשים רבים רצו לפגוש את ישוע פנים אל פנים ולדבר איתו).</verse>
				<verse number="16">אחדים מהסופרים והפרושים ראו את ישוע אוכל בחברת אנשים בעלי שם רע. "כיצד הוא יכול לאכול עם האנשים האלה?" שאלו את תלמידיו.</verse>
				<verse number="17">ישוע שמע את שאלתם והשיב: "החולים זקוקים לרופא ולא הבריאים. לא באתי לבקש מהאנשים הישרים לחזור בתשובה, אלא מהחוטאים."</verse>
				<verse number="18">תלמידי יוחנן ותלמידי הפרושים נהגו לצום, כנהוג במסורת היהודית. יום אחד באו מספר אנשים אל ישוע ושאלו אותו מדוע תלמידיו אינם צמים כמו כולם.</verse>
				<verse number="19">השיב להם ישוע: "האם ייתכן שאורחי החתן יסרבו לאכול במסיבת חתונתו? האם ייתכן שיתאבלו בזמן שהחתן נמצא אתם?</verse>
				<verse number="20">אולם יבוא יום שהחתן יילקח מהם, ואז הם יתאבלו ויצומו.</verse>
				<verse number="21">למה הדבר הזה דומה? לאדם התופר טלאי מבד חדש על בגד ישן ובלה; מה יקרה? הטלאי מהבד החדש יינתק ויגדיל את החור בבגד.</verse>
				<verse number="22">הדבר דומה גם לאדם הממלא יין חדש בתוך חביות רקובות. הרי היין יבקע את החביות ויישפך החוצה. יין חדש יש לשמור בחביות חדשות."</verse>
				<verse number="23">באחת השבתות הלכו ישוע ותלמידיו דרך שדה תבואה, והתלמידים קטפו שיבולים ואכלו את הגרעינים.</verse>
				<verse number="24">"ראה מה הם עושים!" התנפלו הפרושים על ישוע. "מדוע הם קוטפים שיבולים בשבת? הלא הם עוברים על חוקי התורה ומחללים את השבת!" [(25-26) ]"האם מעולם לא שמעתם מה עשה דוד המלך?" השיב להם ישוע. "כאשר דוד המלך ואנשיו היו רעבים הם נכנסו לבית-אלוהים — בימי אביתר הכוהן — ואכלו את הלחם המיועד לכוהנים בלבד. הלא גם זה היה בניגוד לחוקי התורה.</verse>
				<verse number="25">***</verse>
				<verse number="26">***</verse>
				<verse number="27">דעו לכם כי השבת ניתנה למען בני-האדם, ולא בני-האדם למען השבת.</verse>
				<verse number="28">ובן האדם הוא אדון השבת."</verse>
			</chapter>
			<chapter number="3">
				<verse number="1">ישוע חזר לבית-הכנסת בכפר-נחום וראה שם איש שידו משותקת.</verse>
				<verse number="2">מאחר שהיום היה שבת, רצו מתנגדיו של ישוע לראות אם ירפא את האיש. הם החליטו שאם ישוע ירפא את האיש, יאסרו אותו.</verse>
				<verse number="3">ישוע קרא אל האיש המשותק: "בוא ועמוד לפני כולם."</verse>
				<verse number="4">לאחר מכן הוא פנה אל הזוממים נגדו ושאל: "על-פי התורה האם עלינו לעשות בשבת מעשים טובים, או מעשים רעים? האם עלינו להציל נפשות בשבת, או לאבד אותן?" לא הייתה תשובה בפיהם.</verse>
				<verse number="5">ישוע הביט בהם בכעס וצער, בגלל לב האבן שלהם, ואז פקד על האיש החולה: "הושט את ידך!" האיש הושיט את ידו, וזו נרפאה מיד.</verse>
				<verse number="6">הפרושים מיהרו להתייעץ עם אנשי הורדוס כיצד להיפטר מישוע. [(7-8) ]ישוע ותלמידיו עזבו את בית-הכנסת והלכו לשפת הים. הקהל הרב שהלך אחריהם בא כמעט מכל קצות הארץ: מהגליל, מיהודה, מירושלים, מאדום, מעבר הירדן ואפילו מאזור צור וצידון. כל האנשים האלה הלכו אחרי ישוע מפני ששמעו על הנסים והנפלאות שחולל, וכמובן שרצו לראות אותו במו עיניהם.</verse>
				<verse number="7">***</verse>
				<verse number="8">***</verse>
				<verse number="9">ישוע ביקש מתלמידיו להכין לו סירה, כדי שאם ינסה הקהל להידחק אליו ויאלץ אותו להיכנס למים, יוכל לעלות על הסירה.</verse>
				<verse number="10">באותו יום הוא ריפא חולים רבים מאוד, וכתוצאה מכך הלכו והתרבו החולים שנהרו אליו מכל עבר, וכל אחד ניסה לגעת בו כדי להירפא.</verse>
				<verse number="11">כאשר נגעו אנשים אחוזי-שדים בישוע, הם נפלו לפניו וצעקו: "אתה הוא בן-האלוהים!"</verse>
				<verse number="12">אולם ישוע ציווה עליהם לשתוק ולא לגלות את זהותו.</verse>
				<verse number="13">ישוע עלה על אחד ההרים והזמין אליו אנשים מסוימים מבין הקהל. [(14-15) ]הוא בחר שנים-עשר איש שיהיו מלוויו הקבועים ושילכו ללמד את העם, ונתן להם סמכות לרפא חולים ולגרש שדים. [(16-19) ]אלה שמות השנים-עשר שישוע בחר: שמעון כיפא (שישוע כינה אותו "פטרוס"), יעקב ויוחנן בני-זבדי (שישוע כינה "בני-רעם"), אנדרי, פיליפוס, בר-תלמי, מתי, תומא, יעקב בן-חלפי, תדי, שמעון (מחבורת הקנאים) ויהודה איש קריות (אשר מאוחר יותר הסגיר את ישוע).</verse>
				<verse number="14">***</verse>
				<verse number="15">***</verse>
				<verse number="16">***</verse>
				<verse number="17">***</verse>
				<verse number="18">***</verse>
				<verse number="19">***</verse>
				<verse number="20">כאשר חזר ישוע לבית מארחיו, שוב המתין לו קהל שמילא את כל הבית, כך שישוע ותלמידיו לא יכלו להפסיק ולאכול.</verse>
				<verse number="21">כשנודע לבני משפחתו על כך, הם באו לקחתו לביתם. "הוא יצא מדעתו!" קראו.</verse>
				<verse number="22">מורי הלכה מירושלים באו לשם ואמרו: "אתם יודעים מדוע הוא יכול לגרש שדים? מפני שבעל-זבול, שר השדים, שוכן בתוכו!"</verse>
				<verse number="23">ישוע קיבץ אותם סביבו ודיבר אליהם במשלים. "כיצד יכול השטן לגרש את השטן?" שאל.</verse>
				<verse number="24">ממלכה מפולגת לא תחזיק מעמד ותתמוטט.</verse>
				<verse number="25">משפחה שיש בה חילוקי דעות ופילוגים — תיהרס.</verse>
				<verse number="26">אם השטן נלחם נגד עצמו, מה יוכל להשיג?</verse>
				<verse number="27">אדם צריך להתגבר תחילה על השטן עצמו, לפני שיוכל לגרש את השדים שלו, כשם ששודד חייב להשתלט תחילה על בעל-הבית, לפני שיוכל לשדוד את רכושו.</verse>
				<verse number="28">"אני מזהיר אתכם," המשיך ישוע. "כל החטאים וגידופים ייסלחו לבני אדם.</verse>
				<verse number="29">רק חטא אחד לעולם לא ייסלח — גידוף רוח הקודש."</verse>
				<verse number="30">ישוע מצא לנכון להזהיר אותם, שכן טענו שהוא חולל נסים בכוחו של השטן (במקום שיודו שהוא חולל נסים בכוחו של רוח הקודש). [(31-32) ]בינתיים באו אמו ואחיו של ישוע אל הבית שבו לימד. הם שלחו מישהו לקרוא לישוע החוצה, כי רצו לדבר איתו. "אמך ואחיך מחכים לך בחוץ; הם רוצים לדבר אתך," אמר לו מישהו.</verse>
				<verse number="31">***</verse>
				<verse number="32">***</verse>
				<verse number="33">"מי היא אמי?" "מי הם אחי?" קרא ישוע.</verse>
				<verse number="34">הוא הביט באנשים סביבו והכריז: "הנה אמי ואחי!</verse>
				<verse number="35">כל השומע בקול אלוהים הוא אחי, אחותי ואמי."</verse>
			</chapter>
			<chapter number="4">
				<verse number="1">פעם אחרת, כשלימד ישוע על החוף, התאסף סביבו קהל עצום; האנשים נדחפו ונדחקו עד כי לא היה לו מקום לעמוד. ישוע התיישב בסירה שהכינו לו תלמידיו, וכל האנשים נשארו על החוף.</verse>
				<verse number="2">בדרך כלל הוא לימד את הקהל בסיפורים ובמשלים, והנה אחד מהם:</verse>
				<verse number="3">"שימו לב! איכר אחד יצא לזרוע. כשפיזר את הזרעים בשדה</verse>
				<verse number="4">נפלו חלקם על השביל בצד הדרך, והציפורים באו וניקרו אותם. [(5-6) ]חלקם נפלו על אדמת סלעים ומיד הצמיחו נבטים יפים, אולם כעבור זמן קצר נבלו ומתו, מפני שלא יכלו להכות שורשים עמוקים.</verse>
				<verse number="5">***</verse>
				<verse number="6">***</verse>
				<verse number="7">חלקם נפלו בין קוצים, ואלה חנקו את הצמחים הרכים.</verse>
				<verse number="8">אולם חלק אחר מהזרעים נפל על אדמה טובה, ונשא פרי מבורך ורב פי שלושים, פי שישים ואפילו פי מאה!</verse>
				<verse number="9">מי שמסוגל לשמוע, שיקשיב!"</verse>
				<verse number="10">כשנשאר ישוע לבדו עם השנים-עשר ושאר התלמידים, הם שאלו אותו: "רבי, למה התכוונת במשל?" [(11-12) ]"לכם מותר לדעת את סוד מלכות האלוהים," ענה להם ישוע, "אך אלה שמחוץ למלכות האלוהים שומעים רק משלים. למרות שהם רואים ושומעים, הם אינם מבינים ואינם מאמינים באלוהים, ועל כן אין להם סליחת חטאים.</verse>
				<verse number="11">***</verse>
				<verse number="12">***</verse>
				<verse number="13">אבל אם אינכם מבינים את המשל הפשוט הזה, כיצד תבינו את שאר המשלים שאני עומד לספר?</verse>
				<verse number="14">האיכר במשל הוא כל אדם שמספר לאחרים את בשורת אלוהים, שכן הוא מנסה לזרוע בלבם את דבר-אלוהים.</verse>
				<verse number="15">השביל בצד מסמל את לב האנשים השומעים את דבר אלוהים, אך מיד בא השטן ומנסה להשכיח מלבם את אשר שמעו.</verse>
				<verse number="16">אדמת הסלעים מסמלת את לבם של אלה השומעים את הבשורה ומקבלים אותה בהתלהבות ובשמחה,</verse>
				<verse number="17">אך אינם מעמיקים ואינם מתבססים באמונתם. לכן ברגע שצצים קשיים ראשונים הם אינם מחזיקים מעמד. [(18-19) ]אדמת הקוצים מסמלת את לבם של אלה השומעים את דבר אלוהים ומאמינים בו, אולם תוך זמן קצר תענוגות העולם והרדיפה אחר עושר והצלחה תופסים את המקום החשוב בלבם, ודוחקים הצידה את דבר אלוהים. משום כך לא רואים שום פרי בחייהם.</verse>
				<verse number="18">***</verse>
				<verse number="19">***</verse>
				<verse number="20">ואילו האדמה הטובה מסמלת את לבם של אלה המאמינים באמת בדבר-אלוהים, והפרי המבורך בחייהם רב, פי שלושים, פי שישים ואפילו פי מאה ממה שנזרע בלבם."</verse>
				<verse number="21">ישוע המשיך ואמר: "כשאדם מדליק נר בחשכה, האם הוא מחביא את הנר הדולק מתחת למיטה, כדי שאיש לא יראה את האור? תפקיד הנר להאיר, ולכן שמים אותו במקום מרכזי — במקום שבו יביא תועלת רבה ביותר.</verse>
				<verse number="22">כל הנסתר עתה ייגלה בבוא העת.</verse>
				<verse number="23">מי שאוזניים לו, שיקשיב!</verse>
				<verse number="24">קיימו באופן מעשי את מה שאתם שומעים. כפי שאתם מתנהגים עם אחרים כך יתנהגו איתכם.</verse>
				<verse number="25">מי שיש לו — יקבל עוד; ומי שאין לו — גם המעט שבידו יילקח ממנו."</verse>
				<verse number="26">ישוע סיפר להם משל נוסף על מלכות אלוהים: "איכר אחד זרע זרעים בשדה שלו,</verse>
				<verse number="27">ולאחר שסיים את הזריעה הלך לדרכו. כעבור זמן מה צמחו הזרעים וגדלו ללא עזרת האיכר;</verse>
				<verse number="28">האדמה הצמיחה בעצמה את הזרעים. תחילה צמח עלה ראשון, אחריו הגבעול וראש השיבולת, ולבסוף הבשילו הגרגרים.</verse>
				<verse number="29">אז בא האיכר וקצר את התבואה."</verse>
				<verse number="30">"כיצד אוכל לתאר את מלכות אלוהים?" שאל ישוע. "למה אפשר לדמות את מלכות אלוהים?" [(31-32) ]מלכות אלוהים דומה לגרגר זעיר של צמח החרדל. אף כי גרגר זה זעיר ביותר, הוא גדל להיות אחד הצמחים הגדולים ביותר, בעל ענפים ארוכים וחסונים, וציפורים שונות יכולות לבנות בצילו קן ומחסה."</verse>
				<verse number="31">***</verse>
				<verse number="32">***</verse>
				<verse number="33">ישוע סיפר להם משלים רבים על דבר-אלוהים, לפי יכולת הבנתם.</verse>
				<verse number="34">למעשה הוא לימד את הציבור רק במשלים, וכאשר נשאר עם התלמידים לבדם נהג לבאר להם אותם.</verse>
				<verse number="35">לפנות ערב אמר ישוע לתלמידיו: "הבה נעבור לגדה השנייה של הכינרת"</verse>
				<verse number="36">הם עזבו את הקהל מאחוריהם והתרחקו מהמקום בסירה שבה ישב ישוע, אך הסירות האחרות שטו בעקבותיהם.</verse>
				<verse number="37">לפתע פרצה סערה גדולה; גלים חזקים וגבוהים הכו בסירה ומילאו אותה מים עד שכמעט טבעה.</verse>
				<verse number="38">באותו זמן ישן ישוע בשלווה בתוך הסירה. התלמידים העירו אותו בבהלה ופחד: "רבי, קום! אנחנו עומדים לטבוע, ולך לא אכפת?"</verse>
				<verse number="39">ישוע קם, נזף ברוח ופקד על הים להירגע. מיד שקטה הרוח והים נרגע.</verse>
				<verse number="40">לאחר מכן הוא פנה אל תלמידיו ושאל בתמיהה: "מדוע נבהלתם כל-כך? עדיין אינכם מאמינים בי?"</verse>
				<verse number="41">התלמידים נמלאו פחד ושאלו זה את זה: "מיהו האיש הזה שאף הרוח והים נשמעים לו?"</verse>
			</chapter>
			<chapter number="5">
				<verse number="1">[(1-2) ]בהגיעם אל הגדה השנייה של הכינרת ירד ישוע מהסירה, והנה רץ לקראתו מכיוון בית-הקברות איש אחוז רוח רעה. [(3-4) ]איש זה גר בבית-הקברות והיה בעל כוח פיזי אדיר. בכל פעם שאסרו אותו בכבלים ושרשרות הוא היה מנתק אותם בקלות ויוצא לחופשי. איש לא היה יכול להתגבר עליו.</verse>
				<verse number="2">***</verse>
				<verse number="3">***</verse>
				<verse number="4">***</verse>
				<verse number="5">יומם ולילה נהג להסתובב כמשוגע בין הקברים ועל ההרים, צועק ופוצע את עצמו באבנים חדות.</verse>
				<verse number="6">בראותו את ישוע מרחוק, רץ האיש לקראתו ונפל לרגליו. [(7-8) ]ישוע פקד על השד שבתוך האיש: "צא החוצה, שד!" השד צעק צעקה מחרידה: "מה אתה עומד לעשות לי, ישוע בן אל-עליון? למען אלוהים, אל תייסר אותי!"</verse>
				<verse number="7">***</verse>
				<verse number="8">***</verse>
				<verse number="9">"מה שמך?" שאל ישוע. "לגיון," השיב השד. "אינני לבדי; אנחנו כאן שדים רבים."</verse>
				<verse number="10">השדים התחננו לפני ישוע שלא ישלח אותם למקום נידח.</verse>
				<verse number="11">בקרבת המקום היה עדר גדול של חזירים שרעה במורד ההרים.</verse>
				<verse number="12">"שלח אותנו לתוך החזירים האלה," התחננו השדים.</verse>
				<verse number="13">ישוע הסכים, והם יצאו מהאיש ונכנסו לתוך החזירים. כל החזירים (בערך אלפיים) דהרו בטירוף במורד ההר ישר לתוך הים וטבעו.</verse>
				<verse number="14">רועי החזירים ברחו לערים ולכפרים שבסביבה, וסיפרו לכולם מה שקרה. כל האנשים רצו מיד אל המקום כדי לראות את המחזה במו עיניהם.</verse>
				<verse number="15">עד מהרה התאספו אנשים רבים ליד ישוע, אולם כשראו את האיש יושב לרגלי ישוע לבוש היטב ושפוי בדעתו, נמלאו פחד.</verse>
				<verse number="16">עדי ראייה סיפרו לבאים מה שהתרחש,</verse>
				<verse number="17">והאנשים התחננו לפני ישוע שילך משם ויעזוב אותם לנפשם.</verse>
				<verse number="18">כשחזר ישוע לסירה התחנן לפניו האיש שיצאו ממנו השדים שירשה לו להצטרף אליו.</verse>
				<verse number="19">אולם ישוע לא הסכים לכך. "לך הביתה למשפחתך ולחבריך," אמר ישוע. "ספר להם כיצד ריחם עליך אלוהים, ואיזה נס חולל בך."</verse>
				<verse number="20">האיש הלך לבקר בעשר הערים הגדולות וסיפר לאנשים על הפלא הגדול שחולל ישוע, וכולם התפלאו מאוד.</verse>
				<verse number="21">ישוע חצה בסירתו את הכינרת והגיע אל הגדה שממול, שם כבר חיכה לו קהל רב.</verse>
				<verse number="22">אחד מראשי בית-הכנסת המקומי, יאיר שמו, נפל לפני ישוע</verse>
				<verse number="23">והתחנן בפניו שירפא את בתו הקטנה. "בתי גוססת," קרא יאיר בייאוש. "אנא, בוא לביתי ושים את ידיך עליה, כדי שתבריא ותחיה."</verse>
				<verse number="24">ישוע הלך עם יאיר, והקהל הגדול הלך אחריהם, נדחף ונדחק סביב ישוע.</verse>
				<verse number="25">בקרב הקהל הייתה אישה שסבלה משטף דם מתמיד במשך שתים-עשרה שנה.</verse>
				<verse number="26">היא סבלה קשות מטיפולים של רופאים שונים, ולאחר שהוציאה את כל כספה, לא זו בלבד שמצבה לא השתפר, הוא אף החמיר!</verse>
				<verse number="27">היא שמעה על המעשים שישוע עשה, ולכן הלכה אחריו ונגעה בבגדו.</verse>
				<verse number="28">"אם רק אצליח לגעת בבגדיו אהיה בריאה," חשבה לעצמה.</verse>
				<verse number="29">ואכן, ברגע שנגעה בבגדו פסק שטף הדם, והאישה ידעה שנרפאה.</verse>
				<verse number="30">באותו רגע הרגיש ישוע שיצא ממנו כוח ריפוי. הוא הסתובב לאחור ושאל: "מי נגע בי?"</verse>
				<verse number="31">תלמידיו התפלאו על השאלה המשונה והשיבו: "ראה כמה אנשים נדחפים אליך מכל צד, ואתה שואל מי נגע בך?"</verse>
				<verse number="32">אולם ישוע התעלם מהערתם והמשיך להסתכל סביבו, מחפש את מי שנגע בו.</verse>
				<verse number="33">האישה, אשר ידעה כי נרפאה, התקרבה אליו, נפלה לרגליו בפחד ובחרדה וסיפרה לו את כל האמת.</verse>
				<verse number="34">"בתי, אמונתך ריפאה אותך!" אמר לה ישוע. "היי בריאה ולכי לשלום."</verse>
				<verse number="35">בזמן שדיבר ישוע עם האישה הגיעו למקום שליחים מבית יאיר, והודיעו שאיחר את המועד — בתו מתה, וביקורו של ישוע מיותר.</verse>
				<verse number="36">אולם ישוע התעלם מכך ואמר ליאיר: "אל תפחד; רק תאמין!"</verse>
				<verse number="37">ישוע עצר את הקהל ולא הרשה לאיש ללכת איתו, פרט לפטרוס, יעקב ויוחנן.</verse>
				<verse number="38">בהגיעם לביתו של יאיר מצאו את כולם בוכים ומתאבלים על מות הילדה.</verse>
				<verse number="39">ישוע נכנס פנימה ושאל את האנשים: "מדוע אתם בוכים ומתרגשים? הילדה לא מתה; היא רק ישנה."</verse>
				<verse number="40">כל הנוכחים לעגו לו, אולם הוא לא שם לב לכך וביקש מכולם לצאת משם. הוא לקח את ההורים ואת תלמידיו ונכנס איתם לחדרה של הילדה. [(41-42) ]ישוע אחז בידה של הילדה וקרא: "טליתא, קומי!" (כלומר: "קומי, ילדה!") היא הייתה בת 12 והיא אכן קמה ממיטתה והתהלכה בבית. הוריה התפלאו מאוד,</verse>
				<verse number="41">***</verse>
				<verse number="42">***</verse>
				<verse number="43">אך ישוע הזהיר אותם שלא יספרו לאף אחד מה שקרה, וביקש שיתנו לילדה משהו לאכול.</verse>
			</chapter>
			<chapter number="6">
				<verse number="1">זמן קצר לאחר מכן חזרו ישוע ותלמידיו לנצרת — עירו של ישוע. [(2-3) ]בשבת הלך ישוע לבית הכנסת ולימד את הקהל. אנשים רבים התפלאו מאוד על חוכמתו ועל הניסים שחולל. אך הם ידעו שהוא אחד מהם ושהוא גר בסביבה וקראו: "הוא אינו טוב מאתנו. הוא סך הכול נגר פשוט, בנה של מרים ואחיהם של יעקב, יוסף, יהודה ושמעון; ואחיותיו גרות כאן בינינו." הדבר גרם להם עלבון.</verse>
				<verse number="2">***</verse>
				<verse number="3">***</verse>
				<verse number="4">הנביא הוא מכובד רק בקרב אנשים זרים," השיב להם ישוע. "בני עירו, בני משפחתו וחבריו לעולם אינם מכבדים אותו."</verse>
				<verse number="5">בגלל חוסר אמונתם לא יכול היה ישוע לעשות שם מעשי גבורה גדולים. הוא רק הניח את ידיו על מספר חולים וריפא אותם.</verse>
				<verse number="6">חוסר אמונתם הרשים אותו מאוד. לאחר מכן עבר ישוע מכפר לכפר ולימד את האנשים.</verse>
				<verse number="7">הוא קרא אליו את שנים-עשר התלמידים, נתן להם סמכות וכוח לגרש רוחות רעות ושדים, ושלח אותם בזוגות אל הכפרים והערים. [(8-9) ]הוא אמר להם שלא ייקחו איתם דבר מלבד מקל הליכה; לא מזון, לא שמיכות, לא כסף ולא בגדים נוספים או זוג נעליים נוסף.</verse>
				<verse number="8">***</verse>
				<verse number="9">***</verse>
				<verse number="10">"בכל כפר הישארו אצל מארח אחד בלבד; אל תעברו ממקום למקום," הורה להם ישוע.</verse>
				<verse number="11">"אם במקום כלשהו לא יקבלו אתכם ולא יקשיבו לכם, לכו משם. אך לפני שתלכו נקו את האבק מרגליכם, כדי שהאנשים יראו שמילאתם את חובתכם ועתה הנכם עוזבים אותם לגורלם."</verse>
				<verse number="12">וכך יצאו השליחים לדרך. לכל מי שפגשו בדרך קראו לחזור בתשובה ולהפסיק לחטוא.</verse>
				<verse number="13">הם גרשו שדים רבים, ריפאו הרבה חולים ומשחו אותם בשמן.</verse>
				<verse number="14">גם המלך הורדוס שמע על אודות ישוע, משום שכולם דיברו על הניסים שחולל. המלך חשב את ישוע ליוחנן המטביל שקם לתחייה, ולכן אמר: "איני מתפלא על כך שהוא יכול לעשות ניסים ונפלאות."</verse>
				<verse number="15">אנשים אחרים חשבו את ישוע לאליהו הנביא שקם לתחייה; היו שטענו כי ישוע הוא נביא חדש בדומה לנביאים שחיו בעבר.</verse>
				<verse number="16">"לא," אמר המלך הורדוס בהחלטיות. "אני בטוח שזהו יוחנן, האיש שאת ראשו כרתי. הוא קם לתחייה!" [(17-18) ]זמן מה קודם לכן שלח הורדוס חיילים לאסור את יוחנן, כי יוחנן אמר שאסור להורדוס להתחתן עם הורודיה — אשת אחיו פיליפוס.</verse>
				<verse number="17">***</verse>
				<verse number="18">***</verse>
				<verse number="19">הורודיה שנאה את יוחנן בשל כך ורצתה במותו כנקמה, אולם לשם כך היה עליה לקבל את רשותו של הורדוס.</verse>
				<verse number="20">ואילו הורדוס כיבד את יוחנן ולא הרשה להורודיה לפגוע בו, כי ידע שיוחנן הוא אדם ישר וקדוש. הורדוס אהב מאוד להקשיב לדברי יוחנן אף כי גרמו לו מבוכה.</verse>
				<verse number="21">ביום הולדתו של הורדוס הייתה להורודיה הזדמנות מצוינת להשיג את מבוקשה. המלך ערך מסיבה גדולה לכל האנשים החשובים, לקציני הצבא ולמושלי הגליל. [(22-23) ]בתה של הורודיה נכנסה לאולם ושעשעה את האורחים בריקודים. הורדוס נהנה כל-כך מריקודיה עד שנשבע בפזיזות: "חי נפשי, את יכולה לבקש ממני כל מה שתרצי ואני מבטיח שתקבלי זאת; עד חצי המלכות אתן לך!"</verse>
				<verse number="22">***</verse>
				<verse number="23">***</verse>
				<verse number="24">הבת יצאה מהאולם בהתרגשות ומיהרה להתייעץ עם אמה. הורודיה הורתה לה מיד: "בקשי ממנו את ראשו של יוחנן המטביל!"</verse>
				<verse number="25">הבת מיהרה חזרה אל המלך וקראה: "אני רוצה את ראשו של יוחנן המטביל על מגש ומיד!"</verse>
				<verse number="26">המלך נמלא צער רב, אך לא יכול היה להפר את שבועתו בנוכחות האורחים, [(27-28) ]אז שלח את אחד משומרי ראשו אל הכלא, כדי לכרות את ראשו של יוחנן. השומר כרת את ראשו של יוחנן והביאו חזרה על מגש. הוא מסר את המגש לבת, וזו מסרה אותו לאמה.</verse>
				<verse number="27">***</verse>
				<verse number="28">***</verse>
				<verse number="29">כאשר שמעו תלמידי יוחנן מה שקרה, באו לקחת את גופתו וקברו אותה לפי הדת.</verse>
				<verse number="30">בינתיים חזרו השליחים ממסעם וסיפרו לישוע כל מה שעשו ולימדו.</verse>
				<verse number="31">"הבה ניקח חופשה קצרה מן הקהל הרב הזה וננוח במקום שקט — הרחק מכול המולה," הציע ישוע, כי אנשים כה רבים באו אליהם, כך שלא היה להם זמן לאכול.</verse>
				<verse number="32">ישוע ותלמידיו הפליגו בסירה למקום שבו קיוו לנוח.</verse>
				<verse number="33">אך אנשים רבים ראו אותם בעת שעזבו ורצו לפניהם לאורך החוף; הם כבר המתינו לישוע ותלמידיו במקום שבו עגנה הסירה.</verse>
				<verse number="34">כאשר ירד ישוע מהסירה וראה את הקהל שחיכה לו על החוף, נמלא חמלה, כי הם נראו בעיניו כעדר ללא רועה. הוא לימד אותם דברים רבים שהיה עליהם לדעת. [(35-36) ]עם רדת הערב באו התלמידים לישוע וביקשוהו: "אמור לכל האנשים האלה שילכו לקנות מזון בכפרי הסביבה, כי השעה מאוחרת ובמקום השומם הזה אין דבר לאכול."</verse>
				<verse number="35">***</verse>
				<verse number="36">***</verse>
				<verse number="37">"אתם בעצמכם תאכילו אותם." השיב ישוע. "במה נאכיל אותם?" שאלו התלמידים בתמיהה. "נצטרך הון תועפות כדי לקנות אוכל לכל האנשים האלה!"</verse>
				<verse number="38">"לכו לראות כמה ככרות לחם יש לנו," אמר ישוע. הם חזרו ואמרו: "יש בידינו חמש ככרות לחם ושני דגים." [(39-40) ]ישוע ביקש מהקהל לשבת על הדשא, ולשבת בשורות של חמישים או מאה איש.</verse>
				<verse number="39">***</verse>
				<verse number="40">***</verse>
				<verse number="41">הוא לקח את חמש ככרות הלחם ואת שני הדגים, הביט לשמים והודה לאלוהים על האוכל. לאחר מכן פרס את הלחם ונתן לכל אחד מתלמידיו פרוסת לחם וחתיכת דג, כדי שיגישו לקהל.</verse>
				<verse number="42">והאנשים אכלו עד ששבעו לחלוטין! [(43-44) ]כחמשת-אלפים גברים השתתפו בארוחה, ולבסוף כשנאספו הפירורים והשאריות מהארץ הם מילאו שנים-עשר סלים.</verse>
				<verse number="43">***</verse>
				<verse number="44">***</verse>
				<verse number="45">בתום הארוחה ביקש ישוע מתלמידיו לעלות לסירה ולשוט לבית-צידה, שם יפגוש אותם מאוחר יותר. ישוע עצמו נשאר להיפרד מהקהל ולשלח אותו הביתה.</verse>
				<verse number="46">לאחר שעזבו כולם עלה ישוע על אחד ההרים להתפלל.</verse>
				<verse number="47">בלילה, בזמן שהתלמידים היו בסירה באמצע הים וישוע היה על החוף,</verse>
				<verse number="48">הוא ראה שתלמידיו בצרה — שהם חותרים בחוזקה ונאבקים עם הרוח והגלים. בערך בשעה שלוש בבוקר הלך אליהם ישוע כשהוא הולך על-פני המים,</verse>
				<verse number="49">אולם כשראו התלמידים אדם הולך על-פני המים, נבהלו מאוד וצרחו מפחד, כי חשבו שראו רוח רפאים.</verse>
				<verse number="50">ישוע דיבר אליהם מיד והרגיע אותם: "אל תפחדו; זה אני!"</verse>
				<verse number="51">הוא עלה לסירה והרוח פסקה. התלמידים ישבו שם נבוכים לגמרי ולא הבינו כיצד זה קרה,</verse>
				<verse number="52">כי למרות הפלא של הערב הקודם הם עדיין לא הפנימו את מה שקרה. [(53-54) ]ישוע ותלמידיו הגיעו לגינוסר, קשרו את הסירה ועלו לחוף. אנשי המקום הכירו מיד את ישוע,</verse>
				<verse number="53">***</verse>
				<verse number="54">***</verse>
				<verse number="55">ומיהרו לספר לכל אנשי הסביבה את דבר בואו. האנשים החלו להביא אליו חולים רבים על מיטות ואלונקות.</verse>
				<verse number="56">הם נשאו את החולים לכל מקום שישוע הלך — לכפר, לעיר או לשדה — והתחננו לפניו שירשה להם לפחות לגעת בקצה בגדו; וכל מי שנגע בו נרפא.</verse>
			</chapter>
			<chapter number="7">
				<verse number="1">יום אחד באו אחדים מהפרושים והסופרים אל ישוע כדי לחקור את מעשיו.</verse>
				<verse number="2">הם הבחינו בכך שכמה מתלמידיו של ישוע אינם נוטלים ידיים לפני הארוחה, כפי שנהוג במסורת היהודית.</verse>
				<verse number="3">(במסורת היהודית של אז, במיוחד אצל הפרושים, נהגו ליטול ידיים עד למרפק לפני כל ארוחה.</verse>
				<verse number="4">גם בשובם מן השוק עליהם ליטול ידיים לפני שהם נוגעים באוכל. זוהי רק דוגמה אחת ממנהגים רבים שהם מקיימים מאות שנים. דוגמה נוספת היא הכשרת סירים, מחבתות וכלים.)</verse>
				<verse number="5">הם שאלו את ישוע: "מדוע התלמידים שלך אינם שומרים את מסורת אבותינו הדורשת נטילת ידיים לפני הארוחה?" [(6-7) ]"צבועים שכמוכם!" ענה להם ישוע. "הנביא ישעיהו תיאר אתכם נכונה כשאמר: '...העם הזה בפיו ובשפתיו כבדוני, ולבו רחק ממני, ותהי יראתם אותי מצות אנשים מלמדה.'</verse>
				<verse number="6">***</verse>
				<verse number="7">***</verse>
				<verse number="8">אתם מתעלמים ממצוותיו של אלוהים, ובמקומם אתם ממציאים מצוות ומנהגים למיניהם.</verse>
				<verse number="9">ביטלתם את מצוות אלוהים כדי שתוכלו לקיים את המסורת שהמצאתם בעצמכם!</verse>
				<verse number="10">"קחו למשל את המצווה 'כבד את אביך ואת אמך'. משה אמר שכל המדבר נגד אביו ואמו יומת!</verse>
				<verse number="11">ואילו אתם אומרים שמותר לאדם להתעלם מצרכי הוריו העניים, אם הוא מבטיח לתרום לעבודת אלוהים את אשר הוא חייב לתת להוריו. [(12-13) ]כך אתם מפרים את מצוות ה' כדי לקיים את המסורת שהמצאתם אתם. זוהי רק דוגמה אחת מתוך רבות."</verse>
				<verse number="12">***</verse>
				<verse number="13">***</verse>
				<verse number="14">ישוע אסף סביבו את כל הקהל וקרא: "הקשיבו אלי כולכם והשתדלו להבין: [(15-16) ]לא מה שנכנס אל גופכם מטמא אתכם, אלא מה שיוצא מהלב. כל מי שיש לו אוזניים שישמע!"</verse>
				<verse number="15">***</verse>
				<verse number="16">***</verse>
				<verse number="17">לאחר שעזבו את הקהל והגיעו הביתה, שאלו התלמידים את ישוע למה התכוון במשל שסיפר.</verse>
				<verse number="18">"מה, גם אתם אינכם מבינים?" שאל ישוע בתימהון. "האם אינכם מבינים כי האוכל שאתם אוכלים אינו מטמא אתכם?</verse>
				<verse number="19">הרי האוכל אינו בא במגע עם הלב; האוכל עובר דרך מערכת העיכול."</verse>
				<verse number="20">ישוע הוסיף ואמר: "המחשבות הן המטמאות את האדם.</verse>
				<verse number="21">כי מקרב לב האדם יוצאות מחשבות רעות של ניאוף, גניבה, רצח,</verse>
				<verse number="22">בגידה, רדיפת בצע, רשעות, רמאות, פריצות, קנאה, הוצאת-דיבה, גאווה, ניבול-פה וכדומה.</verse>
				<verse number="23">כל הדברים הנתעבים האלה יוצאים מתוך לב האדם, והם המטמאים והמרחיקים אותנו מאלוהים."</verse>
				<verse number="24">ישוע עזב את הגליל והלך לאזור צור וצידון. הוא ניסה להסתיר את דבר בואו, אך לא עלה בידו. כמו תמיד נפוצו השמועות על בואו במהירות.</verse>
				<verse number="25">לאישה אחת הייתה בת אחוזת שד. כאשר שמעה האישה על בואו של ישוע באה אליו, נפלה לרגליו</verse>
				<verse number="26">והתחננה לפניו שיגרש את השד מבתה (היא הייתה אישה יוונית שנולדה בפניקיה הסורית).</verse>
				<verse number="27">"תחילה עלי לעזור לבני עמי — היהודים," ענה לה ישוע. "אין זה צודק לקחת את לחם הבנים ולהשליכו לכלבים."</verse>
				<verse number="28">"נכון, אדוני," ענתה האישה. "אולם גם גורי הכלבים מקבלים תחת השולחן את השאריות והפירורים מצלחות הילדים."</verse>
				<verse number="29">ישוע אמר לה: "בגלל תשובתך בתך נרפאה; לכי לביתך ותראי שהשד יצא ממנה."</verse>
				<verse number="30">האישה הלכה לביתה ומצאה את בתה הקטנה שוכבת רגועה על מיטתה לאחר שיצא ממנה השד.</verse>
				<verse number="31">מצור הלך ישוע לצידון, ומשם חזר לים הכינרת דרך אזור עשר הערים.</verse>
				<verse number="32">ההמון הביא אליו איש חרש ואילם, וכולם התחננו לפניו שישים את ידיו על האיש וירפא אותו.</verse>
				<verse number="33">ישוע הרחיק את החרש-אילם מההמון, הכניס את אצבעותיו לאוזני האיש, לאחר מכן ירק על אצבעותיו ונגע בלשונו של האילם.</verse>
				<verse number="34">ישוע נשא את עיניו לשמים, נאנח וקרא: "אפתח" ("היפתח!").</verse>
				<verse number="35">מיד נפתחו אוזני האיש והוא שמע. גם לשונו הותרה והוא היה מסוגל לדבר ולשמוע היטב. [(36-37) ]ישוע ביקש מהנוכחים שלא להפיץ את הדבר. אולם ככל שהרבה להזהירם, כך הם הרבו לספר לאחרים, כי מעשיו הדהימו אותם כל כך. שוב ושוב קראו האנשים בהתרגשות: "ראו איזה מעשים נפלאים ונהדרים; הוא אפילו מסוגל לרפא חרשים-אילמים!"</verse>
			</chapter>
			<chapter number="8">
				<verse number="1">יום אחד כשהתאסף קהל גדול סביב ישוע, שוב לא היה להם מה לאכול. ישוע כינס את תלמידיו כדי לדון במצב.</verse>
				<verse number="2">"אני מרחם על האנשים האלה," אמר. "הם נמצאים כאן כבר שלושה ימים, ונגמר להם האוכל.</verse>
				<verse number="3">אם אשלח אותם הביתה רעבים, הם יתעלפו בדרך, מפני שחלקם באו ממקומות רחוקים."</verse>
				<verse number="4">"מאין נמצא להם אוכל במקום השומם הזה?" שאלו התלמידים בפליאה.</verse>
				<verse number="5">"כמה ככרות לחם יש לכם?" שאל ישוע בהתעלמות מהערתם. "שבע", השיבו.</verse>
				<verse number="6">ישוע ביקש מהקהל לשבת על הארץ. הוא לקח את שבע ככרות הלחם, הודה לאלוהים עליהן, פרס את הלחם לפרוסות ונתן לתלמידיו כדי שיגישו לקהל.</verse>
				<verse number="7">הם מצאו גם כמה דגים קטנים. ישוע ברך עליהם וביקש מתלמידיו להגישם לקהל. [(8-9) ]למרבית הפלא אכלו כולם עד ששבעו, ולאחר מכן שלח אותם ישוע הביתה. כארבעת-אלפים איש השתתפו בארוחה באותו יום, וכשאספו את השאריות והפירורים הם מילאו שבעה סלים גדולים!"</verse>
				<verse number="8">***</verse>
				<verse number="9">***</verse>
				<verse number="10">מיד לאחר מכן עלו ישוע ותלמידיו לסירה ושטו לאזור דלמנותא.</verse>
				<verse number="11">הפרושים בדלמנותא שמעו על בואו, ובאו להתווכח איתו ולנסותו. אמרו לישוע: "הראה לנו אות מהשמים, ואז נאמין בך."</verse>
				<verse number="12">ישוע נאנח אנחה עמוקה והשיב: "לא אחולל למענכם כל פלא ולא אראה לכם כל אות מהשמים. כמה הוכחות דרושות לכם כדי שתאמינו?"</verse>
				<verse number="13">ישוע עזב אותם, חזר לסירה ושט לגדה השנייה של הכינרת.</verse>
				<verse number="14">התלמידים שכחו לקחת איתם מספיק אוכל, ונותר להם בסירה רק כיכר לחם אחת.</verse>
				<verse number="15">בהיותם בסירה הזהיר ישוע את תלמידיו בתקיפות: "היזהרו מהשאור של המלך הורדוס ושל הפרושים!"</verse>
				<verse number="16">"למה הוא מתכוון?" שאלו התלמידים זה את זה. לבסוף הגיעו למסקנה שהוא ודאי מדבר על כך ששכחו לקחת איתם מספיק לחם.</verse>
				<verse number="17">ישוע הקשיב לשיחתם והגיב: "אתם טועים לגמרי. איני מדבר כלל על הלחם שבסירה. האם קשה לכם כל-כך להבין זאת?</verse>
				<verse number="18">למה אתם לא רואים, למה אתם לא שומעים? למה אתם לא קולטים דבר?</verse>
				<verse number="19">האם שכחתם את 5000 האנשים שהאכלתי בחמש כיכרות לחם? אמרו לי, כמה לחם נותר לאחר הארוחה?" "שנים-עשר סלים מלאים," ענו התלמידים במבוכה.</verse>
				<verse number="20">"וכאשר האכלתי את 4000 האנשים בשבע ככרות לחם, כמה נותר בסוף?" "שבעה סלים מלאים," השיבו התלמידים.</verse>
				<verse number="21">"ואתם עוד מעזים לחשוב שאני דואג משום שיש לנו רק כיכר לחם אחת?"</verse>
				<verse number="22">בהגיעם לבית-צידה הביאו אליו מספר אנשים אדם עיוור, והתחננו לפניו שיגע בו וישיב לו את ראייתו.</verse>
				<verse number="23">ישוע אחז ביד העיוור והוציאו אל מחוץ לכפר, שם ירק בעיניו והניח עליהן את ידיו. "האם אתה רואה עכשיו?" שאל ישוע.</verse>
				<verse number="24">האיש הביט סביבו והשיב: "כן! אני רואה אנשים; אבל הם נראים מטושטשים — כמו עצים מהלכים!"</verse>
				<verse number="25">ישוע הניח שוב את ידיו על עיני האיש, והן נרפאו כליל. עתה יכול היה האיש לראות למרחוק בבירור.</verse>
				<verse number="26">ישוע שלח אותו הביתה אל משפחתו ואמר: "אל תלך לספר את הדבר לאנשי הכפר; לך ישר הביתה."</verse>
				<verse number="27">ישוע ותלמידיו עזבו את הגליל והלכו לכפרי קיסריה של פיליפוס. בדרך שאל ישוע את תלמידיו: "מה אומרים עלי אנשים? למי הם חושבים אותי?"</verse>
				<verse number="28">"יש אנשים שחושבים שאתה יוחנן המטביל," ענו התלמידים, "ואחרים חושבים שאתה אליהו הנביא או נביא אחר שקם לתחייה."</verse>
				<verse number="29">"מי אתם חושבים שאני?" המשיך ישוע לשאול. "אתה המשיח!" קרא פטרוס.</verse>
				<verse number="30">אולם ישוע הזהיר אותם שלא יגלו זאת לאיש.</verse>
				<verse number="31">רק מאז החל ישוע לספר להם על הייסורים המצפים לו, והוא עוד סיפר שראשי הכוהנים, הסופרים והזקנים יגרמו למותו, אך יקום לתחייה לאחר שלושה ימים.</verse>
				<verse number="32">ישוע דיבר אתם בגלוי לב, אולם פטרוס לקח אותו הצידה והוכיח אותו: "אל תדבר כך!"</verse>
				<verse number="33">ישוע הביט בפטרוס ואמר לו בחומרה: "סור ממני, שטן שכמותך! אתה מסתכל על כך מנקודת ראות אנושית, ולא מנקודת ראותו של אלוהים."</verse>
				<verse number="34">ישוע ביקש מתלמידיו להתקרב אליו ולהקשיב. "מי שרוצה להיות תלמידי עליו להתכחש לעצמו, לשאת את צלבו וללכת אחרי.</verse>
				<verse number="35">מי שחפץ להציל את חייו — יאבד אותם, אולם מי שיתכחש לחייו למעני ולמען הבשורה — יציל אותם.</verse>
				<verse number="36">"איזה רווח יש לאדם שיכול להשיג את כל העולם אבל מפסיד את חייו?</verse>
				<verse number="37">מה כבר יכול בן-אדם לתת בתמורה לחייו?</verse>
				<verse number="38">דעו לכם, שכל מי שמתבייש בי ובדברי בדור החוטא וחסר האמונה הזה, הוא יהיה לבושה לבן האדם בבואו בכבוד אלוהים עם המלאכים הקדושים."</verse>
			</chapter>
			<chapter number="9">
				<verse number="1">ישוע המשיך לדבר אל תלמידיו: "אני אומר לכם, שאחדים מכם העומדים כאן היום יזכו לחיות ולראות את מלכות אלוהים באה בגבורה!"</verse>
				<verse number="2">כעבור שישה ימים לקח ישוע את פטרוס, יעקב ויוחנן ועלה איתם על פסגת אחד ההרים. רק ארבעתם היו שם. לפתע זרחו פניו של ישוע בזוהר נפלא;</verse>
				<verse number="3">בגדיו הבריקו והלבינו עד מאוד.</verse>
				<verse number="4">והנה הופיעו אליהו הנביא ומשה רבנו והחלו לדבר עם ישוע.</verse>
				<verse number="5">"רבי, כמה נפלא!" קרא פטרוס בהתרגשות. "אנחנו ניבנה כאן שלוש סוכות: סוכה לכל אחד מכם..."</verse>
				<verse number="6">פטרוס לא התכוון למעשה למה שאמר; הוא פשוט הרגיש צורך לומר משהו, כי התלמידים היו מבוהלים וחסרי מילים.</verse>
				<verse number="7">בעודו מדבר סכך עליהם ענן, ומתוכו קרא קול: "זהו בני האהוב, שמעו בקולו!"</verse>
				<verse number="8">התלמידים הביטו סביבם וגילו שאליהו ומשה נעלמו, וישוע לבדו נותר עמם.</verse>
				<verse number="9">כאשר ירדו מההר ביקש מהם ישוע שלא לספר לאיש את אשר ראו, עד לאחר שיקום מן המתים.</verse>
				<verse number="10">השלושה לא גילו את הדבר לאיש, אולם שוחחו על כך בינם לבין עצמם, ולעיתים קרובות תהו למה התכוון ישוע כשאמר שיקום מן המתים.</verse>
				<verse number="11">התלמידים שאלו את ישוע מדוע הסופרים אומרים שאליהו הנביא צריך לבוא תחילה (לפני המשיח). [(12-13) ]ישוע השיב שאליהו באמת צריך לבוא לפני כן ולהכין את הדרך, ושלמעשה אליהו כבר בא ואותם האנשים נהגו בו באופן מחפיר — בדיוק כפי שניבאו הנביאים. "למה אתם חושבים שהתכוונו הנביאים כשניבאו שהמשיח יסבול עינויים וחרפה?" שאל.</verse>
				<verse number="12">***</verse>
				<verse number="13">***</verse>
				<verse number="14">למרגלות ההר הם פגשו את תשעת התלמידים האחרים, מוקפים בקהל רב ומתווכחים עם כמה סופרים.</verse>
				<verse number="15">הקהל הביט בישוע בכבוד ובהערצה, וכולם רצו לקבל את פניו.</verse>
				<verse number="16">"על מה אתם מתווכחים?" שאל ישוע.</verse>
				<verse number="17">איש מהקהל השיב: "רבי, הבאתי אליך את בני שתרפא אותו; נכנס בו שד המונע ממנו לדבר.</verse>
				<verse number="18">בכל פעם שהשד תוקף את הילד הוא משליך אותו על הרצפה, והילד האומלל מזיל ריר מפיו, שיניו נוקשות וכוחותיו עוזבים אותו. ביקשתי מתלמידיך לגרש את השד, אך הם לא יכלו לעשות זאת."</verse>
				<verse number="19">"הו, אנשים קטני אמונה," אמר ישוע, "מתי סוף-סוף תאמינו? עד מתי יהיה עלי לסבול אתכם? הביאו אלי את הילד."</verse>
				<verse number="20">הם הביאו אליו את הילד, אך ברגע שראה השד את ישוע הוא תקף את הילד, הפיל אותו על הרצפה וריר נזל מפיו.</verse>
				<verse number="21">"מתי החלו ההתקפות האלה?" שאל ישוע. "בהיותו ילד קטן," השיב האב.</verse>
				<verse number="22">"לעיתים קרובות מנסה השד לדחוף את הילד לתוך אש או לתוך מים, כדי להרוג אותו. אנא, רחם עלינו ועזור לנו, אם אתה יכול."</verse>
				<verse number="23">"אם אני יכול?" אמר ישוע. "אם אתה מאמין, הכול אפשרי ובר ביצוע!"</verse>
				<verse number="24">"אני מאמין! אנא עזור לי וחזק את אמונתי!" התחנן האב בבכי.</verse>
				<verse number="25">כשראה ישוע שהקהל הולך ורב, נזף בשד ופקד: "שד חרש ואילם, אני מצווה עליך לעזוב את הילד הזה ולא לשוב אליו לעולם!"</verse>
				<verse number="26">השד פרץ בצעקה מפחידה ושוב השליך את הילד על הרצפה. הילד התפתל על הרצפה עד שאפסו כוחותיו והשד יצא ממנו. הוא שכב ללא תנועה ונראה חיוור. "הילד מת." עבר לחש בין הקהל.</verse>
				<verse number="27">אולם ישוע אחז בידו ועזר לו לעמוד על רגליו, והילד הזדקף — בריא לגמרי.</verse>
				<verse number="28">כאשר נשאר ישוע בבית עם תלמידיו לבדם, הם שאלו אותו: "מדוע לא יכולנו אנחנו לגרש את השד הזה?"</verse>
				<verse number="29">"זהו מקרה מיוחד שדורש תפילה וצום," השיב ישוע. [(30-31) ]הם עזבו את האזור ההוא ועברו דרך הגליל. ישוע לא סיפר לאיש על בואם, כי רצה לבלות זמן מה עם תלמידיו ולהכינם לקראת מה שעומד לקרות לו. "בן-האדם עומד להימסר לידי אויביו," פתח ישוע. "הם יהרגו אותו, אולם לאחר שלושה ימים יקום לתחייה."</verse>
				<verse number="30">***</verse>
				<verse number="31">***</verse>
				<verse number="32">התלמידים לא הבינו למה התכוון, אך חששו לשאול אותו.</verse>
				<verse number="33">כשהגיעו לכפר-נחום ונכנסו לבית מארחיהם שאל ישוע את תלמידיו: "על מה התווכחתם בדרך?"</verse>
				<verse number="34">הם התביישו לספר לו, משום שהתווכחו מי החשוב ביניהם.</verse>
				<verse number="35">ישוע התיישב, קרא אליו את התלמידים ואמר: "מי שרוצה להיות הראשון צריך להיות האחרון — עליו לשרת את כולם!"</verse>
				<verse number="36">ישוע קרא לאחד הילדים וביקש ממנו לעמוד באמצע החדר. הוא חיבק את הילד והכריז:</verse>
				<verse number="37">"כל המקבל ילד קטן כזה בשמי — כאילו מקבל אותי; וכל המקבל אותי — מקבל את אבי אשר שלח אותי."</verse>
				<verse number="38">יום אחד אמר לו יוחנן תלמידו: "רבי, פגשנו בדרך איש שגירש שדים בשמך. ביקשנו ממנו להפסיק זאת, שהרי אין הוא אחד משלנו."</verse>
				<verse number="39">"אל תמנעו ממנו, " אמר להם ישוע. "כי מי שעושה דברים כאלה בשמי לא ידבר עלי רעות.</verse>
				<verse number="40">כל מי שאינו נגדנו הוא לצידנו.</verse>
				<verse number="41">מי שייתן לכם אפילו כוס מים בלבד, משום שאתם שלי, אני מבטיח לכם שיקבל את שכרו.</verse>
				<verse number="42">אבל אוי למי שיגרום לילד המאמין בי לאבד את אמונתו! לאדם כזה מוטב שיקשרו אבן כבדה לצווארו ויטביעו אותו בים. [(43-44) ]"אם ידך גורמת לך לחטוא — קצץ אותה! מוטב לחיות עם יד אחת בלבד, מאשר ללכת לגיהינום עם שתי ידיים.</verse>
				<verse number="43">***</verse>
				<verse number="44">***</verse>
				<verse number="45">אם רגלך גורמת לך לחטוא — כרות אותה! מוטב להיות קיטע ולחיות חיי נצח, מאשר להיות בעל שתי רגליים שמוליכות אותך לגיהינום.</verse>
				<verse number="46">שם לא תמות התולעת (שתכרסם בהם), והאש לא תכבה לעולם.</verse>
				<verse number="47">אם עינך גורמת לך לחטוא — עקור אותה! מוטב להיכנס למלכות אלוהים עיוור למחצה, מאשר להישאר בעל שתי עיניים ולראות את אש הגיהינום,</verse>
				<verse number="48">מקום שבו התולעת לא תמות לעולם, והאש לא תכבה לעולם. [(49-50) ]כל אדם יומלח באש. המלח הוא טוב, אך אם הוא מאבד את מליחותו הוא חסר תועלת; כיצד תוכלו להשיב לו את הטעם? על כן שימרו על המלח הנמצא בקרבכם וחיו בשלום איש עם רעהו."</verse>
			</chapter>
			<chapter number="10">
				<verse number="1">ישוע עזב את כפר-נחום והלך דרומה, לגבול יהודה ולאזור שממזרח לנהר הירדן. שוב התאסף סביבו קהל גדול, וישוע לימד אותם כמנהגו.</verse>
				<verse number="2">פרושים אחדים שבאו לנסותו שאלו: "האם אתה בעד גירושין או נגדו?"</verse>
				<verse number="3">"מה אמר משה רבנו בקשר לגירושין?" שאל ישוע.</verse>
				<verse number="4">"משה אמר שמותר להתגרש," השיבו הפרושים. "הוא אמר שבעל הרוצה לגרש את אשתו צריך לכתוב לה ספר כריתות (מכתב גירושין), וזה כל מה שנדרש ממנו."</verse>
				<verse number="5">"האם אתם יודעים מדוע התיר משה גירושין?" השיב ישוע. "אני אגיד לכם למה: משה לקח בחשבון את האופי העקשני שלכם. [(6-7) ]הרי מובן מאליו שאלוהים לא ברא איש ואישה כדי שייפרדו, אלא להיפך — אלוהים ברא איש ואישה כדי שיתאחדו לעולם בברית הנישואין. על כן יעזוב איש את אביו ואת אמו,</verse>
				<verse number="6">***</verse>
				<verse number="7">***</verse>
				<verse number="8">ודבק באשתו והיו לבשר אחד.</verse>
				<verse number="9">וכך אסור לאיש להפריד את מה שאלוהים איחד."</verse>
				<verse number="10">מאוחר יותר, כשנשאר ישוע בבית לבד עם התלמידים, שוב העלו את הנושא.</verse>
				<verse number="11">ישוע הסביר להם: "בעל המגרש את אשתו משום שברצונו להתחתן עם אישה אחרת, נחשב לנואף.</verse>
				<verse number="12">ואישה המגרשת את בעלה ומתחתנת בשנית נחשבת גם היא לנואפת."</verse>
				<verse number="13">פעם הביאו אליו מספר אמהות את ילדיהן, כדי שיברך אותם, אולם התלמידים גירשו את האמהות וביקשו מהן שלא להטריד את ישוע.</verse>
				<verse number="14">כשראה ישוע מה עושים תלמידיו, זה לא מצא חן בעיניו. "הניחו לילדים לבוא אלי; אל תגרשו אותם! הרי לכאלה שייכת מלכות האלוהים.</verse>
				<verse number="15">אני אומר לכם: מי שלא יבוא אלי כמו ילד, לא יוכל להיכנס למלכות האלוהים."</verse>
				<verse number="16">ישוע חיבק את הילדים, הניח ידיו על ראשם וברך אותם.</verse>
				<verse number="17">יום אחד כאשר ישוע יצא לאחד ממסעותיו, בא אליו אדם בריצה שנפל לרגליו ושאל: "רבי הטוב, כיצד אוכל לרשת חיי נצח?"</verse>
				<verse number="18">מדוע אתה אומר שאני טוב?" שאל ישוע. "רק אלוהים טוב.</verse>
				<verse number="19">אך בתשובה לשאלתך, אתה הרי מכיר את המצוות: לא תרצח, לא תנאף, לא תגנוב, לא תהיה עד שקר, לא תחמוד, כבד את אביך ואת אמך?"</verse>
				<verse number="20">"רבי", ענה האיש, "תמיד שמרתי את כל המצוות האלה."</verse>
				<verse number="21">ישוע הביט בו באהבה. "עליך לעשות עוד דבר אחד; עליך למכור את רכושך ולתרום את הכסף לעניים — כדי שאוצרך יהיה בשמים — ולאחר מכן לך אחרי."</verse>
				<verse number="22">האיש התעצב מאוד והלך לדרכו, כי היה עשיר מאוד.</verse>
				<verse number="23">ישוע הסתכל ואז אמר לתלמידיו: "לאיש עשיר קשה מאוד להיכנס למלכות האלוהים."</verse>
				<verse number="24">דבריו של ישוע הדהימו את התלמידים, ולכן חזר ואמר: "ילדים יקרים, מי שבוטח בכסף וברכוש קשה לו מאוד להיכנס למלכות האלוהים.</verse>
				<verse number="25">קל יותר לגמל לעבור דרך חוט המחט, מאשר לאיש עשיר להיכנס למלכות האלוהים."</verse>
				<verse number="26">דבריו אך הגבירו את תמיהת התלמידים. הם שאלו: "אם כך, אז איך אנשים יכולים להיוושע?" שאלו.</verse>
				<verse number="27">ישוע הסביר להם בסבלנות: "זהו בלתי אפשרי לבני אדם, אבל עם אלוהים הכול אפשרי!"</verse>
				<verse number="28">פטרוס החל למנות בקול רם את כל הדברים שהוא ושאר התלמידים עזבו למען ישוע. "אנחנו ויתרנו על הכול כדי ללכת אחריך!" אמר פטרוס.</verse>
				<verse number="29">"אני מבטיח לכם," אמר ישוע, "שכל מי שוויתר על בית, אחים, אחיות, אמא, אבא, ילדים או רכוש למעני ולמען הבשורה,</verse>
				<verse number="30">יקבל ממני חזרה פי מאה ממה שלכאורה הפסיד: בתים, אחים, אחיות, אמהות, ילדים, אדמות - אך עם כל אלה גם רדיפות, ובעולם הבא יקבל חיי נצח.</verse>
				<verse number="31">אנשים רבים שנראים עכשיו חשובים יהיו חסרי כל חשיבות, ורבים מאלה הנראים עתה חסרי חשיבות יהיו חשובים ביותר!"</verse>
				<verse number="32">בדרך לירושלים הלך ישוע בראש, והתלמידים הלכו אחריו בחרדה. ישוע המשיך לספר להם מה יקרה לו בירושלים.</verse>
				<verse number="33">"כשנגיע לירושלים," פתח ישוע, "יאסרו אותי ייקחו אותי אל ראשי הכוהנים והסופרים; הם ישפטו אותי וידונו אותי למוות. לאחר מכן ימסרו אותי לידי הרומאים, כדי שיוציאו לפועל את גזר הדין.</verse>
				<verse number="34">הם ירקו עלי, ילעגו לי, יצליפו בי בשוטים ויהרגו אותי. אבל לאחר שלושה ימים אקום לתחייה."</verse>
				<verse number="35">יעקב ויוחנן בני זבדי לחשו באוזנו: "רבי, אנחנו רוצים לבקש ממך טובה."</verse>
				<verse number="36">"איזו טובה אתם רוצים?" שאל ישוע.</verse>
				<verse number="37">"כאשר תשב על כסא המלכות, אנו רוצים לשבת אחד לימינך ואחד לשמאלך."</verse>
				<verse number="38">"אינכם יודעים מה אתם מבקשים!" התפלא ישוע. "האם תוכלו לשתות מהכוס שאני חייב לשתות? האם תוכלו להיטבל בטבילה שאני מוכרח להיטבל?"</verse>
				<verse number="39">"כן!" השיבו. "אתם באמת תשתו מכוסי ותיטבלו בטבילתי," אמר ישוע.</verse>
				<verse number="40">"אבל איני יכול להבטיח לכם לשבת לימיני ולשמאלי, מפני שמקומות אלה כבר שמורים!"</verse>
				<verse number="41">עד מהרה גילו שאר התלמידים את בקשתם של יעקב ויוחנן וכעסו עליהם מאוד.</verse>
				<verse number="42">ישוע קיבץ סביבו את התלמידים ואמר: "אתם הרי יודעים שמנהיגי הגויים רודים בנתיניהם, ומעניקים כוח וסמכות למי שהם רוצים.</verse>
				<verse number="43">אבל אצלכם יהא המצב שונה; מי שרוצה להיות מנהיג ביניכם צריך להיות לכם למשרת.</verse>
				<verse number="44">מי שרוצה לעמוד בראש צריך להיות המשרת של כולכם.</verse>
				<verse number="45">אף אני, המשיח, לא באתי לכאן כדי שישרתו אותי, אלא כדי לשרת את האחרים ולעזור להם, וכדי לתת את חיי בתמורה לחייהם של אנשים רבים."</verse>
				<verse number="46">ישוע ותלמידיו באו ליריחו. בצאתם מהעיר הלך אחריהם קהל גדול. בצד הדרך ישב קבצן עיוור בשם ברטמי בן-טימי,</verse>
				<verse number="47">ששמע שישוע מנצרת מתקרב. ברטמי החל לצעוק: "ישוע בן דוד, רחם עלי!"</verse>
				<verse number="48">"שתוק!" ציוו עליו מספר אנשים. אך העיוור לא שתק, אלא הגביר את קולו: "בן דוד, רחם עלי!"</verse>
				<verse number="49">ישוע שמע את תחינותיו של העיוור ועמד מלכת. הוא ביקש לקרוא לעיוור. "התעודד," אמרו לו, "קום! הוא קורא לך."</verse>
				<verse number="50">ברטמי השליך מעליו את סמיכותיו ובא לישוע.</verse>
				<verse number="51">"מה אוכל לעשות למענך?" שאל ישוע. " רבי, אני רוצה לראות!" בכה האיש.</verse>
				<verse number="52">"כמובן," השיב ישוע. "אמונתך ריפאה אותך; לך לשלום." ואכן עיניו נרפאו והוא הלך בדרך אחרי ישוע.</verse>
			</chapter>
			<chapter number="11">
				<verse number="1">כאשר התקרבו לירושלים והגיעו לבית-פגי ובית-עניה, שעל הר הזיתים, פנה ישוע אל שניים מתלמידיו ואמר:</verse>
				<verse number="2">"לכו אל הכפר ממול, ובכניסה תראו עיר קשור שמעולם לא רכבו עליו. התירו את העיר והביאו אותו אלי.</verse>
				<verse number="3">אם מישהו ישאל אתכם מה אתם עושים, אמרו לו, 'אדוננו זקוק לעיר, אך הוא ישיב אותו בהקדם.'" [(4-5) ]שני התלמידים נכנסו אל הכפר ומצאו את העיר עומד על השביל, קשור לשער אחד הבתים. בהתירם את העיר שאלו מספר אנשים שעמדו שם: "מה אתם עושים? לאן אתם לוקחים את העיר?"</verse>
				<verse number="4">***</verse>
				<verse number="5">***</verse>
				<verse number="6">התלמידים השיבו שישוע ביקש מהם להביא לו את העיר, והאנשים לא התנגדו יותר.</verse>
				<verse number="7">הם הביאו את העיר לישוע, וכל התלמידים הניחו את מעיליהם על גבו, כדי שישוע יוכל לשבת בנוח.</verse>
				<verse number="8">רבים מן הקהל פרשו את מעיליהם על הדרך לפני ישוע, ואחרים כרתו ענפים והניחו אותם על הדרך.</verse>
				<verse number="9">הקהל, שנמלא התלהבות, נדחף ונדחק אל ישוע מכל עבר וקרא: "הושע-נא! ברוך הבא בשם ה'!</verse>
				<verse number="10">תבורך מלכות דוד הבאה עלינו! הושע-נא במרומים!"</verse>
				<verse number="11">כל הקהל הזה ליווה את ישוע אל תוך העיר. מאוחר יותר נכנס ישוע לבית-המקדש והביט סביבו בתשומת לב מרובה, אולם מאחר שהשעה הייתה מאוחרת הוא עזב את המקום והלך עם תלמידיו לבית-עניה.</verse>
				<verse number="12">למחרת בבוקר, בעזבם את בית-עניה, היה ישוע רעב.</verse>
				<verse number="13">הוא ראה מרחוק עץ תאנה עם עלים ירוקים ורעננים. ישוע התקרב אל העץ וחיפש תאנים, אולם לא מצא דבר מלבד עלים, כי טרם הגיעה העונה.</verse>
				<verse number="14">ישוע קילל את התאנה ואמר: "מהיום והלאה איש לא יאכל תאנים ממך!"" והתלמידים שמעו זאת.</verse>
				<verse number="15">הם חזרו לירושלים וישוע הלך ישר לבית-המקדש. הוא החל לגרש משם את כל הסוחרים והקונים, הפך את השולחנות של מחליפי הכספים ואת הדוכנים של סוחרי היונים,</verse>
				<verse number="16">ולא הרשה לאיש לשאת כלים וסחורה דרך המקדש.</verse>
				<verse number="17">ישוע פנה אל הקהל הנדהם: "כתוב בכתבי-הקודש: 'ביתי הוא בית תפילה ייקרא לכל העמים.' אולם אתם הפכתם את בית האלוהים למאורת גנבים!"</verse>
				<verse number="18">ראשי הכוהנים והסופרים שמעו על מה שישוע עשה, והחלו לתכנן כיצד להיפטר ממנו. למעשה הם פחדו ממנו, מפני שכל העם העריץ אותו ואהב את מה שלימד.</verse>
				<verse number="19">באותו ערב יצאו ישוע ותלמידיו אל מחוץ לעיר.</verse>
				<verse number="20">בבוקר שוב עברו ליד עץ התאנה, ונדהמו לראות שהעץ יבש לגמרי.</verse>
				<verse number="21">פטרוס נזכר במה שישוע עשה יום קודם ואמר: "ראה, רבי- העץ שקיללת התייבש לגמרי!"</verse>
				<verse number="22">"פשוט האמינו באלוהים, אמר ישוע.</verse>
				<verse number="23">"אילו באמת האמנתם בכוחו של אלוהים, יכולתם לצוות על ההר הזה לזוז ממקומו ולהיזרק לים. אם תאמינו ולא תטילו ספק יתקיים דברכם.</verse>
				<verse number="24">דעו לכם, אתם יכולים להתפלל בעד כל דבר, ואם תאמינו שתקבלו את אשר ביקשתם, באמת תקבלו!</verse>
				<verse number="25">אבל בשעה שאתם מתפללים עליכם לסלוח תמיד לכל מי שאתם שומרים לו טינה, כדי שאביכם שבשמים יסלח גם לכם על חטאיכם.</verse>
				<verse number="26">אם לא תסלחו לאחרים — גם אביכם שבשמים לא יסלח לכם!" [(27-28) ]בינתיים ישוע ותלמידיו חזרו לירושלים, וישוע שב לבית-המקדש. אחדים מראשי הכוהנים הסופרים וזקנים באו אליו ושאלו בכעס: "באיזו רשות אתה עושה את כל הדברים האלה?"</verse>
				<verse number="27">***</verse>
				<verse number="28">***</verse>
				<verse number="29">"אני אענה לשאלתכם בתנאי שאתם תענו לשאלתי," השיב ישוע.</verse>
				<verse number="30">"אמרו לי, האם נשלח יוחנן המטביל על-ידי אלוהים או על-ידי בני-אדם?"</verse>
				<verse number="31">הם התייעצו ביניהם: "אם נאמר שאלוהים שלח אותו, ישוע ישאל אותנו מדוע לא האמנו בו.</verse>
				<verse number="32">אולם אם נאמר שלא אלוהים שלח אותו, כל העם יתנפל עלינו, כי הוא מאמין שיוחנן היה נביא שנשלח על-ידי אלוהים."</verse>
				<verse number="33">לאחר התייעצות ממושכת השיבו הזקנים: "איננו יכולים לענות לך, מפני שאיננו יודעים את התשובה." על כן השיב להם ישוע: "אם כן, גם אני לא אענה על שאלתכם."</verse>
			</chapter>
			<chapter number="12">
				<verse number="1">ישוע סיפר לעם את המשל הבא: "איש אחד נטע כרם ענבים ובנה גדר, יקב ומגדל שמירה. הוא השכיר את הכרם לכורמים ונסע לחוץ לארץ.</verse>
				<verse number="2">בזמן הבציר שלח בעל-הכרם את אחד מאנשיו לאסוף את הרווח מיבול הענבים,</verse>
				<verse number="3">אולם הכורמים התנפלו על השליח, הכו אותו ושלחו אותו חזרה אל בעל-הכרם בידיים ריקות.</verse>
				<verse number="4">בעל-הכרם שלח מישהו אחר אל הכורמים, אך גם אותו הכו ואף פצעו את ראשו. [(5-6) ]השליח הבא נרצח וכל השליחים שבאו לאחר מכן לכרם הוכו או נרצחו. לבסוף נשאר לבעל-הכרם עוד שליח אחד — בנו היחיד. בלית ברירה הוא שלח את בנו, בתקווה שלפחות אליו יתייחסו הכורמים בכבוד.</verse>
				<verse number="5">***</verse>
				<verse number="6">***</verse>
				<verse number="7">"אבל כשראו הכורמים מרחוק את הבן אמרו: 'הבן הזה יירש את הכרם לאחר מות אביו. הבה נהרוג אותו, ואז יהיה הכרם שלנו!'</verse>
				<verse number="8">הם תפסו את הבן, רצחו אותו והשליכו את גופתו מעבר לגדר.</verse>
				<verse number="9">"מה לדעתכם יעשה בעל-הכרם כאשר ישמע מה שקרה? מובן שיבוא בעצמו, יהרוג את כל הכורמים וישכיר את הכרם לאחרים.</verse>
				<verse number="10">האם אינכם זוכרים שככה כתוב בתהילים? האבן שהבונים זלזלו בה וזרקו אותה נעשתה לאבן פינה — לאבן החשובה ביותר בכל הבניין!</verse>
				<verse number="11">מעשה נפלא זה של אלוהים הוא מעל ומעבר לכושר הבנתנו".</verse>
				<verse number="12">ראשי הכוהנים, הזקנים והסופרים רצו לאסור אותו בו במקום, כי הבינו שבמשל זה הוא מתכוון אליהם — שהם הכורמים הרשעים. אולם הם פחדו לגעת בו בגלל ההמון הרב שהיה שם. על כן ויתרו לו והלכו לדרכם.</verse>
				<verse number="13">אולם הם שלחו אליו כמה מאנשי הורדוס ופרושים, כדי שייכנסו איתו לשיחה וינסו לגרום לכך שיאמר משהו נגד החוק, על-מנת שתהיה להם עילה לאסור אותו.</verse>
				<verse number="14">."רבי", פתחו המסתננים, "אנחנו יודעים שאתה איש ישר ושאיש אינו יכול להשפיע עליך לשקר. אנחנו גם יודעים שאתה באמת מלמד את דבר אלוהים. אמור לנו, רבי, האם עלינו לשלם מס לקיסר הרומאי או לא?"</verse>
				<verse number="15">ישוע הבין את מזימתם ולכן ענה: "תנו לי מטבע ואומר לכם."</verse>
				<verse number="16">הם נתנו לו מטבע, והוא שאל: "של מי הדמות החקוקה על המטבע? של מי השם החקוק כאן?" "של הקיסר!" ענו כולם.</verse>
				<verse number="17">"של הקיסר? אם כן תנו לו את מה ששייך לו, אך תנו לאלוהים את מה ששייך לאלוהים." הם נותרו פעורי פה וללא מילים.</verse>
				<verse number="18">אחר כך באו צדוקים (שאינם מאמינים בתחיית המתים) ושאלו אותו:</verse>
				<verse number="19">"רבי, משה רבנו לימד אותנו שאם אדם נשוי מת ואינו משאיר אחריו בן, חייב אחיו להתחתן עם האלמנה, כדי שתוכל ללדת בן שישא את שם המת.</verse>
				<verse number="20">במשפחה אחת היו שבעה אחים; האח הבכור התחתן, וכעבור זמן קצר מת ולא השאיר אחריו בן.</verse>
				<verse number="21">האח השני התחתן עם האלמנה, וגם הוא מת ולא השאיר בן. כך קרה גם עם האח השלישי.</verse>
				<verse number="22">בקיצור, כל שבעת האחים התחתנו עם האישה האחת, כולם מתו ולא השאירו אחריהם בן. לבסוף מתה גם האישה."</verse>
				<verse number="23">"רבי, למי תהיה שייכת האישה בתחיית המתים? הלא כל השבעה התחתנו עמה."</verse>
				<verse number="24">השיב להם ישוע: "הבעיה אתכם היא שאינכם יודעים מה כתוב בכתבי-הקודש, ואינכם מכירים את כוחו של אלוהים וגבורתו.</verse>
				<verse number="25">כאשר שבעת האחים והאישה יקומו לתחייה הם לא יהיו נשואים — הם יהיו דומים למלאכים.</verse>
				<verse number="26">ובנוגע לתחיית המתים — טועים אתם מאוד. האם מעולם לא קראתם בספר שמות על משה והסנה הבוער? אלוהים אמר למשה: 'אנוכי אלוהי אברהם ואלוהי יצחק ואלוהי יעקב'.</verse>
				<verse number="27">אלוהים אמר למשה כי למרות שאנשים אלה מתו לפני מאות שנים, הם עדיין חיים. הרי אלוהים לא היה אומר: 'אנוכי האלוהים' של אנשים מתים!"</verse>
				<verse number="28">אחד המנהיגים היהודיים שעמד שם נוכח כי ישוע השיב כהלכה, ולכן שאל אותו: "מהי המצווה החשובה ביותר?"</verse>
				<verse number="29">ישוע השיב: "'שמע ישראל, ה' אלוהינו, ה' אחד!</verse>
				<verse number="30">ואהבת את ה' אלוהיך בכל לבבך ובכל נפשך ובכל מאודך.'</verse>
				<verse number="31">המצווה השנייה היא: 'ואהבת לרעך כמוך.' מצוות אלה הן החשובות ביותר!"</verse>
				<verse number="32">השואל המשיך: "רבי, אתה צודק. באמת יש רק אלוהים אחד ואין אחר מלבדו.</verse>
				<verse number="33">אני יודע שחשוב יותר לאהוב את אלוהים בכל לבי, הבנתי וכוחי, ולאהוב אנשים אחרים כמו את עצמי, מאשר להקריב כל מיני קרבנות בבית-המקדש."</verse>
				<verse number="34">ישוע ראה שהאיש דיבר בחוכמה, ולכן אמר לו: "אתה קרוב מאוד למלכות אלוהים!" לאחר מכן לא העז איש לשאול אותו יותר שאלות.</verse>
				<verse number="35">מאוחר יותר, כשלימד ישוע את האנשים בבית-המקדש, שאל אותם: "מדוע טוענים הסופרים כי המשיח הוא בנו של דוד המלך?</verse>
				<verse number="36">הרי דוד אמר בעצמו בהשראת רוח הקודש: 'נאם ה' לאדני, שב לימיני עד אשית איביך הדם לרגליך.'</verse>
				<verse number="37">הלא דוד עצמו קרא לו 'אדון', אם כן כיצד הוא יכול להיות בנו?" הקהל נהנה מאוד להקשיב לנימוקיו של ישוע ולמסקנותיו.</verse>
				<verse number="38">ישוע המשיך ללמד את העם: "היזהרו מהסופרים שאוהבים ללבוש גלימות ולהיראות לפני האנשים בשווקים, כדי שכולם ייתנו להם כבוד.</verse>
				<verse number="39">הם אוהבים לשבת במושבות הנכבדים בבית-הכנסת ובסעודות וחגיגות.</verse>
				<verse number="40">ללא בושה הם מגרשים אלמנות מבתיהן, וכדי לכסות על מעשיהם מעמידים פני קדושים תמימים ומתפללים בציבור תפילות ארוכות. משום כך יהיה עונשם חמור יותר."</verse>
				<verse number="41">ישוע התיישב מול תיבת האוצר והתבונן באנשים שהביאו תרומות. עשירים רבים תרמו סכומי כסף גדולים.</verse>
				<verse number="42">אחריהם הופיעה אלמנה ענייה שתרמה שתי מטבעות קטנות בשווי של שתי אגורות.</verse>
				<verse number="43">ישוע קרא לתלמידיו ואמר: "אתם רואים את האלמנה הזאת? היא תרמה יותר מכל העשירים האלה גם יחד! כי העשירים תרמו סכומים קטנים ביחס לרכוש הרב שיש להם, ואילו האלמנה הזאת נתנה את כל מה שהיה לה."</verse>
			</chapter>
			<chapter number="13">
				<verse number="1">כשיצא ישוע מבית-המקדש באותו יום, אחד מתלמידיו העיר: "רבי, ראה אילו מבנים יפים ואיזו עבודת אבנים נפלאה!"</verse>
				<verse number="2">"הבט היטב," ענה לו ישוע, "כי הכול ייהרס ויתמוטט; אף אבן לא תישאר במקומה." [(3-4) ]ישוע ישב על הר הזיתים, מול בית-המקדש, ופטרוס, יעקב ויוחנן שנשארו איתו שאלו: "מתי יקרה הדבר? האם נקבל אזהרה מראש?"</verse>
				<verse number="3">***</verse>
				<verse number="4">***</verse>
				<verse number="5">ישוע הסביר להם בהרחבה את העומד להתרחש: "אל תתנו לאיש לרמות אתכם!</verse>
				<verse number="6">אנשים רבים יבואו ויטענו: 'אני הוא המשיח!' ויוליכו שולל אנשים רבים.</verse>
				<verse number="7">במקומות שונים תפרוצנה מלחמות, אך אין זה עדיין הסוף.</verse>
				<verse number="8">מדינות וממלכות תילחמנה זו בזו, בארצות רבות יהיו רעידות אדמה ורעב. אותות אלה יציינו רק את תחילת הסבל והייסורים העומדים לבוא.</verse>
				<verse number="9">אולם כשיתחילו דברים אלה להתרחש, היזהרו! כי צפויה לכם סכנה גדולה. אויביכם יגררו אתכם בכוח לבתי המשפט, יכו אתכם בבתי-הכנסת, ויאשימו אתכם לפני השלטונות על היותכם תלמידי. אולם זו תהיה לכם הזדמנות לספר להם על הבשורה.</verse>
				<verse number="10">אך צריך שקודם הבשורה תוכרז לכל הגויים.</verse>
				<verse number="11">כאשר יאסרו אתכם ויעמידו אתכם למשפט, אל תדאגו לעדותכם או להגנתכם מה להגיד, כי מה שיינתן לכם באותה שעה, את זה תגידו; כי לא אתם תדברו, אלא רוח הקודש ידבר בפיכם.</verse>
				<verse number="12">אח יבגוד באחיו ויסגירו למוות, אבות יסגירו את ילדיהם, וילדים יסגירו את הוריהם למוות.</verse>
				<verse number="13">כולם ישנאו אתכם על היותכם שלי, אבל מי שיחזיק מעמד ולא יתכחש לי ייוושע.</verse>
				<verse number="14">כאשר תראו את חילול הקודש בבית-המקדש שעליו דיבר דניאל, (הקורא — שים לב!) ברחו להרי יהודה. [(15-16) ]אם אתה נמצא על גג ביתך — אל תיכנס הביתה; אם אתה בשדה — אל תחזור הביתה לקחת מעיל או כסף, כי אין זמן.</verse>
				<verse number="15">***</verse>
				<verse number="16">***</verse>
				<verse number="17">אוי לנשים ההרות ולמיניקות.</verse>
				<verse number="18">התפללו שכל זה לא יקרה בחורף,</verse>
				<verse number="19">כי תקופה זאת תהיה איומה ונוראה; דבר כזה לא קרה מאז בריאת העולם, וגם לא יקרה אחר כך.</verse>
				<verse number="20">אם אלוהים לא יקצר את הימים הנוראים האלה — איש לא יינצל. אבל אלוהים אכן יקצר את הסבל למען הבחירים.</verse>
				<verse number="21">אם יגיד לכם מישהו: 'ראיתי את המשיח בעיר פלונית!' אל תקשיבו לו,</verse>
				<verse number="22">כי משיחי-שקר ונביאי-שקר למיניהם יקומו ויטענו שנשלחו על-ידי ה'. הם אפילו יחוללו ניסים ונפלאות אשר יתעו את האנשים, ואם יוכלו הם יתעו אפילו את הבחירים.</verse>
				<verse number="23">ראו הוזהרתם!</verse>
				<verse number="24">לאחר שיסתיימו כל הצרות והסבל, השמש לא תזרח, הירח לא יאיר,</verse>
				<verse number="25">הכוכבים ייפלו מהשמים וצבא השמים יתמוטט.</verse>
				<verse number="26">"ואז כל בני האדם יראו את המשיח בא בעננים, בגבורה ובכבוד.</verse>
				<verse number="27">ואני אשלח את המלאכים לאסוף את הבחירים מכל קצוות הארץ.</verse>
				<verse number="28">"עץ התאנה ישמש לכם כדוגמה: כאשר הענפים מלבלבים והעלים ירוקים, אתם יודעים שהקיץ קרב.</verse>
				<verse number="29">כאשר כל מה שסיפרתי לכם יתחיל להתרחש, דעו לכם שזה קרוב.</verse>
				<verse number="30">כן, אלה הם המאורעות שיתרחשו ויציינו את הסוף.</verse>
				<verse number="31">השמים והארץ יעברו, אך דברי לא יעברו.</verse>
				<verse number="32">איש אינו יודע את היום והשעה של התרחשויות אלה; המלאכים בשמים אינם יודעים זאת, ואפילו אני עצמי איני יודע את המועד המדויק. רק אבי שבשמים יודע זאת!</verse>
				<verse number="33">עמדו על המשמר והיו מוכנים, מפני שאינכם יודעים מתי כל זה יתרחש.</verse>
				<verse number="34">משל דומה לזה הוא של אדם היוצא למסע בחו"ל. הוא משאיר עבודה לשכיריו לתקופת העדרו, ומצווה על השוער לעמוד על המשמר לקראת שובו בכל רגע. [(35-37) ]היו מוכנים! הלא אינכם יודעים מתי ישוב בעל הבית: בבוקר, בערב, מוקדם או מאוחר, פן יבוא וימצא אתכם ישנים. אני אומר שוב לכולכם: עמדו על המשמר!"</verse>
			</chapter>
			<chapter number="14">
				<verse number="1">יומיים לפני חג הפסח עדיין חיפשו ראשי הכוהנים וכמה ממנהיגי היהודים הזדמנות מתאימה לאסור את ישוע ולהוציאו להורג.</verse>
				<verse number="2">"איננו יכולים לעצור אותו בפסח," אמרו לעצמם, "מפני שהעם יעורר מהומות."</verse>
				<verse number="3">באותו זמן היה ישוע בבית-עניה, בביתו של שמעון המצורע. בשעת ארוחת הערב הופיעה אישה אחת עם פחית קטנה מלאה בשמן זך יקר מאוד. האישה הסירה את המכסה ויצקה את השמן על ראשו של ישוע. [(4-5) ]אחדים מן המסובים התמרמרו בינם לבין עצמם על "הבזבוז", כלשונם. "מדוע את מבזבזת את השמן היקר הזה?" התלוננו. "יכולת למכור אותו ברווח, ואת הכסף לתת לעניים."</verse>
				<verse number="4">***</verse>
				<verse number="5">***</verse>
				<verse number="6">"הניחו לה!" נחלץ ישוע להגנתה. "מדוע אתם מציקים לה? הלא היא עשתה מעשה טוב.</verse>
				<verse number="7">העניים הנזקקים לעזרה נמצאים אתכם תמיד, ואתם יכולים לעזור להם בכל זמן שתרצו בכך, ואילו אני לא אשאר אתכם עוד זמן רב.</verse>
				<verse number="8">היא עשתה מה שיכלה; היא משחה את גופי בשמן לפני קבורתי.</verse>
				<verse number="9">אני אומר לכם במלוא הרצינות, מעשה האישה הזאת ייזכר לטובה בכל מקום בעולם שבו יכריזו על הבשורה."</verse>
				<verse number="10">לאחר מכן הלך יהודה איש-קריות, תלמידו של ישוע, אל ראשי הכוהנים כדי לתכנן את הסגרתו של ישוע.</verse>
				<verse number="11">ראשי הכוהנים התלהבו ושמחו על כך שיהודה החליט להסגיר את ישוע, והבטיחו לתת לו כסף.</verse>
				<verse number="12">ביום הראשון של חג הפסח, שבו הקריבו את זבח הפסח, שאלו התלמידים את ישוע היכן ברצונו לערוך את הסדר.</verse>
				<verse number="13">ישוע שלח שניים מתלמידיו לירושלים, כדי לערוך את ההכנות הדרושות, ואמר: "כשתלכו העירה יבוא לקראתכם אדם ובידו כד מים. לכו אחריו,</verse>
				<verse number="14">היכנסו אל הבית שאליו ייכנס ואמרו לבעל הבית: 'רבנו שלח אותנו לראות את החדר שהכנת בשביל הסדר.'</verse>
				<verse number="15">הוא יוביל אתכם לחדר גדול שהכין למעננו בקומה השנייה, ושם תכינו את הסדר."</verse>
				<verse number="16">כשהגיעו השניים העירה הכול התרחש בדיוק כפי שאמר להם ישוע, והם הכינו את הסדר.</verse>
				<verse number="17">ישוע ושאר התלמידים הגיעו לשם בערב.</verse>
				<verse number="18">כשישבו לאכול בשולחן פתח ישוע ואמר: "אמת אני אומר לכם, אחד מכם היושב עכשיו בינינו ואוכל איתנו יבגוד בי ויסגיר אותי!"</verse>
				<verse number="19">התלמידים נמלאו צער רב, ושאלו: "האם זה יהיה אני?"</verse>
				<verse number="20">אחד מבין השנים-עשר שיטבול איתי את הלחם," השיב ישוע.</verse>
				<verse number="21">"בן האדם הולך למות כפי שכתוב שצריך לקרות, אולם אני אומר לכם: אוי לו לאיש שיסגיר אותו; מוטב שלא היה נולד בכלל!"</verse>
				<verse number="22">בעת הסעודה הוא לקח לחם (מצה), ברך עליו ופרס אותו לפרוסות. הוא הגיש את הפרוסות לתלמידיו ואמר: "אכלו, זה גופי." [(23-24) ]לאחר מכן לקח ישוע גביע יין, ברך עליו, הגיש לתלמידיו וכולם שתו ממנו. "זהו דמי הנשפך למען רבים, דם הברית," המשיך ישוע.</verse>
				<verse number="23">***</verse>
				<verse number="24">***</verse>
				<verse number="25">"ואני אומר לכם שלא אשתה עוד יין עד היום שבו אשתה יין חדש במלכות האלוהים."</verse>
				<verse number="26">כל הנוכחים שרו מזמורי תהילים, ולאחר מכן הלכו להר הזיתים.</verse>
				<verse number="27">"כולכם תנטשו אותי הלילה," אמר להם ישוע, "שהרי אלוהים אמר בפי הנביאים: 'אהרוג את הרועה והצאן תתפזרנה.'</verse>
				<verse number="28">אולם לאחר שאקום לתחייה אלך לגליל ואפגוש אתכם שם."</verse>
				<verse number="29">"יקרה מה שיקרה," קרא פטרוס בהתרגשות, "אני לעולם לא אעזוב אותך!"</verse>
				<verse number="30">דע לך, פטרוס," אמר ישוע, "עד מחר בבוקר, לפני שיקרא התרנגול, אתה תתכחש לי שלוש פעמים."</verse>
				<verse number="31">"אני לעולם לא אתכחש לך, אפילו אם יהיה עלי למות יחד אתך!" נשבע פטרוס, וכל האחרים גם אמרו כך.</verse>
				<verse number="32">הם הגיעו לחורשת עצי-זית הנקראת 'גת-שמני', וישוע אמר לתלמידיו: "חכו לי כאן עד שאחזור. אני הולך להתפלל."</verse>
				<verse number="33">הוא לקח איתו את פטרוס, יעקב ויוחנן, ולפתע נמלא חרדה ומועקה מפני העומד לבוא עליו.</verse>
				<verse number="34">"אני מתייסר עד מוות!" נאנח ישוע. "הישארו כאן והתפללו," ביקש.</verse>
				<verse number="35">הוא התרחק מהם מעט, כרע ברך על האדמה והתפלל שאלוהים יוותר לו על העומד לקרות לו, אם אכן אפשרי.</verse>
				<verse number="36">"אבא", קרא ישוע, "אתה כל יכול. אנא, הרחק ממני את כוס הייסורים. אולם אני רוצה שייעשה רצונך ולא רצוני שלי."</verse>
				<verse number="37">הוא חזר אל שלושת התלמידים ומצא אותם ישנים. "שמעון," קרא ישוע לפטרוס, "אתה ישן? האם לא יכולת להישאר ער שעה אחת בלבד?</verse>
				<verse number="38">עמדו על המשמר והתפללו שלא תבואו לידי ניסיון. אני יודע שהרוח אכן רוצה, אבל גופכם חלש כל-כך!"</verse>
				<verse number="39">ישוע הלך להתפלל שוב, וחזר על תחינתו לפני אלוהים.</verse>
				<verse number="40">הוא חזר אל תלמידיו, וגם הפעם מצא אותם ישנים, מפני שהיו עייפים מאוד. הם לא ידעו כיצד לתרץ את הדבר.</verse>
				<verse number="41">כשחזר אליהם ישוע בפעם השלישית הוא קרא: "קומו! ישנתם מספיק? הגיע הזמן עבורי להימסר לידי חטאים.</verse>
				<verse number="42">קומו! עלינו לנוע כי הנה הבוגד בא."</verse>
				<verse number="43">בעודו מדבר הגיע יהודה איש-קריות תלמידו, ואיתו חבורה גדולה שנשלחה על-ידי ראשי הכוהנים והסופרים והזקנים. כולם היו מצוידים במקלות ובחרבות. [(44-45) ]יהודה תיאם איתם מראש ואמר: "אני אגש לישוע ואנשק אותו, כדי שתדעו מיהו ותוכלו לתפוס אותו." ההמון התקרב לישוע, ויהודה איש-קריות ניגש אליו. "רבי!" קרא יהודה כשהוא מחבק ומנשק אותו.</verse>
				<verse number="44">***</verse>
				<verse number="45">***</verse>
				<verse number="46">ואז תפסו את ישוע ואסרו אותו.</verse>
				<verse number="47">פטרוס שלף מיד את חרבו והכה באחד מהם שהתברר להיות משרתו של הכהן הגדול, וקיצץ את אוזנו.</verse>
				<verse number="48">"מדוע אתם מתנפלים עלי במקלות ובחרבות?" שאל ישוע. "האם אני פושע מסוכן?</verse>
				<verse number="49">מדוע לא אסרתם אותי בבית-המקדש? הרי לימדתי שם בכל יום ויכולתם לתפוס אותי ללא התנגדות. אבל מה שכתוב צריך להתקיים."</verse>
				<verse number="50">בינתיים ברחו כל התלמידים. [(51-52) ]נער אחד שהתלווה לישוע לבש סדין בלבד. כשניסו לתפוס אותו, הנער השאיר את הסדין בידם וברח מפניהם ערום.</verse>
				<verse number="51">***</verse>
				<verse number="52">***</verse>
				<verse number="53">ישוע נלקח אל בית הכוהן הגדול, ועד מהרה התאספו שם כל ראשי הכוהנים, הזקנים והסופרים.</verse>
				<verse number="54">פטרוס הלך אחריהם במרחק מה ונכנס לחצר הכוהן הגדול. הוא התיישב בין המשרתים והתחמם ליד המדורה.</verse>
				<verse number="55">ראשי הכוהנים וחברי בית המשפט הגבוה (הסנהדרין) ניסו למצוא סיבה מספקת כדי להוציא את ישוע להורג, אך מאמציהם היו לשווא.</verse>
				<verse number="56">עדי שקר רבים התנדבו להעיד נגדו, אולם עדויותיהם סתרו זו את זו.</verse>
				<verse number="57">לבסוף קמו עדי שקר נוספים שהעידו:</verse>
				<verse number="58">"שמענו אותו אומר: 'אני אהרוס את המקדש הזה שנבנה בידי אדם, ותוך שלושה ימים אקים מקדש אחר שאינו מעשה ידי אדם!"</verse>
				<verse number="59">אולם עדות זאת גם לא הייתה מספקת.</verse>
				<verse number="60">הכהן הגדול עמד באמצע החדר ושאל את ישוע: "מה יש לך לומר להגנתך? מה יש לך לומר על כל ההאשמות נגדך?"</verse>
				<verse number="61">ישוע לא פצה את פיו, והכהן הגדול המשיך לשאול אותו: "האם אתה המשיח בן-האלוהים?"</verse>
				<verse number="62">"אני הוא," השיב ישוע, "אתם עוד תראו את בן-האדם יושב לימין האלוהים, ובא בענני השמים." [(63-64) ]הכהן הגדול התרגז מאוד וקרע את בגדיו מעליו. "למה אנו זקוקים עוד?" שאל בכעס. "איננו זקוקים להוכחות נוספות! שמעתם את הגידופים שלו. מהו פסק-דינכם?" הם הצביעו פה אחד בעד הוצאתו להורג.</verse>
				<verse number="63">***</verse>
				<verse number="64">***</verse>
				<verse number="65">לאחר השמעת פסק-הדין החל קהל הנוכחים לירוק על ישוע ולהתעלל בו. הם קשרו את עיניו והכו אותו בכל גופו. "נחש מי הכה אותך, נביא שכמותך?" לעגו לו. גם השומרים שלקחו אותו משם הכו אותו באגרופים. [(66-67) ]כל אותו זמן היה פטרוס בחצר. אחת המשרתות בבית הכהן הגדול זיהתה את פטרוס שהתחמם ליד המדורה. היא הביטה בו בתשומת לב רבה והכריזה: "אתה היית עם ישוע מנצרת!"</verse>
				<verse number="66">***</verse>
				<verse number="67">***</verse>
				<verse number="68">פטרוס הכחיש מיד את ההאשמה. "אינני יודע כלל על מה את מדברת!"אמר ועבר לקצה האחר של החצר. לפתע נשמעה קריאת התרנגול.</verse>
				<verse number="69">המשרתת ראתה אותו עומד שם ולא הרפתה ממנו. "הנה אחד התלמידים של ישוע!" קראה בקול.</verse>
				<verse number="70">פטרוס שוב הכחיש את דבריה. כעבור זמן מה קראו גם אלה שעמדו איתו ליד האש: "הלא גם אתה אחד מהם? הרי יש לך מבטא גלילי!"</verse>
				<verse number="71">פטרוס החל לקלל ונשבע: "אני בכלל לא מכיר את האיש שעליו אתם מדברים."</verse>
				<verse number="72">באותו רגע קרא התרנגול בפעם השנייה. לפתע נזכר פטרוס בדברי ישוע: "לפני שיקרא התרנגול פעמיים, תתכחש לי שלוש פעמים." והוא פרץ בבכי.</verse>
			</chapter>
			<chapter number="15">
				<verse number="1">השכם בבוקר נפגשו ראשי הכוהנים, הזקנים, הסופרים וכל חברי הסנהדרין כדי להתייעץ על הצעד הבא. הם החליטו לשלוח את ישוע בליווי משמר מזוין אל פילטוס, המושל הרומאי.</verse>
				<verse number="2">"האם אתה מלך היהודים?" שאל פילטוס. "אתה אומר," השיב ישוע. [(3-4) ]ראשי הכוהנים האשימו אותו בפשעים רבים. "מדוע אינך מגן על עצמך?" שאל פילטוס בתמיהה. "מה יש לך לומר?"</verse>
				<verse number="3">***</verse>
				<verse number="4">***</verse>
				<verse number="5">להפתעתו של פילטוס לא ענה ישוע דבר.</verse>
				<verse number="6">כל שנה בחג הפסח נהג פילטוס להוציא לחופשי אסיר יהודי אחד, לפי בחירת העם.</verse>
				<verse number="7">באותו זמן היה בכלא אסיר יהודי בשם בר-אבא, אשר הואשם ברצח (יחד עם אחרים) בעת אחת המרידות.</verse>
				<verse number="8">בינתיים החל ההמון לבקש מפילטוס שישחרר אסיר אחד כמנהגו.</verse>
				<verse number="9">"האם אתם רוצים שאוציא לחופשי את מלך היהודים?" שאל פילטוס.</verse>
				<verse number="10">הוא הציע לשחרר את ישוע, כי הבין שראשי הכוהנים אסרו אותו מתוך קנאה.</verse>
				<verse number="11">אולם ראשי הכוהנים הסיתו את ההמון לדרוש את שחרורו של בר-אבא במקום שחרורו של ישוע.</verse>
				<verse number="12">"אם אשחרר את בר-אבא, מה אעשה עם איש שאתם קוראים לו מלך היהודים?" שאל פילטוס.</verse>
				<verse number="13">"צלוב אותו!" צעקו.</verse>
				<verse number="14">"אבל מדוע?" לא הבין פילטוס. "מה עשה?" הם לא ענו, ורק הגבירו את צעקותיהם: "צלוב אותו! צלוב אותו!"</verse>
				<verse number="15">פילטוס רצה למנוע מהומות אז נכנע לדרישת ההמון. על כן שחרר את בר-אבא מבית-הסוהר וציווה להלקות את ישוע בשוטים. [(16-17) ]לאחר מכן לקחו החיילים הרומאים את ישוע לחצר הארמון. הם קראו לכל חיילי המשמר, הלבישו את ישוע בגלימת ארגמן, הכינו לו זר מקוצים ארוכים ודוקרניים והניחו את הזר על ראשו.</verse>
				<verse number="16">***</verse>
				<verse number="17">***</verse>
				<verse number="18">הם החלו ללעוג ולצחוק לו: "יחי מלך היהודים!"</verse>
				<verse number="19">הם הכו אותו באכזריות, חבטו על ראשו במקלות, ירקו עליו, כרעו ברך לפניו והשתחוו לו בלעג.</verse>
				<verse number="20">כשהתעייפו, הורידו מעליו את הגלימה, הלבישו אותו בבגדיו והובילוהו לצליבה.</verse>
				<verse number="21">החיילים פגשו בדרך את שמעון הקוריני (אביהם של אלכסנדר ורופוס), שחזר מהשדה, ואילצוהו לשאת את הצלב של ישוע למקום הצליבה.</verse>
				<verse number="22">ישוע הובא למקום הנקרא "גלגלתא", כלומר "מקום הגולגולת".</verse>
				<verse number="23">הם הגישו לו יין מסומם, אך הוא סרב לשתות.</verse>
				<verse number="24">לאחר מכן הם צלבו אותו וערכו הגרלה על בגדיו.</verse>
				<verse number="25">בשעה תשע בבוקר צלבו את ישוע.</verse>
				<verse number="26">מעל ראשו היה תלוי שלט שאשמתו כתובה עליו: "מלך היהודים".</verse>
				<verse number="27">באותו בוקר נצלבו איתו שני פושעים: אחד לימינו ואחד לשמאלו,</verse>
				<verse number="28">וכך התקיים הפסוק: "ואת פושעים נמנה." [(29-30) ]העוברים והשבים קיללו אותו ולעגו לו: "הבה נראה אותך כעת הורס את בית-המקדש ובונה אותו מחדש תוך שלושה ימים! אם אתה גיבור כזה, מדוע אינך מציל את עצמך ויורד מהצלב?"</verse>
				<verse number="29">***</verse>
				<verse number="30">***</verse>
				<verse number="31">גם ראשי הכוהנים והסופרים עמדו סביבו ולעגו לו. "הוא יכול להושיע את כולם חוץ מאשר את עצמו!" צחקו.</verse>
				<verse number="32">"משיח שכמוך!" קראו לעברו. "מלך ישראל, הבה נראה אותך יורד מהצלב, ואז נאמין למה שאתה אומר!" גם שני הפושעים שנצלבו איתו קיללו אותו.</verse>
				<verse number="33">בשעה שתים עשרה בצהריים כיסה חושך את כל הארץ למשך שלוש שעות.</verse>
				<verse number="34">בשעה שלוש זעק ישוע זעקת שבר: "אלי, אלי, למה שבקתני?" ("אלי, אלי, למה עזבתני?" )</verse>
				<verse number="35">אחדים מהאנשים שעמדו שם חשבו שהוא קורא לאליהו הנביא.</verse>
				<verse number="36">איש אחד רץ והביא ספוג טבול בחומץ, שם אותו בקצה מוט ארוך והגיש אותו לישוע. "הבה נראה אם אליהו באמת יציל אותו!" קרא האיש.</verse>
				<verse number="37">באותו רגע זעק ישוע זעקת שבר נוספת ונפח את נשמתו.</verse>
				<verse number="38">בבית-המקדש, הפרוכת התלויה לפני קודש הקודשים נקרעה לשניים מלמעלה למטה.</verse>
				<verse number="39">קצין רומאי אחד, שעמד בין הצופים וראה כיצד נפח ישוע את נשמתו, קרא: "הוא באמת היה בן-אלוהים!" [(40-41) ]גם נשים עמדו במרחק מה וחזו בצליבה; ביניהן היו מרים המגדלית, מרים (אמם של יעקב ויוסי) ושלומית. כל אלה האמינו בישוע ואף שרתו אותו בהיותו בגליל. היו שם עוד נשים רבות אשר הלכו אחריו לירושלים. [(42-43) ]כל זה התרחש ביום שישי. עם רדת הערב, יהודי נכבד בשם יוסף הרמתי ניגש לפילטוס וביקש את גופתו של ישוע. יוסף היה חבר בסנהדרין והאמין בביאת המשיח באותה עת.</verse>
				<verse number="40">***</verse>
				<verse number="41">***</verse>
				<verse number="42">***</verse>
				<verse number="43">***</verse>
				<verse number="44">פילטוס לא האמין שישוע כבר מת, ולכן ביקש מאחד מקציניו שיוודא את הדבר.</verse>
				<verse number="45">הקצין בדק ואישר שאכן ישוע כבר מת, ורק אז הרשה פילטוס ליוסף הרמתי לקחת את הגופה.</verse>
				<verse number="46">יוסף קנה סדין גדול, הוריד את גופת ישוע מהצלב, עטף אותה בסדין וקבר את ישוע בקבר חצוב בסלע. הוא סתם את פתח הקבר בסלע גדול.</verse>
				<verse number="47">מרים המגדלית ומרים אמו של יוסי ראו את המקום שבו נקבר ישוע.</verse>
			</chapter>
			<chapter number="16">
				<verse number="1">במוצאי שבת הלכו מרים המגדלית, שלומית ומרים (אמו של יעקב) לקנות בשמים ומרקחות כדי למשוח את גופתו של ישוע.</verse>
				<verse number="2">ביום ראשון השכם בבוקר הן הלכו לקבר,</verse>
				<verse number="3">ובדרך שאלו את עצמן:"מי יזיז לנו את הסלע מפתח הקבר?"</verse>
				<verse number="4">אולם כשהגיעו אל הקבר גילו להפתעתן הרבה שמישהו הזיז את הסלע הכבד והקבר פתוח.</verse>
				<verse number="5">הנשים נכנסו פנימה וראו בחור צעיר לבוש כולו לבן יושב בצד ימין. הנשים נחרדו.</verse>
				<verse number="6">"אל תתפלאו כל כך," אמר המלאך. "האם אינכן מחפשות את ישוע מנצרת שנצלב? הוא איננו כאן, הוא קם לתחייה! הנה, כאן הייתה גופתו.</verse>
				<verse number="7">לכו למסור את ההודעה הזאת לתלמידים, במיוחד לפטרוס: 'ישוע הולך לפניכם לגליל. אתם תראו אותו שם ממש כפי שאמר לכם לפני מותו."</verse>
				<verse number="8">הנשים ברחו משם כל עוד רוחן בהן,מבוהלות ומפוחדות מכדי למסור את ההודעה.</verse>
				<verse number="9">כאשר קם ישוע לתחייה ביום ראשון השכם בבוקר, פגש תחילה את מרים המגדלית שממנה גירש שבעה שדים. [(10-11) ]מרים הלכה אל התלמידים ומצאה אותם מתאבלים ובוכים. "ישוע חי!" קראה בהתרגשות."ראיתי אותו" אך אף אחד לא האמין לה.</verse>
				<verse number="10">***</verse>
				<verse number="11">***</verse>
				<verse number="12">לאחר מכן נגלה ישוע לשני תלמידים שהלכו בדרך מירושלים לכיוון השדות. השניים לא הכירו אותו בהתחלה, משום שהמראה שלו השתנתה במידת מה.</verse>
				<verse number="13">לבסוף, כאשר הבינו מי הוא, מיהרו לירושלים וסיפרו לאחרים, אך איש לא האמין להם.</verse>
				<verse number="14">מאוחר יותר נגלה ישוע לאחד-עשר התלמידים בשעת הארוחה. הוא הוכיח אותם על חוסר אמונתם, ואל העקשנות שלהם לא להאמין לעדים שסיפרו כי ראו את ישוע קם לתחייה.</verse>
				<verse number="15">לאחר מכן הוא ציווה עליהם: "לכו אל כל העולם להכריז על הבשורה לכל אדם.</verse>
				<verse number="16">מי שיאמין וייטבל ייוושע; מי שיסרב להאמין יואשם בעיני אלוהים.</verse>
				<verse number="17">"למאמינים בשמי אתן סמכות לגרש שדים; הם ידברו בלשונות חדשות;</verse>
				<verse number="18">הם אף יוכלו להחזיק נחשים בידיהם ולא יקרה להם דבר; הם יוכלו לסמוך את ידיהם על אנשים חולים ולרפא אותם"</verse>
				<verse number="19">וכאשר סיים האדון ישוע לדבר אליהם, הוא נלקח לשמים לשבת לימין האלוהים.</verse>
				<verse number="20">התלמידים הלכו לכל מקום והכריזו את הבשורה. האדון חיזק ועודד אותם, וחולל באמצעותם ניסים ונפלאות אשר אישרו וחיזקו את עדותם.</verse>
			</chapter>
		</book>
		<book number="42">
			<chapter number="1">
				<verse number="1">תאופילוס היקר, אנשים רבים כבר כתבו על הדברים שהתרחשו בינינו,</verse>
				<verse number="2">על- פי סיפוריהם של תלמידי ישוע ושל עדי ראייה אחרים.</verse>
				<verse number="3">גם אני חקרתי היטב את התרחשות הדברים מתחילתם, והחלטתי כי טוב שאכתוב לך אותם לפי סדר העניינים,</verse>
				<verse number="4">כדי שיהיה לך מידע מדויק על הנושא שלמדת.</verse>
				<verse number="5">בימי הורדוס מלך יהודה היה בארץ כהן בשם זכריה, אשר היה שייך למחלקת אביה — ממשרתי בית-המקדש. גם אשתו אלישבע הייתה ממשפחה כוהנית.</verse>
				<verse number="6">זכריה ואלישבע היו אנשים צדיקים, אשר אהבו את ה' ושמרו את כל מצוותיו וחוקותיו.</verse>
				<verse number="7">אולם לא היו להם ילדים, כי אלישבע הייתה עקרה, ושניהם כבר היו זקנים. [(8-9) ]יום אחד, כאשר הייתה מחלקתו של זכריה בתורנות בבית- המקדש, נפל בגורלו להיכנס אל היכל ה' ולהקטיר קטורת.</verse>
				<verse number="8">***</verse>
				<verse number="9">***</verse>
				<verse number="10">בינתיים עמד כל העם בחוץ והתפלל, כנהוג בעת הקטרת קטורת.</verse>
				<verse number="11">לפתע נראה מלאך ה' אל זכריה מימין למזבח הקטורת.</verse>
				<verse number="12">זכריה נבהל ונמלא פחד.</verse>
				<verse number="13">"אל תירא, זכריה," הרגיע אותו המלאך. "באתי לבשר לך שאלוהים שמע את תפילתך, ושאשתך אלישבע תלד לך בן! עליך לקרוא לו 'יוחנן'.</verse>
				<verse number="14">לידתו תביא לכם שמחה ואושר, ואנשים רבים ישמחו יחד אתכם,</verse>
				<verse number="15">כי ה' הועיד אותו לגדולות. עליו להינזר מיין ומשקאות חריפים, והוא יימלא ברוח הקודש מעת לידתו.</verse>
				<verse number="16">יוחנן ישיב רבים מעם ישראל אל ה' אלוהיהם.</verse>
				<verse number="17">הוא ילך לפני ה' ברוחו ובגבורתו של אליהו הנביא, ישלים בין אבות לבנים, וישיב את המרדנים לדרך הצדקה והתבונה. אכן, הוא יכין את העם לבואו של האדון."</verse>
				<verse number="18">"כיצד אדע שדבריך נכונים"?" שאל זכריה. "הלא אדם זקן אני, וגם אשתי כבר זקנה."</verse>
				<verse number="19">"אני המלאך גבריאל!" השיב המלאך. "אני עומד לפני אלוהים, והוא אשר שלח אותי לבשר לך את ההודעה הזאת.</verse>
				<verse number="20">דע לך כי כל אשר אמרתי יתקיים בבוא הזמן, אולם מאחר שלא האמנת לדברי, לא תוכל להוציא מילה מפיך מרגע זה ועד שיתקיימו דברי!"</verse>
				<verse number="21">האנשים אשר התפללו בחוץ המתינו בינתיים לזכריה, ולא הבינו מדוע התעכב.</verse>
				<verse number="22">לבסוף, כשיצא זכריה החוצה הוא לא יכול היה לדבר אל העם, אולם מסימני ידיים הבינו האנשים שראה חזיון.</verse>
				<verse number="23">זכריה נשאר בבית-המקדש עד תום ימי התורנות של מחלקתו, ולאחר מכן שב לביתו.</verse>
				<verse number="24">כעבור זמן קצר הרתה אלישבע אשתו והסתתרה מעיני הציבור כחמישה חודשים.</verse>
				<verse number="25">"מה טוב הוא אלוהים!" קראה אלישבע בשמחה רבה. "ברחמיו הרבים הוא הסיר את חרפת עקרותי!"</verse>
				<verse number="26">בחודש השישי להריונה של אלישבע שלח אלוהים את המלאך גבריאל אל העיר נצרת שבגליל,</verse>
				<verse number="27">אל נערה בתולה בשם מרים, ארוסתו של יוסף משושלת בית-דוד.</verse>
				<verse number="28">גבריאל נגלה אל מרים ואמר לה: "שלום לך,אשת חן, ה' עמך!"</verse>
				<verse number="29">מרים נבהלה לרגע; דברי המלאך הביכו אותה, והיא ניסתה לנחש בלבה למה הוא התכוון.</verse>
				<verse number="30">"אל תפחדי, מרים," הרגיע אותה המלאך, "כי מצאת חן בעיני אלוהים והוא החליט לברך אותך.</verse>
				<verse number="31">בעוד זמן קצר תיכנסי להריון ותלדי בן. בשם 'ישוע' תקראי לו.</verse>
				<verse number="32">הוא יהיה רם-מעלה וייקרא בן-אלוהים. ה' ייתן לו את כסא דוד אביו,</verse>
				<verse number="33">והוא ימלוך על עם-ישראל לעולם ועד; מלכותו לא תסתיים לעולם."</verse>
				<verse number="34">"כיצד אוכל ללדת?" שאלה מרים בתמיהה. "הרי אני בתולה!"</verse>
				<verse number="35">השיב לה המלאך: "רוח הקודש תבוא אליך, וגבורת אלוהים תצל עליך. משום כך הבן הקדוש שייוולד ייקרא בן-אלוהים."</verse>
				<verse number="36">המלאך המשיך: "לפני שישה חודשים נכנסה קרובתך הזקנה אלישבע להריון — כן, זו ששכנותיה קראו לה 'העקרה' — וגם היא תלד בן!</verse>
				<verse number="37">כי אין דבר בלתי אשפרי לאלוהים".</verse>
				<verse number="38">"הנני שפחתך, אדוני," אמרה מרים בענווה, "ואני מוכנה לעשות את כל אשר יאמר לי. אמן שיתקיימו דבריך." לאחר מכן נעלם המלאך. [(39-40) ]כעבור ימים אחדים מיהרה מרים אל הרי יהודה, אל ביתו של זכריה, ובהיכנסה אל הבית ברכה את אלישבע לשלום.</verse>
				<verse number="39">***</verse>
				<verse number="40">***</verse>
				<verse number="41">לשמע ברכתה של מרים התנועע התינוק בבטנה של אלישבע, והיא נמלאה ברוח הקודש.</verse>
				<verse number="42">"ברוכה את בנשים, מרים, וברוך תינוקך!" פרצה אלישבע בקריאת שמחה.</verse>
				<verse number="43">"מדוע זכיתי בכבוד הגדול שאם אדוני באה לבקר אותי?</verse>
				<verse number="44">התינוק בבטני התנועע בשמחה לשמע קול ברכתך!</verse>
				<verse number="45">אלוהים ברך אותך בצורה נפלאה כזאת משום שהאמנת כי יקיים את דבריו."</verse>
				<verse number="46">השיבה מרים: "ברכי נפשי את ה';</verse>
				<verse number="47">אגיל ואשמח באלוהים מושיעי!</verse>
				<verse number="48">כי עשה חסד עם שפחתו, ומעתה יברכוני כל הדורות.</verse>
				<verse number="49">גדולות ונפלאות עשה עמי אל שדי, קדוש שמו.</verse>
				<verse number="50">מדור לדור הוא מעניק את חסדו ורחמיו לכל היראים אותו.</verse>
				<verse number="51">בזרוע נטויה עשה מעשי גבורה, הפר מזימות גאים ורשעים,</verse>
				<verse number="52">והוריד שליטים מכיסאם. אולם את השפלים והנחותים הוא רומם!</verse>
				<verse number="53">את העניים האכיל ואת העשירים הרעיב! [(54-55) ]אלוהים תמך בעבדו ישראל, ולא שכח כי הבטיח לאבותינו - לאברהם ולזרעו — לרחם על ישראל לעולם ועד!"</verse>
				<verse number="54">***</verse>
				<verse number="55">***</verse>
				<verse number="56">מרים נשארה אצל אלישבע כשלושה חודשים, ולאחר מכן חזרה לביתה.</verse>
				<verse number="57">בינתיים תמו ימי הריונה של אלישבע והיא ילדה בן.</verse>
				<verse number="58">השמועה על החסד שעשה איתה ה' התפשטה עד מהרה בין שכניה וקרובי משפחתה, וכולם שמחו בשמחתה.</verse>
				<verse number="59">ביום השמיני להולדת התינוק התכנסו השכנים והקרובים לטקס ברית-המילה. האורחים היו בטוחים שהתינוק ייקרא "זכריה" — על שם אביו,</verse>
				<verse number="60">אולם אלישבע אמרה: "לא, שם התינוק יוחנן!"</verse>
				<verse number="61">"יוחנן?" התפלאו האורחים. "אבל אין במשפחתך אף אחד בשם הזה".</verse>
				<verse number="62">הם פנו אל זכריה (שעדיין לא היה מסוגל לדבר), ושאלו אותו בתנועות ידיים וברמזים כיצד ייקרא התינוק.</verse>
				<verse number="63">זכריה ביקש בתנועות ידיים שיביאו לו לוח, וכתב עליו: "שם הילד יוחנן".</verse>
				<verse number="64">באותו רגע חזר אליו כושר הדיבור והוא החל לברך את אלוהים.</verse>
				<verse number="65">כל השכונה נמלאה יראת כבוד, והדבר היה נושא לשיחה בכל הרי יהודה.</verse>
				<verse number="66">כל השומעים התרשמו עמוקות ואמרו: "מעניין למה נועד הילד הזה." כי היה ברור להם שאלוהים איתו.</verse>
				<verse number="67">לאחר מכן נמלא זכריה אביו רוח הקודש וניבא את הנבואה הבאה:</verse>
				<verse number="68">"ברוך ה' אלוהי ישראל, כי פנה אל עמו, הודיע ופדה אותו.</verse>
				<verse number="69">ה' שלח לנו מושיע גיבור משושלת בית דוד עבדו —</verse>
				<verse number="70">כפי שהבטיח לנו בפי נביאיו הקדושים עוד לפני זמן רב —</verse>
				<verse number="71">כדי להצילנו מיד כל אויבינו ושונאינו. [(72-73) ]"אלוהים זוכר את בריתו עם אבותינו ואת שבועתו לאברהם אבינו: [(74-75) ]להצילנו מיד אויבינו, ולהעניק לנו את הזכות לשרתו כל ימי חיינו בקדושה, ובצדקה וללא פחד.</verse>
				<verse number="72">***</verse>
				<verse number="73">***</verse>
				<verse number="74">***</verse>
				<verse number="75">***</verse>
				<verse number="76">"ואתה, ילדי הקטן, תיקרא נביא לאל עליון, כי תלך לפני האדון ותפנה לו את הדרך.</verse>
				<verse number="77">אתה תלמד את בני-ישראל כיצד הם יכולים להיוושע על-ידי סליחת חטאיהם.</verse>
				<verse number="78">"בזכות אהבתו, רחמיו וטוב-לבו של אלוהים יזרח עלינו אור ממרום,</verse>
				<verse number="79">כדי להאיר לשרויים במוות ובחשכה, וכדי להוביל את רגלינו אל דרך השלום."</verse>
				<verse number="80">הילד גדל, התחזק והתחשל באופיו. הוא התגורר במדבר עד שהגיע המועד להתחיל את שליחותו אל עם-ישראל.</verse>
			</chapter>
			<chapter number="2">
				<verse number="1">באותה תקופה ציווה הקיסר הרומאי אוגוסטוס לפקוד את כל תושבי האימפריה הרומית.</verse>
				<verse number="2">זה היה מפקד התושבים הראשון, והוא נערך בזמן שקוריניוס היה שליט סוריה.</verse>
				<verse number="3">לצורך המפקד נדרש כל אדם לשוב אל עיר מולדתו.</verse>
				<verse number="4">גם יוסף, תושב נצרת שבגליל, חזר אל עיר מולדתו — הוא הלך אל העיר בית לחם ביהודה, מאחר שהיה נצר למשפחת דוד המלך.</verse>
				<verse number="5">אל יוסף נלוותה ארוסתו מרים שהייתה בהיריון.</verse>
				<verse number="6">בהיותם בבית-לחם מרים החלה בצירי לידה,</verse>
				<verse number="7">וילדה את בנה הבכור. היא עטפה את התינוק והשכיבה אותו באבוס, כי לא השיגו מקום לינה באכסניות שהיו מלאות עד אפס מקום לרגל המפקד.</verse>
				<verse number="8">בקרבת מקום היו רועי-צאן אשר ישנו בשדה ושמרו על עדרם במשך הלילה.</verse>
				<verse number="9">לפתע נגלה אליהם מלאך ה', והשדה נמלא זוהר כבוד ה'. הרועים נבהלו מאוד,</verse>
				<verse number="10">אולם המלאך הרגיע אותם ואמר: "אל תפחדו! באתי לבשר לכם חדשות משמחות ביותר — לא לכם בלבד, כי אם לכל העם!</verse>
				<verse number="11">בבית-לחם עיר דוד נולד לכם היום מושיע, הלא הוא המשיח האדון!</verse>
				<verse number="12">כהוכחה לאמיתות דברי תמצאו תינוק עטוף שוכב באבוס."</verse>
				<verse number="13">לפתע הצטרפו אל המלאך צבאות השמים, והם שרו שיר שבח ותהילה לאלוהים:</verse>
				<verse number="14">"כבוד ותהילה לאלוהים במרומי השמים, ושלום על-פני האדמה לכל אוהביו העושים את רצונו!"</verse>
				<verse number="15">כאשר נעלמו המלאכים מעיני הרועים וחזרו לשמים, אמרו הרועים איש אל רעהו: "הבא נמהר לבית-לחם כדי לראות את מה שגילה לנו אלוהים."</verse>
				<verse number="16">הם מיהרו העירה ומצאו את מרים, את יוסף ואת התינוק שוכב באבוס.</verse>
				<verse number="17">מיד סיפרו הרועים לכולם את אשר קרה להם בשדה, ואת דברי המלאך על אודות הילד הזה.</verse>
				<verse number="18">כל השומעים תמהו מאוד על דברי הרועים,</verse>
				<verse number="19">ובכל זאת מרים שמרה את הדברים בלבה והרהרה בהם לעתים קרובות.</verse>
				<verse number="20">לאחר מכן חזרו הרועים אל השדה, כשהם מהללים ומשבחים את ה' על ביקור המלאך ועל שמצאו את התינוק כדבריו.</verse>
				<verse number="21">כעבור שמונה ימים, בטקס ברית-המילה, ניתן לתינוק השם "ישוע" — השם שנתן לו המלאך עוד לפני הריונה של מרים.</verse>
				<verse number="22">בתום ימי הטהרה של מרים הביאו היא ובעלה את הילד לירושלים, להעמידו לפני ה',</verse>
				<verse number="23">כי כתוב בתורה שצריך להקדיש לה' את הבן הבכור של כל אם,</verse>
				<verse number="24">ולהקריב קרבן כדרישת התורה: שני תורים או שתי יונים צעירות.</verse>
				<verse number="25">בירושלים גר אדם בשם שמעון אשר היה צדיק וחסיד, מלא ברוח הקודש וחי בציפייה מתמדת לגאולת ישראל.</verse>
				<verse number="26">רוח הקודש גילה לשמעון הצדיק שלא ימות לפני שיראה במו עיניו את משיח ה'.</verse>
				<verse number="27">באותו יום הדריך רוח הקודש את שמעון אל בית-המקדש, וכאשר הביאו מרים ויוסף את הילד לפני אלוהים, כמצוות התורה,</verse>
				<verse number="28">הרים שמעון את הילד בזרועותיו, אימץ אותו אל לבו, ברך את אלוהים ואמר:</verse>
				<verse number="29">"אלוהי, עתה אני יכול למות במנוחה, כי קיימת את אשר הבטחת לי; [(30-31) ]במו עיני ראיתי את המשיח שנתת לעולם!</verse>
				<verse number="30">***</verse>
				<verse number="31">***</verse>
				<verse number="32">הוא האור אשר יאיר את עיני העמים ויהיה תפארת עמך ישראל!"</verse>
				<verse number="33">יוסף ומרים תמהו על הנאמר אודות בנם. [(34-35) ]שמעון ברך אותם ואחר כך אמר למרים: "מרים, לבך יידקר בחרב הייסורים, כי ילדך זה נועד להכשיל רבים בישראל ולהושיע רבים. הוא יהיה נושא למריבה וחילוקי-דעות, כי יחשוף את מחשבותיהם האפלות של אנשים רבים." [(36-37) ]בבית-המקדש הייתה גם נביאה זקנה בשם חנה בת-פנואל, משבט אשר. היא הייתה אלמנה כבת 84 שנים, אך נישואיה לבעלה נמשכו שבע שנים בלבד. חנה לא עזבה את המקדש לרגע; היא אהבה את אלוהים ושרתה אותו יומם ולילה בצום, בתפילה ובתחנונים.</verse>
				<verse number="34">***</verse>
				<verse number="35">***</verse>
				<verse number="36">***</verse>
				<verse number="37">***</verse>
				<verse number="38">חנה שמעה את ברכתו של שמעון, והחלה לברך את שם ה' ולספר לאנשי ירושלים, שציפו לגאולת המשיח, כי סוף-סוף בא המשיח!</verse>
				<verse number="39">לאחר שקיימו הוריו של ישוע את כל מצוות התורה הנוגעות לרך הנולד, חזרו לביתם — אל נצרת עירם אשר בגליל.</verse>
				<verse number="40">הילד גדל והיה לנער בריא וחסון, מלא חכמה, ויד אלוהים הייתה עליו. [(41-42) ]כשמלאו לישוע שתים-עשרה שנים עלו הוריו לירושלים — כמנהגם מדי שנה — כדי לחוג את חג הפסח.</verse>
				<verse number="41">***</verse>
				<verse number="42">***</verse>
				<verse number="43">בתום החג החלו הוריו במסע חזרה הביתה, ואילו ישוע נשאר בירושלים ללא ידיעתם.</verse>
				<verse number="44">הוריו לא דאגו לו ביום הראשון למסע, כי הניחו שהיה בחברת ידידים שבין אנשי השיירה. אולם בראותם שלא הופיע עד הערב, החלו לחפשו בין החברים והמכרים,</verse>
				<verse number="45">ומשלא מצאו אותו, חזרו לירושלים בתקווה למצאו שם.</verse>
				<verse number="46">לאחר שלושה ימי חיפושים הם מצאו את ישוע בבית-המקדש. הוא ישב בין הרבנים, הקשיב לדבריהם ושאל אותם שאלות נבונות.</verse>
				<verse number="47">כל שומעיו התפעלו בפקחותו, מהבנתו ומתשובותיו.</verse>
				<verse number="48">הוריו הופתעו למצוא אותו שם, ואמו אמרה לו: "בני, מדוע עוללת לנו זאת? אביך ואני דאגנו לך כל כך וחיפשנו אותך בכל מקום."</verse>
				<verse number="49">"מדוע חיפשתם אותי?" שאל ישוע בתמיהה. "האם לא ידעתם שאהיה עסוק בענייני אבי?"</verse>
				<verse number="50">אולם הם לא הבינו למה התכוון.</verse>
				<verse number="51">ישוע חזר עם הוריו לנצרת והיה נכנע למרותם. אמו שמרה בלבה את כל מה שהתרחש.</verse>
				<verse number="52">ישוע הלך וגדל בקומה ובחוכמה, והיה אהוב על אלוהים ובני אדם.</verse>
			</chapter>
			<chapter number="3">
				<verse number="1">[(1-2) ]בשנה החמש-עשרה למלכותו של הקיסר טיבריוס, דיבר ה' אל יוחנן בן-זכריה שהתגורר במדבר. (באותה שנה היה פונטיוס פילטוס מושל יהודה; הורדוס - מושל הגליל; פיליפוס אחיו — מושל מדינות יטור וטרכונה; לוסניס — מושל אבילין; חנן וקייפא היו הכוהנים הגדולים).</verse>
				<verse number="2">***</verse>
				<verse number="3">יוחנן החל לבקר בכל הערים והכפרים באזור הירדן וקרא לאנשים להיטבל במים, כדי להראות שהם מתחרטים על מעשיהם הרעים ובוחרים להאמין באלוהים, על-מנת שיסלח לחטאיהם.</verse>
				<verse number="4">יוחנן קיים את דברי ישעיהו הנביא: "קול קורא במדבר פנו דרך ה', ישרו בערבה מסילה לאלוהינו.</verse>
				<verse number="5">כל גיא יינשא, וכל הר וגבעה ישפלו. והיה העקב למישור והרכסים לבקעה,</verse>
				<verse number="6">וראו כל בשר את ישועת אלוהים."</verse>
				<verse number="7">יוחנן היה אומר לאנשים הרבים שבאו להיטבל על-ידו: "בני נחשים! אתם באים להיטבל רק כדי להימלט מעונשו של ה', ולא לאות חרטה על מעשיכם הרעים.</verse>
				<verse number="8">לפני שתיטבלו עליכם להוכיח במעשים שאתם באמת מתחרטים על מעשיכם הרעים. אל תחשבו כי משום שאתם יהודים, בני אברהם, אז אלוהים לא יעניש אתכם. אלוהים יכול להפוך גם את האבנים האלה לבני אברהם!</verse>
				<verse number="9">כבר עכשיו מוכן גרזן המשפט של אלוהים לכרות כל עץ חסר תועלת שאינו נושא פרי. עצים חסרי תועלת ייכרתו ויישרפו!"</verse>
				<verse number="10">לשמע דברי יוחנן נהג הקהל לשאול אותו: "מה עלינו לעשות כדי להוכיח שאנו מתחרטים על מעשינו הרעים ומאמינים באלוהים?"</verse>
				<verse number="11">"מי שיש לו שתי חולצות," השיב יוחנן, "שייתן אחת מהן למי שאין לו אף אחת. מי שיש לו מספיק אוכל- שייתן לרעב."</verse>
				<verse number="12">גם גובי מכס, שהיו ידועים בשחיתותם, באו להיטבל ושאלו: "רבי, כיצד נוכיח את כנות לבנו?"</verse>
				<verse number="13">אל תגבו למעלה מהמס הקבוע בחוק," השיב יוחנן.</verse>
				<verse number="14">"ומה עלינו לעשות?" שאלו מספר חיילים. "אל תסחטו כספים באיומים ובאלימות, " השיב יוחנן, "אל תוציאו דיבה על איש, הסתפקו במשכורתכם."</verse>
				<verse number="15">מאחר שכל העם ציפה וייחל לבואו של המשיח, תהה כל אחד בלבו אם יוחנן עצמו הוא המשיח.</verse>
				<verse number="16">יוחנן העמידם על טעותם ואמר: "אני מטביל אתכם במים, אולם בקרוב יבוא אדם גדול ונעלה ממני — הוא כל כך נעלה עד כדי איני ראוי להתיר את שרוכי נעליו — והוא יטביל אתכם ברוח הקודש ובאש.</verse>
				<verse number="17">הוא גם יפריד בין המוץ לבין גרגירי החיטה — את המוץ ישרוף באש נצחית, ואילו את החיטה ישמור באסם.</verse>
				<verse number="18">"יוחנן השתמש באזהרות רבות מסוג זה כדי להוכיח את העם ולהעביר להם את הבשורה.</verse>
				<verse number="19">אולם כשהוכיח יוחנן את הורדוס (מושל הגליל) על מעשיו הרעים, ובמיוחד על נישואיו האסורים להורודיה — אשת אחיו פיליפוס -</verse>
				<verse number="20">השליך הורדוס את יוחנן לבית-סוהר, וכך הוסיף על חטאיו.</verse>
				<verse number="21">יום אחד, לאחר שנטבלו אנשים רבים, נטבל גם ישוע. כאשר התפלל נפתחו השמים</verse>
				<verse number="22">ורוח הקודש בדמות יונה ירדה ונחה עליו, ומן השמים קרא קול: "אתה בני אהובי, מקור שמחתי."</verse>
				<verse number="23">ישוע היה כבן שלושים שנה כשהחל בפעילותו בציבור. ישוע נחשב לבנו של יוסף. יוסף היה בנו של עלי;</verse>
				<verse number="24">עלי היה בנו של מתת; מתת היה בנו של לוי; לוי היה בנו של מלכי; מלכי היה בנו יני; יני היה בנו של יוסף; יוסף היה בנו של מתתיה;</verse>
				<verse number="25">מתתיה היה בנו של אמוץ; אמוץ היה בנו של נחום; נחום היה בנו של חסלי; חסלי היה בנו של נגי;</verse>
				<verse number="26">נגי היה בנו של מחת; מחת היה בנו של מתתיה; מתתיה היה בנו של שמעי; שמעי היה בנו של יוסף; יוסף היה בנו של יודה;</verse>
				<verse number="27">יודה היה בנו של יוחנן; יוחנן היה בנו של רישא; רישא היה בנו של זרובבל; זרובבל היה בנו של שאלתיאל; שאלתיאל היה בנו של נרי;</verse>
				<verse number="28">נרי היה בנו של מלכי; מלכי היה בנו של אדי; אדי היה בנו של קוסם; קוסם היה בנו של אלמדן; אלמדן היה בנו של ער;</verse>
				<verse number="29">ער היה בנו של ישוע; ישוע היה בנו של אליעזר; אליעזר היה בנו של יורים; יורים היה בנו של מתת; מתת היה בנו של לוי;</verse>
				<verse number="30">לוי היה בנו של שמעון; שמעון היה בנו של יהודה; יהודה היה בנו של יוסף; יוסף היה בנו של יונם; יונם היה בנו של אליקים;</verse>
				<verse number="31">אליקים היה בנו של מלאה; מלאה היה בנו של מנא; מנא היה בנו של מתתה; מתתה היה בנו של נתן; נתן היה בנו של דוד;</verse>
				<verse number="32">דוד היה בנו של ישי; ישי היה בנו של עובד; עובד היה בנו של בועז; בועז היה בנו של שלמון; שלמון היה בנו של נחשון;</verse>
				<verse number="33">נחשון היה בנו של עמינדב; עמינדב היה בנו של ארם; ארם היה בנו של חצרון; חצרון היה בנו של פרץ; פרץ היה בנו של יהודה;</verse>
				<verse number="34">יהודה היה בנו של יעקב; יעקב היה בנו של יצחק; יצחק היה בנו של אברהם; אברהם היה בנו של תרח; תרח היה בנו של נחור;</verse>
				<verse number="35">נחור היה בנו של שרוג; שרוג היה בנו של רעו; רעו היה בנו של פלג; פלג היה בנו של עבר; עבר היה בנו של שלח;</verse>
				<verse number="36">שלח היה בנו של קינן; קינן היה בנו של ארפכשד; ארפכשד היה בנו של שם; שם היה בנו של נח; נח היה בנו של למך;</verse>
				<verse number="37">למך היה בנו של מתושלח; מתושלח היה בנו של חנוך; חנוך היה בנו של ירד; ירד היה בנו של מהללאל; מהללאל היה בנו של קינן;</verse>
				<verse number="38">קינן היה בנו של אנוש; אנוש היה בנו של שת; שת היה בנו של אדם; אדם היה בנו של אלוהים.</verse>
			</chapter>
			<chapter number="4">
				<verse number="1">ישוע חזר מן הירדן מלא רוח הקודש, והרוח הובילה אותו אל המדבר —</verse>
				<verse number="2">שם ניסה אותו השטן במשך ארבעים יום. במשך כל אותו זמן לא אכל ישוע דבר, ובתום ימי הניסיון היה רעב מאוד.</verse>
				<verse number="3">"אם אתה באמת בן-אלוהים," אמר לו השטן, "צווה על האבן הזאת להפוך ללחם."</verse>
				<verse number="4">אולם ישוע השיב: "כתוב: 'לא על הלחם לבדו יחיה אדם, (כי אם על כל מוצא פי ה').'"</verse>
				<verse number="5">לאחר מכן העלה השטן את ישוע על הר גבוה, בחזיון רגעי הראה לו את כל המדינות המפוארות שבעולם ואמר: [(6-7) ]"אני אתן לך את כל הממלכות המפוארות האלה ואת כבודן — כי לי נמסר השלטון ורשאי אני לתת אותו למי שארצה — אבל בתנאי אחד: עליך לכרוע ברך ולהשתחוות לפני."</verse>
				<verse number="6">***</verse>
				<verse number="7">***</verse>
				<verse number="8">אולם ישוע השיב לו: "אך כתוב: 'לה' אלוהיך תשתחווה, ואותו לבדו תעבוד.'"</verse>
				<verse number="9">השטן לקח את ישוע לירושלים, העלהו על גג בית-המקדש ואמר: "אם אתה באמת בן-אלוהים, קפוץ למטה!</verse>
				<verse number="10">הרי כתוב: 'כי מלאכיו יצווה לך לשמרך...</verse>
				<verse number="11">על כפיים ישאונך פן תיגוף באבן רגליך.'"</verse>
				<verse number="12">"אולם כתוב גם 'לא תנסה את ה' אלוהיך'" השיב לו ישוע.</verse>
				<verse number="13">כאשר סיים השטן לנסות את ישוע עזב אותו לנפשו עד לעת מועד.</verse>
				<verse number="14">לאחר מכן חזר ישוע לגליל כשהוא מלא בכוח רוח הקודש, ועד מהרה התפרסם בכל האזור.</verse>
				<verse number="15">ישוע לימד את העם בבתי-הכנסת וכולם הללו ושיבחו אותו.</verse>
				<verse number="16">ישוע בא אל נצרת — העיר שבה בילה את ילדותו — ובשבת הלך כמנהגו לבית-הכנסת. כשקם על רגליו כדי לקרוא את ההפטרה,</verse>
				<verse number="17">הגישו לו את ספר ישעיהו. ישוע פתח את המגילה וקרא בקול:</verse>
				<verse number="18">"רוח ה' עלי, יען משח ה' אותי לבשר ענוים; שלחני לחבש לנשברי לב, לקרא לשבוים דרור ולאסורים — פקח-קוח;</verse>
				<verse number="19">לקרא שנת רצון לה'."</verse>
				<verse number="20">ישוע גלל את המגילה, החזירו לחזן וישב במקומו. כל באי בית-הכנסת נעצו בו את עיניהם בציפייה,</verse>
				<verse number="21">וישוע הוסיף: "היום התקיימו דברי הפסוקים האלה בקרבכם!"</verse>
				<verse number="22">כולם הקשיבו לדבריו והתפלאו על דברי החן והחוכמה שיצאו מפיו. "איך ייתכן הדבר?" שאלו איש את רעהו. "האין זה בנו של יוסף?"</verse>
				<verse number="23">ישוע ענה להם: "ודאי תאמרו לי: 'רופא, רפא תחילה את עצמך!' או במילים אחרות: 'מדוע אינך מחולל כאן, בעיר מולדתך, את הניסים והנפלאות שחוללת בכפר-נחום?'</verse>
				<verse number="24">אני אומר לכם: אין נביא בעירו! את הנביא מכבדים בכל מקום חוץ מאשר בביתו ובין בני-עמו.</verse>
				<verse number="25">"בימי אליהו הנביא לא ירד גשם במשך שלוש וחצי שנים, והבצורת גרמה לרעב גדול בכל הארץ. למרות שהיו בישראל אלמנות רבות שרעבו ללחם,</verse>
				<verse number="26">לא שלח אלוהים את אליהו אל אף אחת מהן! אלוהים שלח את אליהו רק אל אלמנה לא יהודיה בעיירה צרפת שבצידון.</verse>
				<verse number="27">או קחו לדוגמה את אלישע; אף כי בימי אלישע הנביא היו מצורעים רבים בישראל, הוא לא ריפא איש מהם, אלא דווקא את נעמן הארמי."</verse>
				<verse number="28">דברי ישוע עוררו את זעמם.</verse>
				<verse number="29">הם קפצו מכיסאותיהם ודחפו אותו אל מחוץ לעיר, אל פסגת ההר שעליו נבנתה נצרת, במטרה להשליכו במדרון.</verse>
				<verse number="30">אולם ישוע התחמק מהם והלך לדרכו.</verse>
				<verse number="31">לאחר מכן הלך ישוע לכפר-נחום שבגליל, ומדי שבת לימד בבית-הכנסת.</verse>
				<verse number="32">גם כאן נדהמו השומעים, כי ישוע דיבר בסמכות בלתי רגילה.</verse>
				<verse number="33">פעם כשלימד ישוע בבית-הכנסת צעק לפתע איש אחד אחוז רוח שד טמא:</verse>
				<verse number="34">"הסתלק מכאן, ישוע מנצרת! מדוע באת להשמיד אותנו? אני יודע מי אתה — בנו הקדוש של אלוהים!"</verse>
				<verse number="35">ישוע קטע את דברי השד וגער בו: "שתוק וצא החוצה!" השד השליך את האיש על הרצפה לעיני כולם, ויצא ממנו בלי לפגוע בו שוב.</verse>
				<verse number="36">כולם נדהמו ושאלו איש את רעהו במבוכה: "מה המיוחד בדברי האיש הזה עד כי אפילו שדים מצייתים לו?"</verse>
				<verse number="37">עד מהרה התפרסם סיפור המעשה בכל האזור.</verse>
				<verse number="38">לאחר שעזב ישוע את בית-הכנסת, הלך לביתו של שמעון וראה את חמותו של שמעון קודחת מחום. "אנא, רפא אותה," התחננו לפניו כולם.</verse>
				<verse number="39">ישוע עמד ליד מיטתה וגער בקדחת. מיד ירד החום, והיא קמה ממיטתה והכינה להם אוכל.</verse>
				<verse number="40">עם שקיעת השמש הביאו תושבי הסביבה אל ישוע חברים ובני משפחה שחלו במחלות שונות. ישוע הניח את ידיו עליהם וריפא אותם.</verse>
				<verse number="41">ישוע גם גירש שדים מאנשים רבים, ובצאתם נהגו השדים לקרוא בקול: "אתה הוא בן-האלוהים!" אולם ישוע השתיק אותם, בגלל שהם ידעו שהוא המשיח.</verse>
				<verse number="42">למחרת, השכם בבוקר, הלך ישוע למקום שומם כדי להתבודד. המוני העם חיפשו אותו בכל מקום, וכשמצאו אותו התחננו לפניו: "אנא, אל תעזוב אותנו; הישאר איתנו בכפר-נחום."</verse>
				<verse number="43">אולם ישוע השיב להם: "עלי לבשר את דבר מלכות האלוהים גם בערים אחרות, כי זוהי מטרת שליחותי."</verse>
				<verse number="44">וישוע המשיך ללמד בבתי-הכנסת השונים שבאזור יהודה.</verse>
			</chapter>
			<chapter number="5">
				<verse number="1">יום אחד עמד ישוע על חוף הכינרת ובישר את דבר האלוהים. מספר הנוכחים הלך וגדל, עד שהם נדחפו ונדחקו אליו מכל צד.</verse>
				<verse number="2">ישוע הבחין בשתי סירות ריקות שעגנו ליד החוף. בעלי הסירות, שהיו דייגים במקצועם, רחצו באותו זמן את רשתותיהם.</verse>
				<verse number="3">ישוע עלה על אחת הסירות, שהייתה של שמעון, וביקש ממנו להרחיק מעט את הסירה מהחוף, כדי שיוכל לשבת בתוכה ולדבר אל הקהל.</verse>
				<verse number="4">לאחר שסיים ישוע לדבר אל הקהל, פנה אל שמעון ואמר: "השט את הסירה אל מים עמוקים והשלך את הרשתות כדי לדוג."</verse>
				<verse number="5">"רבי," השיב שמעון, "בלילה האחרון עבדנו קשה מאוד ולא תפסנו כלום. אולם אם אתה אומר לנו להשליך את הרשתות, נעשה כדברך."</verse>
				<verse number="6">הם השליכו את הרשתות לים, והפעם תפסו כל כך הרבה דגים עד שהרשתות היו כבדות מדי והחלו להיקרע!</verse>
				<verse number="7">הם קראו לעזרתם את חבריהם שבסירה השנייה, ומילאו את שתי הסירות בדגים עד שכמעט טבעו!</verse>
				<verse number="8">כשראה שמעון פטרוס את הפלא הגדול, נפל על ברכיו לרגלי ישוע ואמר: "אדוני, עזוב אותי לנפשי, כי אני חוטא גדול מדי ואיני ראוי להיות במחיצתך." [(9-10) ]שמעון אמר דברים אלה משום שהוא וכל הנוכחים איתו, כולל שותפיו יעקב ויוחנן בני-זבדי, היו בתדהמה גדולה לנוכח השלל הבלתי רגיל. "אל תפחד." אמר ישוע לשמעון. "מעתה ואילך תהיה דייג של בני אדם."</verse>
				<verse number="9">***</verse>
				<verse number="10">***</verse>
				<verse number="11">לאחר שהשיטו את הסירות לחוף עזבו הכול והלכו אחרי ישוע.</verse>
				<verse number="12">באחד הכפרים שבהם ביקר ישוע היה אדם נגוע בצרעת. בראותו את ישוע נפל האיש לרגליו והתחנן: "אדוני, אם רק תרצה תוכל לרפא אותי."</verse>
				<verse number="13">ישוע הושיט את ידו, נגע במצורע ואמר: "ודאי שאני רוצה. הירפא!" ומיד נעלמה הצרעת.</verse>
				<verse number="14">"אל תספר את הדבר לאיש!" ציווה עליו ישוע. "לך מיד אל הכהן והראה לו שנרפאת. אל תשכח לקחת איתך קרבן — כפי שציווה משה על המטוהרים מצרעת- כדי שכולם יראו שנרפאת."</verse>
				<verse number="15">בכל זאת התפשטו השמועות על גבורתו של ישוע במהירות רבה, ואנשים רבים באו להקשיב לדבריו ולהירפא ממחלותיהם.</verse>
				<verse number="16">אף-על-פי-כן התחמק מהם ישוע לעיתים קרובות והלך למקומות מבודדים כדי להתפלל.</verse>
				<verse number="17">יום אחד, כשלימד ישוע כמנהגו, התקבצו סביבו בין השאר גם פרושים וסופרים שבאו מכפרי הגליל, מיהודה ומירושלים, וה' העניק לו גבורה גדולה לרפא את החולים.</verse>
				<verse number="18">כעבור זמן קצר הופיעו מספר אנשים שנשאו חולה משותק על אלונקה. הם רצו להביא את החולה לפני ישוע,</verse>
				<verse number="19">אולם בשל הצפיפות הרבה לא הצליחו לפלס דרך אל תוך הבית. נושאי האלונקה לא נואשו; הם עלו על גג הבית, עקרו כמה רעפים ממקומם והורידו את האלונקה מהגג אל אמצע החדר- לרגלי ישוע.</verse>
				<verse number="20">כשראה ישוע את אמונתם הגדולה אמר לאיש המשותק: "ידידי, נסלחו לך חטאיך!"</verse>
				<verse number="21">"למי הוא חושב את עצמו?" שאלו הפרושים והסופרים בלבם. "הוא מחלל את שם האלוהים, רק אלוהים יכול לסלוח חטאים!"</verse>
				<verse number="22">ישוע הבין את מחשבותיהם ולכן השיב להם: "מדוע אתם חושבים שאני מחלל את שם אלוהים?</verse>
				<verse number="23">מה לדעתכם קל יותר, לומר 'נסלחו לך חטאיך', או 'קום והתהלך'?</verse>
				<verse number="24">אני אוכיח לכם כי לבן-האדם יש בארץ סמכות מלאה לסלוח חטאים!" ישוע פנה אל האיש המשותק ופקד עליו: "קום! קפל את האלונקה שלך ולך הביתה."</verse>
				<verse number="25">מיד קפץ האיש על רגליו לנגד עיניהם, קיפל את האלונקה שלו והלך לביתו כשהוא מהלל את האלוהים.</verse>
				<verse number="26">כל הנוכחים נדהמו. "היום ראינו פלא גדול," אמרו ביראה והללו את האלוהים.</verse>
				<verse number="27">לאחר מכן יצא ישוע מהעיר ופגש בדרך גובה-מכס אחד, לוי שמו, יושב בשער בית-המכס. "בוא והיה תלמיד שלי," אמר לו ישוע.</verse>
				<verse number="28">לוי קם על רגליו, עזב הכול מאחוריו והלך אחרי ישוע.</verse>
				<verse number="29">ערב אחד הכין לוי ארוחה חגיגית לכבוד ישוע והזמין גובי-מכס מהעבודה, ידידים, שכנים וקרובים.</verse>
				<verse number="30">אולם הדבר לא מצא-חן בעיני הסופרים והפרושים, אשר התלוננו באוזני תלמידיו של ישוע: "איך הוא יכול לאכול ולשתות בחברת החוטאים האלה?"</verse>
				<verse number="31">"החולים הם הזקוקים לרופא, לא הבריאים!" השיב להם ישוע.</verse>
				<verse number="32">"לא באתי לקרוא לצדיקים לחזור בתשובה, כי אם לחוטאים."</verse>
				<verse number="33">הם המשיכו להתלונן ואמרו: "תלמידי יוחנן המטביל צמים לעיתים קרובות ומתפללים, וגם הפרושים נוהגים כך. מדוע אין תלמידיך צמים?"</verse>
				<verse number="34">"האם אנשים שמחים צמים?" השיב ישוע. "האם אורחים המוזמנים לחתונה צמים בחגיגת החתן?</verse>
				<verse number="35">אולם יבוא יום שהחתן יילקח מהם ואז יצומו."</verse>
				<verse number="36">ישוע סיפר להם את המשל הבא: "איש אינו קורע חולצה חדשה כדי לתפור ממנה טלאי על חולצה ישנה. מי שעושה כך לא זו בלבד שהוא מקלקל את החולצה החדשה, אלא שגם אינו יכול ליהנות מהחולצה הישנה, כי הטלאי אינו מתאים.</verse>
				<verse number="37">"איש אינו שם יין חדש בחביות ישנות ורקובות, מפני שהיין החדש יבקע את החביות, וכך היין יישפך והחביות תיהרסנה.</verse>
				<verse number="38">יין חדש יש לשים בחביות חדשות.</verse>
				<verse number="39">אדם הרגיל לשתות יין ישן אינו חפץ לשנות את מנהגו ולשתות יין חדש. 'היין הישן מוצא-חן בעיני,' הוא יאמר, ולא ירצה אפילו לטעום מהיין החדש."</verse>
			</chapter>
			<chapter number="6">
				<verse number="1">באחת השבתות, כשעברו ישוע ותלמידיו בשדה, קטפו התלמידים שיבולים, הפרידו את המוץ ואכלו את הגרעינים.</verse>
				<verse number="2">הדבר לא מצא-חן בעיני כמה פרושים אשר באו לישוע, ואלה קראו: "מדוע תלמידיך קוטפים שיבולים בשבת? הלא הם מחללים את השבת!"</verse>
				<verse number="3">השיב להם ישוע: "האם מעולם לא קראתם מה עשה דוד המלך כשהוא ואנשיו היו רעבים?</verse>
				<verse number="4">דוד נכנס לאוהל מועד, לקח את לחם הפנים — שעל-פי התורה היה מיועד לכוהנים בלבד — ואכל אותו עם אנשיו."</verse>
				<verse number="5">ישוע עוד הוסיף: "בן האדם הוא אדון השבת."</verse>
				<verse number="6">בשבת אחרת, כשלימד ישוע בבית-הכנסת, היה בין הקהל אדם שידו הימנית משותקת.</verse>
				<verse number="7">הסופרים והפרושים רצו לראות אם ישוע ירפא את האיש בשבת, מפני שחיפשו סיבה להאשים אותו במשהו.</verse>
				<verse number="8">ישוע ידע היטב את מחשבותיהם, ולכן אמר לבעל היד המשותקת: "בוא ועמוד לפני כולם." האיש עשה כדבריו.</verse>
				<verse number="9">ישוע פנה אל הסופרים והפרושים: "יש לי שאלה אליכם: על-פי התורה, האם עלינו לעשות בשבת מעשים טובים, או מעשים רעים? האם עלינו להציל חיים בשבת, או להרסם?"</verse>
				<verse number="10">ישוע הביט בעיני הנוכחים ואחר כך אמר לאיש שידו משותקת: "הושט את ידך." האיש הושיט את ידו והיא נרפאה כליל.</verse>
				<verse number="11">מעשה זה של ישוע עורר את זעם אויביו, והם החלו להתייעץ ביניהם מה לעשות לו.</verse>
				<verse number="12">זמן קצר לאחר מכן יצא ישוע אל ההרים להתפלל, ובילה את כל הלילה בתפילה לאלוהים.</verse>
				<verse number="13">עם עלות השחר הוא קרא אליו את תלמידיו, ובחר מתוכם שנים-עשר איש שיהיו מלוויו הקבועים. יותר מאוחר ישוע מינה את אלה להיות שליחים.</verse>
				<verse number="14">אלה שמותיהם: שמעון (ישוע קרא לו גם פטרוס), אנדרי (אחיו של שמעון), יעקב, יוחנן, פיליפוס, בר-תלמי,</verse>
				<verse number="15">מתתיהו, תומא, יעקב (בן-חלפי), שמעון (מכת הקנאים),</verse>
				<verse number="16">יהודה (בן-יעקב), יהודה איש-קריות (אשר מאוחר יותר הסגיר את ישוע).</verse>
				<verse number="17">ישוע ירד איתם מההר, וכשהגיעו למקום נרחב הוא עמד מלכת. קהל גדול כבר ציפה לו שם; ביניהם תלמידיו הרבים ואנשים רבים שבאו ממרחקים להקשיב לדבריו ולהירפא ממחלותיהם. הם באו בהמוניהם מירושלים, מיהודה ומאזור צור וצידון.</verse>
				<verse number="18">גם אנשים שהיו אחוזים רוחות רעות נרפאו.</verse>
				<verse number="19">כל אחד ואחד מהם השתוקק לגעת בישוע, כי יצא ממנו כוח מרפא שריפא את כולם.</verse>
				<verse number="20">ישוע פנה אל תלמידיו ואמר: "אשריכם העניים, כי מלכות האלוהים שייכת לכם.</verse>
				<verse number="21">אשריכם הרעבים עתה, כי תשבעו. אשריכם הבוכים עתה, כי עוד תשמחו.</verse>
				<verse number="22">אשריכם אם שונאים ומנדים אתכם, ואם מקללים אתכם בגלל אמונתכם בבן-האדם.</verse>
				<verse number="23">שמחו ורקדו, כי מצפה לכם שכר רב בשמים! ואל תשכחו שכך רדפו גם את הנביאים!</verse>
				<verse number="24">אך אוי לעשירים, מפני שכבר קיבלתם את כל מה שמגיע לכם בעולם הזה.</verse>
				<verse number="25">"אוי לאלה שיש לכם את כל משאלות לבבכם, כי יבוא יום שבו לא יהיה לכם דבר! אוי לכם הצוחקים עתה, כי לא רחוק היום שבו תתאבלו ותבכו!</verse>
				<verse number="26">"אוי לכם המקבלים מחמאות ושבחים מכל בני-האדם, כי כך החניפו אבותיהם לנביאי השקר.</verse>
				<verse number="27">"הקשיבו כולכם: אהבו את אויביכם, השיבו טובה לשונאיכם,</verse>
				<verse number="28">ברכו את המקללים אתכם, והתפללו בעד אלה שלועגים לכם ומביישים אתכם.</verse>
				<verse number="29">"אם מישהו יסטור לך על לחי אחת, הושט לו גם את הלחי השנייה!</verse>
				<verse number="30">תן מה שיש לך לכל המבקש, וכאשר לוקחים ממך דבר, אל תצטער ואל תדרוש אותו חזרה.</verse>
				<verse number="31">נהגו באחרים כפי שהייתם רוצים שהם ינהגו בכם.</verse>
				<verse number="32">"אם אתם אוהבים רק את אלה שאוהבים אתכם, מה המיוחד בכך? גם הפושעים אוהבים את אלה שאוהבים אותם!</verse>
				<verse number="33">ואם אתם עושים טובה רק לאלה שעושים לכם טובה — החושבים אתם שמגיע לכם פרס? גם הפושעים מחזירים טובה תחת טובה!</verse>
				<verse number="34">אם אתם מלווים רק לאלה שיכולים להחזיר לכם, האם אתם עושים מעשה נעלה? גם הקמצנים והרשעים מלווים לאנשים כמותם תמורת שכר מלא.</verse>
				<verse number="35">"עליכם לאהוב את אויביכם, לעשות מעשים טובים ולהלוות כספים בלי לצפות שיחזירו לכם. ואז שכרכם מאת אלוהים יהיה רב, וכך גם תוכיחו שאכן בניו אתם, שהרי אלוהים טוב גם לרשעים ולכפויי-טובה.</verse>
				<verse number="36">"היו רחמנים כמו שאביכם שבשמים.</verse>
				<verse number="37">אל תמתחו ביקורת על אחרים ואל תשפטו אותם, ואז לא ימתחו ביקורת עליכם ולא ישפטו אתכם. אל תאשימו איש, ואז לא יאשימו אתכם. סלחו לאחרים, ואז ייסלח גם לכם.</verse>
				<verse number="38">אם תתנו לאחרים תקבלו חזרה מידה יפה, גדושה ושופעת, כי במידה שאתם נותנים לאחרים יינתן לכם חזרה."</verse>
				<verse number="39">ישוע סיפר להם את המשל הבא: "היכול עיוור להדריך עיוור? הלא שניהם יפלו לתוך בור.</verse>
				<verse number="40">התלמיד אינו יודע יותר ממורו, אולם אם ילמד בשקידה ובחריצות יוכל להגיע לרמת ידיעותיו של המורה.</verse>
				<verse number="41">"כיצד יכול אתה לראות שביב-עץ קטן בעין חברך, ולא להבחין בקרש הגדול שבעינך?</verse>
				<verse number="42">איך אתה יוכל לומר לו: 'אחי, הרשה לי לסלק את השביב מעינך.', בזמן שאינך רואה את הקרש הגדול שבעינך? צבוע שכמותך! סלק תחילה את הקרש מעינך, ורק לאחר מכן תוכל לסלק את שביב העץ מעין חברך.</verse>
				<verse number="43">"עץ משובח אינו נותן פרי רקוב, כשם שעץ רקוב אינו נותן פרי משובח.</verse>
				<verse number="44">את העץ מכירים לפי הפרי שהוא נותן. הרי התאנים לעולם אינן צומחות על שיחי קוצים, וענבים לעולם אינם צומחים על חוחים.</verse>
				<verse number="45">אדם טוב מפיק מעשים טובים מהטוב שבלבו, בעוד שאדם רע מפיק מעשים רעים מהרוע שבלבו, שהרי אדם מדבר מתוך הממלא את לבו.</verse>
				<verse number="46">"מדוע אתם קוראים לי 'אדון, אדון', ואינכם עושים את מה שאני אומר לכם?</verse>
				<verse number="47">כל מי שבא אלי ואינו רק מקשיב לדברי, כי אם גם מקיים אותם,</verse>
				<verse number="48">דומה לאדם שבנה את ביתו על יסודות איתנים החצובים בסלע. כשבא שיטפון, הבית עומד איתן כי נבנה היטב.</verse>
				<verse number="49">אולם מי שמקשיב לדברי ואינו מקיים אותם, דומה לאדם שבנה את ביתו על אדמת-חול ללא יסודות. כשבא שיטפון הבית נהרס כליל."</verse>
			</chapter>
			<chapter number="7">
				<verse number="1">לאחר שסיים לדבר באוזני העם בא ישוע לכפר-נחום.</verse>
				<verse number="2">היה אז קצין רומאי, שמשרת אחד שאהב נטה למות.</verse>
				<verse number="3">כאשר שמע הקצין על אודות ישוע, שלח אליו כמה מזקני היהודים כדי שיבקשו ממנו לבוא ולהציל את חיי המשרת.</verse>
				<verse number="4">הזקנים באו אל ישוע והתחננו לפניו שייענה לבקשת הקצין. "אנא, מלא את בקשתו," התחננו הזקנים,</verse>
				<verse number="5">"כי הוא אוהב את עמנו ואף בנה לנו בית-כנסת מכספו!"</verse>
				<verse number="6">ישוע הלך איתם אל בית הקצין, אולם לפני הגיעם אל הבית שלח הקצין אחדים מחבריו אל ישוע כדי לומר לו: "אדוני, אל תטריח את עצמך! איני ראוי שתבוא אל ביתי,</verse>
				<verse number="7">ומסיבה זאת גם לא העזתי לבוא אליך בעצמי. בבקשה ממך, רק צווה שמשרתי יבריא והוא יבריא.</verse>
				<verse number="8">מנין לי הביטחון הזה? הרי אני רגיל לקבל פקודות מהממונים עלי, ואף לתת פקודות לחיילים תחת פקודי. אם אני אומר לחייל אחד: 'לך', הוא הולך. אם אני אומר לחייל אחר: 'בוא', הוא בא. אם אני אומר למשרתי: 'עשה עבודה זאת או אחרת', הוא עושה אותה. כך גם אם תצווה על המשרת שיבריא — הוא יבריא."</verse>
				<verse number="9">דברי הקצין הפליאו את ישוע. הוא פנה אל הקהל שליווה אותו ואמר: "בקרב כל עם ישראל לא ראיתי אדם בעל אמונה כזאת!"</verse>
				<verse number="10">כשחזרו חברי הקצין אל הבית ראו שהמשרת הבריא לחלוטין.</verse>
				<verse number="11">זמן קצר לאחר מכן הלך ישוע עם תלמידיו אל העיירה נעים, וכרגיל הלך אחריו קהל גדול.</verse>
				<verse number="12">כשהתקרב ישוע אל שער העיירה ראה תהלוכת-לוויה יוצאת מעיר. הייתה זאת הלוויה של בן יחיד לאם אלמנה, ובין האבלים היו רבים מתושבי המקום.</verse>
				<verse number="13">מראה האלמנה עורר את רחמי האדון והוא אמר לה: "אל תבכי."</verse>
				<verse number="14">הוא ניגש ונגע באלונקה, ונושאיו עצרו. "נער, קום לחיים!" קרא ישוע.</verse>
				<verse number="15">הנער קם והחל לדבר אל הסובבים אותו וישוע השיבו לאמו.</verse>
				<verse number="16">הקהל, שנמלא פחד ורעדה, שיבח את האלוהים וקרא: "נביא גדול קם בינינו! היום ראינו את יד אלוהים!"</verse>
				<verse number="17">השמועה על המעשה של ישוע התפשטה בכל יהודה והאזור סביב.</verse>
				<verse number="18">גם תלמידי יוחנן המטביל שמעו על מעשי ישוע וסיפרו ליוחנן את כל אשר שמעו.</verse>
				<verse number="19">יוחנן קרא אליו שניים מתלמידיו ושלח אותם אל ישוע כדי לשאול: "האם אתה המשיח, או שעלינו לחכות למישהו אחר?"</verse>
				<verse number="20">שני התלמידים באו אל ישוע ואמרו: "יוחנן המטביל שלח אותנו אליך כדי לשאול: האם לך אנחנו מצפים, או למישהו אחר?"</verse>
				<verse number="21">באותה עת ריפא ישוע אנשים רבים ממחלות, נגעים, רוחות רעות והשיב את הראייה לעיוורים רבים.</verse>
				<verse number="22">"לכו וספרו ליוחנן את כל אשר ראיתם ושמעתם כאן היום," ענה ישוע לשאלתם. "ספרו לו שהעיוורים רואים, הפיסחים הולכים, המצורעים מטוהרים, החרשים שומעים, המתים קמים לתחייה והעניים שומעים את בשורת אלוהים.</verse>
				<verse number="23">ועוד אמרו ליוחנן כי ברוך האיש שלא אהיה לו מכשול, אלא יאמין בי."</verse>
				<verse number="24">לאחר שהלכו שני התלמידים דיבר ישוע אל הקהל על אודות יוחנן: "מה הלכתם לראות במדבר? האם הלכתם להתבונן בעשב הנע ברוח?</verse>
				<verse number="25">אמרו לי, מה ציפיתם לראות? אדם לבוש בגדים יפים? הרי מי שלובש בגדים מפוארים גר בארמונות פאר ולא במדבר..</verse>
				<verse number="26">מה באמת הלכתם לראות, נביא? כן! נביא הלכתם לראות, ואני אומר לכם שהוא גדול אף מנביא.</verse>
				<verse number="27">על האיש הזה כתוב בתנ"ך: 'הנני שלח מלאכי ופנה דרך לפני.'</verse>
				<verse number="28">ובכן, לא נולד אדם גדול מיוחנן, ויחד עם זאת — הקטן במלכות האלוהים גדול ממנו!"</verse>
				<verse number="29">כל האנשים אשר שמעו את דברי יוחנן — אפילו גובי מכס — הצדיקו את דרישות אלוהים ונטבלו על-ידי יוחנן.</verse>
				<verse number="30">אולם הפרושים וחכמי התורה דחו את תוכניתו של ה' למענם וסרבו להיטבל על-ידי יוחנן.</verse>
				<verse number="31">"מה יכול אני להגיד על אנשים כאלה?" שאל ישוע. "למה הם דומים?</verse>
				<verse number="32">הם דומים לילדים במגרש משחקים שמתלוננים באוזני חבריהם: 'ניגנו לכם בחליל אך לא רקדתם, קיננו לכם קינה, אך לא בכיתם.'"</verse>
				<verse number="33">ישוע המשיך: "יוחנן המטביל נהג לצום ולא שתה יין כל ימי חייו, ואתם קראתם לו 'משוגע'.</verse>
				<verse number="34">עכשיו בא בן-האדם שאוכל וגם שותה יין, ומה אתם אומרים? 'האיש הזה זללן, הוא שותה יין ומתחבר עם חוטאים וטיפוסים מפוקפקים!</verse>
				<verse number="35">אנשים יכירו בצדקת ה' וחוכמתו כאשר יראו איך צדיקיו חיים."</verse>
				<verse number="36">פרוש אחד הזמין את ישוע לארוחה בביתו. ישוע נענה להזמנה, בא לבית הפרוש וישב ליד השולחן.</verse>
				<verse number="37">באותה עיר הייתה אישה חוטאת. משנודע לה כי ישוע מתארח בבית הפרוש, לקחה פח מלא מרקחת בשמים יקרים ובאה אל הבית.</verse>
				<verse number="38">כשנכנסה אל הבית כרעה ברך לפני ישוע והרטיבה את רגליו בדמעותיה. בשערה הארוך היא ניגבה את רגליו, נישקה אותן ומרחה עליהן את הבשמים שהביאה.</verse>
				<verse number="39">מארחו של ישוע ראה את המתרחש, ומכיוון שהכיר את האישה אמר בלבו: "אילו ישוע היה באמת נביא אלוהים, הוא היה יודע עם איזו אישה יש לו עניין!"</verse>
				<verse number="40">ישוע ידע את מחשבות הפרוש ולכן אמר לו: "שמעון, ברצוני לומר לך משהו." "דבר, רבי," השיב שמעון.</verse>
				<verse number="41">ישוע סיפר לו את הסיפור הבא: "אדם הילווה כסף לשני אנשים: 500 שקלים לאחד, ו-5000 שקלים לשני.</verse>
				<verse number="42">הואיל והשניים לא יכלו להחזיר את החוב, ריחם עליהם המלווה וויתר להם על החובות. מי לדעתך יאהב יותר את המלווה בעקבות מעשה נעלה זה?"</verse>
				<verse number="43">"אני מניח שבעל החוב הגדול יותר," ענה שמעון. "נכון מאוד," הסכים ישוע.</verse>
				<verse number="44">ואז הביט באישה ואמר לשמעון: "הבט באישה זאת; כשנכנסתי לביתך לא הצעת לי קערת מים כדי לרחוץ את רגלי מהאבק, ואילו אישה זו רחצה את רגלי בדמעותיה וניגבה אותן בשערה.</verse>
				<verse number="45">גם לא נשקת לי כמקובל, ואילו היא לא חדלה לנשק את רגלי מהרגע שבאתי לכאן.</verse>
				<verse number="46">אתה לא טרחת למשוח שמן על ראשי, ואילו היא משחה את רגלי בבשמים ובשמנים יקרים.</verse>
				<verse number="47">אהבתה הרבה מוכיחה שנסלחו לה חטאים רבים. אדם שנסלח לו מעט אוהב מעט."</verse>
				<verse number="48">ישוע פנה אל האישה ואמר: "נסלחו לך חטאיך."</verse>
				<verse number="49">האורחים האחרים שישבו איתו ליד השולחן אמרו בלבם: "למי הוא חושב את עצמו שהוא סולח חטאים?"</verse>
				<verse number="50">אולם ישוע המשיך ואמר לאישה: "אמונתך הושיעה אותך. לכי לשלום."</verse>
			</chapter>
			<chapter number="8">
				<verse number="1">זמן קצר לאחר מכן עבר ישוע מעיר לעיר ומכפר לכפר, וסיפר לאנשים את בשורת מלכות האלוהים. אל ישוע נילוו שנים-עשר תלמידיו</verse>
				<verse number="2">וקבוצת נשים, שאותן הוא ריפא ממחלות שונות או גירש מהן רוחות רעות. בין נשים אלה היו מרים המגדלית (שממנה גירש ישוע שבעה שדים),</verse>
				<verse number="3">יוחנה, אשת כוזא (מי שניהל את עסקי המלך הורדוס), שושנה ורבות אחרות שתרמו מכספן לכלכלת ישוע ותלמידיו.</verse>
				<verse number="4">יום אחד, כשנהרו אליו אנשים מערים רבות, סיפר להם ישוע את המשל הבא:</verse>
				<verse number="5">"איכר אחד יצא לזרוע בשדה. בפזרו את הזרעים נפלו אחדים מהם בצד הדרך, והם נרמסו ונאכלו על-ידי הציפורים.</verse>
				<verse number="6">חלקם נפלו על אדמת סלעים, ואלה צמחו יפה, אך כעבור זמן קצר התייבשו ומתו מחוסר לחות.</verse>
				<verse number="7">חלקם נפלו בין הקוצים. זרעים אלה אמנם צמחו, אולם יחד איתם צמחו גם קוצים וחנקו אותם.</verse>
				<verse number="8">חלק אחר מהזרעים נפלו על אדמה פורייה, ואלה צמחו ונשאו פרי רב, פי מאה ממה שנזרע." בסיימו את המשל אמר ישוע: "מי שמסוגל לשמוע, שיקשיב!"</verse>
				<verse number="9">תלמידיו שאלו אותו למה התכוון,</verse>
				<verse number="10">וישוע השיב: "לכם מותר לדעת את משמעות המשלים, כי הם מדברים על מלכות האלוהים. אולם האנשים הללו שומעים את המילים אך אינם מבינים — בדיוק כפי שניבאו אבותינו הנביאים.</verse>
				<verse number="11">זהו פירוש המשל: הזרע הוא דבר-אלוהים.</verse>
				<verse number="12">שולי הדרך מסמלים את לב האנשים השומעים את דבר האלוהים, אולם מיד בא השטן ומנסה להשכיח מלבם את דבר ה'. כך הוא מונע בעדם מלהאמין באלוהים ולהיוושע.</verse>
				<verse number="13">אדמת הסלעים מסמלת את לב האנשים הנהנים להקשיב לדבר-אלוהים, אולם אין הוא חודר לעומק לבם. הם יודעים שדבר ה' הוא אמת, ואפילו מאמינים לזמן קצר, אולם ברגע של קושי ומבחן הם מאבדים את אמונתם.</verse>
				<verse number="14">אדמת הקוצים מסמלת את לב האנשים המקשיבים לדבר אלוהים ומאמינים בו, אולם כעבור זמן קצר נחנקת אמונתם על-ידי דאגות, תאוות-העולם ורדיפה אחר כסף ורכוש. משום כך לעולם אינם מגיעים לבגרות רוחנית.</verse>
				<verse number="15">לעומתם מסמלת האדמה הפורייה אנשים בעלי לב טוב וישר. אנשים אלה מקשיבים לדבר ה', דבקים בו ואף מביאים פרי רב.</verse>
				<verse number="16">"כאשר אדם מדליק נר בחשכה, האם הוא מכסה את הנר או מחביא אותו מתחת למיטה? הוא ישים אותו במקום מרכזי, המקום שבו יאיר לבאי הבית בצורה הטובה ביותר.</verse>
				<verse number="17">כל מה שמוסתר עתה יתגלה ויצא לאור בבוא הזמן.</verse>
				<verse number="18">לכן שימו לב כיצד אתם מקשיבים. מי שיש לו — יינתן לו עוד. ומי שאין לו — גם מה שהוא חושב שיש לו יילקח ממנו."</verse>
				<verse number="19">אז באו אמו ואחיו של ישוע לבקרו, אולם בגלל הקהל הרב לא יכלו להיכנס אל הבית שבו לימד.</verse>
				<verse number="20">מישהו הודיע לישוע כי אמו ואחיו מחכים לו בחוץ ורוצים לראותו,</verse>
				<verse number="21">אולם ישוע אמר: "אמי ואחי הם כל אלה המקשיבים לדברי אלוהים ומקיימים אותם!"</verse>
				<verse number="22">יום אחד עלה ישוע עם תלמידיו לסירה והציע: "הבה נשוט אל החוף ממול."</verse>
				<verse number="23">הם החלו לשוט וישוע נרדם. לפתע התחוללה סערה חזקה. הרוח טלטלה את הסירה מצד אל צד, הגלים הגבוהים הציפו את הסירה במים, והתלמידים היו בסכנה גדולה.</verse>
				<verse number="24">"רבי, קום!" העירו אותו התלמידים בבהלה. "אנחנו טובעים!" ישוע גער ברוח ובים, ומיד פסקה הסערה והים נרגע.</verse>
				<verse number="25">"היכן אמונתכם?" שאל אותם ישוע. התלמידים הנדהמים והמפוחדים אמרו איש לרעהו: "מיהו האיש הזה, שאפילו הרוח והים נשמעים לו?</verse>
				<verse number="26">הם הגיעו אל הגדה השנייה של הכינרת, אל ארץ הגדריים.</verse>
				<verse number="27">כשעלה ישוע לחוף, בא לקראתו אדם מקומי אשר זמן רב היה אחוז-שדים. האיש היה עירום לגמרי, חסר בית וישן בבית-הקברות.</verse>
				<verse number="28">בראותו את ישוע נפל האיש לרגליו וצרח: "מה אתה רוצה ממני, ישוע בן-אל-עליון? אני מתחנן לפניך, אל תייסר אותי!"</verse>
				<verse number="29">הוא אמר זאת משום שישוע כבר ציווה על השד לצאת ממנו. לעיתים קרובות השתלט השד על האיש האומלל, עד כי גם כשאסרו אותו בכבלים ובשרשרות היה מנתק אותם בקלות ובורח למדבר, בכוחו ובהשפעתו של השד.</verse>
				<verse number="30">"מה שמך?" שאל ישוע את השד. "לגיון," השיבו קולות רבים, כי היו בו למעשה שדים רבים.</verse>
				<verse number="31">השדים התחננו לפני ישוע שלא ישלח אותם לתהום.</verse>
				<verse number="32">במדרון ההר שבקרבת מקום רעה עדר חזירים, והשדים התחננו לפני ישוע שירשה להם להיכנס בחזירים. ישוע הסכים,</verse>
				<verse number="33">והשדים יצאו מהאיש ונכנסו בחזירים. מיד החל העדר להשתולל, גלש במדרון התלול וטבע בים.</verse>
				<verse number="34">משראו הרועים את המתרחש נמלטו בבהלה וסיפרו את הדבר בעיר ובכפרים. [(35-36) ]עד מהרה נהרו לשם אנשים רבים כדי לראות את המתרחש במו עיניהם. הם ראו את האיש שהיה אחוז-שדים יושב לרגלי ישוע, לבוש היטב ושפוי בדעתו. עדי ראייה סיפרו לבאים כיצד ריפא ישוע את האיש, וכולם נמלאו פחד.</verse>
				<verse number="35">***</verse>
				<verse number="36">***</verse>
				<verse number="37">כה רב היה פחדם, עד כי האנשים הרבים מארץ הגדריים התחננו לפני ישוע שיעזוב אותם לנפשם וילך משם. ישוע חזר לסירה ושב למקום ממנו בא.</verse>
				<verse number="38">האיש שהיה אחוז-שדים התחנן לפניו שירשה לו להצטרף אליו, אולם ישוע סרב.</verse>
				<verse number="39">"חזור לביתך," אמר לו ישוע, "וספר לבני משפחתך את הפלא שאלוהים עשה למענך." האיש הלך וסיפר בכל העיר את הפלא שחולל ישוע למענו.</verse>
				<verse number="40">בגדה השנייה של הכינרת קיבל אותו הקהל, שכבר המתין לישוע.</verse>
				<verse number="41">אדם בשם יאיר, שהיה ראש בית-הכנסת המקומי, בא ונפל לרגלי ישוע. יאיר התחנן לפניו שיבוא איתו אל ביתו,</verse>
				<verse number="42">כי בתו היחידה בת שתים-עשרה חלתה ועמדה למות. ישוע הלך עם יאיר כשהוא מפלס לו דרך בין הקהל הרב.</verse>
				<verse number="43">בקרב הקהל הייתה אישה שסבלה משטף דם כרוני במשך שתים-עשרה שנה. היא הוציאה את כל כספה על רופאים שונים, אולם איש לא יכול היה לרפא אותה.</verse>
				<verse number="44">האישה קרבה אל ישוע מאחור, וכשנגעה בכנף בגדו פסק מיד שטף הדם!</verse>
				<verse number="45">"מי נגע בי?" שאל ישוע. כל הסובבים אותו הכחישו שנגעו בו, ופטרוס אמר: "רבי, כיצד אתה יכול לשאול מי נגע בך? ראה כמה רבים האנשים שנדחפים ונדחקים אליך מכל צד!"</verse>
				<verse number="46">אולם ישוע השיב: "אני יודע שמישהו נגע בי בכוונת תחילה, כי הרגשתי שיצא ממני כוח מרפא."</verse>
				<verse number="47">כאשר נוכחה האישה שישוע ידע, החלה לרעוד מפחד. היא נפלה לרגליו וסיפרה באוזני כולם מדוע נגעה בישוע. היא סיפרה שנרפאה כליל.</verse>
				<verse number="48">"בתי," אמר לה ישוע, "אמונתך ריפאה אותך, לכי לשלום."</verse>
				<verse number="49">בזמן שישוע דיבר אל האישה, הגיע למקום שליח מביתו של יאיר והודיע לאב: "בתך מתה; אין צורך להטריח את המורה."</verse>
				<verse number="50">כאשר שמע ישוע את דברי השליח אמר אל האב: "אל תפחד! בטח בי, ובתך תרפא."</verse>
				<verse number="51">בהגיעם אל הבית הרשה ישוע רק להורים, לפטרוס, ליעקב וליוחנן להיכנס לחדר הילדה.</verse>
				<verse number="52">הבית היה מלא אנשים שבאו להתאבל ולבכות על מותה, אולם ישוע אמר להם: "אל תבכו; הילדה לא מתה, היא רק ישנה."</verse>
				<verse number="53">אך האבלים לעגו לישוע, כי ידעו שהיא מתה.</verse>
				<verse number="54">ישוע אחז ביד הילדה וקרא: "קומי, ילדתי!"</verse>
				<verse number="55">באותו רגע רוחה שבה אליה והיא קמה על רגליה. "תנו לה משהו לאכול!" פקד ישוע.</verse>
				<verse number="56">הוריה התפלאו מאוד, אולם ישוע ציווה עליהם לא לספר לאיש את אשר קרה.</verse>
			</chapter>
			<chapter number="9">
				<verse number="1">יום אחד קרא אליו ישוע את שנים-עשר תלמידיו, והעניק להם סמכות וכוח לגרש שדים ולרפא מחלות.</verse>
				<verse number="2">לאחר מכן שלח אותם לספר לכולם על בוא מלכות האלוהים ולרפא את החולים.</verse>
				<verse number="3">"אל תיקחו אתכם דבר," הורה להם ישוע. "אל תיקחו אתכם מקל הליכה, תרמיל, מזון, כסף ואף לא בגדים להחלפה.</verse>
				<verse number="4">בכל עיר או כפר התארחו בבית אחד בלבד.</verse>
				<verse number="5">אם התושבים לא יקשיבו לדבריכם, צאו מאותה עיר ונערו את העפר מעל רגליכם, כסימן לכך שעשיתם את המוטל עליכם והזהרתם אותם."</verse>
				<verse number="6">התלמידים יצאו לדרך, ובעברם מעיר לעיר ומכפר לכפר בישרו את דבר אלוהים וריפאו את החולים.</verse>
				<verse number="7">כשהגיעו השמועות על כוחו ונפלאותיו של ישוע לאוזני המושל הורדוס, הוא נמלא מבוכה ודאגה, כי היו אנשים שאמרו: "זהו יוחנן המטביל שקם לתחייה!"</verse>
				<verse number="8">או: "האיש הזה הוא אליהו הנביא!" היו שאמרו: "זהו אחד הנביאים שקם לתחייה!."</verse>
				<verse number="9">"יוחנן?" תמה הורדוס. "הרי כרתי את ראשו, אז מיהו האיש שעליו אני שומע ניסים ונפלאות?" והורדוס חיפש דרך לפגוש את ישוע.</verse>
				<verse number="10">לאחר שחזרו השליחים ודיווחו לישוע על כל מעשיהם, הוא עזב את הקהל איתם והם הלכו יחד לבית-צידה כדי להיות לבדם.</verse>
				<verse number="11">אבל ההמונים גילו לאן ישוע הלך והלכו בעקבותיו. ישוע קיבל אותם בחמימות ולימד אותם על מלכות האלוהים. הוא גם ריפא את החולים שביניהם.</verse>
				<verse number="12">לפנות ערב ניגשו שנים-עשר התלמידים אל ישוע והאיצו בו לשלוח את הקהל אל הכפרים והמשקים שבסביבה כדי לקנות אוכל ולחפש מקום לינה, כי האזור שבו היו היה שומם לגמרי.</verse>
				<verse number="13">"אתם תאכילו אותם!" אמר ישוע לתלמידיו. "במה?" שאלו התלמידים בתימהון. "יש לנו רק חמש ככרות לחם ושני דגים. האם אתה רוצה שנלך לקנות אוכל לכל ההמון הזה?"</verse>
				<verse number="14">כחמשת-אלפים איש היו שם (לא כולל נשים וילדים). "אמרו להם לשבת בשורות של חמישים איש," הורה ישוע לתלמידיו.</verse>
				<verse number="15">התלמידים עשו כדבריו והושיבו את הקהל.</verse>
				<verse number="16">ישוע לקח את חמש ככרות הלחם ואת שני הדגים, הביט לשמים וברך על המזון. לאחר מכן פרס את הלחם, חתך את הדגים והגיש לתלמידיו שיחלקו לעם.</verse>
				<verse number="17">כולם אכלו עד ששבעו, וכאשר אספו את הפירורים שנשארו מילאו שנים-עשר סלים.</verse>
				<verse number="18">יום אחד כשהתפלל ישוע לבדו ורק תלמידיו היו בחברתו, הוא שאל אותם: "למי חושבים אותי האנשים?"</verse>
				<verse number="19">"ליוחנן המטביל," השיבו התלמידים. "אבל יש החושבים שאתה אליהו הנביא, ואחרים חושבים שאתה אחד מאבותינו הנביאים שקם לתחייה."</verse>
				<verse number="20">"למי אתם חושבים אותי?" המשיך ישוע לשאול. "אתה משיח אלוהים!" ענה פטרוס.</verse>
				<verse number="21">ישוע ציווה עליהם לא לספר זאת לאיש.</verse>
				<verse number="22">"על בן-האדם לסבול הרבה," הוסיף ישוע. "זקני היהודים, ראשי הכוהנים והסופרים ידחו אותו ואף יהרגו אותו, אולם כעבור שלושה ימים יקום לתחייה!"</verse>
				<verse number="23">לאחר מכן אמר ישוע לכולם: "מי שרוצה ללכת בעקבותיי חייב להתכחש לעצמו, לוותר על נוחיותו ושאיפותיו, לשאת עמו את צלבו יום-יום ולבוא אחרי.</verse>
				<verse number="24">כי המאבד את חייו למעני — יציל אותם, בעוד שהמתעקש לשמור על חייו — יאבד אותם.</verse>
				<verse number="25">מה הרוויח אדם שהשיג את העולם כולו אבל איבד את נפשו?</verse>
				<verse number="26">"כאשר בן-האדם ישוב בכבוד האלוהים והמלאכים הקדושים, ומי שאני ודברי היו לו לבושה, הוא יהיה לבושה לבן האדם.</verse>
				<verse number="27">אני אומר לכם את האמת: בין העומדים פה עתה יש כאלה שלא ימותו לפני שיראו את מלכות האלוהים!"</verse>
				<verse number="28">כעבור שמונה ימים לקח איתו ישוע את פטרוס, יוחנן ויעקב ועלה על אחד ההרים כדי להתפלל.</verse>
				<verse number="29">בזמן שישוע התפלל, פניו השתנו ובגדיו הלבינו והבריקו.</verse>
				<verse number="30">לפתע הופיעו משה רבנו ואליהו הנביא ודיברו איתו.</verse>
				<verse number="31">הופעתם הייתה מרשימה ומהודרת, והם דיברו עם ישוע על מותו הקרוב בירושלים, שהיה צפוי לפי דבר ה'.</verse>
				<verse number="32">בינתיים שקעו פטרוס והאחרים בשינה עמוקה, וכשהתעוררו ראו את כבודו והדרו של ישוע ואת השנים שעמדו לידו.</verse>
				<verse number="33">כשעמדו אליהו ומשה ללכת קרא פטרוס בבלבול, בלי לדעת מה הוא אומר: "רבי, כמה נפלא! מדוע לא נקים כאן שלוש סוכות — לך, למשה ולאליהו?"</verse>
				<verse number="34">בעודו מדבר כיסה אותם ענן והם נמלאו פחד.</verse>
				<verse number="35">ומן הענן קרא קול: "זהו בני האהוב, שמעו בקולו."</verse>
				<verse number="36">לאחר הקול נראה ישוע עומד לבדו. התלמידים לא סיפרו לאיש את אשר ראו אלא חיכו.</verse>
				<verse number="37">כשירדו מן ההר למחרת, באו אנשים רבים לקראת ישוע,</verse>
				<verse number="38">ואחד מהם קרא: "רבי, אני מתחנן לפניך שתביט בבני היחיד.</verse>
				<verse number="39">שד נכנס בו, ובכל פעם שהוא אוחז בבני הוא גורם לו לצרוח ללא סיבה, משליך אותו על הרצפה ומתיש את כוחו עד שריר נוזל מפיו. השד הזה מדכא את בני מאוד וכמעט שאינו עוזב אותו לנפשו.</verse>
				<verse number="40">התחננתי לפני תלמידיך שיגרשו את השד, אבל הם לא יכלו לעשות זאת."</verse>
				<verse number="41">"איזה דור עקשן וחסר-אמונה!" קרא ישוע. "עד מתי אצטרך לסבול אתכם? הביאו את הילד!"</verse>
				<verse number="42">לפני שהספיק הילד להגיע אל ישוע, השד הפיל אותו ארצה כאשר הוא מזדעזע. אולם ישוע גירש ממנו את השד בגערה, ריפא אותו והשיבו לאביו.</verse>
				<verse number="43">כשראו הנוכחים את הגילוי הזה של כוח אלוהים, נפלה עליהם יראה גדולה. בעוד הקהל מתפעל ומחליף רשמים על מעשיו הנפלאים, אמר ישוע לתלמידיו:</verse>
				<verse number="44">"הקשיבו לדברי בתשומת לב: בן-האדם עומד להימסר לידי אנשים."</verse>
				<verse number="45">אולם התלמידים לא הבינו למה התכוון; דבר-מה מנע מבעדם מלהבין והם חששו לשאול אותו למה התכוון.</verse>
				<verse number="46">בין התלמידים התעורר ויכוח: מיהו החשוב והגדול ביניהם.</verse>
				<verse number="47">ישוע ידע את מחשבותיהם ולכן קרא לילד קטן, העמידו לידו</verse>
				<verse number="48">ואמר לתלמידיו: "מי שמקבל בברכה ילד קטן כזה, כאילו מקבל בברכה אותי; ומי שמקבל בברכה אותי, מקבל למעשה בברכה את אבי אשר שלח אותי. הקטן מביניכם — הצנוע והעניו ביותר — הוא הגדול ביניכם!"</verse>
				<verse number="49">יוחנן תלמידו פנה אליו ואמר: "רבי, ראינו איש שמגרש שדים בשמך ואמרנו לו לחדול מכך, כי אין הוא שייך לקבוצתנו."</verse>
				<verse number="50">"לא הייתם צריכים לומר לו זאת," השיב לו ישוע. "כי מי שאינו נגדנו הוא בעדנו."</verse>
				<verse number="51">בהתקרב המועד שבו יילקח לשמים, התכונן ישוע ללכת לירושלים.</verse>
				<verse number="52">יום אחד הוא שלח לפניו שליחים, כדי שיכינו לו מקום לינה באחד מכפרי השומרונים.</verse>
				<verse number="53">אולם השומרונים סרבו לתת להם מקום לינה, משום שפניהם של ישוע ותלמידיו היו מועדות לירושלים (לשומרונים היה ויכוח עם היהודים בנוגע לירושלים).</verse>
				<verse number="54">כשהגיע הדבר לאוזני ישוע ותלמידיו, שאלו יעקב ויוחנן: "אתה רוצה שנצווה כי תרד אש מהשמים ותשרוף אותם?"</verse>
				<verse number="55">אולם ישוע גער בהם,</verse>
				<verse number="56">והחבורה המשיכה בדרכה אל כפר אחר.</verse>
				<verse number="57">בדרך אמר מישהו לישוע: "אדוני, לאן שתלך, אני אלך אחריך!"</verse>
				<verse number="58">אולם ישוע השיב לו: "אל תשכח שאין לי מקום להניח את ראשי. השועלים מתגוררים במחילות האדמה ולציפורים יש קנים, אולם לבן-האדם אין מקום להניח בו את ראשו."</verse>
				<verse number="59">בהזדמנות אחרת אמר ישוע לאיש מסוים: 'בוא אחרי והיה תלמיד שלי." האיש הסכים, אולם ביקש לקבור תחילה את אביו.</verse>
				<verse number="60">"הנח למתים (מבחינה רוחנית) לקבור את המתים שלהם," אמר לו ישוע. "ואילו אתה לך להכריז על מלכות האלוהים."</verse>
				<verse number="61">איש אחר אמר לישוע: "אני אלך אחריך, אדוני, אך הרשה לי תחילה ללכת הביתה ולהיפרד מבני משפחתי."</verse>
				<verse number="62">אבל ישוע השיב לו: "השם את ידו על המחרשה ומביט אחריו לא יהיה כשיר למלכות האלוהים."</verse>
			</chapter>
			<chapter number="10">
				<verse number="1">לאחר מכן בחר האדון שבעים תלמידים נוספים, ושלח אותם לפניו בזוגות אל הערים והכפרים שבהם עמד לבקר.</verse>
				<verse number="2">"מאחר שהקציר רב והפועלים מעטים," אמר להם ישוע, "התחננו לאלוהים שישלח פועלים נוספים לעזור לכם בעבודתכם למענו.</verse>
				<verse number="3">לכו עתה וזכרו שאני שולח אתכם כשלוח כבשים בין זאבים.</verse>
				<verse number="4">אל תיקחו אתכם כסף, חפצים אישיים ואף לא זוג נעליים נוסף, ואל תעצרו בדרך לשוחח עם איש.</verse>
				<verse number="5">"בכניסתכם לכל בית ברכו אותו תחילה לשלום.</verse>
				<verse number="6">אם באותו בית גר אדם אוהב שלום, הברכה תתקיים, ואם אין הוא אוהב שלום באותו בית — הברכה תשוב אליכם.</verse>
				<verse number="7">"בבואכם אל כפר או עיר אל תעברו מבית מארח אחד לאחר, אלא התארחו בבית אחד בלבד, ואל תהססו לאכול ולשתות כל מה שמגישים לכם, כי הפועל ראוי לשכרו.</verse>
				<verse number="8">בכל עיר שבה מקבלים אתכם בשמחה איכלו את המוגש לפניכם,</verse>
				<verse number="9">רפאו את החולים ואמרו להם: 'מלכות האלוהים קרובה אליכם.'</verse>
				<verse number="10">בעיר שבה לא מקבלים אתכם צאו לרחובות וקראו:</verse>
				<verse number="11">'כמחאה על התנהגותכם אנחנו מנערים את אבק עירכם שדבק ברגלינו, אולם דעו לכם שאכן קרובה מלכות האלוהים!'</verse>
				<verse number="12">אני אומר לכם שאפילו לסדום המרושעת יהיה קל יותר ביום הדין מאשר לעיר הזאת.</verse>
				<verse number="13">אוי ואבוי לכן, כורזין ובית-צידה! אילו חוללתי בצור ובצידון את הנסים שחוללתי בקרבכן, מזמן היו שם כולם חוזרים בתשובה ולובשים שק ואפר לאות חרטה.</verse>
				<verse number="14">כן, צור וצידון תקבלנה עונש קל משלכן ביום הדין!</verse>
				<verse number="15">ואתם, אנשי כפר-נחום, החושבים אתם שירוממו אתכם לשמים? לגיהינום תרדו!"</verse>
				<verse number="16">ישוע המשיך לדבר אל התלמידים: "מי ששומע לכם שומע לי; מי שמזלזל בכם מזלזל בי; ומי שמזלזל בי מזלזל באלוהים אשר שלח אותי."</verse>
				<verse number="17">כעבור זמן-מה חזרו שבעים השליחים אל ישוע ודיווחו לו בשמחה: "אדוננו, אפילו השדים נכנעים לנו כשאנו מצווים עליהם בשמך!"</verse>
				<verse number="18">"אכן," ענה ישוע, "ראיתי את השטן נופל מן השמים כברק!</verse>
				<verse number="19">באמת הענקתי לכם סמכות וכוח להתגבר על כל כוחות האויב, ולרמוס נחשים ועקרבים. דבר לא יוכל לפגוע בכם!</verse>
				<verse number="20">אף-על-פי-כן עליכם לשמוח לא משום שאתם יכולים להתגבר על השדים, אלא משום ששמותיכם כתובים בשמים!"</verse>
				<verse number="21">לאחר מכן נמלא ישוע שמחת רוח הקודש וקרא: "אבי, אדון השמים והארץ, אני מודה לך על שהסתרת דברים אלה מפני חכמים ומשכילים, וגילית אותם לאנשים פשוטים שבוטחים בך כמו ילדים. כן, תודה לך אבי, מפני שכך רצית.</verse>
				<verse number="22">הכול נמסר לי מאבי; אף אחד אינו מכיר ממש את הבן, מלבד האב, ואף אחד אינו מכיר ממש את האב, מלבד הבן ואלה שהוא בוחר לגלות להם את האב."</verse>
				<verse number="23">ישוע פנה אל תלמידיו ואמר להם בשקט: "זכות גדולה נפלה בחלקכם, שיכולים אתם לראות את אשר ראיתם.</verse>
				<verse number="24">נביאים ומלכים רבים השתוקקו לראות ולשמוע את אשר אתם ראיתם ושמעתם, אולם הם לא יכלו."</verse>
				<verse number="25">פעם רצה אחד מחכמי-התורה לנסות את ישוע. "רבי," שאל החכם, "מה עלי לעשות כדי לזכות בחיי נצח?"</verse>
				<verse number="26">"מה אומרת על כך התורה?" השיב לו ישוע בשאלה.</verse>
				<verse number="27">"התורה אומרת: 'ואהבת את ה' אלוהיך בכל לבבך, ובכל נפשך ובכל מאודך; ואהבת לרעך כמוך'," השיב החכם.</verse>
				<verse number="28">"נכון מאוד," אישר ישוע. 'אם תקיים מצוות אלה תזכה בחיי נצח."</verse>
				<verse number="29">החכם רצה להצדיק את רגשותיו (מפני שלא אהב אנשים מסוימים), ולכן שאל: "מיהו רעי?"</verse>
				<verse number="30">ישוע השיב במשל: "יהודי אחד הלך בדרך מירושלים ליריחו והותקף על-ידי שודדים. הם הפשיטו את בגדיו מעליו, גזלו את כספו, הכו אותו באכזריות והשאירו אותו בצד הדרך פצוע קשות.</verse>
				<verse number="31">במקרה עבר שם כהן אחד, אולם בראותו את הפצוע עבר לצדו השני של השביל.</verse>
				<verse number="32">עבר במקום גם איש משבט לוי. הוא הביט בפצוע המוטל בצד הדרך, אולם המשיך בדרכו.</verse>
				<verse number="33">הזדמן למקום שומרוני אחד, ובראותו את הפצוע נמלא רחמים.</verse>
				<verse number="34">השומרוני ניגש אל הפצוע, משח את פצעיו וחבש אותם, לאחר מכן הרכיב אותו על חמורו והביאו לאכסניה, שם טיפל בו והאכיל אותו.</verse>
				<verse number="35">למחרת, לפני שהמשיך בדרכו, שילם השומרוני סכום כסף לבעל האכסניה ואמר: 'דאג בבקשה לכל מחסורו של הפצוע, ואם לא יספיק הכסף — אשלם את החסר בשובי.'</verse>
				<verse number="36">"מי מהשלושה היה לדעתך רע טוב לאיש הפצוע?"</verse>
				<verse number="37">"האדם שריחם עליו," השיב החכם. "נכון," הסכים איתו ישוע. "לך ועשה כמוהו."</verse>
				<verse number="38">ישוע ותלמידיו המשיכו בדרכם, וכשהגיעו לאחד הכפרים הזמינה אותם אישה בשם מרתא להתארח בביתה.</verse>
				<verse number="39">אחותה מרים התיישבה על הארץ לרגלי ישוע והקשיבה לדבריו.</verse>
				<verse number="40">מרתא חשה לחץ מהעבודה שבהכנת ארוחה גדולה לכולם, ומשום כך פרצה לחדר וקראה: "נכון שאין זה הוגן שאחותי תשאיר לי את כל העבודה? אמור לה בבקשה שתבוא לעזור לי."</verse>
				<verse number="41">"מרתא, יקירתי," השיב לה האדון, "את דואגת לכל כך הרבה דברים. עליך לדאוג לדבר אחד בלבד. מרים בחרה בדבר האחד הזה אשר לא יילקח ממנה."</verse>
			</chapter>
			<chapter number="11">
				<verse number="1">יום אחד התפלל ישוע במקום מסוים, וכשסיים ניגש אליו אחד מתלמידיו ואמר: "אדון, למד אותנו להתפלל, כשם שיוחנן לימד את תלמידיו."</verse>
				<verse number="2">"התפללו כך," אמר להם ישוע: "אבינו שבשמים, יתקדש שמך, ומבקשים שמלכותך תבוא.</verse>
				<verse number="3">ספק לנו יום-יום את המזון הדרוש לנו,</verse>
				<verse number="4">סלח לנו על חטאינו, כשם שגם אנחנו סולחים לאלה שחטאו לנו, ועזור לנו לא לחטוא בעת פיתוי."</verse>
				<verse number="5">ישוע הוסיף ואמר: "נניח שאחד מכם הולך לבית חברו באמצע הלילה וקורא בקול: 'עשה לי טובה והלווה לי שלוש ככרות לחם.</verse>
				<verse number="6">כי אחד מידידי בא לבקר אותי ואין לי אוכל בשבילו.'</verse>
				<verse number="7">ואילו החבר עונה ממיטתו: 'אל תטריד אותי באמצע הלילה. הדלת נעולה, ילדי ישנים וגם אני כבר במיטה בעצמי, מצטער שאיני יכול לעזור לך הפעם.'</verse>
				<verse number="8">"אני אומר לכם: אמנם הוא לא יפתח את הדלת בזכות ידידותם, אבל הוא יקום ויפתח את הדלת ויביא לו את מה שרצה כדי להימנע מהחרפה שלא נענה לבקשת חברו.</verse>
				<verse number="9">כך גם בתפילה: אם תבקשו — תקבלו; אם תחפשו — תמצאו; ואם תדפקו תיפתח לפניכם הדלת.</verse>
				<verse number="10">משום שכל המבקש מקבל; כל המחפש מוצא, ולפני כל דופק נפתחת דלת.</verse>
				<verse number="11">"אני פונה אל האבות שביניכם: כשהילד שלכם מבקש מכם פרוסת לחם, האם אתם נותנים לו אבן? או כאשר מבקש דג, האם אתם נותנים לו נחש?</verse>
				<verse number="12">ואם הוא מבקש ביצה, האם אתם נותנים לו עקרב?</verse>
				<verse number="13">ואם גם אנשים חוטאים כמוכם נותנים לידיכם מה שטוב להם, האם אינכם מבינים כי אביכם שבשמים יעשה למענכם הרבה יותר, וייתן את רוח הקודש למי שמבקש ממנו?"</verse>
				<verse number="14">יום אחד גירש ישוע שד מאיש אילם, וכושר הדיבור שב אליו. הקהל התרגש והתלהב מהמאורע,</verse>
				<verse number="15">אולם היו שאמרו: "אין פלא שהוא יכול לגרש שדים, הרי הוא מקבל את כוחו מבעל-זבוב שר השדים!"</verse>
				<verse number="16">אחרים רצו לנסותו, ולכן ביקשו ממנו לחולל נס מהשמים על-מנת לשכנע אותם.</verse>
				<verse number="17">ישוע ידע את מחשבותיהם ולכן אמר: "ממלכה מפולגת לא תחזיק מעמד ותתמוטט. משפחה מפולגת בדעותיה תיהרס.</verse>
				<verse number="18">לפיכך כיצד יכולים אתם לטעון שאני נלחם נגד השדים בשם שר השדים? אילו הייתה טענתכם נכונה, אזי כיצד יכלה ממלכת השטן להחזיק מעמד?</verse>
				<verse number="19">מלבד זאת, אם אני מקבל את כוחי מבעל זבוב שר השדים, מה בנוגע לבניכם? הלא גם הם מגרשים שדים! האם אתם חושבים כי עובדה זאת מוכיחה שהם מקבלים את כוחם מהשטן? שאלו אותם אם אתם צודקים.</verse>
				<verse number="20">אולם אם אני מגרש את השדים בכוח אלוהים, הדבר מוכיח כי הגיעה אליכם מלכות האלוהים.</verse>
				<verse number="21">"כשאיש גיבור שומר על ארמונו, חמוש ומצויד בכלי הגנה, הארמון בטוח.</verse>
				<verse number="22">אולם כשמישהו חזק ממנו מתקיף אותו ומתגבר עליו, הוא פורק מעליו את נשקו ולוקח את השלל מביתו.</verse>
				<verse number="23">"מי שאינו בעדי הוא נגדי; ומי שאינו אוסף איתי — מפזר.</verse>
				<verse number="24">"כאשר שד מגורש מאדם, הוא הולך למדבר ומחפש לו מנוחה; מאחר שהשד אינו מוצא מנוחה, הוא חוזר אל האדם שממנו יצא,</verse>
				<verse number="25">ומגלה כי מעונו לשעבר מטואטא ומהודר.</verse>
				<verse number="26">על כן הולך השד ומביא איתו שבעה שדים רעים ממנו וכולם נכנסים באיש, וכך מצבו של האיש האומלל גרוע משהיה."</verse>
				<verse number="27">בזמן שישוע דיבר קראה אישה אחת בקהל: "יברך אלוהים את אמך - את הבטן שנשאה אותך ואת השדיים שהניקו אותך!"</verse>
				<verse number="28">"אך האמת היא," אמר ישוע, "שאלוהים יברך את אלה אשר שומעים את דבר אלוהים ומצייתים!" [(29-32) ]קהל השומעים הלך וגדל וישוע המשיך: "מה רעים אנשי הדור הזה! הם מבקשים אות מהשמים (כדי להשתכנע שאני דובר אמת), אולם האות היחיד שיינתן להם יהיה אות יונה הנביא. כשם שיונה היה לאות לאנשי נינווה, כך יהיה בן האדם לדור הזה. ביום הדין, כשיעמדו אנשי הדור הזה למשפט, תקום מלכת-שבא ותרשיע אותם, מפני שהיא באה מארץ רחוקה כדי להקשיב לחכמת שלמה, ואילו לפניכם עומד אדם גדול משלמה.</verse>
				<verse number="29">***</verse>
				<verse number="30">***</verse>
				<verse number="31">***</verse>
				<verse number="32">***</verse>
				<verse number="33">"איש אינו מדליק נר על-מנת להסתירו. אדם שמדליק נר שם אותו במרכז החדר, שיאיר לכל המבקרים.</verse>
				<verse number="34">"עין האדם היא אור גופו; כשעינך בריאה, כל גופך מלא אור, אולם כשעינך חולה, כל גופך שרוי בחשכה.</verse>
				<verse number="35">לכן היזהר שאורך הפנימי לא יחשך.</verse>
				<verse number="36">אם גופך מלא אור ואין בו פינות חשוכות יזרחו גם פניך, כאילו הן מוצפות אור חזק." [(37-38) ]כשסיים ישוע לדבר, פרוש אחד הזמין אותו לאכול בביתו. בבואו אל הבית התיישב ישוע ליד השולחן מבלי ליטול ידיים לפני הארוחה כמקובל. התנהגותו הפליאה מאוד את הפרוש.</verse>
				<verse number="37">***</verse>
				<verse number="38">***</verse>
				<verse number="39">לכן אמר לו ישוע: "אתם, הפרושים, מטהרים רק מה שבחוץ בעוד שבתוככם אתם מסריחים מרוב מעשים רעים ורדיפת-בצע.</verse>
				<verse number="40">כסילים שכמותכם! האם האלוהים אשר ברא את הצד החיצוני לא ברא גם את הצד הפנימי?</verse>
				<verse number="41">אם תתנו צדקה לנזקקים מהלב, אז תטהרו את לבכם.</verse>
				<verse number="42">"אוי לכם הפרושים! אתם אומנם מקפידים לשלם מעשר מכל הכנסה, ולו גם הקטנה ביותר, אבל אתם מזניחים לחלוטין את הצדק ואת אהבת האלוהים. ודאי שעליכם לשלם מעשר, אבל לא על חשבון חובותיכם האחרים!</verse>
				<verse number="43">"אוי לכם הפרושים, כי אתם מחפשים כבוד אצל בני-אדם. אתם אוהבים לשבת במקומות הנכבדים בבית-הכנסת, ואתם גם אוהבים שישאלו לשלומכם בשווקים ויחלקו לכם כבוד.</verse>
				<verse number="44">"אוי לכם הפרושים, כי אתם דומים לקברים נסתרים בשדה — אנשים רבים דורכים על השחיתות שלכם בלי שידעו על קיומה!"</verse>
				<verse number="45">אחד מחכמי-התורה הגיב על דברי ישוע: "רבי, בדבריך אלו אתה מעליב גם אותנו."</verse>
				<verse number="46">"נכון," השיב ישוע, "אוי ואבוי גם לכם, חכמי-התורה, כי אתם כופים על בני-האדם דרישות ומצוות שאין הם יכולים לשאת, בעוד שאתם בעצמכם אינכם נוגעים במשאות ולא מרימים אצבע.</verse>
				<verse number="47">אוי ואבוי לכם! אתם מתנהגים ממש כמו אבותיכם שהרגו את הנביאים.</verse>
				<verse number="48">הם הרגו אותם ואתם בונים את קברותיהם, וכך שותפים למעשיהם.</verse>
				<verse number="49">"אתם יודעים מהי חוכמת אלוהים לגביכם? 'אשלח אליכם נביאים ושליחים, אבל את חלקם תהרגו ואת האחרים תבריחו.'</verse>
				<verse number="50">משום כך אתם, אנשי הדור הזה, תהיו חייבים לתת את הדין על שפיכת דמם של כל עבדי האלוהים מבריאת-העולם -</verse>
				<verse number="51">מרצח הבל ועד רצח זכריה שנהרג בחצר בית-המקדש. אני אומר לכם שאלוהים יטיל עליכם את האחריות למותם.</verse>
				<verse number="52">"אוי ואבוי לכם, חכמי התורה, כי אתם לוקחים את מפתח הדעת מן האנשים. לא די שבעצמכם אינכם מאמינים באמת, אתם גם מונעים מאחרים את האפשרות להאמין בה." [(53-54) ]הפרושים והסופרים רתחו מכעס ומאותו יום ואילך הפנו עליו שאלות קשות ומכשילות, בתקווה שייכשל בלשונו ויוכלו לאסור אותו.</verse>
			</chapter>
			<chapter number="12">
				<verse number="1">בינתיים הלך וגדל מספר הנוכחים עד שהגיע לאלפים רבים, ומרוב דוחק וצפיפות דרכו אחד על רגלי השני. ישוע פנה תחילה אל תלמידיו ואמר: "היזהרו מצביעותם של הפרושים! הם מעמידים פני צדיקים תמימים בזמן שמעשיהם והתנהגותם מצביעים על היפוכו של דבר. אולם צביעות כזאת אי-אפשר להסתיר לנצח,</verse>
				<verse number="2">כי בבוא העת כל מה שמוסתר עכשיו ייגלה, וכל מה שאינו ידוע ייוודע.</verse>
				<verse number="3">לפיכך, כל מה שאמרתם בחשכה יישמע באור היום, וכל מה שלחשתם בין ארבעה קירות ייקרא בקולי קולות מעל גגות הבתים!</verse>
				<verse number="4">"ידידים יקרים, אל תפחדו מאלה הרוצים להרוג אתכם, כי הם יכולים להמית אך ורק את הגוף, בעוד שבנפש אין הם מסוגלים לפגוע.</verse>
				<verse number="5">היודעים אתם ממי עליכם לפחד? מאלוהים! כי הוא מסוגל להמית ואחר כך להשליך לגיהינום!</verse>
				<verse number="6">"מה מחירן של חמש ציפורי דרור, שניים-שלושה שקלים? אף-על-פי-כן אלוהים אינו שוכח אף אחת מהן.</verse>
				<verse number="7">אלוהים יודע אפילו את מספר השערות על ראשכם. לכן אל תפחדו; אתם יקרים לאלוהים יותר מציפורים רבות.</verse>
				<verse number="8">"אני מבטיח לכם שכל המודה שהוא מאמין בי לפני בני-האדם, גם אני אכבד אותו ואודה בו לפני מלאכי אלוהים.</verse>
				<verse number="9">אולם מי שמתכחש לי לפני בני-אדם, גם אני אתכחש לו לפני מלאכי אלוהים.</verse>
				<verse number="10">ובכל זאת, מי שידבר נגד בן-האדם ייסלח לו, בעוד שאדם המדבר נגד רוח הקודש לא ייסלח לו לעולם.</verse>
				<verse number="11">"כאשר יביאו אתכם למשפט בבתי-הכנסת או לפני שליטים וממשלות, אל תדאגו כיצד תגנו על עצמכם וכיצד תעידו,</verse>
				<verse number="12">כי רוח הקודש יגיד לכם מה לומר בזמן המתאים."</verse>
				<verse number="13">איש אחד מהקהל קרא אל ישוע: "רבי, אמור בבקשה לאחי שייתן לי את חלקי בירושת אבינו."</verse>
				<verse number="14">אולם ישוע השיב: "מי מינה אותי להיות לכם שופט ובורר?</verse>
				<verse number="15">היזהרו מכל חמדנות, כי חיי האדם והאושר אינם תלויים בעושרו ובנכסיו."</verse>
				<verse number="16">ישוע סיפר להם את המשל הבא: "לעשיר אחד היה שדה פורה שהניב יבול רב.</verse>
				<verse number="17">אסמיו היו מלאים עד אפס מקום, והאיש לא ידע מה לעשות בתבואה הרבה שכבר לא יכול היה לאחסן.</verse>
				<verse number="18">'אני יודע מה עלי לעשות!' קרא האיש. 'אהרוס את האסמים הקיימים ואבנה לעצמי אסמים גדולים יותר. כך אוכל לאחסן את התבואה הרבה שלי.</verse>
				<verse number="19">אחר כך אומר לעצמי: יש לך מספיק כסף לשנים רבות. מעתה ואילך אל תעבוד קשה, כי אם אכול, שתה ותהנה.'</verse>
				<verse number="20">"אבל אלוהים אמר לו: 'שוטה שכמוך! הלילה תמות, ומה תעשה עם כל מה שאגרת לעצמך?'</verse>
				<verse number="21">כך יקרה לכל אדם האוגר לעצמו אוצר על-פני האדמה ולא בשמים.</verse>
				<verse number="22">ישוע פנה אל תלמידיו ואמר: "אל תדאגו למה שתאכלו או תלבשו,</verse>
				<verse number="23">כי החיים חשובים הרבה יותר מהאוכל, והגוף חשוב הרבה יותר מהלבוש.</verse>
				<verse number="24">קחו לדוגמה את העורבים — הם אינם זורעים, אינם קוצרים ואין להם מחסן לאגור את מזונם. אף-על-פי-כן לא חסר להם דבר כי אלוהים מאכיל אותם ודואג להם. ואתם הרי יקרים לאלוהים הרבה יותר מן העופות!</verse>
				<verse number="25">מלבד זאת, מה תועיל דאגתכם? האם יכולה דאגתכם להוסיף עוד יום לחייכם או עוד מילימטר לקומתכם?</verse>
				<verse number="26">אם דאגתכם אינה מסוגלת לשנות דברים פעוטים כאלה, מה הטעם לדאוג לדברים גדולים יותר?</verse>
				<verse number="27">"הביטו בשושנים — הן אינן טוות ואינן אורגות, ואף-על-פי-כן אפילו שלמה המלך בכל תפארתו לא היה לבוש יפה מהן!</verse>
				<verse number="28">ואם אלוהים מלביש את פרי השדה הצומחים היום ונובלים מחר, האם אינכם חושבים שילביש גם אתכם, חסרי אמונה שכמותכם?</verse>
				<verse number="29">אל תדאגו למה שתאכלו ותשתו ואל תדאגו שמא לא יספק לכם אלוהים את מה שאתם צריכים.</verse>
				<verse number="30">בני-אדם שאינם מאמינים באלוהים דואגים יום-יום למה שיאכלו וישתו, אולם אביכם שבשמים יודע בדיוק מה אתם צריכים.</verse>
				<verse number="31">דאגו לכל הקשור באלוהים ובמלכותו, והוא יספק לכם יום-יום את כל צרכיכם.</verse>
				<verse number="32">"אל תפחד, עדר קטן, כי אביכם שבשמים משתוקק להעניק לכם את מלכותו.</verse>
				<verse number="33">מכרו את רכושכם ותנו כסף לנזקקים. מעשה זה יגדיל את אוצרכם בשמים, ואוצר בשמים לעולם לא ייפגם. כן, אוצרכם לעולם לא ידלדל, גנב לא יוכל לגנבו ועש לא יכרסם בו.</verse>
				<verse number="34">במקום שבו נמצא אוצרכם שם נמצא גם לבכם ומחשבותיכם.</verse>
				<verse number="35">"היו מוכנים לכל מה שיקרה — כשאתם לבושים ובידכם נר דולק —</verse>
				<verse number="36">כמשרתים המצפים לשובו של אדונם מהחתונה. כשיבוא אדונם וידפוק בדלת, יפתחו לו מיד.</verse>
				<verse number="37">שמחה גדולה מצפה לאלה שיהיו מוכנים לשובו של האדון, כי הוא בעצמו יושיב אותם ליד השולחן וישרת אותם.</verse>
				<verse number="38">אולי הוא יבוא בלילה, ואולי בבוקר השכם. אך בכל עת שיבוא תהיה שמחה גדולה לכל המשרתים שימצא אותם מוכנים לבואו.</verse>
				<verse number="39">"אילו ידעו את השעה, היו כולם מתכוננים לבואו, כשם שהיו מתכוננים לבואו של גנב אילו ידעו מתי יבוא.</verse>
				<verse number="40">גם אתם היו מוכנים תמיד, כי בן-האדם יבוא בשעה בלתי צפויה."</verse>
				<verse number="41">"אדון," פתח פטרוס בשאלה, "האם מכוון המשל הזה אלינו בלבד או אל כולם?"</verse>
				<verse number="42">"משל זה מכוון אל כל אדם נאמן ונבון, אשר אדוניו הפקיד בידו את האחריות להשגיח על עבדיו ולדאוג לכלכלתם," השיב האדון.</verse>
				<verse number="43">"אם אדוניו ישוב וימצא כי מילא את תפקידו בנאמנות, הוא יברך אותו</verse>
				<verse number="44">ויגמול לו על נאמנותו — אדוניו ימנה אותו כאחראי על כל רכושו.</verse>
				<verse number="45">"אבל אם יחשוב האדם בלבו: 'אדוני יכול לשוב בעוד זמן רב.' ובינתיים יכה את העבדים והשפחות שנמסרו להשגחתו, ויבלה את זמנו באכילה, בשתייה ובהוללות —</verse>
				<verse number="46">אדוניו ישוב במפתיע, יפטר אותו מתפקידו ויחליט שמקומו בין המרדנים והבלתי-נאמנים.</verse>
				<verse number="47">הוא גם ייענש בכל חומרת הדין, מאחר שידע את חובתו וסירב למלא אותה.</verse>
				<verse number="48">"לעומת זאת, אדם שלא ידע את רצון אדוניו ועשה מעשה המחייב עונש, לא ייענש בכל חומרת הדין. מי שקיבל הרבה יידרש ממנו הרבה חזרה, כי אחריותו גדולה משל אחרים.</verse>
				<verse number="49">"באתי להצית אש בעולם, ואני מייחל שמשימתי תושלם.</verse>
				<verse number="50">טבילה נוראה מצפה לי, ועד שאעבור אותה אני שרוי במצוקה גדולה.</verse>
				<verse number="51">אתם חושבים שבאתי להשכין שלום בארץ? טעות בידיכם; באתי לגרום למחלוקת,</verse>
				<verse number="52">מעתה ואילך תפלגנה משפחות; שלושה מבני המשפחה יהיו בעדי ושניים נגדי — או להיפך.</verse>
				<verse number="53">אב יחלוק על בנו; בן יחלוק על אביו; אם תחלוק על בתה; בת תחלוק על אמה; החמה תחלוק על כלתה; והכלה תחלוק על חמותה."</verse>
				<verse number="54">ישוע פנה אל ההמון ואמר: "כשאתם רואים עננים עולים מן המערב אתם אומרים: 'עומד לרדת גשם.' ואתם צודקים.</verse>
				<verse number="55">כשנושבת רוח דרומית אתם אומרים: 'יהיה חמסין'. ואתם צודקים.</verse>
				<verse number="56">צבועים! אתם יודעים לפרש את סימני הטבע בשמים ובארץ, אבל אתם מסרבים להבין את משמעות העת שבה אנו חיים.</verse>
				<verse number="57">מדוע אינכם מסוגלים להחליט בעצמכם מה נכון?</verse>
				<verse number="58">"כשאתה פוגש את יריבך בדרך לבית-המשפט, השתדל להשלים איתו וליישב את הסכסוך לפני שתגיעו לשופט, אחרת השופט עלול להשליך אותך לכלא.</verse>
				<verse number="59">ואם כך יהיה, לא תצא מהכלא עד שתשלם את מלוא חובתך!"</verse>
			</chapter>
			<chapter number="13">
				<verse number="1">אז באו אנשים לישוע וסיפרו לו שפילטוס רצח מספר יהודים מהגליל בעת שהקריבו זבחים בבית-המקדש.</verse>
				<verse number="2">"האם אתם חושבים שהם נרצחו משום שהיו חוטאים גדולים יותר משאר אנשי הגליל?" שאל ישוע.</verse>
				<verse number="3">"ודאי שלא! אני אומר לכם שאם לא תחזרו בתשובה ותפנו לאלוהים יהיה סופכם כמו שלהם.</verse>
				<verse number="4">"ומה בנוגע לשמונה-עשר האנשים שנהרגו כשהתמוטט עליהם המגדל בשילוח? האם הם היו החוטאים הגדולים ביותר בירושלים?</verse>
				<verse number="5">ודאי שלא! אבל דעו לכם שאם לא תחזרו בתשובה יהיה סופכם שלהם."</verse>
				<verse number="6">ישוע סיפר להם את המשל הבא: "אדם נטע בגנו עץ תאנה, אולם בכל פעם שבא לחפש תאנים ציפתה לו אכזבה כי העץ לא נשא כל פרי.</verse>
				<verse number="7">לבסוף אמר לגנן: 'חיכיתי שלוש שנים ולא זכיתי אף בתאנה אחת! הבה נעקור את העץ וניטע אחר במקומו; חבל שיגזול חלקת אדמה יקרה.'</verse>
				<verse number="8">"'חכה עוד שנה אחת, אדוני,' ביקש הגנן. 'אני אקדיש לתאנה תשומת לב מיוחדת, אעדור סביבה ואזבל את האדמה.</verse>
				<verse number="9">אם התאנה תשא פרי בשנה הבאה מה טוב, ואם לא — אעקור אותה.'"</verse>
				<verse number="10">בשבת אחת כשלימד ישוע בבית-הכנסת,</verse>
				<verse number="11">ראה אישה שהייתה בעלת-מום במשך שמונה-עשרה שנה. הגב שלה היה כפוף והיא לא יכלה להזדקף.</verse>
				<verse number="12">ישוע קרא אליו את האישה ואמר לה: "אישה, הרפאי ממחלתך!"</verse>
				<verse number="13">הוא נגע בה, והיא מיד הזדקפה והחלה להלל את אלוהים.</verse>
				<verse number="14">ראש בית-הכנסת כעס מאוד על שישוע ריפא את האישה בשבת. "שישה ימים בשבוע נועדו לעבודה!" קרא בזעם אל הקהל. "בואו להירפא בימי חול ולא בשבת!"</verse>
				<verse number="15">"צבוע שכמוך!" הייתה תשובתו של האדון. "אתם כולם, האם אינכם מתירים את הבהמות שלכם ומוליכים אותם אל השוקת בשבת לשתות מים?</verse>
				<verse number="16">והאם אסור לי, רק משום ששבת היום, להתיר אישה זאת, יהודייה, מכבלי השטן שאסר אותה במשך שמונה-עשרה שנים?"</verse>
				<verse number="17">דבריו ביישו את מתנגדיו ואילו כל העם שמח על הנפלאות שחולל.</verse>
				<verse number="18">ישוע חזר ולימד את העם על מלכות האלוהים: "כיצד אוכל לתאר לכם את מלכות האלוהים, למה היא דומה?</verse>
				<verse number="19">מלכות האלוהים דומה לגרגר זעיר של צמח החרדל אשר נזרע בגינה. כעבור זמן מה גדל הגרגר הזעיר והופך לעץ, והציפורים בונות קן בין ענפיו. [(20-21) ]מלכות האלוהים דומה לשמרים בבצק — מעט השמרים מחמיצים את הבצק כולו."</verse>
				<verse number="20">***</verse>
				<verse number="21">***</verse>
				<verse number="22">בדרכו לירושלים עבר ישוע מעיר לעיר ומכפר לכפר ולימד את האנשים.</verse>
				<verse number="23">פעם שאל מישהו את ישוע: "אדון, האם ייוושעו רק אנשים מעטים?" [(24-25) ]השיב לו ישוע: "הואיל ושער הכניסה צר מאוד, עליכם להתאמץ מאוד כדי להיכנס דרכו. דעו לכם שאנשים רבים ירצו להיכנס דרך השער, אבל הם לא יוכלו; לאחר שבעל-הבית ינעל את השער יהיה מאוחר מדי. גם אם תעמדו בחוץ, תדפקו על השער ותתחננו: 'אדוננו, פתח לנו בבקשה.' הוא יענה לכם: 'אינני מכיר אתכם כלל, מאיפה אתם?'</verse>
				<verse number="24">***</verse>
				<verse number="25">***</verse>
				<verse number="26">"'אבל אכלנו ושתינו איתך ואף לימדת ברחוב שלנו,' תגידו.</verse>
				<verse number="27">והוא ישיב: 'אני אומר לכם שאני לא מכיר אתכם. הסתלקו מכאן, רשעים שכמותכם!'</verse>
				<verse number="28">"אתם תהיו מחוץ למלכות האלוהים, במקום שיש בכי וחריקת שיניים, כשתראו את אברהם, יצחק, יעקב וכל הנביאים.</verse>
				<verse number="29">מכל קצוות תבל יבואו אנשים אל מלכות האלוהים.</verse>
				<verse number="30">דעו לכם כי יש כאלה שעתה נחשבים נחותים, אולם במלכות האלוהים הם יהיו גדולים. לעומתם יש כאלה שעתה הם אנשים חשובים וגדולים, אולם במלכות האלוהים יהיו קטנים ולא חשובים."</verse>
				<verse number="31">באותה שעה באו פרושים אחדים אל ישוע והזהירו אותו: "המלך הורדוס רוצה להרוג אותך! אם ברצונך לחיות, ברח מכאן!"</verse>
				<verse number="32">ישוע השיב להם: "לכו ואמרו לשועל הזה שאמשיך לגרש שדים ולרפא את החולים היום ומחר, וביום השלישי אשלים את משימתי.</verse>
				<verse number="33">כן, עלי להמשיך בדרכי היום, מחר ומחרתיים, כי לא ייתכן שנביא אלוהים ייהרג מחוץ לירושלים.</verse>
				<verse number="34">"ירושלים, ירושלים, ההורגת את הנביאים ורוגמת באבנים את שליחי אלוהים, פעמים רבות חפצתי לקבץ את בניך כתרנגולת המקבצת את אפרוחיה תחת כנפיה, אולם לא הנחתם לי.</verse>
				<verse number="35">והנה אלוהים נוטש את ביתכם, ואני אומר לכם שלא תראו אותי שוב עד אשר תאמרו: 'ברוך הבא בשם ה'.'"</verse>
			</chapter>
			<chapter number="14">
				<verse number="1">[(1-2) ]מנהיג פרושי אחד הזמין את ישוע לסעוד בביתו בשבת. האורחים האחרים שהיו בבית הפרוש הביטו בישוע בתשומת לב מרובה, כי רצו לראות אם ירפא איש חולה שהיה איתם. לאיש הייתה מחלה שמנפחת את הגוף בגלל עודף נוזלים.</verse>
				<verse number="2">***</verse>
				<verse number="3">ישוע פנה אל הפרושים ואל חכמי-התורה ושאל: "האם מותר לרפא חולה בשבת או אסור?"</verse>
				<verse number="4">משלא ענו לשאלתו אחז ישוע ביד החולה, ריפא אותו ושלח אותו לדרכו.</verse>
				<verse number="5">לאחר מכן פנה ישוע אל הנוכחים ואמר: "מי מכם אינו עובד בשבת? אם החמור או השור שלכם ייפול בשבת לתוך באר, לא ימהר לחלץ אותו?"</verse>
				<verse number="6">גם הפעם לא השיבו לו.</verse>
				<verse number="7">ישוע שם לב לכך שכל אחד מהאורחים בבית הפרוש השתדל לתפוס מקום ישיבה מכובד, ולכן אמר להם:</verse>
				<verse number="8">"אם הוזמנת לחתונה, אל תשב בראש השולחן, שמא יבוא אורח חשוב ממך,</verse>
				<verse number="9">ואז יבוא המארח ויבקש ממך לפנות את מקומך לאורח הנכבד. בבושת פנים תאלץ לקום ולשבת בפינה, היכן שנותר כיסא פנוי.</verse>
				<verse number="10">"נהג כך: בבואך לחתונה שב בפינה. כשיראה אותך המארח הוא יבוא ויאמר: 'ידידי היקר, מדוע אתה יושב בפינה? עליך לשבת במקום נכבד יותר!' וכך תכובד לעיני כל האורחים.</verse>
				<verse number="11">כי מי שמכבד את עצמו יושפל ומי שמשפיל את עצמו יכובד."</verse>
				<verse number="12">לאחר מכן פנה ישוע אל מארחו ואמר: "כשאתה עורך סעודה אל תזמין את חבריך, אחיך, קרוביך או שכניך העשירים, כי יש להניח שהם יזמינו אותך לסעוד בביתם, וכך תקבל את גמולך המלא.</verse>
				<verse number="13">הזמן במקומם את העניים, הצולעים, בעלי המום והעיוורים.</verse>
				<verse number="14">אמנם אין באפשרותם להשיב לך כגמולך, אך בתחיית המתים אלוהים עצמו ישלם ויגמול לך ולכל עושה טוב."</verse>
				<verse number="15">אחד מהמסובים, שהקשיב בתשומת לב לדברי ישוע, קרא: "זכות גדולה היא להשתתף בסעודת מלכות האלוהים!"</verse>
				<verse number="16">ישוע ענה לו במשל: "איש אחד ערך סעודה גדולה והזמין אורחים רבים.</verse>
				<verse number="17">כאשר הושלמו ההכנות שלח את עבדו להודיע למוזמנים שהסעודה מוכנה.</verse>
				<verse number="18">אך כל אחד מהמוזמנים מצא תירוץ וסיבה שלא לבוא. האחד אמר: 'אני באמת מצטער שאיני יכול לבוא, זה עתה קניתי חלקת אדמה ואני מוכרח ללכת לבדוק אותה.'</verse>
				<verse number="19">השני אמר: 'הבוקר קניתי חמישה צמדי שוורים, ואני מוכרח ללכת לראות איך הם עובדים, קבל בבקשה את התנצלותי.'</verse>
				<verse number="20">השלישי בדיוק נשא אישה, ולכן לא השתתף בסעודה.</verse>
				<verse number="21">"העבד חזר אל אדוניו ומסר לו את דברי המוזמנים השונים. אדוניו התרגז מאוד וביקש מהעבד למהר אל הרחובות ואל הסמטאות ולהזמין את העניים, בעלי המום, העיוורים והפיסחים.</verse>
				<verse number="22">העבד מילא את רצון אדוניו, אך עדיין היה מקום לאורחים נוספים.</verse>
				<verse number="23">"'לך אל הסמטאות, אל השבילים ואל מקומות-מחבוא,' אמר בעל הבית לעבדו, 'והפצר בקבצנים ובנוודים לבוא לסעודה, כדי שהבית יתמלא עד אפס מקום.</verse>
				<verse number="24">איש מהמוזמנים הראשונים לא יטעם מהסעודה שלי!'"</verse>
				<verse number="25">כשהלך אחריו קהל גדול, פנה ישוע לאחור ודיבר אל האנשים:</verse>
				<verse number="26">"מי שרוצה ללכת בעקבותיי עליו לאהוב אותי יותר מאשר את אביו, אמו, אשתו, ילדיו, אחיו ואחיותיו — אפילו יותר מחייו — אחרת לא יוכל להיות תלמיד שלי.</verse>
				<verse number="27">מי שאינו נושא את צלבו ואינו בא אחרי איננו יכול להיות תלמידי.</verse>
				<verse number="28">"עליכם לחשוב ולשקול היטב לפני שאתם מחליטים ללכת אחרי. אם ברצונך לבנות בית, האם לא תשב תחילה ותחשב את המחיר, כדי לראות אם יש באפשרותך להשלים את הבנייה?</verse>
				<verse number="29">אם לא תחשב את המחיר תיווכח, לאחר שתניח את היסודות, שאין לך מספיק כסף ולא תוכל להשלים את הבניין. כל מי שיראה את המבנה הלא-גמור ילעג לך ויאמר:</verse>
				<verse number="30">'האיש הזה התחיל לבנות בית, אבל הפסיק באמצע משום שלא היה מספיק כסף!'</verse>
				<verse number="31">"או איזה מלך יאיים במלחמה נגד מלך אחר, לפני שיישב תחילה וישקול בכובד ראש אם צבאו המונה 10,000 חיילים, מסוגל להביס את 20,000 חיילי האויב?</verse>
				<verse number="32">אם יגיע למסקנה שאין לו סיכוי לנצח הוא ישלח אל יריבו שליחים, לפני שיהיה מאוחר מדי, ויבקש לערוך משא ומתן לשלום.</verse>
				<verse number="33">גם אתם צריכים לחשוב ולשקול היטב לפני שאתם מחליטים ללכת אחרי. מי שאינו מוכן לוותר על כל רכושו למעני לא יוכל להיות תלמידי.</verse>
				<verse number="34">"מלח הוא דבר מועיל, אבל אם הוא מאבד את מליחותו, כיצד ניתן להשיב לו את טעמו?</verse>
				<verse number="35">מלח חסר-טעם אינו מביא כל תועלת — אי-אפשר להשתמש בו אפילו כדשן. מי שמסוגל לשמוע שיקשיב."</verse>
			</chapter>
			<chapter number="15">
				<verse number="1">לעיתים קרובות התקבצו סביב ישוע פושעים למיניהם ופקידי מכס (שבזמנו היו ידועים לשמצה בגלל חוסר הגינות ושחיתות), על מנת להקשיב לדבריו.</verse>
				<verse number="2">הדבר לא מצא-חן בעיני הסופרים והפרושים שהתלוננו: "הביטו בישוע, הוא מתחבר עם הפושעים האלה ואף אוכל בחברתם!"</verse>
				<verse number="3">ישוע ענה להם במשל:</verse>
				<verse number="4">"אילו היו לך מאה כבשים ואחת מהן הייתה הולכת לאיבוד, האם לא היית נוטש את תשעים-ותשע הכבשים, והולך לחפש את הכבשה האחת עד שתמצא אותה?</verse>
				<verse number="5">וכשתמצא אותה, האם לא תשא אותה בשמחה על כתפיך,</verse>
				<verse number="6">ובהגיעך הביתה, האם לא תקרא לכל השכנים והחברים ותשתף אותם בשמחה שבמציאת הכבשה האובדת?</verse>
				<verse number="7">"אני אומר לכם שכך יהיה גם בשמים: השמחה על חוטא אחד החוזר בתשובה תהיה גדולה הרבה יותר מאשר על תשעים ותשע הצדיקים שאינם צריכים לחזור בתשובה."</verse>
				<verse number="8">ישוע המשיך: "אתן לכם דוגמה נוספת: נניח שלאישה אחת היו עשרה מטבעות כסף ומטבע אחד אבד לה. האם היא לא תדליק אור בכל הבית, תטאטא את הרצפה ותחפש בכל פינה עד שתמצא את המטבע?</verse>
				<verse number="9">ולאחר שתמצא את המטבע, האם היא לא תרוץ לשכנותיה ולחברותיה, ותספר להן בשמחה שמצאה את המטבע?</verse>
				<verse number="10">כך גם מלאכי אלוהים שמחים על חוטא אחד שחוזר בתשובה."</verse>
				<verse number="11">ישוע סיפר להם משל אחר: "לאיש אחד היו שני בנים.</verse>
				<verse number="12">יום אחד בא אליו הבן הצעיר ואמר: 'אבא, אני רוצה שתתן לי עכשיו את חלקי בירושה המגיעה לי, במקום שאחכה עד מותך.' האב הסכים וחילק את רכושו בין שני בניו.</verse>
				<verse number="13">"לאחר זמן קצר ארז הבן הצעיר את חפציו ונסע לארץ רחוקה, שם בזבז את כל כספו בחיי הוללות.</verse>
				<verse number="14">כאשר נותר חסר פרוטה התפשט רעב נורא באותה ארץ, והוא נהיה רעב ללחם.</verse>
				<verse number="15">הוא הלך אל איכר מקומי ושידל אותו להעסיקו כרועה חזירים.</verse>
				<verse number="16">הרעב היה חזק כל-כך, עד כי התחשק לחרובים שניתנו לחזירים, אולם הוא לא קיבל דבר.</verse>
				<verse number="17">"כשלבסוף עשה חשבון נפש ואמר לעצמו: 'בבית אבי לא רק שהפועלים אוכלים לשובע, הם אף משאירים אוכל בצלחת, ואילו אני כאן גווע ברעב!</verse>
				<verse number="18">אשוב לבית אבי ואומר: 'אבא, חטאתי לאלוהים ולך,</verse>
				<verse number="19">ואיני ראוי להיקרא בנך. אנא, קבל אותי לעבודה כאחד מפועליך.'</verse>
				<verse number="20">"הבן קם וחזר לבית אביו. עוד לפני שהגיע אל הבית אביו זיהה אותו מרחוק ורץ לקראתו בהתרגשות רבה, חיבק ונישק אותו באהבה.</verse>
				<verse number="21">"'אבא', פתח הבן, 'חטאתי לאלוהים ולך, ואיני ראוי להיקרא בנך.'</verse>
				<verse number="22">"אולם האב קרא למשרתיו ואמר: 'הביאו מיד את הגלימה היקרה ביותר שיש לנו, טבעת יקרה ונעלים יקרות.</verse>
				<verse number="23">לאחר מכן שחטו את העגל שפיטמנו; עלינו לחגוג את המאורע!</verse>
				<verse number="24">כי זה בני היה מת ועתה קם לתחייה.' וכך החלו בחגיגה.</verse>
				<verse number="25">"באותה שעה עבד הבן הבכור בשדה. בשובו הביתה שמע את כל השירה והריקודים,</verse>
				<verse number="26">ולכן שאל את אחד המשרתים: 'מה קורה כאן?'</verse>
				<verse number="27">"'אחיך חזר הביתה,' הסביר לו המשרת, 'ואביך שחט לכבודו את העגל שפיטמנו. עתה הוא עורך חגיגה גדולה לרגל שובו הביתה בשלום.'</verse>
				<verse number="28">"הבן הבכור כעס מאוד וסרב להיכנס הביתה. אביו יצא אליו וניסה לדבר איתו,</verse>
				<verse number="29">אבל הבן השיב: 'כל השנים האלה עבדתי קשה כל כך למענך ומעולם לא חטאתי נגדך, ומה נתת לי? לא נתת לי אף גדי אחד קטן כדי שאחגוג עם חברי.</verse>
				<verse number="30">ואילו כשבנך זה, שבזבז את כל כספך על זונות, חוזר הביתה, אתה שוחט לכבודו את העגל המשובח ביותר שיש לנו!'</verse>
				<verse number="31">"'בני היקר,' אמר האב, 'אתה ואני קרובים זה אל זה, וכל מה ששייך לי שייך לך.</verse>
				<verse number="32">כיצד יכולים אנחנו שלא לשמוח היום? אחיך היה מת ועכשיו הוא קם לתחייה; אחיך הלך לאיבוד ועתה הוא נמצא!'"</verse>
			</chapter>
			<chapter number="16">
				<verse number="1">ישוע סיפר לתלמידיו את המשל הבא: "לעשיר אחד היה עובד שניהל את הונו. יום אחד הגיעו שמועות לאוזני העשיר שמנהל עסקיו בוגד בו ומבזבז את רכושו וכספו.</verse>
				<verse number="2">"קרא אליו העשיר את המנהל ואמר: 'שמעתי שאתה מרמה אותי ומועל באמוני. הכן לי דו"ח על מצב העסקים, משום שאני עומד לפטר אותך'.</verse>
				<verse number="3">מנהל העסקים חשב לעצמו: 'מה אעשה לאחר שמעבידי יפטר אותי? אין לי כוח לעבוד עבודה פיזית, ואילו לבקש נדבות זה לא בכבוד שלי.</verse>
				<verse number="4">יש לי רעיון! אני יודע מה אעשה כדי שאנשים יאספו אותי אל בתיהם לאחר שיפטרו אותי.'</verse>
				<verse number="5">"הוא הזמין אליו כל אחד מהאנשים שהיו חייבים כסף לאדוניו. 'כמה אתה חייב לאדוני?' שאל הראשון.</verse>
				<verse number="6">'מאה חביות שמן,' ענה בעל החוב. 'נכון. קח את שטר-החוב שלך, קרע אותו וכתוב שטר חדש על חמישים חביות בלבד!'</verse>
				<verse number="7">"'וכמה אתה חייב לאדוני?' שאל מנהל העסקים את בעל החוב הבא. 'מאה שקי חיטה,' השיב האיש. 'הנה השטר שלך,' אמר לו מנהל העסקים. 'קח את השטר הזה וכתוב במקומו שטר התחייבות על שמונים שקים בלבד.'</verse>
				<verse number="8">"האיש העשיר התפעל מעורמתו של המנהל שלו, שהרי בני העולם הזה יותר פיקחים מבני האור.</verse>
				<verse number="9">מוסר ההשכל הוא זה: השתמשו במשאבים החומריים שלכם כדי לעזור לאחרים ולהשקיע במערכות יחסים. כי כאשר רכושכם בעולם הזה יאזל לכם, חבריכם יקבלו אתכם בשמחה לביתכם הנצחי.</verse>
				<verse number="10">מי שמרמה בדבר פעוט ירמה בדבר גדול. מי שמוכיח את יושרו ונאמנותו בדבר פעוט יהיה ישר ונאמן גם בדברים גדולים.</verse>
				<verse number="11">ואם אי-אפשר לסמוך עליכם ולהפקיד בידיכם עושר הבא מן העולם הזה, מי יפקיד בידיכם את העושר האמיתי הבא מן השמים?</verse>
				<verse number="12">ואם אי-אפשר לסמוך עליכם במה שנוגע לרכושם של אחרים, מי ייתן לכם רכוש משלכם?</verse>
				<verse number="13">"אינך יכול לשרת שני אדונים; אתה תשנא את האחד ותאהב את האחר, או להיפך — תהיה נאמן לאחד ותזלזל באחר. אינך יכול לעבוד את האלוהים ואת הכסף!"</verse>
				<verse number="14">הפרושים אהבו מאוד את כספם ולכן לעגו לישוע.</verse>
				<verse number="15">אולם ישוע אמר להם: "בפני הציבור אתם מעמידים פני צדיקים תמימים, אבל אלוהים יודע היטב מה מתרחש בלבכם. העמדת הפנים שלכם רכשה לכם כבוד בעיני בני-אדם, אולם היא שנואה ומתועבת בעיני אלוהים.</verse>
				<verse number="16">"התורה והנביאים התבשרו עד ימי יוחנן המטביל. מאז, בשורת מלכות האלוהים מוכרזת ואנשים מתאמצים להיכנס אליה.</verse>
				<verse number="17">אולם נקל יותר שהשמים והארץ ייעלמו מאשר שפרט קטן בתורה יאבד מאמיתותו.</verse>
				<verse number="18">"איש שמגרש את אשתו ומתחתן עם אחרת הוא נואף. גם מי שמתחתן עם גרושה הוא נואף."</verse>
				<verse number="19">"פעם היה איש עשיר," סיפר ישוע, "שהתלבש בצורה מפוארת ובילה את ימיו בעונג, בשחצנות ובבזבוז.</verse>
				<verse number="20">בשער ביתו המפואר שכב קבצן אחד שהיה מכוסה כולו פצעים. 'אלעזר' קראו לו.</verse>
				<verse number="21">הוא השתוקק להשביע את רעבונו מהפירורים שנפלו משולחנו של העשיר, והכלבים היו באים ומלקקים את פצעיו.</verse>
				<verse number="22">יום אחד מת אלעזר הקבצן, והמלאכים נשאוהו אל חיק אברהם אבינו. כעבור זמן-מה מת גם העשיר,</verse>
				<verse number="23">אולם הוא נלקח אל הגיהינום, שם התענה עינויים גדולים. כשהרים את ראשו בכאב, ראה מרחוק את אלעזר בחיקו של אברהם.</verse>
				<verse number="24">"'אברהם, אבי,' קרא העשיר, 'אנא, רחם עלי. שלח אלי את אלעזר כדי שיטבול את אצבעו במים ויקרר את לשוני, כי אני מתענה באש הנוראה הזאת.'</verse>
				<verse number="25">"אולם אברהם ענה לו: 'בני, אל תשכח שנהנית בחייך מכל טוב, ואילו אלעזר סבל עוני וחולי. עכשיו התהפך הגלגל — אלעזר מנוחם ואילו אתה מתענה.</verse>
				<verse number="26">מלבד זאת, תהום גדולה מפרידה בינינו. איש מאיתנו אינו יכול לעבור אליכם ואיש מכם אינו יכול לעבור אלינו.' [(27-28) ]"'אם כך אבי,' התחנן העשיר, עשה לי טובה; שלח בבקשה את אלעזר אל בית אבי, כדי שיזהיר את חמשת אחי מפני המקום הנורא הזה.'</verse>
				<verse number="27">***</verse>
				<verse number="28">***</verse>
				<verse number="29">"אולם אברהם השיב לו: 'כתבי-הקודש הזהירו את אחיך פעמים רבות. אחיך יכולים לקרוא את דברי משה והנביאים בכל עת שירצו.'</verse>
				<verse number="30">"'אני מכיר אותם היטב,' אמר לו העשיר. 'הם לא יטרחו לקרוא את דברי הנביאים. אבל אם יבוא אליהם מישהו מן המתים הם יחזרו בתשובה.'</verse>
				<verse number="31">"אך אברהם השיב: 'אם הם לא הקשיבו למשה ולנביאים, הם לא יקשיבו גם למי שיקום מן המתים.'"</verse>
			</chapter>
			<chapter number="17">
				<verse number="1">"אין ספק שתיתקלו בפיתויים לחטוא ותועמדו בניסיון," אמר ישוע לתלמידיו, "אבל אוי לאדם שדרכו אלה יבואו!</verse>
				<verse number="2">לאדם כזה מוטב יהיה אם יקשרו אבן כבדה לצווארו ויטביעו אותו בים, מאשר שישא בעונש החמור המצפה למכשילים את המאמינים הצעירים.</verse>
				<verse number="3">היזהרו לכם. "אם חטא לך אחיך — הוכח אותו, ואם הוא מצטער ומבקש את סליחתך — סלח לו.</verse>
				<verse number="4">גם אם הוא חטא לך שבע פעמים ביום אחד, אבל ביקש את סליחתך בכל פעם, עליך לסלוח לו."</verse>
				<verse number="5">ביקשו השליחים מהאדון: "הגדל את אמונתנו!"</verse>
				<verse number="6">"אפילו אם הייתה אמונתכם כגרגר צמח החרדל," השיב ישוע, "הייתם אומרים לעץ הגדול הזה להיעקר ממקומו ולהתגלגל לים, והיה נשמע לכם!</verse>
				<verse number="7">"נניח שיש לך עבד החורש בשדה או רועה את הצאן. בשובו הביתה מן השדה האם תאמר לו: 'שב, נח ואכול את ארוחת-הערב שלך?'</verse>
				<verse number="8">ודאי שלא. הרי תאמר לו: 'הכן לי את ארוחתי, אחר כך חגור סינר והיה מוכן להגיש לי את מה שאבקש. לאחר שאגמור לאכול תוכל ללכת לאכול את ארוחתך.'</verse>
				<verse number="9">העבד אינו מצפה לתודה, מפני שעשה את המוטל עליו.</verse>
				<verse number="10">כך התנהגו גם אתם — אל תצפו לשבחים כשאתם מקיימים את מצוותי, כי אתם רק ממלאים את חובתכם."</verse>
				<verse number="11">בדרכו לירושלים יצא ישוע מגבול הגליל ונכנס אל אזור השומרון.</verse>
				<verse number="12">בבואו אל אחד הכפרים ראה עשרה מצורעים עומדים במרחק מה</verse>
				<verse number="13">וקוראים בתחינה: "ישוע רבנו, רחם עלינו!"</verse>
				<verse number="14">ישוע הביט בהם ואמר: "לכו אל הכהן והראו לו שנרפאתם!" בהיותם בדרך הם נרפאו.</verse>
				<verse number="15">אחד הנרפאים חזר אל ישוע וקרא בשמחה ובצהלה: "הללויה, אני בריא!"</verse>
				<verse number="16">האיש, שהיה שומרוני, נפל על פניו לרגלי ישוע והודה לו מעומק לבו על שריפא אותו.</verse>
				<verse number="17">"האם לא ריפאתי עשרה אנשים?" שאל ישוע. "היכן תשעת האחרים?</verse>
				<verse number="18">האם רק השומרוני הזה חזר כדי להודות לאלוהים?"</verse>
				<verse number="19">"קום ולך, אמונתך ריפאה אותך," אמר ישוע לאיש.</verse>
				<verse number="20">יום אחד שאלו הפרושים את ישוע: "מתי תבוא מלכות האלוהים?" "מלכות האלוהים לא תבוא בצורה גלויה," השיב ישוע.</verse>
				<verse number="21">"לא תוכלו לומר: 'מלכות האלוהים כאן,' או 'מלכות האלוהים שם.' כי מלכות האלוהים היא בקרבכם."</verse>
				<verse number="22">ישוע פנה אל תלמידיו ואמר: "יבוא הזמן שתשתוקקו כל-כך שאחזור אליכם, ולו גם ליום אחד בלבד, אך משאלתכם לא תתמלא.</verse>
				<verse number="23">אם מישהו יאמר לכם: 'ראיתי את המשיח במקום פלוני!' אל תאמינו לו ואל תלכו לחפש אותי.</verse>
				<verse number="24">כי כשיבוא בן-האדם באמת, תדעו זאת ללא כל ספק; בואו ייראה לעין כברק המאיר את השמים מקצה לקצה.</verse>
				<verse number="25">אבל לפני כן עליו לסבול הרבה ולהידחות על-ידי הדור הזה.</verse>
				<verse number="26">"בימי בן האדם יתנהלו החיים כבימי נוח.</verse>
				<verse number="27">בני-האדם אכלו, שתו והתחתנו — הכול התנהל כרגיל עד היום שבו נכנס נוח לתיבה, ואז בא המבול והשמיד את כולם.</verse>
				<verse number="28">"גם בימיו של לוט היה המצב דומה: האנשים אכלו, שתו, קנו, מכרו, נטעו ובנו.</verse>
				<verse number="29">אולם ביום שעזב לוט את סדום המטיר אלוהים אש וגפרית על העיר, והשמיד את כולם.</verse>
				<verse number="30">כך יהיה המצב ביום שובי — הכול יתנהל כרגיל.</verse>
				<verse number="31">"אם תהיה מחוץ לבית ביום ההוא — אל תחזור לארוז את חפציך; אם תהיה בשדה — אל תחזור העירה.</verse>
				<verse number="32">זכרו מה קרה לאשת לוט!</verse>
				<verse number="33">מי שמנסה להציל את חייו יאבד אותם; מי שיאבד את חייו יציל אותם.</verse>
				<verse number="34">בלילה ההוא שני אנשים יישנו באותו חדר: האחד יילקח והשני יישאר.</verse>
				<verse number="35">שתי נשים תעסוקנה יחד בניקיון הבית: האחת תילקח וחברתה תישאר.</verse>
				<verse number="36">שני גברים יעבדו בשדה: האחד יילקח וחברו יישאר."</verse>
				<verse number="37">"אדון, לאן הם יילקחו?" שאלו התלמידים. "במקום שבו נמצאים הפגרים, שם יתאספו הנשרים," השיב ישוע.</verse>
			</chapter>
			<chapter number="18">
				<verse number="1">ישוע סיפר לתלמידיו משל, כדי להדגיש לפניהם את הצורך להתפלל תמיד ללא לוותר.</verse>
				<verse number="2">"בעיר אחת היה שופט," פתח ישוע, "אשר לא כיבד את אלוהים ולא ירא מפניו, ואף לא חיבב את העם.</verse>
				<verse number="3">"באותה עיר גרה אישה אלמנה, אשר באה אל השופט לעיתים קרובות והתחננה לפניו שישפוט בצדק בינה לבין יריבה המתנכל לה.</verse>
				<verse number="4">זמן מה התעלם השופט מבקשתה עד שנמאסה עליו, ואמר בלבו: 'אמנם איני ירא את אלוהים ואף איני מכבד את בני האדם,</verse>
				<verse number="5">אולם מוטב שאצדיק את האישה הזאת במשפטה, שאם לא כן היא תמשיך להטריד אותי ולא תעזוב אותי במנוחה.'"</verse>
				<verse number="6">האדון המשיך: "שמעו מה שאומר השופט הרשע. אם אפילו שופט רשע זה נענה לתחינות האישה,</verse>
				<verse number="7">האם אינכם חושבים שאלוהים ישפוט בצדק את בניו המתפללים אליו יומם ולילה? האם יתמהמה בעניינם?</verse>
				<verse number="8">אלוהים יענה לתפילתם במהרה ויוציא את הצדק לאור. אולם כשבן-האדם יחזור, האם ימצא אמונה בארץ?"</verse>
				<verse number="9">ישוע סיפר משל נוסף. הפעם היה המשל מכוון אל הגאוותנים החושבים את עצמם לצדיקים גמורים ומזלזלים באחרים:</verse>
				<verse number="10">"שני אנשים באו להתפלל בבית-המקדש. האחד היה פרוש גאה וצדיק בעיני עצמו, והשני היה גובה מכס רמאי.</verse>
				<verse number="11">הפרוש הגאה התפלל כך: 'אני מודה לך אלוהים על שאיני חוטא ככל האחרים, ובמיוחד שאיני חוטא כמו גובה-המכס הזה העומד כאן במקדש. מעולם לא רימיתי, לא עשקתי ולא נאפתי.</verse>
				<verse number="12">אני צם פעמיים בשבוע ונותן לך, אלוהים, מעשר מכל רווחי.'</verse>
				<verse number="13">"לעומתו המוכס הרמאי שעמד במרחק מה, לא העז להרים את עיניו כשהתפלל, אלא הכה על חזהו בחרטה וקרא: 'אלוהים, סלח לי. רחם על חוטא שכמוני.'</verse>
				<verse number="14">אני אומר לכם, גובה-המכס ההוא הלך לביתו נקי מחטא, ולא כן הפרוש! כי הגאה יושפל, והמשפיל את עצמו יכובד וירומם."</verse>
				<verse number="15">יום אחד הביאו כמה אמהות את ילדיהן אל ישוע כדי שיברך אותם, אבל התלמידים לא הניחו להם לגשת אליו.</verse>
				<verse number="16">"הניחו לילדים לבוא אלי," אמר ישוע לתלמידיו וקרא אליו את התלמידים. "לעולם אל תגרשו את הילדים, כי לכאלה שייכת מלכות האלוהים.</verse>
				<verse number="17">אני אומר לכם, מי שלא מקבל את מלכות האלוהים כמו ילד, לא יוכל להיכנס אליה."</verse>
				<verse number="18">איש מכובד אחד שאל את ישוע: "רבי הטוב, מה עלי לעשות כדי לזכות בחיי נצח?"</verse>
				<verse number="19">"מדוע אתה קורא לי טוב?" שאל ישוע. "רק אלוהים טוב באמת.</verse>
				<verse number="20">אולם בתשובה לשאלתך, אתה מכיר את המצוות: לא תרצח, לא תנאף, לא תגנוב, לא תענה ברעך עד שקר, כבר את אביך ואמך."</verse>
				<verse number="21">"את כל המצוות האלה אני שומר מילדותי," השיב האיש.</verse>
				<verse number="22">"עליך לעשות עוד דבר אחד," אמר לו ישוע. "מכור את כל מה שיש לך ותן את הכסף לעניים — כך תאגור לך אוצר בשמים. אחר כך בוא אחרי."</verse>
				<verse number="23">כאשר שמע האיש את דברי ישוע הלך משם בצער רב, כי היה עשיר מאוד.</verse>
				<verse number="24">ישוע ליווה בעיניו את האיש ואמר לתלמידיו: "לאדם עשיר קשה מאוד להיכנס למלכות האלוהים.</verse>
				<verse number="25">קל יותר לגמל לעבור דרך חור המחט מאשר לאיש עשיר להיכנס למלכות האלוהים."</verse>
				<verse number="26">"אם כל-כך קשה להיכנס למלכות האלוהים, מי יכול להיוושע?" קראו השומעים.</verse>
				<verse number="27">השיב להם ישוע: "אלוהים יכול לעשות את מה שבני-האדם אינם יכולים."</verse>
				<verse number="28">"אנחנו עזבנו הכול והלכנו אחריך!" אמר פטרוס לישוע.</verse>
				<verse number="29">"כן," השיב ישוע, "וכל מי שעזב את ביתו, אשתו, אחיו, הוריו או ילדיו למען מלכות האלוהים,</verse>
				<verse number="30">יקבל בתמורה כפל כפליים בעולם הזה וחיי נצח בעולם הבא."</verse>
				<verse number="31">ישוע קיבץ סביבו את שנים-עשר תלמידיו ואמר: "כידוע לכם אנחנו הולכים עכשיו לירושלים. כשנגיע לשם יתקיים כל מה שהנביאים אמרו על בן-האדם.</verse>
				<verse number="32">ימסרו אותו לידי הגויים אשר יתעללו בו, ילעגו לו, ירקו בפניו,</verse>
				<verse number="33">יצליפו עליו בשוטים וימיתו אותו; אבל ביום השלישי יקום לתחייה."</verse>
				<verse number="34">התלמידים לא הבינו את דבריו שהיו סתומים עבורם.</verse>
				<verse number="35">בהתקרבם ליריחו ישב עיוור אחד בצד הדרך וקיבץ נדבות.</verse>
				<verse number="36">קולות האנשים הרבים שעברו על פניו עוררו את סקרנותו, ולכן שאל: "מה מתרחש כאן?"</verse>
				<verse number="37">"ישוע מנצרת עובר לפניך!" השיבו לו.</verse>
				<verse number="38">מששמע זאת העיוור החל לצעוק: "ישוע בן-דוד, רחם עלי!"</verse>
				<verse number="39">האנשים שהלכו לפני ישוע גערו בעיוור וניסו להשתיקו, אך ללא הצלחה. צעקותיו הלכו וגברו: "בן-דוד, רחם עלי!"</verse>
				<verse number="40">קריאותיו הנואשות של העיוור הגיעו לאוזניו של ישוע והוא עצר. "הביאו אלי את האיש," ציווה ישוע. כשהתקרב אליו העיוור שאל אותו ישוע:</verse>
				<verse number="41">"מה אתה רוצה שאעשה למענך?" אדוני, אני רוצה לראות!" התחנן העיוור.</verse>
				<verse number="42">"ראייתך ניתנה לך!" השיב ישוע. "אמונתך ריפאה אותך."</verse>
				<verse number="43">מיד שבה אליו ראייתו והוא הלך אחרי ישוע, מהלל ומשבח את האלוהים. גם שאר האנשים שראו את הפלא הללו ושיבחו את האלוהים.</verse>
			</chapter>
			<chapter number="19">
				<verse number="1">ישוע הגיע ליריחו ועבר ברחובות העיר.</verse>
				<verse number="2">אדם אחד בשם זכי, אשר היה מנהל בכיר ברשויות המכס, בעל השפעה וכמובן עשיר גדול,</verse>
				<verse number="3">רצה לראות את פניו של ישוע. אבל זכי היה נמוך-קומה, והקהל הרב הסתיר ממנו את ישוע.</verse>
				<verse number="4">זכי רץ לפני הקהל הרב וטיפס על עץ שיקמה בצד הדרך על מנת שיוכל להתבונן בישוע ללא הפרעה.</verse>
				<verse number="5">כאשר עבר ישוע ליד העץ, הרים את עיניו והביט בזכי. "זכי," קרא לו ישוע בשמו, "רד מהר מהעץ, כי היום עלי להתארח בביתך."</verse>
				<verse number="6">זכי מיהר לרדת מהעץ וקיבל את פניו של ישוע בשמחה ובששון.</verse>
				<verse number="7">הדבר לא מצא-חן בעיני הקהל. "ישוע עומד להתארח בביתו של חוטא ידוע!" רטנו.</verse>
				<verse number="8">אולם זכי עמד לפני האדון ואמר: "אדוני, מהיום והלאה אתן את מחצית רכושי לעניים וכל מי שלקחתי ממנו כסף במרמה, אחזיר לו פי ארבע!"</verse>
				<verse number="9">"היום באה ישועה לבית הזה!" קרא ישוע. "כי זכי הוא בן-אברהם.</verse>
				<verse number="10">ואכן בן-האדם בא לחפש ולהושיע את האובדים."</verse>
				<verse number="11">כשהתקרבו לירושלים, ישוע סיפר לתלמידיו משל, כדי לתקן את הרושם המוטעה שהיה להם שמלכות האלוהים עומדת לבוא בכל רגע.</verse>
				<verse number="12">"אציל אחד נקרא לארץ רחוקה כדי לקבל את כתר המלוכה על מחוז מגוריו.</verse>
				<verse number="13">לפני צאתו לדרך קרא לעשרה ממשרתיו, נתן לכל אחד מהם מטבע זהב ואמר: 'השקיעו את הכסף וסחרו בו עד שאחזור.'</verse>
				<verse number="14">רבים מבני ארצו של המלך המיועד שנאו אותו, ואף שלחו בעקבותיו משלחת שהודיעה לו: 'איננו רוצים שתמלוך עלינו!"</verse>
				<verse number="15">"מחאתם לא הועילה, והאציל הוכתר למלך. כשחזר המלך לביתו קרא אליו את עשרת המשרתים, ושאל אותם מה עשו בכסף שנתן להם וכמה הרוויחו.</verse>
				<verse number="16">"המשרת הראשון בא ואמר: 'אדוני, ממטבע הזהב שנתת לי הרווחתי עשרה מטבעות זהב.'</verse>
				<verse number="17">"'יפה מאוד, משרתי הטוב!' שיבח אותו המלך. 'מאחר שהוכחת את נאמנותך במעט שהפקדתי בידך, אני ממנה אותך שליט על עשר ערים.'</verse>
				<verse number="18">"גם המשרת השני דיווח על רווח, פי חמישה ממה שקיבל.</verse>
				<verse number="19">"'אותך אני ממנה שליט על חמש ערים,' אמר לו המלך.</verse>
				<verse number="20">"אחר כך בא המשרת השלישי ואמר: 'אדוני, הנה המטבע שנתת לי; שמרתי אותו במטפחת ולא נגעתי בו.</verse>
				<verse number="21">כי פחדתי ממך, מפני שאתה איש קשה; אתה לוקח מה שלא שייך לך וקוצר את מה שלא זרעת.'</verse>
				<verse number="22">"'רשע שכמוך!' קרא המלך בזעם. 'איש קשה אני? מיד אראה לך כמה קשה אני יכול להיות! אם ידעת שאני לוקח מה שלא שייך לי וקוצר את מה שלא זרעתי,</verse>
				<verse number="23">מדוע לא הפקדת את הכסף בבנק? כך לפחות הייתי מקבל ריבית!'</verse>
				<verse number="24">"המלך פנה אל העומדים סביבו ופקד: 'קחו ממנו את המטבע ותנו לאיש שהרוויח את הסכום הגדול ביותר!'</verse>
				<verse number="25">"'אבל, אדון,' אמרו במחאה, 'יש לו מספיק!'</verse>
				<verse number="26">"'נכון,' השיב המלך. 'אני אומר לכם, מי שיש לו — יקבל עוד; מי שאין לו — גם המעט שבידו יילקח ממנו.</verse>
				<verse number="27">ובנוגע לאויבי אשר לא רצו שאמלוך עליהם — הביאו אותם הנה והוציאו אותם להורג לפני.</verse>
				<verse number="28">ישוע סיים את דבריו והמשיך בדרכו לעלות לירושלים יחד עם תלמידיו.</verse>
				<verse number="29">בהתקרבם אל בית-פגי ובית-עניה שעל הר הזיתים, קרא אליו ישוע שנים מתלמידיו ואמר:</verse>
				<verse number="30">"לכו אל הכפר ממול; בכניסה תראו עיר קשור שאיש עדיין לא רכב עליו. התירו את העיר והביאו אותו אלי.</verse>
				<verse number="31">אם מישהו ישאל אתכם מה אתם עושים, אמרו לו: 'האדון זקוק לעיר.'"</verse>
				<verse number="32">שני התלמידים הלכו אל הכפר ומצאו את העיר ממש כפי שאמר להם ישוע.</verse>
				<verse number="33">כשהתירו את העיר בא אליהם בעליו ושאל בתימהון: "מדוע אתם מתירים את העיר שלי?"</verse>
				<verse number="34">"האדון זקוק לו," השיבו התלמידים בפשטות.</verse>
				<verse number="35">הם הביאו את העיר אל ישוע, ריפדו את גבו במעיליהם וישוע רכב עליו.</verse>
				<verse number="36">אנשים רבים פרשו את מעיליהם וגלימותיהם על השביל לפניו.</verse>
				<verse number="37">כשהתקרב ישוע לראש השביל היורד מהר הזיתים, החלה חבורת תלמידיו לשיר ולשבח את אלוהים בקולי קולות על כל הנסים והנפלאות שחולל ישוע.</verse>
				<verse number="38">"ברוך הבא בשם ה'!" צהל ההמון. "יחי המלך! שמחו השמים והארץ! שבח ותהילה לאלוהים במרומים!"</verse>
				<verse number="39">פרושים אחדים שהיו בקרב הקהל אמרו לישוע: "רבי, נזוף בתלמידיך על הדברים שהם אומרים!"</verse>
				<verse number="40">אך הוא השיב להם: "אם הם ישתקו האבנים האלה תזעקנה!"</verse>
				<verse number="41">כאשר התקרב ישוע לירושלים, הביט בה בעצב ובכה עליה.</verse>
				<verse number="42">"הלוואי שידעת גם את כיצד לעשות שלום! אולם הדבר נסתר ממך," אמר ישוע בצער ובדמעות.</verse>
				<verse number="43">"יבוא היום שאויביך יקימו סוללות חול סביב חומותיך, יקיפו אותך ויצורו עליך מכל עבר.</verse>
				<verse number="44">אויביך יהרסו כליל אותך ואת בניך; הם לא ישאירו אבן אחת במקומה, משום שדחית את הישועה שהציע לך ה'."</verse>
				<verse number="45">לאחר מכן הוא נכנס אל בית-המקדש והחל לגרש משם את הסוחרים ואת הקונים.</verse>
				<verse number="46">" בכתבי-הקודש כתוב: 'ביתי בית תפילה,'" קרא ישוע, "אבל אתם הפכתם את בית ה' למאורת גנבים!"</verse>
				<verse number="47">ישוע לימד יום-יום בבית-המקדש. הסופרים, ראשי הכוהנים והזקנים חיפשו דרך להיפטר ממנו,</verse>
				<verse number="48">אך הם לא ידעו מה לעשות, מפני שכל העם אהב אותו והקשיב לדבריו בתשומת לב מרובה.</verse>
			</chapter>
			<chapter number="20">
				<verse number="1">באחד מאותם ימים, כשלימד ישוע את העם בבית-המקדש וסיפר לו את בשורת ה', ניגשו אליו הכוהנים, הסופרים והזקנים ושאלו:</verse>
				<verse number="2">"באיזו רשות אתה עושה את כל הדברים האלה?"</verse>
				<verse number="3">"אענה לשאלתם בתנאי שתענו לשאלתי," השיב להם ישוע.</verse>
				<verse number="4">"האם יוחנן המטביל נשלח על-ידי אלוהים או על-ידי בני-אדם?"</verse>
				<verse number="5">הם התייעצו ביניהם: "אם נגיד שאלוהים שלח את יוחנן, ישוע ישאל אותנו מדוע לא האמנו בו.</verse>
				<verse number="6">אבל אם נגיד שאלוהים לא שלח את יוחנן, העם יתנפל עלינו, כי כולם מאמינים שיוחנן היה נביא מאת אלוהים."</verse>
				<verse number="7">לבסוף השיבו לישוע: "איננו יכולים להשיב לשאלתך, מפני שאיננו יודעים את התשובה."</verse>
				<verse number="8">"אם כן, גם אני לא אשיב לשאלתכם," אמר ישוע.</verse>
				<verse number="9">ישוע פנה אל העם וסיפר להם את המשל הבא: "איש אחד נטע כרם ענבים, השכיר אותו לכורמים זרים ונסע לארץ רחוקה לכמה שנים.</verse>
				<verse number="10">בהגיע מועד הבציר שלח בעל הכרם אחד מאנשיו לאסוף את חלקו ביבול הענבים. אבל הכורמים הכו את השליח ושלחו אותו חזרה לאדוניו בידיים ריקות.</verse>
				<verse number="11">בעל הכרם שלח שליח אחר, אולם גורלו היה כגורל קודמו; הכורמים הכו אותו, קיללו אותו ושלחוהו בידיים ריקות.</verse>
				<verse number="12">בעל הכרם שלח אדם שלישי, אבל גם אותו הם פצעו וגירשו משם.</verse>
				<verse number="13">"מה אעשה?" שאל את עצמו בעל הכרם. 'אולי אם אשלח את בני האהוב הם יפחדו מפניו ויכבדו אותו.'</verse>
				<verse number="14">"אולם כשראו הכורמים את הבן אמרו: 'יש לנו כאן הזדמנות: הבן הזה יירש את הכרם לאחר מות אביו, אולם אם נהרוג אותו נזכה אנחנו בכרם!'</verse>
				<verse number="15">והכורמים גירשו את הבן מהכרם והרגו אותו. "מה לדעתכם יעשה בעל הכרם?</verse>
				<verse number="16">אני אומר לכם, הוא יבוא בעצמו, יהרוג את הכורמים וישכיר את הכרם לאחרים." "חס וחלילה שיעשו כך האנשים!" קראו השומעים.</verse>
				<verse number="17">ישוע נעץ בהם מבטו ואמר: "מה לדעתכם כוונת הפסוק בתהילים: 'אבן מאסו הבונים, הייתה לראש פינה'? האבן שהבונים זלזלו בה וזרקו אותה נעשתה לאבן החשובה ביותר בכל הבניין."</verse>
				<verse number="18">ישוע הוסיף: "מי שייפול על האבן הזאת יתנפץ לרסיסים, ומי שתיפול עליו האבן ישחק לאבק."</verse>
				<verse number="19">הסופרים וראשי הכוהנים הבינו שהם הכורמים הרשעים במשל ורצו לאסור את ישוע, אבל הם פחדו שמא העם יחולל מהומות.</verse>
				<verse number="20">הסופרים וראשי הכוהנים ציפו להזדמנות מתאימה לאסור את ישוע ולמסור אותו לידי השלטונות. יום אחד שלחו אליו מרגלים בדמות אנשים תמימים, כדי שינסו להכשילו בלשונו.</verse>
				<verse number="21">"רבי," פתחו מרגלים אלה, "אנחנו יודעים שאתה איש ישר, ושאיש אינו יכול להשפיע עליך לשקר. אנחנו גם יודעים שאתה באמת מלמד את דבר-אלוהים.</verse>
				<verse number="22">אמור לנו, האם עלינו לשלם מס לקיסר הרומאי או לא?"</verse>
				<verse number="23">ישוע הבין את מזימתם ולכן ענה:</verse>
				<verse number="24">"תנו לי מטבע ואומר לכם. של מי הדמות החקוקה כאן? ושל מי השם החקוק מתחת לדמות?" "של הקיסר," השיבו.</verse>
				<verse number="25">"של הקיסר?" שאל ישוע. "אם כן, תנו לקיסר את מה ששייך לו, ותנו לאלוהים את מה ששייך לאלוהים!"</verse>
				<verse number="26">ניסיונם להכשילו בלשונו לא הצליח. הם התפעלו כל-כך מתשובותיו עד שלא היו מילים בפיהם.</verse>
				<verse number="27">חבורה של צדוקים (הצדוקים לא האמינו בתחיית המתים) באה אל ישוע ושאלה:</verse>
				<verse number="28">"רבי, משה רבנו לימד אותנו בתורה שאם אדם נשוי מת ואינו משאיר אחריו ילדים, חייב אחיו להתחתן עם האלמנה, כדי שתוכל ללדת בן שישא את שם המת.</verse>
				<verse number="29">במשפחה אחת היו שבעה אחים. האח הבכור התחתן וכעבור זמן קצר מת ולא השאיר אחריו בן.</verse>
				<verse number="30">האח השני התחתן עם האלמנה, וגם הוא מת ולא השאיר בן.</verse>
				<verse number="31">כך היה גם עם האח השלישי. בקיצור, כל שבעת האחים התחתנו עם האישה האחת, כולם מתו ולא השאירו אחריהם ילדים.</verse>
				<verse number="32">לבסוף מתה גם האישה.</verse>
				<verse number="33">"רבי, למי תהיה שייכת האישה בתחיית המתים? הלא כל השבעה התחתנו אתה!"</verse>
				<verse number="34">נישואים הם רק בשביל האנשים בעולם הזה," השיב להם ישוע.</verse>
				<verse number="35">"אלה שיזכו לקום מן המתים ולחיות לנצח בעולם הבא, לא יינשאו.</verse>
				<verse number="36">בעולם הבא הם יהיו כמלאכים ושוב לא יכולים למות. הם גם בני-אלוהים, משום שקמו לתחייה.</verse>
				<verse number="37">"בנוגע לשאלתכם אם יקומו המתים לתחייה, משה רבנו אשרר בתורה את דבר תחיית המתים. כשתיאר משה כיצד נגלה אליו ה' בסנה הבוער, הוא קרא לה': 'אלוהי אברהם, אלוהי יצחק ואלוהי יעקב.'</verse>
				<verse number="38">זה כדי לומר שה' הוא אלוהי החיים ולא של המתים, כי בעיני אלוהים האנשים האלה חיים."</verse>
				<verse number="39">"יפה ענית, רבי," שיבחו אותו סופרים אחדים,</verse>
				<verse number="40">ואיש לא העז לשאול אותו שאלות נוספות.</verse>
				<verse number="41">שאל אותם ישוע שאלה: "מדוע טוענים האנשים שהמשיח הוא בן-דוד?</verse>
				<verse number="42">הלא דוד עצמו אומר בתהילים: 'נאום ה' לאדוני, שב לימיני</verse>
				<verse number="43">עד אשית אויביך לרגליך.'</verse>
				<verse number="44">כיצד יכול המשיח להיות בנו של דוד וגם אדוניו?"</verse>
				<verse number="45">בעוד כל העם מקשיב לו פנה ישוע אל תלמידיו ואמר:</verse>
				<verse number="46">"היזהרו מהסופרים, כי הם אוהבים להתהלך ברחובות בגלימות ולהיראות על ידי אנשים ושיגידו להם שלום ויחלקו להם כבוד. הם גם אוהבים לשבת במקומות הטובים בבתי-הכנסת ובסעודות-חג.</verse>
				<verse number="47">הם מעמידים פני צדיקים תמימים, ומתפללים בציבור תפילות ארוכות כדי לעשות רושם, אבל באותה עת הם מרמים את האלמנות ומגרשים אותן מבתיהן. משום כך אלוהים ישפוט אותם בחומרה רבה מאוד."</verse>
			</chapter>
			<chapter number="21">
				<verse number="1">ישוע עמד בבית-המקדש והביט בעשירים שמביאים את תרומותיהם אל תיבת האוצר.</verse>
				<verse number="2">בין התורמים הרבים הבחין גם באלמנה עניה שתרמה שתי פרוטות.</verse>
				<verse number="3">"אומר לכם את האמת," העיר ישוע, "האלמנה הענייה הזאת תרמה יותר מכל העשירים האלה.</verse>
				<verse number="4">שהרי כל העשירים האלה תרמו לאלוהים מתוך העודף והשפע שלהם, ואילו האלמנה הענייה הזאת תרמה את כל מה שהיה לה."</verse>
				<verse number="5">אחדים מתלמידיו העירו את תשומת לבו לעבודת האבנים המהודרת של בית-המקדש, ולחפצים היקרים שתרמו האנשים.</verse>
				<verse number="6">"אתם יכולים להתפעל מהמראה בינתיים," אמר להם ישוע, "אולם יבוא היום שהכול ייהרס ויתמוטט; אף אבן לא תישאר במקומה."</verse>
				<verse number="7">"רבי, מתי יקרה הדבר?" שאלו התלמידים. "האם נקבל אזהרה מראש?"</verse>
				<verse number="8">השיב ישוע: "אל תניחו לאיש לרמות אתכם. אנשים רבים יבואו ויטענו כי הם המשיח, ויודיעו שהקץ קרוב. אבל אל תאמינו להם.</verse>
				<verse number="9">כאשר תשמעו על מהומות ומלחמות, אל תיבהלו ואל תאבדו את עשתונותיכם. כי אמנם תפרוצנה מלחמות, אבל הקץ לא יבוא מיד.</verse>
				<verse number="10">מדינות וממלכות תילחמנה זו בזו,</verse>
				<verse number="11">בארצות רבות תתחוללנה רעידות אדמה אדירות ומגפות, ויהיה רעב גדול; בשמים ייראו מראות נוראים ואותות גדולים.</verse>
				<verse number="12">"אולם לפני שיתרחשו כל הדברים האלה ירדפו אתכם, ישפטו אתכם בבתי-כנסת, ישליכו אתכם לכלא ויעמידו אתכם לפני מלכים ושליטים למען שמי.</verse>
				<verse number="13">זאת תהיה הזדמנות עבורכם להעיד עלי.</verse>
				<verse number="14">אל תדאגו כיצד תתגוננו בפני האשמותיהם,</verse>
				<verse number="15">כי אשים בפיכם את המילים המתאימות, ואתן לכם חכמה שאויביכם לא יוכלו להתמודד איתה ולסתור אותה.</verse>
				<verse number="16">גם האנשים הקרובים אליכם ביותר - הוריכם, אחיכם, חבריכם וקרובי משפחתכם - יבגדו בכם ויביאו למאסרכם, ויהיו ביניכם כאלה שימותו.</verse>
				<verse number="17">כולם ישנאו אתכם בגלל נאמנותכם לי,</verse>
				<verse number="18">אולם אף שערה אחת לא תיפול מראשכם!</verse>
				<verse number="19">בנאמנותכם ובעמידתכם האיתנה תושיעו את נפשותיכם.</verse>
				<verse number="20">"כאשר תראו את ירושלים מוקפת אויבים דעו שחורבנה קרוב.</verse>
				<verse number="21">אז תושבי יהודה יברחו אל ההרים; על תושבי ירושלים להשתדל לברוח מהעיר, ואוי לתושבי הסביבה שינסו להיכנס לירושלים!</verse>
				<verse number="22">יהיו אלה ימי נקם אשר נועדו לקיים את נבואות התנ"ך.</verse>
				<verse number="23">בימים ההם אוי לנשים בהיריון ולאמהות המניקות, מפני שצרה גדולה תבוא על הארץ, ואלוהים ישפוך את זעמו על העם הזה.</verse>
				<verse number="24">רבים ייהרגו בחרב האויב או יוגלו לכל קצוות תבל, וירושלים תיפול בידי גויים אשר ידכאו אותה עד שתסתיים תקופת שלטון הגויים במועד שקבע ה'.</verse>
				<verse number="25">"אותות מבשרי רעה יופיעו בשמש, בירח ובכוכבים, ואילו על פני האדמה - עמים שלמים יתייאשו ויפחדו מגעש הים והגלים הסוערים.</verse>
				<verse number="26">אנשים יתעלפו מאימה ופחד מפני המאורעות שיבואו על העולם, משום שכוחות השמים יזדעזעו.</verse>
				<verse number="27">ואז יראו אנשי הארץ את בן-האדם בא בענן, בגבורה ובכבוד גדול.</verse>
				<verse number="28">כאשר יתחילו כל הדברים האלה להתרחש, התעודדו והרימו את ראשכם, כי ישועתכם קרובה!"</verse>
				<verse number="29">אחר כך סיפר להם ישוע את המשל הבא: "הביטו בעץ התאנה או בכל עץ אחר.</verse>
				<verse number="30">כאשר העץ מלבלב יודעים אתם שקרב הקיץ בלי שיאמרו לכם זאת.</verse>
				<verse number="31">כך, כאשר תראו את התרחשות המאורעות האלה, דעו שמלכות האלוהים קרובה.</verse>
				<verse number="32">"אני אומר לכם: כל הדברים האלה יתרחשו לפני שיחלוף הדור הזה.</verse>
				<verse number="33">השמים והארץ יחלפו, אבל דברי לא יחלפו.</verse>
				<verse number="34">"היזהרו לכם - אל תאבדו את הראש בשכרות, בבזבזנות, בתענוגות ובדאגות מחייה, פן יבוא עליכם היום ההוא במפתיע, כמלכודת.</verse>
				<verse number="35">היום ההוא יבוא על כל יושבי תבל!</verse>
				<verse number="36">משום כך שימרו תמיד על ערנותכם, והתפללו שאלוהים יעניק לכם כוח לצאת בשלום מכל העתיד להתרחש, ולהתייצב לפני בן-האדם." [(37-38) ]יום-יום הלך ישוע ללמד בבית-המקדש, והעם היה מתאסף בהמונים משעות הבוקר המוקדמות כדי להקשיב לדבריו. בלילות נהג ישוע ללכת לישון על הר הזיתים.</verse>
			</chapter>
			<chapter number="22">
				<verse number="1">[(1-2) ]בהתקרב חג הפסח חיפשו ראשי הכוהנים והסופרים דרך להיפטר מישוע בלי לעורר מהומות בעם - דבר שפחדו ממנו מאוד.</verse>
				<verse number="2">***</verse>
				<verse number="3">באותה עת פיתה השטן את יהודה איש קריות, שהיה אחד משנים-עשר תלמידי ישוע.</verse>
				<verse number="4">יהודה הלך אל ראשי הכוהנים ואל מפקדי משמר בית- המקדש כדי להתייעץ איתם כיצד להסגיר את ישוע לידיהם.</verse>
				<verse number="5">ראשי הכוהנים ומפקדי משמר בית-המקדש שמחו מאוד על העזרה שהציע להם יהודה, והבטיחו לו כסף.</verse>
				<verse number="6">מאותה עת חיפש יהודה הזדמנות להסגיר את ישוע לידיהם, כשלא יהיה בחברת אנשים רבים.</verse>
				<verse number="7">בהגיע חג הפסח, בו מקריבים זבח,</verse>
				<verse number="8">שלח ישוע את פטרוס ויוחנן להכין את הסדר.</verse>
				<verse number="9">"היכן אתה רוצה שנכין את הסעודה?" שאלו את ישוע.</verse>
				<verse number="10">"בכניסה לירושלים תפגשו אדם נושא כד מים," השיב ישוע. "לכו אחריו, היכנסו אל הבית שאליו יכנס</verse>
				<verse number="11">ואמרו לבעל הבית: 'רבנו ביקש שתראה לנו את חדר האורחים אשר הכנת לו ולתלמידיו בשביל הסדר.'</verse>
				<verse number="12">הוא יוביל אתכם אל הקומה השנייה ויראה לכם חדר גדול שהכין למעננו. שם תכינו את הסעודה."</verse>
				<verse number="13">פטרוס ויוחנן הלכו העירה; הכול התרחש בדיוק כפי שאמר ישוע, והם הכינו את הסדר.</verse>
				<verse number="14">מאוחר יותר הגיעו ישוע ושאר התלמידים, וכשהגיעה השעה התיישבו כולם סביב השולחן.</verse>
				<verse number="15">"נכספתי לאכול עמכם את סעודת הפסח לפני שאתייסר," פתח ישוע ואמר:</verse>
				<verse number="16">"אני אומר לכם ששוב לא אוכל את סעודת הפסח, עד אשר יתקיים במלוא משמעותה במלכות האלוהים."</verse>
				<verse number="17">לאחר מכן לקח ישוע כוס יין, ברך ואמר: "קחו את היין ושתו ממנו כולכם.</verse>
				<verse number="18">דעו לכם ששוב לא אשתה יין עד אשר תבוא מלכות האלוהים."</verse>
				<verse number="19">לאחר מכן הוא לקח כיכר לחם (מצה), ברך, פרס את הלחם לפרוסות, נתן לתלמידיו ואמר: "זהו גופי הניתן בעדכם. איכלו אותו לזיכרוני."</verse>
				<verse number="20">בתום הסעודה הגיש להם ישוע עוד כוס יין ואמר: "זהו הדם אשר נשפך למען רבים, כדי לחתום את הברית החדשה בין אלוהים לבני-האדם.</verse>
				<verse number="21">אולם ליד השולחן יושב האיש שיסגיר אותי.</verse>
				<verse number="22">אמנם נגזר עלי למות, אבל אוי לאיש שיסגיר אותי!"</verse>
				<verse number="23">התלמידים החלו לשאול זה את זה מי מהם עלול לעשות מעשה נורא שכזה.</verse>
				<verse number="24">בין התלמידים התעורר ויכוח: מי מהם החשוב ביותר.</verse>
				<verse number="25">אמר להם ישוע: "בעולמנו רודים המלכים והשליטים בנתיניהם, ובכל זאת אלה נחשבים לדורשים בטוב נתיניהם.</verse>
				<verse number="26">אולם אצלכם המצב שונה: מי שמרבה לשרת אתכם הוא יהיה הגדול מביניכם, והמנהיג יהיה משרת.</verse>
				<verse number="27">ומי נחשב גדול, מי שיושב בשולחן או מי שמשרת את מי שבשולחן? כמובן שהיושב בשולחן. ואילו אני ביניכם כמשרת.</verse>
				<verse number="28">"מאחר ששמרתם לי אמונים על-אף הצרות והקשיים,</verse>
				<verse number="29">ומאחר שאבי הנחיל לי מלכות, הריני מעניק לכם בזאת את הזכות</verse>
				<verse number="30">לאכול ולשתות על שולחני במלכותי, ולשבת על כיסאות לשפוט את שנים-עשר שבטי ישראל."</verse>
				<verse number="31">"שמעון, שמעון," המשיך האדון, "השטן דורש את כולכם, לסנן אתכם כמו חיטה.</verse>
				<verse number="32">אבל התפללתי בעדך שלא תאבד את אמונתך. לאחר שתחזור בתשובה חזק את אחיך."</verse>
				<verse number="33">"אדוני," קרא שמעון פטרוס, "אני מוכן ללכת איתך לבית-הסוהר ואף למות איתך!"</verse>
				<verse number="34">אולם ישוע ענה: "פטרוס, אני אומר לך שעוד היום, לפני קריאת התרנגול, תתכחש לי שלוש פעמים ותאמר שאינך מכיר אותי כלל.</verse>
				<verse number="35">"כאשר שלחתי אתכם לבשר את הבשורה בלי כסף, בלי תרמיל ובלי נעליים האם חסרתם משהו?" המשיך ישוע. "לא חסר לנו דבר," השיבו.</verse>
				<verse number="36">"אבל עכשיו," אמר להם ישוע, "למי שיש כסף ותרמיל שייקח אותם איתו; ולמי שאין חרב - שימכור את מעילו ויקנה אחת.</verse>
				<verse number="37">כי הגיע המועד שתתקיים הנבואה הכתובה עלי: 'הוא נימנה בין פושעים.' כן, כל מה שכתבו עלי הנביאים יתקיים במלואו."</verse>
				<verse number="38">"אדון," קראו התלמידים, "יש לנו כאן שתי חרבות." "אלה מספיקות לכם," השיב ישוע.</verse>
				<verse number="39">לאחר מכן יצא ישוע מהעיר והלך אל הר הזיתים, כמנהגו מדי יום, והתלמידים הלכו בעקבותיו.</verse>
				<verse number="40">בהגיעו אל המקום אמר ישוע לתלמידיו: "התפללו שלא תבואו לידי ניסיון."</verse>
				<verse number="41">ישוע התרחק מתלמידיו מרחק-מה, כרע על ברכיו והתפלל:</verse>
				<verse number="42">"אבי, אם יש ברצונך, אנא, הרחק ממני את כוס הייסורים. אולם אני רוצה שייעשה רצונך ולא רצוני."</verse>
				<verse number="43">לאחר מכן נגלה אליו מלאך מן השמים וחיזק אותו.</verse>
				<verse number="44">בגלל סבלו הרב הוא התפלל בדבקות רבה, וזיעתו נפלה על הארץ כטיפות דם גדולות.</verse>
				<verse number="45">כאשר סיים ישוע את תפילתו וחזר אל תלמידיו, מצא אותם ישנים מרוב צער ועייפות.</verse>
				<verse number="46">"מדוע אתם ישנים?" שאל ישוע. "קומו והתפללו שלא תבואו לידי ניסיון."</verse>
				<verse number="47">בעודו מדבר התקרב אליו קהל גדול של אנשים ובראשם צעד יהודה, שהיה אחד מתלמידיו. יהודה קרב אל ישוע כדי לנשקו,</verse>
				<verse number="48">אולם ישוע אמר לו: "יהודה, האם בנשיקה אתה עומד להסגיר את בן-האדם?"</verse>
				<verse number="49">כשראו התלמידים את העומד להתרחש שאלו את ישוע: "אדון, אתה רוצה שנכה אותם בחרבות שלנו?</verse>
				<verse number="50">ואחד מהם קיצץ את אוזנו הימנית של עבד הכוהן הגדול.</verse>
				<verse number="51">ישוע עצר בעדם ואמר: "הניחו להם לעשות את שלהם." לאחר מכן נגע באוזנו של העבד וריפא אותה.</verse>
				<verse number="52">ישוע פנה אל ראשי הכוהנים, מפקדי משמר בית-המקדש והזקנים שבאו לאסרו: 'מדוע אתם באים אלי במקלות ובחרבות, האם אני גנב או שודד?</verse>
				<verse number="53">מדוע לא אסרתם אותי בבית-המקדש? הרי הייתי שם כל יום. אבל זוהי שעתכם, ושעת שלטון החושך."</verse>
				<verse number="54">הם אסרו את ישוע והובילוהו אל בית הכוהן הגדול. פטרוס הלך אחריהם במרחק-מה,</verse>
				<verse number="55">אולם הצטרף אליהם כשהדליקו מדורה בחצר והתיישבו סביבה.</verse>
				<verse number="56">משרתת אחת הבחינה בפטרוס לאור המדורה. היא נעצה בו מבט וקראה: "האיש הזה היה עם ישוע!"</verse>
				<verse number="57">פטרוס הכחיש בתוקף את דבריה: "אישה, איני מכיר אותו כלל!"</verse>
				<verse number="58">כעבור זמן קצר הבחין מישהו אחר בפטרוס. "אתה ודאי אחד מהם!" אמר. "מה פתאום," הכחיש פטרוס, "אינני אחד מהם!"</verse>
				<verse number="59">כעבור שעה בערך העיר אדם נוסף: "אין לי ספק שהאיש הזה היה עם ישוע, כי שניהם מהגליל."</verse>
				<verse number="60">פטרוס הכחיש שוב: "בן-אדם, איני יודע על מה אתה מדבר..." לפני שסיים פטרוס את דבריו נשמעה קריאת התרנגול.</verse>
				<verse number="61">באותו רגע פנה ישוע והביט בעיניו של פטרוס. אז נזכר פטרוס בדברי האדון: "לפני קריאת התרנגול תתכחש לי שלוש פעמים."</verse>
				<verse number="62">הוא יצא מהחצר ומירר בבכי.</verse>
				<verse number="63">החיילים שהופקדו על שמירת ישוע לעגו לו, הכו אותו והתעללו בו.</verse>
				<verse number="64">הם קשרו את עיניו, הכו אותו באגרופים וקראו בלעג: "נביא שכמוך, נחש מי הכה אותך?"</verse>
				<verse number="65">הם המשיכו לקלל ולהעליב אותו.</verse>
				<verse number="66">למחרת בבוקר הובא ישוע לפני חברי הסנהדרין, ראשי הכוהנים, הסופרים וזקני העם.</verse>
				<verse number="67">"האם אתה באמת המשיח?" שאלו אותו. אך ישוע השיב: "אם אגיד לכם, לא תאמינו לי,</verse>
				<verse number="68">ואם אשאל אתכם שאלות לא תשיבו לי.</verse>
				<verse number="69">אולם עוד מעט בן-האדם ישב לימין גבורת האלוהים."</verse>
				<verse number="70">"אם כך, בן-אלוהים אתה?" "אתם אמרתם שאני הוא" השיב ישוע.</verse>
				<verse number="71">"איננו זקוקים לעדויות נוספות!" הם קראו. "במו אוזנינו שמענו אותו אומר דברים אלה!"</verse>
			</chapter>
			<chapter number="23">
				<verse number="1">ראשי הכוהנים, הסופרים, זקני העם וחברי הסנהדרין הוליכו את ישוע אל פילטוס,</verse>
				<verse number="2">ומיד החלו להאשים אותו: "האיש הזה מסית את העם לא לשלם מס לקיסר הרומאי, וטוען שהוא המשיח, כלומר מלך!"</verse>
				<verse number="3">"האם אתה מלך היהודים?" שאל פילטוס את ישוע. "אתה אומר," ענה ישוע.</verse>
				<verse number="4">פילטוס פנה אל ראשי הכוהנים ואל ההמון וקרא: "מה אתם רוצים ממנו? הוא לא עבר על שום חוק!"</verse>
				<verse number="5">אולם הם התעקשו: "אבל הוא מסית את העם בכל אזור יהודה נגד השלטון. הוא החל בכך בגליל, ועכשיו הוא בא לירושלים."</verse>
				<verse number="6">"האם הוא תושב הגליל?" שאל פילטוס.</verse>
				<verse number="7">"כן," השיבו לו. מאחר שהגליל היה במחוז שיפוטו של הורדוס, החליט פילטוס לשלוח את ישוע אליו. מלבד זאת, באותה העת היה הורדוס בירושלים.</verse>
				<verse number="8">הורדוס שמח מאוד לראות את ישוע, מכיוון ששמע עליו ניסים ונפלאות, ומזה זמן רב השתוקק לפגוש אותו פנים אל פנים ולחזות בניסים שחולל.</verse>
				<verse number="9">הורדוס שאל את ישוע שאלות רבות, אולם ישוע לא השיב דבר.</verse>
				<verse number="10">בינתיים ראשי הכוהנים והסופרים הטיחו את האשמותיהם בישוע.</verse>
				<verse number="11">גם הורדוס וחייליו בזו לישוע וצחקו לו; הם הלבישו אותו גלימת פאר ושלחוהו חזרה אל פילטוס.</verse>
				<verse number="12">הורדוס ופילטוס, שהיו עד אז אויבים, הפכו באותו יום לידידים.</verse>
				<verse number="13">פילטוס אסף את ראשי הכוהנים, ומנהיגים אחרים ואת העם,</verse>
				<verse number="14">והודיע להם: "הבאתם לפני את האיש הזה וטענתם שהוא מסית את העם למרוד בשלטון. חקרתי אותו היטב בנוכחותכם ולא מצאתי כל יסוד להאשמותיכם!</verse>
				<verse number="15">גם הורדוס לא מצא כל אשמה בישוע, ולכן שלח אותו אלינו. האיש הזה לא עשה כל מעשה שדינו מוות!</verse>
				<verse number="16">משום כך אלקה אותו בשוט ואשחרר אותו."</verse>
				<verse number="17">מדי שנה בחג הפסח, נהג פילטוס לשחרר אסיר יהודי אחד.</verse>
				<verse number="18">אך כולם צעקו פה אחד: "קחו אותו מכאן! שחרר לנו את בר-אבא!"</verse>
				<verse number="19">(בר-אבא היה במאסר באשמת רצח והסתה למרד בירושלים).</verse>
				<verse number="20">פילטוס רצה לשחרר את ישוע, ולכן ניסה להתווכח עם הקהל.</verse>
				<verse number="21">אבל הקהל התעקש: "צלוב אותו! צלוב אותו!"</verse>
				<verse number="22">פילטוס שאל אותם פעם שלישית: "מדוע? מה הוא עשה? לא מצאתי כל סיבה להוציאו להורג. אלקה אותו בשוט ואשחרר אותו."</verse>
				<verse number="23">אבל הם המשיכו לצעוק ולהפציר בו לצלוב את ישוע, וצעקותיהם הכריעו את הנידון.</verse>
				<verse number="24">פילטוס נכנע לדרישתם ודן את ישוע למוות.</verse>
				<verse number="25">על-פי בקשתם שחרר את בר-אבא, שהיה אסור באשמת רצח ומרידה, ומסר לידיהם את ישוע כדי שיעשו בו כרצונם.</verse>
				<verse number="26">בהוליכם את ישוע אל מקום הצליבה פגשו בדרך את שמעון הקירני, שחזר מן השדה, ואילצוהו ללכת אחרי ישוע ולשאת את צלבו.</verse>
				<verse number="27">בין הקהל הרב שהלך אחרי ישוע היו גם נשים רבות שספדו עליו.</verse>
				<verse number="28">ישוע פנה אליהן ואמר: "בנות ירושלים, אל תבכינה עלי, כי אם על עצמכן ועל ילדיכן,</verse>
				<verse number="29">כי תבוא העת שבה נשים שאין להן ילדים תיחשבנה לבנות מזל.</verse>
				<verse number="30">בעת ההיא יתחננו בני-האדם לפני ההרים שיפלו עליהם ויכסו אותם, ולפני הגבעות - שתקבורנה אותם.</verse>
				<verse number="31">שהרי אם זהו גורלו של אדם חף מפשע, מה נורא יהיה גורלם של האשמים באמת!"</verse>
				<verse number="32">יחד עם ישוע הובלו למוות גם שני פושעים.</verse>
				<verse number="33">בהגיעם אל המקום שנקרא גלגלתא - או מקום הגולגולת - הם צלבו את השלושה: את ישוע במרכז, ואת שני הפושעים לימינו ולשמאלו.</verse>
				<verse number="34">"אבי, סלח להם," קרא ישוע, "כי אינם יודעים מה הם עושים!" בינתיים ערכו החיילים הגרלה וחילקו ביניהם את בגדי ישוע.</verse>
				<verse number="35">ההמון עמד והביט במתרחש, ואילו מנהיגי העם לעגו לו וקראו: "הוא 'הושיע' כל-כך הרבה אנשים? אם הוא באמת המשיח בחיר האלוהים, הבה נראה כיצד יושיע את עצמו!"</verse>
				<verse number="36">גם החיילים התלו בו; הם נתנו לו לשתות חומץ</verse>
				<verse number="37">וקראו: "אם אתה באמת מלך היהודים, הושע את עצמך!"</verse>
				<verse number="38">מעל ראשו של ישוע תלו שלט: "זהו מלך היהודים".</verse>
				<verse number="39">אחד הפושעים שהיה תלוי לצידו של ישוע לעג לו ואמר: "אם אתה באמת המשיח, מדוע אינך מציל את עצמך ואותנו לפני שיהיה מאוחר מדי?"</verse>
				<verse number="40">הפושע השני גער בחברו ואמר: "האם גם במותך אינך ירא את האלוהים?</verse>
				<verse number="41">אנחנו נענשים בעונש שמגיע לנו על מעשינו הרעים, אולם האדם הזה חף מפשע!"</verse>
				<verse number="42">הוא פנה אל ישוע ואמר: "ישוע, זכור אותי כשתבוא אל מלכותך."</verse>
				<verse number="43">"עוד היום אתה תהיה איתי בגן-עדן," ענה לו ישוע.</verse>
				<verse number="44">בשעה שתים-עשרה בצהריים כיסה חושך את כל הארץ למשך שלוש שעות.</verse>
				<verse number="45">אור השמש חשך, והפרוכת התלויה לפני קודש הקודשים בבית-המקדש נקרעה לשניים.</verse>
				<verse number="46">לאחר מכן קרא ישוע בקול גדול: "אבי, אני מפקיד את רוחי בידך." ונפח את נשמתו.</verse>
				<verse number="47">קצין רומאי בכיר, אשר ראה את המתרחש, נמלא יראת אלוהים וקרא: "האיש הזה באמת היה צדיק."</verse>
				<verse number="48">משנוכחו האנשים שבאו לחזות בצליבה כי ישוע מת, הצטערו צער רב והלכו לבתיהם.</verse>
				<verse number="49">כל חבריו וידידיו של ישוע, וביניהם הנשים שהלכו אחריו מהגליל, עמדו במרחק מה והביטו במתרחש. [(50-51) ]בין ידידיו של ישוע היה גם אדם בשם יוסף מהעיירה היהודית רמתיים. יוסף היה איש טוב וישר והאמין בביאת המשיח. למרות שהיה חבר הסנהדרין לא הסכים עם החלטתם ופעולתם.</verse>
				<verse number="50">***</verse>
				<verse number="51">***</verse>
				<verse number="52">יוסף הלך אל פילטוס וביקש ממנו את גופתו של ישוע.</verse>
				<verse number="53">לאחר שהוריד את הגופה מן הצלב עטף אותה יוסף בסדין, וקבר אותה בקבר חדש חצוב בסלע, שטרם נקבר בו איש.</verse>
				<verse number="54">כל זה התרחש ביום שישי בערב, לפני כניסת השבת.</verse>
				<verse number="55">הנשים אשר באו עם ישוע מהגליל הלכו אחרי יוסף וראו היכן שקבר את הגופה.</verse>
				<verse number="56">לאחר מכן הלכו והכינו מרקחת בשמים, אולם לא שבו מיד אל הקבר, כי בינתיים נכנסה השבת והן לא רצו לחלל אותה.</verse>
			</chapter>
			<chapter number="24">
				<verse number="1">ביום ראשון השכם בבוקר לקחו הנשים את המרקחת שהכינו והלכו אל הקבר.</verse>
				<verse number="2">בהגיען אל המקום גילו כי הסלע הגדול שסתם את פתח הקבר הוזז ממקומו.</verse>
				<verse number="3">הן נכנסו פנימה, אך לא מצאו את גופתו של האדון ישוע.</verse>
				<verse number="4">הנשים היו במבוכה גדולה ולא הבינו מה קרה. לפתע נגלו אליהן שני אנשים לבושים גלימות מבריקות ונוצצות.</verse>
				<verse number="5">בפחד רב השתחוו הנשים לפני השניים. "מדוע אתן מחפשות את החי בין המתים?" שאלו השניים. [(6-7) ]"הוא אינו נמצא כאן, הוא קם לתחייה! האם אינכן זוכרות שעוד בהיותו בגליל סיפר לכן שעל בן-האדם להימסר לידי אנשים רשעים, שיצלבו אותו, אבל ביום השלישי יקום לתחייה?"</verse>
				<verse number="6">***</verse>
				<verse number="7">***</verse>
				<verse number="8">הנשים נזכרו בדברי ישוע</verse>
				<verse number="9">ומיהרו לשוב העירה, כדי לספר את החדשות לאחד-עשר התלמידים ולכל השאר.</verse>
				<verse number="10">(אלה הנשים שהלכו אל הקבר: מרים המגדלית, יוחנה, מרים אמו של יעקב ואחרות).</verse>
				<verse number="11">אולם דברי הנשים נשמעו באוזניהם כסיפור דמיוני, והם לא האמינו להן.</verse>
				<verse number="12">אך פטרוס קם ורץ אל הקבר. בהביטו פנימה ראה את התכריכים מונחים במקומם, אך הגופה לא הייתה שם. הוא לא הבין מה קרה ועזב את המקום.</verse>
				<verse number="13">באותו יום הלכו שניים מתלמידיו של ישוע בדרך המובילה לעמאוס - כפר המרוחק כאחד עשר ק"מ מירושלים.</verse>
				<verse number="14">בעודם משוחחים ביניהם על מות ישוע,</verse>
				<verse number="15">הופיע לפתע ישוע עצמו ונלווה אליהם.</verse>
				<verse number="16">אך השניים לא הכירוהו, כי עיניהם היו אחוזות.</verse>
				<verse number="17">"על מה אתם משוחחים?" שאל אותם ישוע. השניים נעצרו, וישוע ראה שפניהם הביעו צער וכאב.</verse>
				<verse number="18">אחד מהשניים, קליופס שמו, השיב: "אתה ודאי האדם היחיד בכל ירושלים שאינו יודע מה קרה בעיר בימים האחרונים."</verse>
				<verse number="19">"מה קרה בעיר?" שאל ישוע. "אנחנו מתכוונים לישוע מנצרת," הסבירו השניים. "ישוע היה נביא שחולל נסים ונפלאות, ומורה חכם בעיני אלוהים ובעיני העם.</verse>
				<verse number="20">אבל ראשי הכוהנים ורבים ממנהיגנו אסרו אותו ומסרוהו לידי הרומאים, כדי שיגזרו עליו דין מוות, ואלה צלבו אותו.</verse>
				<verse number="21">ואילו אנחנו חשבנו וקיווינו שהוא המשיח העתיד לגאול את עם-ישראל. כל מה שסיפרנו לך קרה לפני שלושה ימים, [(22-23) ]אך בזאת לא תם הסיפור! מספר נשים מקבוצתנו הלכו הבוקר אל הקבר, וכשחזרו היה בפיהן סיפור בלתי רגיל. הנשים סיפרו כי גופתו של ישוע נעלמה, וכי פגשו בקבר שני מלאכים שאמרו להן כי ישוע חי!</verse>
				<verse number="22">***</verse>
				<verse number="23">***</verse>
				<verse number="24">כמה מאנשינו מיהרו אל הקבר כדי לבדוק את דברי הנשים, ונוכחו שהן צדקו; גופתו של ישוע באמת נעלמה."</verse>
				<verse number="25">"כסילים!" קרא ישוע. "האם כל-כך קשה לכם להאמין לדברי הנביאים בכתבי-הקודש?</verse>
				<verse number="26">האם לא ניבאו הנביאים באופן ברור שהמשיח יסבול את העינויים הנוראים האלה, לפני שיתגלה כבודו והדרו?"</verse>
				<verse number="27">לאחר מכן הוא ציטט להם פסוקים מן התנ"ך והסביר להם את כל מה שנאמר עליו בכתובים, החל מבראשית וכלה בדברי הנביאים.</verse>
				<verse number="28">בינתיים התקרבו השלושה לעמאוס - הכפר שאליו היו מועדות פניהם. ישוע נראה כעומד להמשיך בדרכו,</verse>
				<verse number="29">אולם השניים הפצירו בו ללון בביתם, כי הייתה שעת ערב, וישוע נענה להזמנתם.</verse>
				<verse number="30">כשהתיישבו לאכול ברך ישוע על הלחם, פרס אותו והגישו להם.</verse>
				<verse number="31">לפתע כאילו נפקחו עיניהם, והם הכירו את ישוע. באותו רגע הוא נעלם מעיניהם.</verse>
				<verse number="32">השניים החלו לספר זה לזה כיצד התרגשו בשעה שישוע דיבר אליהם וביאר להם את הכתוב בתנ"ך.</verse>
				<verse number="33">בלי לאבד זמן קמו השניים וחזרו לירושלים, שם מצאו את אחד-עשר התלמידים ואחרים מתלמידי ישוע אשר קיבלו את פניהם בקריאה:</verse>
				<verse number="34">"האדון באמת קם לתחייה! הוא נגלה לפטרוס!"</verse>
				<verse number="35">השניים מעמאוס סיפרו כיצד נגלה ישוע גם אליהם כשהלכו בדרך, וכיצד הכירו אותו כשפרס את הלחם.</verse>
				<verse number="36">בשעה שדיברו הופיע ישוע בחדר וברך אותם לשלום.</verse>
				<verse number="37">הופעתו הבהילה אותם, כי חשבו שרוח רפאים לפניהם!</verse>
				<verse number="38">"מדוע נבהלתם?" שאל ישוע." מדוע אינכם מאמינים שאני הוא העומד לפניכם?</verse>
				<verse number="39">הביטו בידי! הביטו ברגלי! אתם יכולים לראות ללא ספק שאני הוא העומד לפניכם! געו בי והיווכחו שאינני רוח, שהרי לרוח אין בשר ועצמות כפי שיש לי!"</verse>
				<verse number="40">בשעה שדיבר הראה להם ישוע את נקבי המסמרים בידיו ואת הפצעים ברגליו.</verse>
				<verse number="41">על אף שמחתם הרבה עדיין הטילו התלמידים ספק ולא האמינו. משום כך שאל אותם ישוע: "האם יש לכם כאן משהו לאכול?"</verse>
				<verse number="42">הם הגישו לו חתיכת דג צלוי,</verse>
				<verse number="43">וישוע אכל את הדג לנגד עיניהם.</verse>
				<verse number="44">לאחר מכן אמר ישוע: "האם אינכם זוכרים שעוד בהיותי אתכם סיפרתי לכם שכל מה שאמרו עלי משה, הנביאים ובתהילים חייב להתקיים?"</verse>
				<verse number="45">ישוע פתח את לבם כדי שסוף סוף יבינו את הכתובים,</verse>
				<verse number="46">והוסיף: "עוד לפני זמן רב נכתב שעל המשיח להתענות, למות ולקום לתחייה ביום השלישי.</verse>
				<verse number="47">ועוד כתוב כי דבר אלוהים יצא אל כל העמים, החל מירושלים, וכי כל מי שיאמין בי ויחזור בתשובה יסלחו לו חטאיו.</verse>
				<verse number="48">אתם עדים לקיום הנבואות האלה.</verse>
				<verse number="49">"עתה אני עומד לשלוח אליכם את אשר הבטיח אבי. הישארו כאן בירושלים עד שיבוא רוח הקודש וימלא אתכם בכוח ובגבורה מן השמים."</verse>
				<verse number="50">לאחר מכן הוא הוביל אותם אל בית-עניה, שם נשא את ידיו אל השמים וברך אותם.</verse>
				<verse number="51">תוך כדי ברכתו נפרד מהם ישוע ועלה השמיימה.</verse>
				<verse number="52">התלמידים השתחוו לו וחזרו לירושלים מלאי שמחה,</verse>
				<verse number="53">ואת כל זמנם בילו בבית-המקדש כשהם מהללים ומברכים את האלוהים.</verse>
			</chapter>
		</book>
		<book number="43">
			<chapter number="1">
				<verse number="1">בראשית היה הדבר, והדבר היה עם האלוהים, ואלוהים היה הדבר.</verse>
				<verse number="2">הוא היה בראשית עם האלוהים.</verse>
				<verse number="3">דרכו נברא הכל, אין דבר שלא נברא על-ידו.</verse>
				<verse number="4">בו היו חיים, וחיים אלה היו האור לבני-אדם.</verse>
				<verse number="5">האור מאיר בחושך, והחושך לא התגבר עליו.</verse>
				<verse number="6">אלוהים שלח אדם בשם יוחנן</verse>
				<verse number="7">להעיד על האור האמתי, כדי שכולם יאמינו בו.</verse>
				<verse number="8">יוחנן עצמו לא היה האור; הוא רק נשלח לזהות את האור</verse>
				<verse number="9">האמתי שבא לעולם כדי להאיר לכל בני-האדם.</verse>
				<verse number="10">האור בא אל העולם שנברא על ידיו, אך העולם לא הכיר אותו.</verse>
				<verse number="11">הוא בא אל שלו, אך אלה לא קיבלו אותו.</verse>
				<verse number="12">אבל לכל אלה שהאמינו בו הוא העניק את הזכות להיות בני-אלוהים.</verse>
				<verse number="13">כל המאמינים בו נולדו מחדש — לא בלידה ביולוגית מגבר ואישה, ולא מרצון האדם, אלא מרצון האלוהים.</verse>
				<verse number="14">הדבר נהיה בשר ושכן בתוכינו. אנחנו ראינו את כבודו, כבוד הבן היחיד מהאב, מלא חסד ואמת.</verse>
				<verse number="15">יוחנן העיד עליו וקרא: "הנה האדם שאליו התכוונתי, כשסיפרתי לכם שאחרי עומד לבוא אדם גדול ונעלה ממני, כי הוא היה לפני שהייתי אני."</verse>
				<verse number="16">כולנו התברכנו בברכות רבות מעושרו ומחסדו.</verse>
				<verse number="17">כי בעוד שמשה רבנו מסר לנו את התורה, ישוע המשיח העניק לנו חסד ואמת.</verse>
				<verse number="18">איש לא ראה מעולם את האלוהים, מלבד בנו היחיד הנמצא סמוך אל חיקו, והוא סיפר לנו על אביו.</verse>
				<verse number="19">זוהי, אם כן, עדותו של יוחנן: כאשר שלחו אליו היהודים כוהנים ולווים מירושלים כדי לברר מי הוא,</verse>
				<verse number="20">יוחנן הודה מיד: "אינני המשיח!"</verse>
				<verse number="21">"אם כן, מי אתה?" דרשו לדעת. "האם אתה אליהו?" "לא," השיב יוחנן.</verse>
				<verse number="22">"מי אתה? מה יש לך לומר? ברצוננו לדעת מה להשיב לשולחינו."</verse>
				<verse number="23">"אני הקול הקורא במדבר כנבואת ישעיהו: 'פנו דרך לה'!" השיב יוחנן. [(24-25) ]אנשים אלה, שנשלחו על-ידי הפרושים, המשיכו לשאול אותו: "אם אינך המשיח, אינך אליהו ואינך הנביא, מדוע אתה מטביל את האנשים?"</verse>
				<verse number="24">***</verse>
				<verse number="25">***</verse>
				<verse number="26">"אני מטביל רק במים," השיב יוחנן, "אולם דעו ביניכם עומד אדם שלא פגשתם מעולם.</verse>
				<verse number="27">למרות שהוא בא אחרי הוא היה לפני, ואיני ראוי אפילו להתיר את שרוך נעליו."</verse>
				<verse number="28">כל זה התרחש בכפר בית-עניה שעל חוף הירדן — במקום שבו נהג יוחנן להטביל.</verse>
				<verse number="29">למחרת ראה יוחנן את ישוע בא לקראתו והכריז: "הביטו! הנה שה האלוהים הנושא את חטאי העולם.</verse>
				<verse number="30">אליו התכוונתי כשסיפרתי לכם שבקרוב יבוא אליכם אדם אשר היה עוד לפני שנולדתי.</verse>
				<verse number="31">אני עצמי לא הכרתי אותו; אני באתי רק להטביל אנשים במים ולהצביע עליו לעם ישראל."</verse>
				<verse number="32">יוחנן סיפר להם שהוא ראה את רוח הקודש יורדת בדמות יונה ונחה על ישוע.</verse>
				<verse number="33">"לא הכרתי את ישוע לפני כן," חזר ואמר יוחנן, "אולם כאשר אלוהים שלח אותי להטביל במים הוא אמר לי: 'בראותך את רוח הקודש יורדת ונחה על איש, דע כי אותו אתה מבקש — זהו האיש שיטביל ברוח הקודש.'</verse>
				<verse number="34">אני ראיתי את רוח הקודש יורדת ונחה על האיש הזה, ולכן אני מעיד שהוא בן האלוהים."</verse>
				<verse number="35">למחרת שוב עמד יוחנן באותו מקום עם שניים מתלמידיו.</verse>
				<verse number="36">בראותו את ישוע בא לקראתו הוא קרא: "הנה שה האלוהים!"</verse>
				<verse number="37">כששמעו שני התלמידים את קריאתו של יוחנן, פנו ללכת בעקבות ישוע.</verse>
				<verse number="38">ישוע הביט לאחור וראה שהשניים הולכים בעקבותיו. "מה רצונכם?" שאל אותם. "רבי, היכן אתה גר?" השיבו בשאלה.</verse>
				<verse number="39">"בואו וראו," ענה ישוע. השניים הלכו אחריו למקום מגוריו, ונשארו איתו משעה ארבע אחר-הצהריים עד הערב.</verse>
				<verse number="40">אנדרי, אחיו של שמעון פטרוס, היה אחד משני התלמידים שהלכו אחריו.</verse>
				<verse number="41">אנדרי הלך מיד לחפש את אחיו, וכשמצא אותו קרא בהתרגשות: "מצאנו את המשיח!"</verse>
				<verse number="42">כשהביא אנדרי את פטרוס אל ישוע, הביט ישוע בפטרוס לרגע ואמר: "אתה אמנם שמעון בנו של יונה, אך מעתה ואילך תיקרא: פטרוס — כיפא!"</verse>
				<verse number="43">למחרת החליט ישוע ללכת לגליל. הוא פגש בדרך את פיליפוס ואמר לו: "בוא אחרי."</verse>
				<verse number="44">פיליפוס היה מבית-צידה, עירם של אנדרי ופטרוס.</verse>
				<verse number="45">פיליפוס הלך לחפש את נתנאל, וכשמצא אותו קרא: "מצאנו את המשיח שעליו סיפרו משה רבנו והנביאים! שמו ישוע, בנו של יוסף מנצרת!"</verse>
				<verse number="46">"נצרת?" קרא נתנאל בחוסר אמון. "איזה דבר טוב יכול לצאת מנצרת?" "בוא וראה במו עיניך," הפציר בו פיליפוס.</verse>
				<verse number="47">כשראה ישוע את נתנאל בא לקראתו, קרא: "הנה בא לקראתנו בן ישראל אמתי — אדם ישר אמתי שאין בו מרמה."</verse>
				<verse number="48">"כיצד אתה יודע מי אני ומה אני?" תמה נתנאל. "ראיתי אותך יושב תחת עץ התאנה עוד לפני שפיליפוס מצא אותך," ענה ישוע.</verse>
				<verse number="49">"אדוני, אתה באמת בן-האלוהים, מלך ישראל!" קרא נתנאל.</verse>
				<verse number="50">"האם אתה מאמין בכך רק משום שאמרתי כי ראיתי אותך יושב תחת עץ התאנה?" שאל ישוע. "עוד תראה דברים גדולים מאלה!</verse>
				<verse number="51">אפילו תראה את השמים נפתחים ומלאכי אלוהים עולים ויורדים על בן-האדם."</verse>
			</chapter>
			<chapter number="2">
				<verse number="1">[(1-2) ]כעבור יומיים נערכה חתונה בכפר-קנה שבגליל, ובין האורחים היו ישוע, אמו ותלמידיו.</verse>
				<verse number="2">***</verse>
				<verse number="3">כשראתה אמו של ישוע כי אזל היין, פנתה אל בנה ואמרה: "אזל היין."</verse>
				<verse number="4">אולם ישוע השיב: "למה את אומרת לי את זה? עדיין לא הגיע זמני."</verse>
				<verse number="5">למרות תשובה זאת אמרה אמו של ישוע למשרתים: "עשו כל מה שיגיד לכם לעשות."</verse>
				<verse number="6">ששה כדים גדולים מאבן עמדו שם; בכל כד אפשר להכיל מאה עד מאה-חמישים ליטר (אלה היו סוג הכדים שהיהודים השתמשו בהם למנהג הטהרה).</verse>
				<verse number="7">"מלאו את הכדים במים," ביקש ישוע, והמשרתים מלאו את הכדים עד הסוף.</verse>
				<verse number="8">"הגישו מן המשקה לראש המסיבה," המשיך ישוע, והם עשו כדבריו.</verse>
				<verse number="9">ראש המסיבה לא ידע מאיפה היין, אבל המשרתים ידעו. כשטעם את המים שהפכו ליין, קרא לחתן ואמר:</verse>
				<verse number="10">"זהו יין משובח מאוד! בדרך-כלל מגיש המארח תחילה את היין המשובח, ולאחר ששתו כולם לרוויה וכבר לא מסוגלים להבחין כל כך בטעם, הוא מגיש את היין הזול. אבל אתה שמרת את היין המשובח לסוף!"</verse>
				<verse number="11">הנס הזה בכפר-קנה היה הראשון שישוע חולל. הוא הביא את תלמידיו לידי אמונה בו.</verse>
				<verse number="12">לאחר החתונה הלכו ישוע, אמו, אחיו ותלמידיו לכפר-נחום למספר ימים.</verse>
				<verse number="13">חג הפסח קרב ובא, וישוע עלה לירושלים.</verse>
				<verse number="14">הוא הלך לבית-המקדש ומצא שם סוחרי צאן, בקר ויונים (לצורך הקרבת הקרבנות) ומחליפי כספים.</verse>
				<verse number="15">הוא לקח מספר חבלים, שזר אותם לשוט עבה וגירש משם את כל האנשים ואת הצאן והבקר; הוא פיזר לכל עבר את מטבעותיהם של החלפנים, והפך את שולחנותיהם.</verse>
				<verse number="16">ישוע פנה אל סוחרי היונים וקרא: "הוציאו מכאן את כל היונים, ואל תהפכו את בית אבי לשוק!"</verse>
				<verse number="17">תלמידיו נזכרו בנבואה מתהלים: "כי קנאת ביתך אכלתני."</verse>
				<verse number="18">"באיזו רשות אתה עושה את כל הדברים האלה? תן לנו אות או הוכחה כדי שנאמין לך."</verse>
				<verse number="19">"הרסו את המקדש הזה," ענה ישוע, "ואני אקים אותו מחדש תוך שלושה ימים!"</verse>
				<verse number="20">"מה?" קראו בתמיהה." המקדש הזה ניבנה במשך ארבעים-ושש שנים, ואתה טוען שתוכל להקימו מחדש תוך שלושה ימים?"</verse>
				<verse number="21">ואולם באומרו "מקדש" הוא התכוון לגופו.</verse>
				<verse number="22">לאחר שקם לתחייה נזכרו תלמידיו בדבריו והאמינו בכתוב ובדברי ישוע, כי ראו שהכול התקיים.</verse>
				<verse number="23">כאשר היה ישוע בירושלים בחג הפסח, אנשים רבים האמינו שהוא המשיח, כי הם ראו את הנסים והנפלאות שחולל. [(24-25) ]אך ישוע לא השתכנע שהם באמת מאמינים, משום שידע מה הפכפך אופיו של האדם.</verse>
			</chapter>
			<chapter number="3">
				<verse number="1">[(1-2) ]באחד הלילות בא אל ישוע נקדימון - מנהיג יהודי מכת הפרושים. "רבי," פתח נקדימון, "אנחנו יודעים כי אלוהים שלח אותך ללמד אותנו, שהרי איש אינו מסוגל לחולל את כל הנסים האלה ללא עזרת האלוהים!"</verse>
				<verse number="2">***</verse>
				<verse number="3">"אני אומר לך בכנות וברצינות רבה," השיב לו ישוע, "אדם שלא נולד מחדש אינו מסוגל לראות את מלכות האלוהים!"</verse>
				<verse number="4">"כיצד יכול אדם מבוגר להיוולד מחדש?" תמה נקדימון. "האם הוא יכול לשוב לבטן אמו ולהיוולד מחדש?"</verse>
				<verse number="5">"אני אומר לך את האמת," אמר ישוע, "מי שלא נולד מהרוח ומהמים אינו יכול להיכנס למלכות האלוהים.</verse>
				<verse number="6">בשר ודם מסוגל להוליד אך ורק בשר ודם ואילו רוח הקודש מעניק חיים חדשים מהשמים.</verse>
				<verse number="7">לכן אל תתפלא על כך שאני אומר שעליכם להיוולד מחדש.</verse>
				<verse number="8">הרוח נושבת לכיוונים שונים; אתה שומע את משב הרוח, אולם אינך יודע מאין היא נושבת ולאן היא נושבת. כך אי אפשר להסביר איך בדיוק נולדים ברוח."</verse>
				<verse number="9">"כיצד ייתכן הדבר?" שאל נקדימון.</verse>
				<verse number="10">"אתה רב נכבד בישראל ואינך מבין את הדברים האלה?" השיב ישוע.</verse>
				<verse number="11">"אני מבטיח לך שאנחנו מדברים על מה שאנו יודעים, ומעידים על מה שראינו, אך למרות זאת אינכם מאמינים לנו.</verse>
				<verse number="12">אם אינכם מאמינים לדברי בענייני העולם הזה, כיצד תאמינו לדברי בענייני השמים?</verse>
				<verse number="13">איש לא עלה השמימה מלבד האחד אשר ירד מהשמים — בן-האדם.</verse>
				<verse number="14">כשם שמשה הרים על נס את נחש הנחושת במדבר, כך צריך גם בן-האדם להיות נישא,</verse>
				<verse number="15">כדי שכל המאמין בו יחיה לנצח.</verse>
				<verse number="16">כי אלוהים אהב כל כך את העולם עד שהקריב את בנו היחיד, כדי שכל המאמין בו לא יאבד כי אם יחיה לנצח.</verse>
				<verse number="17">שהרי אלוהים שלח את בנו להושיע את העולם ולא לשפוט אותו.</verse>
				<verse number="18">כל המאמין בו לא יישפט, אך מי שאינו מאמין בו כבר נשפט! כי לא האמין בבנו היחיד של אלוהים.</verse>
				<verse number="19">דינם מבוסס על העובדה שהאור מן השמים בא לעולם, אבל הם לא רצו בו; הם אהבו את החושך, כי מעשיהם רעים ומושחתים.</verse>
				<verse number="20">הם שנאו את אור האלוהים והעדיפו להישאר בחשכה, כי לא רצו שמעשיהם הרעים יתגלו באור.</verse>
				<verse number="21">לעומת זאת, כל מי שעושה את הטוב והישר יבוא לאור בשמחה, כדי להראות לכולם שכל מעשיו נעשו לפי רצון אלוהים."</verse>
				<verse number="22">לאחר מכן עזבו ישוע ותלמידיו את ירושלים והלכו לאזור יהודה. הם נשארו שם זמן-מה, וישוע הטביל את המאמינים בו.</verse>
				<verse number="23">באותה עת הטביל יוחנן אנשים בעינון, ליד שלם, כי היו שם הרבה מים.</verse>
				<verse number="24">כל זה התרחש לפני מאסרו של יוחנן.</verse>
				<verse number="25">אחדים מתלמידי יוחנן התווכחו עם פרוש אחד בעניין הטבילה של ישוע ושל יוחנן.</verse>
				<verse number="26">תלמידים באו אל יוחנן ואמרו: "רבי, האיש שפגשת בעבר-הירדן ואמרת שהוא המשיח, גם הוא מטביל, וכולם הולכים להיטבל על-ידו ולא על-ידך."</verse>
				<verse number="27">השיב יוחנן: "אבינו שבשמים מעניק לכל אחד תפקיד משלו.</verse>
				<verse number="28">התפקיד שלי הוא להכין את הדרך לפני האיש הזה, כדי שכולם יוכלו לבוא אליו. אתם עצמכם עדים לכך שאמרתי כי אינני המשיח - נשלחתי רק לפנות לו את הדרך.</verse>
				<verse number="29">הכלה הולכת אחרי החתן וחברו של החתן שמח בשמחתו; אני חברו של החתן ואני שמח בשמחתו.</verse>
				<verse number="30">ככל שהוא גדל בחשיבותו כך אני הולך ונעשה חסר חשיבות.</verse>
				<verse number="31">"הוא בא מהשמים והוא נעלה על הכל, ואילו אני באתי מהארץ והבנתי מוגבלת לענייני הארץ בלבד.</verse>
				<verse number="32">הוא מספר את אשר ראה ושמע, אך רק מעטים מקשיבים לו ומאמינים לדבריו.</verse>
				<verse number="33">כל המאמין לדבריו מאשר כי אלוהים הוא אמת.</verse>
				<verse number="34">כי אדם זה - אשר נשלח על ידי אלוהים - נושא את דבר אלוהים, שהרי רוח אלוהים ממלא אותו ללא גבול.</verse>
				<verse number="35">אלוהים האב אוהב את הבן ואף נתן לו את הכול!</verse>
				<verse number="36">כל המאמין בבן יחיה לעולם, ואילו מי שאינו מאמין בבן לא יחיה חיי נצח, כי אם יקבל עונש נצחי מאלוהים!"</verse>
			</chapter>
			<chapter number="4">
				<verse number="1">[(1-2) ]הפרושים שמעו שישוע מושך אליו אנשים רבים, ושהטביל תלמידים רבים יותר משהטביל יוחנן (למעשה, תלמידי ישוע הם שהטבילו, ולא הוא עצמו).</verse>
				<verse number="2">***</verse>
				<verse number="3">כשנודע הדבר לישוע, הוא עזב את אזור יהודה וחזר לגליל.</verse>
				<verse number="4">לשם כך היה עליו לעבור דרך שומרון. [(5-6) ]בשעת הצהריים הגיע ישוע לעיר השומרונית סוכר, השוכנת מול חלקת האדמה שנתן יעקב אבינו ליוסף בנו, ובה באר יעקב. ישוע עייף מהדרך הארוכה ומהחום הכבד, וישב לנוח ליד הבאר. [(7-8) ]הוא ישב שם לבדו, כי תלמידיו הלכו העירה לקנות אוכל. עד מהרה הגיעה לבאר אישה שומרונית שרצתה לשאוב מים. "אנא, תני לי לשתות," ביקש ישוע.</verse>
				<verse number="5">***</verse>
				<verse number="6">***</verse>
				<verse number="7">***</verse>
				<verse number="8">***</verse>
				<verse number="9">האישה תמהה על בקשתו הבלתי-רגילה וקראה: "הרי יהודי אתה, ואילו אני שומרונית! אתה יודע שהיהודים אינם מתערבים עם השומרונים. כיצד אתה מבקש ממני לתת לך לשתות?"</verse>
				<verse number="10">"אילו ידעת מהי מתנתו של אלוהים ומי הוא האומר לך 'תני לי לשתות', היית מבקשת ממני מים חיים והייתי נותן לך אותם!" השיב ישוע.</verse>
				<verse number="11">"מאין לך מים חיים?" תמהה האישה. "הבאר הזאת עמוקה מאוד ואין לך דלי או חבל.</verse>
				<verse number="12">מלבד זאת, האם גדול אתה מיעקב אבינו שנתן לנו את הבאר? יעקב עצמו, בני-ביתו וצאנו שתו מהמים האלה! כיצד תוכל להציע מים טובים יותר?"</verse>
				<verse number="13">"כל השותה מהמים האלה ישוב ויצמא,</verse>
				<verse number="14">אולם מי שישתה מהמים שאני נותן, לא יצמא יותר לעולם! כי מים אלה יהיו בקרבו למעיין של מים חיים לחיי נצח."</verse>
				<verse number="15">"באמת?" קראה האישה בהתפעלות. "אנא, תן לי מן המים האלה, כדי שלא אצמא יותר לעולם, ולא אצטרך ללכת את הדרך הארוכה הזאת לשאוב מים."</verse>
				<verse number="16">"ברצון," אמר ישוע. "לכי קראי לבעלך, ושובו אלי שניכם."</verse>
				<verse number="17">"אולם אין לי בעל," השיבה האישה. "נכון הדבר," אמר ישוע.</verse>
				<verse number="18">"כי חמישה בעלים היו לך, והגבר שאתו את חיה עכשיו אינו בעלך!"</verse>
				<verse number="19">"אדוני," קראה האישה בתימהון הולך וגובר, "אני רואה שאתה נביא!</verse>
				<verse number="20">אולי תוכל לומר לי מדוע אתם, היהודים, עומדים על כך שירושלים היא המקום היחיד לעבודת האלוהים, בעוד שאנחנו, השומרונים, טוענים שאבותינו עבדו אותו בהר (גריזים) הזה?" [(21-24) ]"האמיני לי," השיב ישוע, "המקום אינו חשוב! יבוא יום שלא תשתחוו לאלוהים כאן ולא בירושלים. החשוב הוא לעבוד את האלוהים באמת ובתמים - מכל הלב ובהשראת רוח הקודש, כי זהו מה שאלוהים רוצה מאתנו. אלוהים הוא רוח, והמשתחווה לו צריך להשתחוות בהשראת רוח הקודש. אולם אתם, השומרונים, משתחווים בחוסר דעת כאשר אנחנו, היהודים, משתחווים למה שאנחנו יודעים. כי הישועה באה דרך היהודים. "</verse>
				<verse number="21">***</verse>
				<verse number="22">***</verse>
				<verse number="23">***</verse>
				<verse number="24">***</verse>
				<verse number="25">"אני יודעת שהמשיח עומד לבוא, ושהוא יסביר לנו הכל," אמרה האישה.</verse>
				<verse number="26">"אני המדבר אליך, אני הוא!" השיב ישוע.</verse>
				<verse number="27">בינתיים חזרו תלמידיו של ישוע מהעיר, והתפלאו לראות אותו מדבר עם אישה, אך איש מהם לא העיר דבר ולא שאל שאלות.</verse>
				<verse number="28">האישה השאירה את כדה ליד הבאר ומיהרה חזרה העירה. היא קראה לכולם בהתלהבות:</verse>
				<verse number="29">"בואו לראות את האיש שסיפר לי את כל אשר עשיתי! אני חושבת שהוא המשיח!"</verse>
				<verse number="30">אנשים באו מהעיר אל הבאר כדי לראות אותו.</verse>
				<verse number="31">לפני שהגיע אליהם ההמון האיצו התלמידים בישוע לאכול דבר מה.</verse>
				<verse number="32">"יש לי מזון אחר שאינכם יודעים עליו" השיב ישוע.</verse>
				<verse number="33">"מי הביא לו אוכל?" שאלו התלמידים איש את רעהו.</verse>
				<verse number="34">"מאכלי הוא לעשות את רצון האלוהים אשר שלחני ולהשלים את עבודתו," הסביר ישוע.</verse>
				<verse number="35">"אתם באמת חושבים שמלאכת הקציר תחל רק בעוד ארבעה חודשים? הביטו סביבכם, הקמה כבר בשלה ומוכנה לקציר!</verse>
				<verse number="36">הקוצרים יקבלו שכר טוב, והם יאספו קציר לחיי נצח כדי שגם הזורע וגם הקוצר ישמחו יחדיו.</verse>
				<verse number="37">כך תתאמת האמרה: האחד זורע והשני קוצר.</verse>
				<verse number="38">שלחתי אתכם לקצור את מה שלא זרעתם; אחרים עבדו וטרחו, ואתם קוצרים את פרי עמלם."</verse>
				<verse number="39">שומרונים רבים מהעיר האמינו שישוע הוא המשיח, כי האישה אמרה: "הוא סיפר לי את כל מה שעשיתי!" [(40-41) ]הקהל הרב ביקש מישוע להאריך את שהותו אצלם, והוא נשאר שם יומיים נוספים. בזמן הקצר הזה האמינו בו עוד אנשים רבים לאחר ששמעו את דבריו.</verse>
				<verse number="40">***</verse>
				<verse number="41">***</verse>
				<verse number="42">"הוא באמת מושיע העולם!" אמרו השומרונים לאישה. "עתה אנחנו מאמינים בו מפני ששמענו אותו בעצמנו, ולא רק משום הדברים שאת סיפרת לנו."</verse>
				<verse number="43">בתום שני ימי שהותו בשומרון הלך ישוע לגליל,</verse>
				<verse number="44">למרות שאמר: "הנביא זוכה לכבוד ולהערכה בכל מקום, מלבד בעיר מולדתו."</verse>
				<verse number="45">ברם, אנשי הגליל התאספו בהמוניהם וקיבלו אותו בזרועות פתוחות, שכן היו בירושלים בחג הפסח וראו את הנפלאות שחולל.</verse>
				<verse number="46">ישוע חזר לכפר-קנה שבגליל, היכן שחולל את נס היין. בכפר-נחום היה פקיד אחד בשירות-המלכותי, שבנו היה חולה מאוד.</verse>
				<verse number="47">כששמע הפקיד שישוע עזב את יהודה ובא לגליל, הוא הלך לכפר-קנה לפגוש אותו, והתחנן לפניו שיבוא לרפא את בנו הגוסס.</verse>
				<verse number="48">"אם לא תראו נסים ונפלאות לא תאמינו," אמר ישוע.</verse>
				<verse number="49">"אנא, אדוני, בוא מהר לפני שבני ימות," התחנן הפקיד.</verse>
				<verse number="50">"לך לביתך," הרגיע אותו ישוע. "בנך חי ובריא!" הפקיד האמין לדברי ישוע והלך לביתו.</verse>
				<verse number="51">בדרך פגשו אותו משרתיו ובישרו לו שבנו הבריא.</verse>
				<verse number="52">"באיזו שעה חלה השינוי במצבו לטובה?" שאל הפקיד. "אתמול בשעה אחת בצהריים ירד חומו באופן פתאומי," השיבו המשרתים.</verse>
				<verse number="53">האב ידע כי בשעה זו בישר לו ישוע על החלמת בנו, והוא וכל בני-ביתו האמינו בישוע.</verse>
				<verse number="54">זה היה הנס השני שחולל ישוע בגליל לאחר שובו מיהודה.</verse>
			</chapter>
			<chapter number="5">
				<verse number="1">כעבור זמן מה חזר ישוע לירושלים לרגל אחד החגים.</verse>
				<verse number="2">ליד שער הצאן בירושלים הייתה ברכה שנקראת בעברית "בית-חסדא", וסביבה חמישה רציפים.</verse>
				<verse number="3">על רציפים אלה שכבו חולים רבים, עיוורים, פיסחים, משותקים וכדומה (כשהם מחכים שהמים יסערו,</verse>
				<verse number="4">כי מדי פעם ירד מלאך ה' אל הברכה והסעיר את המים, והחולה הראשון שנכנס אל המים לאחר מכן נרפא).</verse>
				<verse number="5">בין החולים הרבים היה אדם שסבל ממחלתו במשך שלושים ושמונה שנים.</verse>
				<verse number="6">ישוע הביט באיש ומיד ידע את משך מחלתו. "אתה רוצה להירפא?" שאל ישוע.</verse>
				<verse number="7">"איני יכול!" השיב האיש בייאוש. "אין מי שיעזור לי להיכנס למים בעת הסערה, ובזמן שאני מנסה להיכנס לברכה בכוחות עצמי, מישהו זריז ממני מקדים אותי ונכנס למים לפני."</verse>
				<verse number="8">"קום, קפל את האלונקה שלך והתהלך!" פקד ישוע.</verse>
				<verse number="9">האיש נרפא מיד, עמד על רגליו, קיפל את האלונקה והלך לדרכו. מאחר שהמעשה התרחש בשבת,</verse>
				<verse number="10">לא מצא הדבר חן בעיני היהודים. "אסור לך לשאת את האלונקה, כי שבת היום!" קראו לעבר הנרפא.</verse>
				<verse number="11">"האיש שריפא אותי פקד עלי לקפל את האלונקה וללכת," ענה האיש.</verse>
				<verse number="12">"מיהו האיש הזה?" שאלו.</verse>
				<verse number="13">אך הנרפא לא יכול היה להשיב להם, כי הוא בעצמו לא ידע מי הוא. בינתיים נעלם ישוע בקהל הרב שהיה במקום.</verse>
				<verse number="14">מאוחר יותר פגש ישוע את הנרפא בבית-המקדש ואמר לו: "עתה, לאחר שהבראת, אל תמשיך לחטוא, פן יבוא עליך משהו יותר רע."</verse>
				<verse number="15">האיש הלך מהר וסיפר ליהודים כי ישוע הוא זה שריפא אותו.</verse>
				<verse number="16">ואז החלו מנהיגי היהודים לרדוף את ישוע, מפני שחילל את השבת.</verse>
				<verse number="17">אבל ישוע אמר להם: "אבי לא הפסיק לעבוד עד עתה, ואני נוהג כמוהו!"</verse>
				<verse number="18">דבריו עוררו עוד יותר את חמת מנהיגי היהודים, והם רצו להרגו לא רק על שום שחילל את השבת, אלא גם על שקרא לאלוהים "אביו", ובכך השווה את עצמו לאלוהים.</verse>
				<verse number="19">"הבן אינו יכול לעשות דבר בעצמו," אמר ישוע, "הוא עושה רק מה שראה את אביו עושה, ובאותה דרך.</verse>
				<verse number="20">כי האב אוהב את בנו ומלמד אותו את כל מעשיו, ואפילו מלמדו לעשות מעשים גדולים יותר מריפוי האיש הזה. אתם יודעים מדוע? כדי שתתפלאו ותשתוממו!</verse>
				<verse number="21">הבן אף יקים מהמתים את מי שירצה, ממש כפי שעושה האב.</verse>
				<verse number="22">האב לא ישפוט איש - הוא נתן לבנו את סמכות המשפט, כדי שכולם יכבדו את הבן כפי שהם מכבדים את האב.</verse>
				<verse number="23">מי שאינו מכבד את הבן אינו מכבד גם את האב אשר שלח אותו.</verse>
				<verse number="24">"אני מבטיח לכם שכל השומע את דברי ומאמין באלוהים אשר שלח אותי, יחיה חיי נצח ולא יישפט על חטאיו לעולם, משום שהוא כבר עבר מהמוות לחיים.</verse>
				<verse number="25">"אני מבטיח לכם, יגיע הזמן, ולמעשה הוא כבר הגיע, שהמתים ישמעו את קולו של בן-האלוהים - וכל השומעים יחיו.</verse>
				<verse number="26">כשם שלאב עצמו יש כוח המעניק חיים, כך גם לבן יש אותו כוח, שהוא מתנת האב.</verse>
				<verse number="27">כבן-האדם יש לו זכות וסמכות לשפוט את חטאיהם של כל בני-האדם.</verse>
				<verse number="28">אל תתפלאו על כך, כי יבוא הזמן שכל המתים ישמעו בקבריהם את קולו של בן האלוהים,</verse>
				<verse number="29">והם יקומו מקבריהם - עושי הטוב לחיי נצח, ועושי הרע למשפט.</verse>
				<verse number="30">"איני שופט איש לפני התייעצות עם אבי; אני שופט רק לפי מה שהוא אומר לי. משפטי ישר וצודק, כי איני מבקש את טובת עצמי, אלא את רצון אבי שבשמים אשר שלחני.</verse>
				<verse number="31">"אם אני מעיד על עצמי, תאמרו שעדותי אינה מהימנה.</verse>
				<verse number="32">אולם מישהו אחר מעיד עלי - יוחנן המטביל, ואני יודע שאפשר לסמוך על דבריו.</verse>
				<verse number="33">אתם שלחתם את אנשיכם אל יוחנן כדי להקשיב לדבריו, ויוחנן אמר את האמת.</verse>
				<verse number="34">אל תחשבו שאני זקוק לעדות בני-אדם; אני מספר לכם כל זאת רק כדי שתאמינו ותיוושעו.</verse>
				<verse number="35">"יוחנן הפיץ אור כנר דולק כדי להאיר לכם את הדרך, ולזמן קצר אף שמחתם להתענג על האור הזה.</verse>
				<verse number="36">ברם יש לי עדות גדולה יותר מעדותו של יוחנן: המעשים שאני עושה. אלוהים אבי הטיל עלי לעשות את המעשים האלה, והם מוכיחים שהוא שלח אותי.</verse>
				<verse number="37">האב עצמו מעיד עלי, למרות שמעולם לא שמעתם את קולו, ואת מראהו לא ראיתם.</verse>
				<verse number="38">אולם דברו אינו שוכן בכם כלל, כי אתם מסרבים להאמין שאני שליחו.</verse>
				<verse number="39">"אתם דורשים בכתובים מתוך תקווה למצוא בהם חיי נצח, אך הכתובים מצביעים עלי!</verse>
				<verse number="40">למרות זאת אינכם רוצים לבוא אלי כדי שאעניק לכם חיי נצח.</verse>
				<verse number="41">"איני לוקח כבוד ושבחים מבני-אדם ואיני דואג לדעתכם עלי,</verse>
				<verse number="42">אבל אני רוצה לומר לכם שאינכם אוהבים את אלוהים.</verse>
				<verse number="43">אני באתי בשם אבי ולא קיבלתם אותי; אך אם יבוא מישהו אחר בשם עצמו, כן תקבלו אותו.</verse>
				<verse number="44">אין פלא שאינכם מאמינים, שכן אתם מבקשים כבוד איש מרעהו, וכלל אינכם דואגים לכבוד שחולק אלוהים.</verse>
				<verse number="45">אל תחשבו שאטען עליכם לפני אבי. משה רבנו - שבו אתם מאמינים - הוא הטוען עליכם!</verse>
				<verse number="46">אילו האמנתם למשה הייתם מאמינים גם לי, שהרי הוא כתב עלי.</verse>
				<verse number="47">ואם אינכם מאמינים למה שכתב משה, איני מתפלא שאינכם מאמינים לדברי."</verse>
			</chapter>
			<chapter number="6">
				<verse number="1">כעבור זמן מה חצה ישוע את ים הכינרת (הנקרא גם ימת טבריה).</verse>
				<verse number="2">אנשים רבים הלכו אחריו, כי ראו כיצד ריפא את החולים.</verse>
				<verse number="3">ישוע ותלמידיו עלו על אחד ההרים והתיישבו על הארץ.</verse>
				<verse number="4">היה זה זמן קצר לפני חג הפסח. [(5-6) ]ישוע הביט סביבו וראה את ההמונים הבאים לקראתו. "מאין נשיג להם לחם לאכול?" ניסה ישוע את פיליפוס, כי למעשה ידע מה עמד לעשות.</verse>
				<verse number="5">***</verse>
				<verse number="6">***</verse>
				<verse number="7">"גם אם נקנה לחם באלפיים שקלים, לא יספיק לכולם!" השיב פיליפוס.</verse>
				<verse number="8">אנדרי, אחיו של שמעון פטרוס, התערב ואמר:</verse>
				<verse number="9">"יש כאן ילד שבידו חמש ככרות לחם ושני דגים, אבל מה יועיל הדבר לכל האלפים האלה?"</verse>
				<verse number="10">"אמרו לכולם לשבת על האדמה," ביקש ישוע מהסובבים אותו. כחמשת-אלפים איש היו שם, וכולם התיישבו על המדשאה.</verse>
				<verse number="11">ישוע לקח את ככרות הלחם, הודה לאלוהים, הגיש אותן לתלמידיו, והתלמידים הגישו לכל האנשים. ישוע עשה את אותו הדבר עם הדגים, וכולם אכלו לשובע.</verse>
				<verse number="12">"אספו בבקשה את הפירורים שנשארו," ביקש ישוע, "כדי שדבר לא ייזרק."</verse>
				<verse number="13">התלמידים אספו את הפירורים מחמש ככרות הלחם ומילאו בהם שנים-עשר סלים.</verse>
				<verse number="14">כשראה ההמון את הנס הזה, קרא: "זהו באמת הנביא שציפינו לו!"</verse>
				<verse number="15">ישוע ידע שהם היו מוכנים לאחוז בו בכוח ולהכתירו למלך, ומשום כך שוב נמלט לבדו אל אחד ההרים.</verse>
				<verse number="16">בערב ירדו התלמידים לים</verse>
				<verse number="17">ונכנסו לסירה, כשפניהם מועדות לכפר-נחום. הלילה ירד, וישוע עדיין לא שב אליהם.</verse>
				<verse number="18">בינתיים פרצה סערה בים, כי נשבה רוח חזקה.</verse>
				<verse number="19">התלמידים חתרו במשוטיהם כחמישה קילומטרים, ולפתע ראו את ישוע פוסע לקראתם על-פני המים. פחד אחז אותם,</verse>
				<verse number="20">אולם ישוע הרגיעם: "זה אני, ישוע, אל תפחדו."</verse>
				<verse number="21">הם אספו אותו אל הסירה ומיד הגיעו אל יעדם.</verse>
				<verse number="22">למחרת התקהלו אנשים רבים במקום שישוע חולל את נס הלחם. הם המתינו לישוע, כי לא ראו אותו עוזב את המקום עם תלמידיו בסירה.</verse>
				<verse number="23">בינתיים הגיעו אל המקום גם סירות אחרות מטבריה.</verse>
				<verse number="24">כשנוכחו האנשים כי ישוע איננו שם, הם עלו לסירות והפליגו לכפר-נחום כדי לחפש אותו.</verse>
				<verse number="25">הם מצאו אותו בכפר-נחום ושאלו בתמיהה: "רבי, כיצד הגעת הנה?"</verse>
				<verse number="26">"האמת היא שאתם רוצים להיות בחברתי מפני שאכלתם לשובע, ולא מפני שאתם מאמינים בי ובאותותיי!" השיב להם ישוע.</verse>
				<verse number="27">"אל תעמלו בעד המזון אשר כלה ונגמר, כי אם הקדישו את זמנכם למזון החיים שאותו תקבלו מבן-האדם, כי לשם כך שלח אותי האלוהים אבי."</verse>
				<verse number="28">"מה עלינו לעשות כדי למצוא-חן בעיני אלוהים?" שאלו.</verse>
				<verse number="29">"אלוהים רוצה שתאמינו במי שהוא שלח אליכם," השיב ישוע.</verse>
				<verse number="30">"אם ברצונך שנאמין כי אתה המשיח, עליך להראות לנו עוד נסים ונפלאות.</verse>
				<verse number="31">אבותינו קיבלו יום יום לחם חינם במדבר; הרי הכתובים אומרים שמשה נתן להם לחם מהשמים."</verse>
				<verse number="32">אולם ישוע הסביר: "אני אומר לכם שלא משה נתן לכם את הלחם מהשמים, אלא אבי הוא שנותן לכם את הלחם האמתי מהשמים.</verse>
				<verse number="33">הלחם האמתי הוא זה שנשלח מהשמים על-ידי אלוהים, והוא מעניק חיים לעולם."</verse>
				<verse number="34">"אדון," קראו, "תן לנו תמיד את הלחם הזה!"</verse>
				<verse number="35">"אני הוא לחם החיים," אמר ישוע. "כל הבא אלי לא ירעב לעולם. כל המאמין בי לא יצמא לעולם.</verse>
				<verse number="36">אבל הבעיה היא שאינכם מאמינים גם לאחר שראיתם אותי.</verse>
				<verse number="37">אולם אחדים יבואו אלי ויאמינו בי - אלה שאבי נתן לי - ואני מבטיח שלא אדחה איש,</verse>
				<verse number="38">כי באתי לכאן מהשמים לעשות את רצונו של האלוהים אשר שלחני, ולא את רצוני.</verse>
				<verse number="39">האב אשר שלח אותי רוצה שלא אאבד איש מאלה שנתן לי, אלא שאקים את כולם לתחייה ביום האחרון.</verse>
				<verse number="40">זהו רצונו: שכל הרואה אותי ומאמין בי יחיה חיי נצח, ואני אקימו לתחייה ביום האחרון."</verse>
				<verse number="41">היהודים רגזו עליו משום שטען כי הוא הלחם היורד מן השמים.</verse>
				<verse number="42">"אילו שטויות הוא מדבר?" שאלו. "הלא הוא ישוע בן-יוסף; אנחנו מכירים היטב את כל משפחתו! איך הוא מעז לטעון שהוא בא מהשמים?"</verse>
				<verse number="43">"אל תתרגזו על דברי אלה," ביקש ישוע.</verse>
				<verse number="44">"רק מי שאלוהים שולח יוכל לבוא אלי, ואני אקימו לתחייה ביום האחרון.</verse>
				<verse number="45">הלא כתוב בספרי הנביאים: 'וכל בניך למודי ה'.' ואמנם, כל השומע לקול אלוהים ולומד את האמת על אודותיו, יבוא אלי.</verse>
				<verse number="46">לא שמישהו ראה את האלוהים; אני לבדי ראיתי אותו, שהרי הוא שלח אותי.</verse>
				<verse number="47">"אני אומר לכם באמת, כל המאמין בי יחיה חיי נצח.</verse>
				<verse number="48">אני הוא לחם החיים.</verse>
				<verse number="49">אבותיכם אכלו את המן במדבר ומתו.</verse>
				<verse number="50">אולם מי שאוכל מלחם החיים, היורד מהשמים, יחיה חיי נצח ולא ימות.</verse>
				<verse number="51">אנוכי לחם החיים היורד מהשמים; כל האוכל מהלחם הזה יחיה לנצח. אני נותן את בשרי כלחם כדי שהעולם יחיה."</verse>
				<verse number="52">"איך הוא יכול לתת לנו לאכול את בשרו?" החלו היהודים להתווכח ביניהם.</verse>
				<verse number="53">"אני אומר לכם ברצינות," המשיך ישוע, "אם לא תאכלו את בשר המשיח ולא תשתו את דמו, אין לכם חיים בקרבכם!</verse>
				<verse number="54">אולם כל האוכל את בשרי ושותה את דמי חי חיי נצח, ואני אקימו לתחייה ביום האחרון.</verse>
				<verse number="55">כי בשרי הוא מזון אמתי, ודמי הוא משקה אמתי.</verse>
				<verse number="56">כל האוכל את בשרי ושותה את דמי חי בי, ואני חי בו.</verse>
				<verse number="57">כל הניזון ממני חי בזכותי, כשם שאבי החי שלח אותי ואני חי בזכותו.</verse>
				<verse number="58">אני הלחם האמתי היורד מהשמים - לא כמו המן שאכלו אבותינו במדבר ומתו. כל האוכל את הלחם הזה יחיה לנצח."</verse>
				<verse number="59">ישוע לימד אותם דברים אלה בבית-הכנסת בכפר-נחום.</verse>
				<verse number="60">אפילו תלמידיו אמרו: "קשה לקבל את מה שהוא אומר. איך אפשר להאמין בזה?"</verse>
				<verse number="61">ישוע חש בלבו שתלמידיו התלוננו על דבריו. "מה מטריד אתכם?" שאל אותם.</verse>
				<verse number="62">"מה תגידו אם תראו את בן-האדם עולה חזרה לשמים?</verse>
				<verse number="63">רק רוח אלוהים מעניק חיים; בכוחו של האדם אין כל תועלת. הדברים שאמרתי לכם הם דברי רוח וחיים.</verse>
				<verse number="64">אך בכל זאת יש ביניכם כאלה שאינם מאמינים." ישוע אמר זאת מפני שידע מראש מי לא יאמין בו ומי יסגיר אותו.</verse>
				<verse number="65">"משום כך אמרתי לכם שאיש אינו יכול לבוא אלי אלא אם זה מעשה מידי אלוהים," הסביר ישוע.</verse>
				<verse number="66">באותו יום עזבו אותו תלמידים רבים.</verse>
				<verse number="67">"האם גם אתם רוצים לעזוב אותי?" שאל ישוע את שנים-עשר תלמידיו.</verse>
				<verse number="68">"אדוני, לאן נלך ולמי?" קרא שמעון פטרוס. "רק לך יש דברים של חיי נצח,</verse>
				<verse number="69">ואנחנו יודעים ומאמינים שאתה קדוש האלוהים!"</verse>
				<verse number="70">השיב להם ישוע: "אני בחרתי בכם בעצמי — שנים-עשר במספר — ובכל זאת, אחד מכם הוא שטן."</verse>
				<verse number="71">הוא התכוון ליהודה בן-שמעון איש-קריות, אחד משנים-עשר התלמידים, שעמד להסגירו.</verse>
			</chapter>
			<chapter number="7">
				<verse number="1">לאחר מכן חזר ישוע לגליל ועבר מכפר לכפר. הוא לא רצה לשוב ליהודה, כי מנהיגי היהודים שם רצו להרגו.</verse>
				<verse number="2">בהתקרב חג הסוכות</verse>
				<verse number="3">האיצו בו אחיו לעלות לירושלים לרגל החג. "לך ליהודה, כדי שגם תלמידיך יראו את הנסים שאתה מחולל," לעגו לו.</verse>
				<verse number="4">"איך אתה רוצה להתפרסם בעודך מסתתר כאן? אם אתה מחולל ניסים ונפלאות, גלה את עצמך לעולם."</verse>
				<verse number="5">גם אחיו לא האמינו בו.</verse>
				<verse number="6">"עדיין לא הגיע הזמן שאלך, אולם אתם יכולים ללכת בכל זמן שתרצו," השיב ישוע.</verse>
				<verse number="7">"כי העולם אינו יכול לשנוא אתכם, אבל הוא שונא אותי, משום שאני מוכיח אותו במעשיו המושחתים.</verse>
				<verse number="8">לכו אתם לחוג את החג בירושלים. איני הולך עתה, כי טרם הגיע זמני."</verse>
				<verse number="9">וישוע נשאר בגליל.</verse>
				<verse number="10">אולם לאחר שהלכו אחיו הלך גם ישוע לירושלים, אם כי בסתר, כדי שלא יכירו אותו.</verse>
				<verse number="11">בינתיים חיפשוהו המנהיגים בין החוגגים וחקרו: "היכן הוא?"</verse>
				<verse number="12">דעת הקהל הייתה חלוקה עליו; אחדים אמרו: "הוא אדם נפלא!" ואילו אחרים טענו: "הוא רמאי!"</verse>
				<verse number="13">אך איש לא העז להשמיע את דעתו עליו ברבים, מפחד מנהיגי היהודים.</verse>
				<verse number="14">בעיצומו של החג הלך ישוע לבית-המקדש ולימד את העם.</verse>
				<verse number="15">"כיצד הוא יודע כל-כך הרבה?" תמהו היהודים. "הרי הוא לא למד אף פעם בבית מדרש!"</verse>
				<verse number="16">"איני מלמד אתכם את תורתי, כי אם את תורת האלוהים אשר שלחני," השיב ישוע.</verse>
				<verse number="17">מי שרוצה לעשות את רצון האלוהים יודע אם אני מדבר בשם אלוהים או בשם עצמי.</verse>
				<verse number="18">מי שמשמיע את דעתו האישית מצפה לשבחים ותהילה, אולם מי שרוצה בכבוד שולחו הוא אדם ישר ונאמן.</verse>
				<verse number="19">איש מביניכם אינו מקיים את כל תורת משה, אז מדוע אתם רוצים להרוג אותי על הפרת התורה?"</verse>
				<verse number="20">"היצאת מדעתך," קרא הקהל. "מי רוצה להרוג אותך?"</verse>
				<verse number="21">"אני עשיתי נס אחד בשבת וכולכם התפלאתם והשתוממתם על כך," אמר ישוע.</verse>
				<verse number="22">"אבל גם אתם עובדים בשבת! הרי אתם עושים ברית-מילה לפי מצוות משה, מצוה שניתנה לנו למעשה מהאבות וקדמה לתורת משה, גם בשבת.</verse>
				<verse number="23">אם אתם מתירים קיום ברית-מילה בשבת, כדי לא להפר את התורה, מדוע אתם מתרגזים על שריפאתי מישהו בשבת?</verse>
				<verse number="24">אל תשפטו רק לפי מה שאתם רואים בעיניכם, אלא בחנו ושפטו בצדק!"</verse>
				<verse number="25">אחדים מתושבי ירושלים שאלו: "האם אין זה האיש שהם רוצים להרוג?</verse>
				<verse number="26">הנה הוא מדבר בציבור ואיש אינו פוגע בו. אולי מנהיגינו הגיעו למסקנה שהוא באמת המשיח!</verse>
				<verse number="27">אולם כיצד ייתכן הדבר? הרי אנחנו יודעים מאין בא, ואילו המשיח אמור לבוא מאי-שם, ממקום בלתי ידוע."</verse>
				<verse number="28">"ודאי שיודעים אתם מי אני ומאין באתי," קרא ישוע בקול בבית-המקדש, "אבל דעו לכם שלא באתי אליכם על דעת עצמי, אלא נשלחתי על-ידי האלוהים שאותו אינכם מכירים.</verse>
				<verse number="29">אולם אני מכיר אותו, כי אני בא ממנו והוא שלח אותי."</verse>
				<verse number="30">ההמון רצה לתפוס אותו, אך איש לא הרים עליו אצבע, כי טרם הגיע זמנו.</verse>
				<verse number="31">אנשים רבים מן העם האמינו בישוע, ואמרו: "לאילו ניסים מצפים אתם מהמשיח שאדם זה לא חולל?"</verse>
				<verse number="32">כאשר נוכחו הפרושים כי העם נוטה להאמין בישוע, הם שלחו יחד עם ראשי הכוהנים סוכנים לתפוס אותו.</verse>
				<verse number="33">אולם ישוע אמר להם: "אני אהיה אתכם עוד זמן-מה, ואחר כך אחזור לשולחי.</verse>
				<verse number="34">תחפשו אותי ולא תמצאוני, כי לא תוכלו לבוא אל המקום שאהיה בו."</verse>
				<verse number="35">היהודים נבוכו מדבריו. "לאן הוא עומד ללכת?" תמהו. "אולי בכוונתו לעזוב את הארץ וללכת ללמד את היהודים בתפוצות או אף את הגויים!</verse>
				<verse number="36">למה התכוון כשאמר כי נחפש אותו ולא נוכל למצוא אותו, ואף לא נוכל לבוא למקום הימצאו?"</verse>
				<verse number="37">ביום האחרון והגדול של החג עמד ישוע וקרא בקול: "כל הצמא שיבוא אלי וישתה!</verse>
				<verse number="38">כי כמו שכתוב, המאמין בי, יזרמו מקרבו נהרות מים חיים."</verse>
				<verse number="39">ישוע התכוון לרוח הקודש שהמאמינים בשמו היו עתידים לקבל. עד לאותו זמן לא ניתן רוח הקודש, כי ישוע עדיין לא נתפאר ולא חזר לשמים.</verse>
				<verse number="40">אנשים רבים בהמון קראו לאחר ששמעו את דבריו: "הוא באמת הנביא!"</verse>
				<verse number="41">אחרים קראו: "זהו המשיח!" היו שלגלגו: "האם המשיח יבוא מהגליל?</verse>
				<verse number="42">הלא כתוב כי המשיח יהיה מזרע דוד וכי יבוא מבית לחם, עיר דוד."</verse>
				<verse number="43">דעת הקהל עליו הייתה חלוקה.</verse>
				<verse number="44">אחדים מהם רצו לתפסו, אך איש לא שלח בו יד.</verse>
				<verse number="45">אנשי החוק שנשלחו לאסרו חזרו אל שולחיהם בידיים ריקות. "היכן הוא? מדוע לא הבאתם אותו?" שאלו הפרושים וראשי הכוהנים.</verse>
				<verse number="46">"הוא דיבר דברים נפלאים כל-כך; מעולם לא שמענו דברים כאלה!" השיבו.</verse>
				<verse number="47">"גם אתם הלכתם שולל?" כעסו הפרושים.</verse>
				<verse number="48">"האם ראיתם מישהו בינינו, המנהיגים או הפרושים, אשר מאמין כי הוא המשיח?</verse>
				<verse number="49">רק ההמון מקרב העם הזה מאמין בו, כי הם אינם יודעים את התורה. ארורים הם!"</verse>
				<verse number="50">נקדימון היה ביניהם; הוא זה שבא אל ישוע בלילה, וכששמע את דברי הפרושים אמר:</verse>
				<verse number="51">"האם תורתנו מתירה לנו לשפוט אדם לפני ששמענו מה בפיו וידענו מה שהוא עושה?"</verse>
				<verse number="52">"גם אתה מהגליל?" שאלו בלעג. "דרוש בכתובים וראה שאף נביא אינו בא מהגליל!"</verse>
				<verse number="53">בזאת הם נפרדו והלכו איש לביתו.</verse>
			</chapter>
			<chapter number="8">
				<verse number="1">ישוע הלך להר הזיתים,</verse>
				<verse number="2">אולם למחרת בבוקר חזר לבית-המקדש. עד מהרה התאספו סביבו אנשים רבים והוא החל ללמד אותם.</verse>
				<verse number="3">בעודו מלמד הביאו אליו הסופרים והפרושים אישה שנתפסה במעשה ניאוף, והעמידו אותה לפני הקהל.</verse>
				<verse number="4">"רבי, אישה זאת נתפסה במעשה ניאוף," אמרו,</verse>
				<verse number="5">"ותורת משה מצווה עלינו לרגום באבנים נשים כאלה. מה דעתך?"</verse>
				<verse number="6">הם רצו לנסות את ישוע, שכן חיפשו סיבה להכשיל ולהרשיע אותו. אולם ישוע התכופף וצייר באצבעו על הקרקע.</verse>
				<verse number="7">כשהאיצו בו הסופרים והפרושים להשיב לשאלתם, הזדקף ישוע ואמר: "מי שלא חטא מעולם ישליך בה את האבן הראשונה!"</verse>
				<verse number="8">הוא התכופף שוב והמשיך לצייר באצבעו על הקרקע.</verse>
				<verse number="9">כל השומעים נמלאו בושה, ובזה אחר זה עזבו את המקום, מזקן עד צעיר, וישוע נותר לבדו עם האישה.</verse>
				<verse number="10">ישוע נשא את ראשו וראה שנותר לבדו עם האישה. "היכן מאשימיך? האם הרשיע אותך מישהו?" שאל אותה.</verse>
				<verse number="11">"לא אדוני," השיבה האישה. "אם כן גם אני לא ארשיע אותך. לכי לשלום ואל תחטאי יותר."</verse>
				<verse number="12">ישוע דיבר שוב אל העם: "אני אור העולם. כל ההולך אחרי לא יתעה שוב בחשכה, אלא יקבל את אור החיים".</verse>
				<verse number="13">"אתה סתם מתפאר בעצמך ודבריך אינם מוכיחים דבר!" קראו לעברו הפרושים.</verse>
				<verse number="14">"אני אמנם מעיד על עצמי, אולם דברי נכונים, שכן אני יודע מאין באתי ולאן אני הולך.</verse>
				<verse number="15">אתם שופטים אותי לפי קנה-המידה של העולם, ואילו אני איני שופט איש עתה.</verse>
				<verse number="16">אם אני בכל זאת שופט, אני שופט בצדק, כי איני מחליט על דעת עצמי; אני מתייעץ עם אלוהים האב אשר שלח אותי.</verse>
				<verse number="17">התורה אומרת כי על-פי שני עדים יקום דבר, לא כן?</verse>
				<verse number="18">ובכן, אני עד אחד, ואבי אשר שלחני הוא העד השני."</verse>
				<verse number="19">"היכן אביך?" שאלו אותו. "אינכם יודעים מיהו אבי, מפני שאינכם יודעים מי אני. לו היכרתם אותי הייתם מכירים גם את אבי."</verse>
				<verse number="20">ישוע דיבר דברים אלה באגף האוצר בבית-המקדש, אולם איש לא אסר אותו, כי טרם הגיע המועד.</verse>
				<verse number="21">"אני הולך מכאן," המשיך ישוע. "אתם תחפשו אותי ותמותו בחטאיכם. אינכם יכולים לבוא למקום שאליו אני הולך."</verse>
				<verse number="22">"האם הוא עומד להתאבד?" תמהו היהודים. "למה הוא מתכוון באמרו: 'אינכם יכולים לבוא למקום שאליו אני הולך'?"</verse>
				<verse number="23">ישוע הסביר להם: "מקומי בשמים מעל, ואילו מקומכם בארץ למטה; אתם שייכים לעולם הזה, ואני איני מהעולם הזה.</verse>
				<verse number="24">משום כך אמרתי לכם שתמותו בחטאיכם; אם לא תאמינו שאני הוא תמותו בחטאיכם."</verse>
				<verse number="25">"מי אתה?" שאלו. "אני הוא זה שאמרתי לכם כל הזמן," השיב ישוע.</verse>
				<verse number="26">"יש לי הרבה דברים לומר עליכם, לשפוט ולהרשיע אתכם, אך איני עושה זאת. אני מוסר לכם אך ורק מה שנאמר לי על-ידי שולחי, שהוא האמת."</verse>
				<verse number="27">והם עדיין לא הבינו שהוא התכוון לאלוהים.</verse>
				<verse number="28">ישוע המשיך: 'כאשר תרימו את בן-האדם (על הצלב), תדעו ותבינו שאני הוא המשיח ושאיני עושה דבר על דעת עצמי, אלא אני מספר לכם מה שלימד אותי אבי.</verse>
				<verse number="29">שולחי תמיד איתי; הוא לא נטש אותי, כי אני עושה תמיד את הטוב בעיניו."</verse>
				<verse number="30">כשדיבר ישוע דברים אלה, יהודים רבים האמינו שהוא המשיח.</verse>
				<verse number="31">על כן הוא אמר להם: "אם תקיימו את דברי תהיו תלמידי באמת.</verse>
				<verse number="32">אתם תדעו את האמת, והאמת תוציא אתכם לחופשי!"</verse>
				<verse number="33">"זרע אברהם אנחנו," קראו היהודים לעומתו, "ומעולם לא היינו עבדים לאיש. כיצד, אם כן, אתה אומר שנהיה בני-חורין?"</verse>
				<verse number="34">"אני אומר לכם במלוא האמת," ענה ישוע, "כל מי שחוטא הוא עבד לחטא,</verse>
				<verse number="35">ולעבד אין כל זכויות, בעוד שלבן יש את כל הזכויות.</verse>
				<verse number="36">לכן, אם הבן מוציא אתכם לחופשי, תהיו חופשיים באמת!</verse>
				<verse number="37">אני יודע שזרע אברהם אתם, אולם יש ביניכם אחדים שרוצים להרוג אותי, מפני שאינם יכולים לסבול את דברי.</verse>
				<verse number="38">אני מספר לכם את מה שראיתי אצל אבי, ואילו אתם עושים את מה שראיתם אצל אביכם."</verse>
				<verse number="39">"אברהם הוא אבינו!" השיבו היהודים. אולם ישוע השיב: "אילו הייתם בני אברהם, הייתם נוהגים כמוהו.</verse>
				<verse number="40">אולם עתה מבקשים אתם להרוג אותי על שסיפרתי לכם את האמת אשר שמעתי מאלוהים. אברהם מעולם לא היה עושה דבר כזה!</verse>
				<verse number="41">ואילו אתם עושים את מעשי אביכם האמתי." "אין אנו ממזרים! יש לנו אב אחד - האלוהים!" טענו.</verse>
				<verse number="42">אולם ישוע המשיך: "אילו אלוהים היה באמת אביכם, אזי הייתם אוהבים אותי, שהרי באתי אליכם מאת האלוהים. לא באתי על דעת עצמי - אלוהים שלח אותי.</verse>
				<verse number="43">האם אתם יודעים מדוע אינכם מבינים את דברי? מפני שאינכם מסוגלים להקשיב לי.</verse>
				<verse number="44">השטן הוא אביכם, ואתם רוצים לעשות את חפצו! הוא היה רוצח ונשאר רוצח; הוא שונא את האמת, כי אין בו שמץ של אמת; כל דבריו הם שקר בכוונה תחילה, שהרי הוא מלך השקרים.</verse>
				<verse number="45">אינכם מאמינים לי משום שאני אומר את האמת.</verse>
				<verse number="46">האם יכול מישהו מכם להוכיח אותי על איזשהו עוון? ואם אני אומר את האמת, מדוע אינכם מאמינים לי?</verse>
				<verse number="47">ילדי האלוהים מקשיבים בשמחה לקול אביהם, אולם אתם אינכם מקשיבים, כי אינכם ילדי האלוהים!"</verse>
				<verse number="48">"בצדק קראנו לך שומרוני!" קראו בחזרה בחימה. "שד נכנס בך!"</verse>
				<verse number="49">"לא נכנס בי שד," ענה ישוע. "אתם לועגים ובזים לי רק מפני שאני מכבד את אבי.</verse>
				<verse number="50">איני מבקש כבוד לעצמי, אולם אלוהים אבי דורש זאת למעני, והוא ישפוט את מי שאינו מאמין בי.</verse>
				<verse number="51">אני אומר לכם ברצינות ובכנות: מי שישמע בקולי לא ימות לעולם!"</verse>
				<verse number="52">"עכשיו אנחנו בטוחים שנכנס בך שד," אמרו לו. "אפילו אברהם והנביאים מתו, ואילו אתה טוען שכל השומע בקולך לא ימות לעולם?</verse>
				<verse number="53">האם אתה גדול וחזק מאברהם אבינו או מהנביאים? למי אתה חושב את עצמך?"</verse>
				<verse number="54">"אם אני מכבד את עצמי, אין לכך כל ערך," אמר ישוע. "אולם אבי מכבד אותי - כן, האב אשר אתם קוראים לו אלוהיכם</verse>
				<verse number="55">למרות שאף אינכם מכירים אותו. אולם אני מכיר אותו, ואם אכחיש זאת אהיה לשקרן כמוכם. אני באמת מכיר אותו ושומע בקולו.</verse>
				<verse number="56">אברהם אביכם שש לראות את יום בואי; הוא ראה אותו ושמח."</verse>
				<verse number="57">"איך יכולת לראות את אברהם?" שאלו היהודים בחוסר אמון. "לא מלאו לך עדיין חמישים שנה אפילו!"</verse>
				<verse number="58">אמן אומר אני לכם, עוד לפני שאברהם נולד, אני הוא!" השיב ישוע.</verse>
				<verse number="59">דבריו עוררו את חמתם, והם החלו להשליך עליו אבנים. אולם ישוע נעלם מעיניהם, עבר על פניהם ויצא מהמקדש.</verse>
			</chapter>
			<chapter number="9">
				<verse number="1">ישוע עבר בדרך וראה איש שהיה עיוור מלידה.</verse>
				<verse number="2">"רבי," שאלו תלמידיו, מדוע נולד האיש עיוור, בגלל חטאיו שלו או של הוריו?"</verse>
				<verse number="3">"לא בגלל חטאיו ולא בגלל חטאי הוריו," השיב ישוע. "אדם זה נולד עיוור על-מנת שאלוהים יוכל לגלות בו את כוחו וגבורתו.</verse>
				<verse number="4">עלינו למהר לעשות לאור היום את מה שהטיל עלינו שולחי, כי תוך זמן קצר יבוא הלילה, ואז לא יוכל איש לעשות דבר.</verse>
				<verse number="5">כל עוד אני בעולם, אני אור העולם - אני מעניק לו את אורי."</verse>
				<verse number="6">ישוע ירק על הארץ, עשה משחה מהרוק ומרח אותה על עיני העיוור.</verse>
				<verse number="7">"לך לשטוף את עיניך בבריכת השילוח," אמר לו ישוע. העיוור הלך לשטוף את עיניו ושב למקום בעיניים פקוחות ובריאות.</verse>
				<verse number="8">שכנים ואנשים שהכירו אותו כקבצן עיוור שאלו זה את זה: "האם זהו אותו קבצן עיוור?"</verse>
				<verse number="9">אחדים השיבו: "כן." ואחדים אמרו: "לא. לא ייתכן שזהו אותו אדם," הרהרו בקול. "אבל הוא באמת דומה לו כשתי טיפות מים!" הקבצן בא לעזרתם וקרא "אני האיש!"</verse>
				<verse number="10">כיצד אתה יכול לראות? מה קרה לך?" שאלו.</verse>
				<verse number="11">והקבצן סיפר להם: "אדם בשם ישוע מרח משחה על עיני, ואמר לי לשטוף אותן בבריכת השילוח. עשיתי כדבריו ואני יכול לראות!"</verse>
				<verse number="12">"היכן האיש הזה עכשיו?" שאלו האנשים. "איני יודע," השיב הקבצן.</verse>
				<verse number="13">ואז הם לקחו את הקבצן אל הפרושים</verse>
				<verse number="14">(כל זה התרחש בשבת).</verse>
				<verse number="15">כיצד נפקחו עיניך?" שאלו הפרושים. והקבצן סיפר להם כיצד ישוע מרח משחה על עיניו ושלחו לשטוף אותן בבריכת השילוח.</verse>
				<verse number="16">אחדים מהפרושים החליטו: "האיש הזה, ישוע, אינו יכול לבוא מן האלוהים, מאחר שאין הוא שומר את השבת." אחרים טענו: "אבל כיצד יכול אדם חוטא לחולל ניסים כאלה? "מחלוקת קשה התפתחה ביניהם.</verse>
				<verse number="17">הפרושים פנו אל הקבצן ושאלו: "מה דעתך על האיש שריפא אותך?" "אני חושב שהוא נביא שנשלח על-ידי אלוהים," השיב הקבצן.</verse>
				<verse number="18">מנהיגי היהודים לא האמינו שהקבצן היה באמת עיוור ושעתה נרפא, ומשום כך הלכו לברר את הדבר אצל הוריו.</verse>
				<verse number="19">"האם זהו בנכם?" שאלו. "האם הוא באמת נולד עיוור? אם כן, כיצד הוא יכול לראות עתה?"</verse>
				<verse number="20">אולם ההורים השיבו: "אנחנו יודעים כי זהו בננו וכי נולד עיוור,</verse>
				<verse number="21">אך איננו יודעים כיצד הוא יכול לראות, או מי ריפא אותו. הוא אדם מבוגר ויכול לדבר בעד עצמו. שאלו אותו. [(22-23) ]ההורים ענו כך כי חששו ממנהיגי היהודים, אשר איימו לגרש מקהל ישראל את כל המודה שישוע הוא המשיח.</verse>
				<verse number="22">***</verse>
				<verse number="23">***</verse>
				<verse number="24">שוב קראו היהודים לקבצן שהיה עיוור ואמרו: "עליך להודות לאלוהים ולא לישוע, כי כולנו יודעים שהוא איש חוטא."</verse>
				<verse number="25">"איני יודע אם הוא חוטא או לא," השיב הקבצן, "אבל דבר אחד אני יודע: הייתי עיוור ועכשיו אני רואה!"</verse>
				<verse number="26">"מה הוא עשה? כיצד ריפא אותך?" דרשו.</verse>
				<verse number="27">כבר סיפרתי לכם. האם לא שמעתם? מדוע אתם מבקשים שאספר לכם בשנית, האם גם אתם רוצים להיות תלמידיו?" שאל הקבצן.</verse>
				<verse number="28">הם קללו אותו ואמרו: "אתה תלמידו! אנחנו תלמידיו של משה רבנו!</verse>
				<verse number="29">אנחנו יודעים שאלוהים דיבר אל משה, אבל איננו יודעים דבר על האיש הזה."</verse>
				<verse number="30">מוזר מאוד שאינכם יודעים דבר על אודות האיש שריפא את עיני," השיב הקבצן.</verse>
				<verse number="31">"אנחנו יודעים כי אלוהים אינו שומע לקול הרשעים, אך הוא מקשיב ברצון לאלה שאוהבים אותו ושומעים בקולו.</verse>
				<verse number="32">מאז בריאת העולם לא שמענו על אדם שריפא עיוורון מלידה.</verse>
				<verse number="33">אילו אדם זה לא בא מאלוהים, הוא לא היה מסוגל לעשות מאומה!"</verse>
				<verse number="34">"ממזר שכמוך!" קראו לעברו בזעם. "אתה מתיימר ללמד אותנו?" והם גרשוהו החוצה.</verse>
				<verse number="35">כאשר שמע ישוע את הדבר, הוא פגש בקבצן ושאל אותו: "האם אתה מאמין בבן האדם?"</verse>
				<verse number="36">"מיהו?" שאל האיש. "אני רוצה להאמין בו."</verse>
				<verse number="37">"ראית אותו, והוא מדבר אליך כרגע" השיב ישוע.</verse>
				<verse number="38">"כן, אדוני," קרא האיש, "אני מאמין!" והוא השתחווה לישוע.</verse>
				<verse number="39">"אני באתי לעולם לשם משפט — להעניק ראייה לעיוורים, ולהוכיח לאלה שחושבים את עצמם לפיקחים שהם למעשה עיוורים," אמר ישוע.</verse>
				<verse number="40">הפרושים שעמדו שם שאלו: "האם אתה כולל אותנו בין העיוורים?"</verse>
				<verse number="41">"אילו הייתם עיוורים לא הייתם אשמים," הסביר ישוע. "אולם אתם טוענים שאתם רואים, ולכן אתם אשמים."</verse>
			</chapter>
			<chapter number="10">
				<verse number="1">"אני אומר לכם באמת," המשיך ישוע, "מי שמסרב להיכנס למכלאת הצאן דרך השער, ובוחר להיכנס בדרך הצדדית, הוא גנב או שודד.</verse>
				<verse number="2">האדם שנכנס דרך השער הוא רועה הצאן.</verse>
				<verse number="3">השומר יפתח לו את השער, עדר הצאן ישמע ויכיר את קולו, והרועה יוביל את הצאן החוצה שהוא נוקב בשם כל כבשה.</verse>
				<verse number="4">הרועה הולך בראש והעדר נוהר אחריו, כי הוא מזהה את הרועה ומכיר את קולו.</verse>
				<verse number="5">הצאן לא תלכנה אחרי אדם זר, אלא תברחנה מפניו, כי קולו אינו מוכר להן."</verse>
				<verse number="6">אלה ששמעו משל זה מפי ישוע לא הבינו למה התכוון,</verse>
				<verse number="7">ולכן ישוע הסביר להם: "אמן אני אומר לכם: אני השער של מכלאת הצאן.</verse>
				<verse number="8">כל אלה שבאו לפני היו גנבים ושודדים, אולם הצאן לא שמעו בקולם.</verse>
				<verse number="9">כן, אנוכי השער. הנכנסים דרכי יוושעו וימצאו מרעה עשיר בבואם ובצאתם.</verse>
				<verse number="10">הגנב בא לגנוב, להרוג ולהשמיד, ואילו אני באתי להעניק חיים בשפע.</verse>
				<verse number="11">"אני הרועה הטוב, ורועה טוב מקריב את חייו למען צאנו.</verse>
				<verse number="12">כאשר רועה שכיר יראה זאב מתקרב, הוא יברח ויעזוב את הצאן לאנחות, כי העדר אינו שייך לו, והזאב יחטוף ויפזר את הצאן.</verse>
				<verse number="13">הרועה השכיר יברח, משום שאינו אלא שכיר ואין הוא דואג לצאן באמת.</verse>
				<verse number="14">"אני הרועה הטוב; אני מכיר את צאני והן מכירות אותי,</verse>
				<verse number="15">כשם שאבי מכיר אותי ואני מכיר את אבי; ואני מקריב את חיי למען הצאן.</verse>
				<verse number="16">יש לי עדר נוסף שאינו מהמכלאה הזאת. עלי להנהיג גם אותו, והצאן שומעות בקולי; כך יהיה עדר אחד ורועה אחד.</verse>
				<verse number="17">"אבי אוהב אותי משום שאני מקריב את חיי כדי שאקבל אותם חזרה.</verse>
				<verse number="18">איש אינו יכול להרוג אותי ללא הסכמתי. אני מקריב את חיי מרצוני, מפני שיש לי זכות וכוח להקריב את חיי כשאני רוצה בכך, ואף זכות וכוח להשיבם לעצמי. אלוהים הוא המעניק לי זכות זאת."</verse>
				<verse number="19">דבריו אלה שוב גרמו למחלוקת בין מנהיגי היהודים.</verse>
				<verse number="20">חלקם אמר: "או שהוא יצא מדעתו, או שנכנס בו שד! מדוע אתם מקשיבים לו?"</verse>
				<verse number="21">אחרים אמרו: "הוא אינו נשמע כמי שנכנס בו שד. האם שד יכול לפקוח עיני עיוורים?"</verse>
				<verse number="22">בחג החנוכה, בחורף,</verse>
				<verse number="23">התהלך ישוע בבית-המקדש באגף הנקרא "אולם שלמה".</verse>
				<verse number="24">היהודים הקיפוהו מכל עבר ושאלו: "עד מתי בכוונתך לסקרן אותנו? אם אתה הוא המשיח, מדוע אינך אומר זאת בפירוש?"</verse>
				<verse number="25">"כבר אמרתי לכם, אבל לא האמנתם לי," השיב ישוע. "המעשים שאני עושה בשם אבי מאשרים זאת.</verse>
				<verse number="26">אולם אינכם מאמינים לי, כי אינכם שייכים לצאני.</verse>
				<verse number="27">אני מכיר את צאני, צאני מכירות את קולי והן הולכות אחרי.</verse>
				<verse number="28">אני מעניק להן חיי נצח והן לא תאבדנה. איש לא יחטוף אותן ממני,</verse>
				<verse number="29">כי אבי נתן לי אותן, והוא חזק וגיבור מכולם. משום כך לא יוכל איש לחטוף אותן ממני.</verse>
				<verse number="30">אבי ואני אחד אנחנו!"</verse>
				<verse number="31">שוב החלו מנהיגי היהודים להשליך עליו אבנים.</verse>
				<verse number="32">"הראיתי לכם הרבה מעשים טובים בשם אבי, איזה מהם גרם לכך שתשליכו עלי אבנים?" שאל ישוע.</verse>
				<verse number="33">"איננו משליכים עליך אבנים בגלל המעשים הטובים שעשית, אלא בגלל שאתה מגדף את האלוהים; למרות שאתה אדם, אתה עושה את עצמך לאלוהים!"</verse>
				<verse number="34">"אך הכתובים אומרים: 'אלוהים אתם', והכוונה היא לבני-האדם," השיב ישוע.</verse>
				<verse number="35">"אם האנשים שאליהם מדברים הכתובים מכונים 'אלוהים', והכתוב הוא דבר אמת,</verse>
				<verse number="36">מדוע קוראים אתם 'מגדף' למי שקדשו האב ונשלח לעולם הזה על-ידו, ושטוען כי הוא בן האלוהים?</verse>
				<verse number="37">אם איני עושה מעשים כפי שעושה אבי, אל תאמינו לי.</verse>
				<verse number="38">אולם אם אני אכן עושה את מעשי אבי, האמינו לפחות למעשים גם אם אינכם מאמינים לי, ואז תשוכנעו שאבי שוכן בי ואני בו."</verse>
				<verse number="39">הם שוב רצו לתפוס את ישוע, אולם הוא התחמק מידיהם.</verse>
				<verse number="40">ישוע חזר לעבר הירדן, למקום שבו הטביל יוחנן לראשונה. הוא נשאר שם זמן-מה,</verse>
				<verse number="41">ואנשים רבים הלכו אחריו. "יוחנן לא חולל נסים," אמרו זה לזה, "אולם כל מה שאמר על האיש הזה היה אמת."</verse>
				<verse number="42">אנשים רבים במקום ההוא האמינו כי ישוע באמת המשיח.</verse>
			</chapter>
			<chapter number="11">
				<verse number="1">[(1-2) ]איש בשם אלעזר, שגר בבית-עניה עם מרים ואחותה מרתא, חלה. אחותו מרים היא זו שמשחה את ישוע במרקחת יקרה וניגבה את רגליו בשערותיה.</verse>
				<verse number="2">***</verse>
				<verse number="3">מרתא ומרים שלחו הודעה לישוע: "אדוני, ידידך הטוב חולה מאוד."</verse>
				<verse number="4">כששמע ישוע את הדבר אמר: "מחלה זאת לא תיגמר במוות, כי אם להביא כבוד לאלוהים. כי בן האלוהים יפואר באמצעות המחלה הזאת."</verse>
				<verse number="5">ישוע אהב מאוד את מרתא, מרים ואלעזר.</verse>
				<verse number="6">כאשר ישוע שמע שאלעזר חלה, התעכב יומיים</verse>
				<verse number="7">ורק לאחר מכן אמר לתלמידיו: "הבה נחזור ליהודה."</verse>
				<verse number="8">"אולם, רבי," קראו התלמידים במחאה, "לפני ימים ספורים בלבד ניסו מנהיגי היהודים להרוג אותך, ועכשיו אתה חוזר לאותו מקום?"</verse>
				<verse number="9">"בכל יום יש שתים-עשרה שעות אור, ובמשך השעות האלה יכול כל אחד ללכת בלי ליפול או להיכשל.</verse>
				<verse number="10">מי שהולך בלילה ייכשל וימעד בגלל החשכה."</verse>
				<verse number="11">ישוע המשיך: "חברנו אלעזר ישן, אך אני הולך להעיר אותו." [(12-13) ]ישוע התכוון לכך שאלעזר מת, אולם תלמידיו חשבו שאמר כי אלעזר ישן במנוחה, ולכן אמרו: "אם אלעזר ישן שינה טובה הוא ודאי יבריא!"</verse>
				<verse number="12">***</verse>
				<verse number="13">***</verse>
				<verse number="14">"אלעזר מת," אמר להם ישוע בפירוש.</verse>
				<verse number="15">"אני שמח למענכם שלא הייתי שם, כדי שתלמדו להאמין. הבה נלך אליו."</verse>
				<verse number="16">תומא (הנקרא בשם חיבה "התאום") אמר לחבריו התלמידים: "בואו נלך גם אנחנו כדי שנמות איתו."</verse>
				<verse number="17">בהגיעם לבית-עניה נאמר להם שאלעזר מת ושהוא קבור כבר ארבעה ימים.</verse>
				<verse number="18">בית-עניה מרוחקת מירושלים רק כשלושה קילומטר,</verse>
				<verse number="19">ויהודים רבים באו מירושלים לנחם את מרתא ומרים באבלן.</verse>
				<verse number="20">כאשר שמעה מרתא שישוע היה בדרכו אליהן, הלכה לפגוש אותו, ואילו מרים נשארה בבית.</verse>
				<verse number="21">"אדוני," אמרה מרתא לישוע, "אילו היית כאן, אחי לא היה מת.</verse>
				<verse number="22">אך עדיין לא מאוחר מדי, כי אני יודעת שכל מה שתבקש מאלוהים הוא ייתן לך."</verse>
				<verse number="23">"אחיך יקום לחיים," הבטיח ישוע.</verse>
				<verse number="24">"כן," אמרה מרתא, "עם כל האחרים בתחיית המתים ביום האחרון."</verse>
				<verse number="25">אולם ישוע אמר לה: "אני הוא התחייה והחיים. כל המאמין בי יחיה אפילו אם ימות.</verse>
				<verse number="26">כל המאמין בי יחיה לנצח ולא ימות לעולם! האם את מאמינה לי?"</verse>
				<verse number="27">"כן, אדוני," השיבה, "אני מאמינה שאתה המשיח בן-האלוהים אשר לו חיכינו זמן רב."</verse>
				<verse number="28">כשסיימה מרתא לדבר עזבה את ישוע וחזרה למרים. מרתא קראה למרים בסתר ואמרה: "המורה נמצא כאן; הוא רוצה לדבר איתך."</verse>
				<verse number="29">מרים יצאה אליו מיד.</verse>
				<verse number="30">ישוע נשאר עדיין מחוץ לכפר, במקום שבו פגשה אותו מרתא.</verse>
				<verse number="31">היהודים שבאו לנחם את האבלות ראו את מרים עוזבת את הבית בחיפזון. הם חשבו שהיא הולכת לבכות על קבר אחיה, ולכן הלכו בעקבותיה.</verse>
				<verse number="32">כאשר הגיעה מרים למקום הימצאו של ישוע, נפלה לרגליו וקראה בבכי: "אדוני, אילו היית כאן, אחי לא היה מת."</verse>
				<verse number="33">בכייה ובכי האבלים נגע ללבו של ישוע, וגם הוא התרגש ונאנח.</verse>
				<verse number="34">"היכן קברתם אותו?" שאל. "בוא וראה," ענו האנשים.</verse>
				<verse number="35">ישוע בכה.</verse>
				<verse number="36">"הם היו חברים טובים מאוד," אמרו היהודים זה לזה. "ראו עד כמה אהב אותו!"</verse>
				<verse number="37">היו שאמרו: "אם הוא ריפא את העיוור, האם לא היה יכול גם למנוע את מותו של אלעזר?"</verse>
				<verse number="38">ישוע שוב התרגש והלך אל קברו של אלעזר. הוא נקבר במערה שאבן גדולה חסמה את פיתחה.</verse>
				<verse number="39">"הזיזו את האבן," ביקש ישוע. אולם מרתא, אחות המת, אמרה: "אבל אדוני, הגופה ודאי מצחינה; הרי הוא קבור כבר ארבעה ימים!"</verse>
				<verse number="40">"האם לא אמרתי לך שאם תאמיני תראי את גבורת האלוהים?" שאל ישוע.</verse>
				<verse number="41">האנשים הזיזו את האבן, וישוע נשא עיניו אל השמים וקרא: "אבי, תודה לך על שאתה שומע אותי.</verse>
				<verse number="42">אני יודע שאתה שומע אותי תמיד, אולם אמרתי זאת כדי שכל הנוכחים כאן יאמינו שאתה שלחת אותי."</verse>
				<verse number="43">לאחר מכן הוא קרא בקול רם מאוד: "אלעזר, צא החוצה!"</verse>
				<verse number="44">ואלעזר יצא החוצה עטוף עדיין בתכריכים. "הסירו מעליו את התכריכים ותנו לו ללכת," אמר ישוע.</verse>
				<verse number="45">יהודים רבים מבין מנחמי מרים אשר חזו בנס האמינו בישוע.</verse>
				<verse number="46">אולם היו שהלכו לפרושים וסיפרו להם את הדבר.</verse>
				<verse number="47">הפרושים וראשי הכוהנים כינסו אסיפה כדי לדון במצב. "איפה הוא ואיפה אנחנו?" שאלו זה את זה במבוכה. "האיש הזה באמת מחולל ניסים!</verse>
				<verse number="48">אם לא נאסור אותו יאמין בו כל העם וילך אחריו, וזה יהיה סופנו, כי אז יבואו הרומאים ויסירו את בית המקדש ואת עמנו!"</verse>
				<verse number="49">קייפא, הכהן הגדול באותה שנה, אמר להם: "אינכם מבינים דבר!</verse>
				<verse number="50">האינכם מבינים כי מוטב שאדם אחד ימות בעד כל העם, מאשר שכל העם ימות בעד אדם אחד? למה לסכן את העם?"</verse>
				<verse number="51">קייפא לא אמר דברים אלה ביוזמתו, אלא בהשראת אלוהים, כי בהיותו הכהן הגדול של אותה שנה ניבא שישוע ימות בעד העם.</verse>
				<verse number="52">ולא רק בעד העם, אלא גם כדי לקבץ ולאחד את כל בני-האלוהים באשר הם.</verse>
				<verse number="53">מאותו יום ואילך תכננו מנהיגי היהודים להרוג את ישוע,</verse>
				<verse number="54">ולכן הוא הפסיק להתהלך בגלוי באזור יהודה. הוא עזב את ירושלים והחליט ללכת לעיר אפרים שבגבול המדבר, שם נשאר עם תלמידיו.</verse>
				<verse number="55">בהתקרב חג הפסח עלו לירושלים יהודים רבים מכל קצות הארץ, כדי להשתתף בטקס הטהרה שקדם לחג.</verse>
				<verse number="56">הם רצו לראות את ישוע, ובעמדם בבית-המקדש שאלו איש את רעהו: "מה דעתכם, האם יבוא לחג הפסח או לא?"</verse>
				<verse number="57">בינתיים הודיעו ראשי הכוהנים והפרושים בציבור, שכל הרואה את ישוע חייב לדווח להם על כך מיד, כדי שיוכלו לאסרו.</verse>
			</chapter>
			<chapter number="12">
				<verse number="1">ששה ימים לפני חג הפסח שב ישוע לבית-עניה, כפרו של אלעזר שהשיבו לחיים,</verse>
				<verse number="2">ונערכה לכבודו ארוחת ערב חגיגית. אלעזר ישב עם ישוע בין האורחים, ואילו מרתא שרתה את האורחים.</verse>
				<verse number="3">מרים לקחה מרקחת יקרה העשויה משמנים ובשמים ריחניים, משחה את רגליו של ישוע וניגבה אותן בשערותיה, ריח הניחוח מילא את כל הבית.</verse>
				<verse number="4">אחד מתלמידיו אשר עמד להסגירו, יהודה איש קריות שמו, קרא:</verse>
				<verse number="5">"המרקחת הזאת שווה הרבה כסף! היא הייתה יכולה למכור אותה ולחלק את הכסף לעניים."</verse>
				<verse number="6">הוא לא דיבר מתוך דאגה לעניים, אלא מתוך דאגה לעצמו. יהודה היה הגזבר של קבוצת התלמידים, ולעתים קרובות משך מכספי הקבוצה לצרכיו הפרטיים.</verse>
				<verse number="7">"הנח לה," אמר ישוע. "היא עשתה זאת כהכנה לקבורתי.</verse>
				<verse number="8">העניים נמצאים אתכם תמיד, ואילו אני איני נמצא אתכם תמיד."</verse>
				<verse number="9">יהודים רבים שמעו על ביקורו של ישוע, ועל כן באו לראות אותו ואת אלעזר שהקים לתחייה. [(10-11) ]בינתיים החליטו ראשי הכוהנים להרוג גם את אלעזר, כי בגללו נהרו למקום יהודים רבים והאמינו שישוע הוא המשיח.</verse>
				<verse number="10">***</verse>
				<verse number="11">***</verse>
				<verse number="12">למחרת התפשטה השמועה בכל העיר שישוע היה בדרכו לירושלים. אנשים רבים מבין החוגגים</verse>
				<verse number="13">לקחו בידיהם כפות תמרים, הלכו לקראת ישוע וקראו: "יחי המשיח! יחי מלך ישראל! ברוך הבא בשם ה' מלך ישראל!"</verse>
				<verse number="14">ישוע בא לקראתם רכוב על חמור, ובכך קיים את הנבואה:</verse>
				<verse number="15">"גילי מאוד בת ציון, הנה מלכך יבוא לך רכב על עיר בן אתונות."</verse>
				<verse number="16">תחילה לא הבינו תלמידיו שישוע קיים למעשה את הנבואה הזאת, אולם לאחר שישוע נתפאר בכבוד הם נזכרו במעשיו השונים אשר קיימו נבואות רבות מכתבי-הקודש.</verse>
				<verse number="17">אנשים רבים בקהל אשר ראו את ישוע מקים את אלעזר לחיים, ספרו על כך לאחרים.</verse>
				<verse number="18">אנשים רבים יצאו לקראתו, כי שמעו על הפלא הגדול שחולל.</verse>
				<verse number="19">אולם הפרושים היו אובדי עצות. "רואים אתם, נוצחנו. כל העולם נמשך אחריו!" קראו.</verse>
				<verse number="20">בין העולים לירושלים בחג הייתה גם קבוצת יוונים.</verse>
				<verse number="21">הם הלכו לפיליפוס מבית-צידה שבגליל וביקשו: "אדוני, אנחנו רוצים לפגוש את ישוע."</verse>
				<verse number="22">פיליפוס מסר את ההודעה לאנדרי, והשניים הלכו להתייעץ עם ישוע.</verse>
				<verse number="23">"הגיעה השעה שיפואר בן-האדם," אמר להם ישוע.</verse>
				<verse number="24">"אני אומר לכם ברצינות: גרגר חיטה שנטמן באדמה צריך למות לפני שיוכל לשאת פרי רב, אחרת יישאר סתם גרגר בודד.</verse>
				<verse number="25">האוהב את חייו על-פני האדמה - יאבד אותם; והשונא את חייו על-פני האדמה יזכה בחיי נצח.</verse>
				<verse number="26">"הרוצה להיות תלמידי צריך ללכת בעקבותי, כי המשרתים אותי חייבים להיות במקום שאני נמצא. אלוהים אבי יכבד את כל אלה שהולכים בעקבותי ומשרתים אותי.</verse>
				<verse number="27">כעת נבהלה נפשי, אולם איני יכול לבקש מאבי שיצילני מגורלי, שהרי לשם כך באתי לעולם.</verse>
				<verse number="28">אבי, פאר את שמך!" לפתע נשמע קול מהשמים: "כבר פארתי ואוסיף לפאר."</verse>
				<verse number="29">כל הנוכחים שמעו את הקול, אולם חלקם חשב שהיה זה קול רעם, וחלקם אמר שמלאך דיבר עם ישוע.</verse>
				<verse number="30">"הקול הזה היה למענכם ולא למעני," אמר להם ישוע.</verse>
				<verse number="31">"עכשיו הגיע מועד משפטו של העולם, ושר העולם הזה (השטן) יגורש.</verse>
				<verse number="32">וכאשר אנשא מן הארץ אמשוך אלי את כולם."</verse>
				<verse number="33">הוא אמר זאת כדי לרמוז להם כיצד ימות.</verse>
				<verse number="34">"אולם אנחנו למדנו מהתורה שהמשיח יחיה לנצח ולא ימות לעולם, אם כן מדוע אתה אומר שבן-האדם צריך להנשא מן הארץ? מי בן-האדם הזה?" שאלו אותו.</verse>
				<verse number="35">"האור יישאר אתכם עוד זמן קצר בלבד," אמר ישוע. "על כן, תנצלו את העובדה הזאת והתהלכו באור כל עוד אתם יכולים, מפני שעם רדת החשכה לא תוכלו למצוא את דרככם.</verse>
				<verse number="36">האמינו באור לפני שיהיה מאוחר מדי, כדי שגם אתם תקרינו אור לאחרים." לאחר שסיים את דבריו הלך לדרכו, והם לא ראו אותו.</verse>
				<verse number="37">על-אף הניסים הרבים שחולל ישוע, אנשים רבים לא האמינו שהוא המשיח.</verse>
				<verse number="38">הנביא ישעיהו חזה מצב זה כשאמר: "ה' מי האמין לשמועתנו, וזרוע ה' על-מי נגלתה?"</verse>
				<verse number="39">לכן הם לא יכלו להאמין. ישעיהו אף ניבא:</verse>
				<verse number="40">"אלוהים סנוור את עיניהם והקשיח את לבם. משום כך הם אינם יכולים לראות, להבין או לשוב אליו כדי שירפא אותם."</verse>
				<verse number="41">הנביא ישעיהו אמר דברים אלה על ישוע מפני שראה בחזונו את תפארתו.</verse>
				<verse number="42">מנהיגי יהודים רבים האמינו כי ישוע הוא המשיח, אך לא הודו בזאת בפני איש, כי פחדו שהפרושים יטילו עליהם חרם.</verse>
				<verse number="43">לאנשים אלה היה חשוב יותר לזכות בכבוד מבני-אדם מאשר מאלוהים.</verse>
				<verse number="44">"אם אתם מאמינים בי, אתם מאמינים למעשה באלוהים," קרא ישוע.</verse>
				<verse number="45">"שהרי כל הרואה אותי רואה למעשה את שולחי.</verse>
				<verse number="46">באתי להאיר ולזרוח בעולם חשוך זה, כדי שכל המאמין בי לא יתעה יותר בחשכה.</verse>
				<verse number="47">לא באתי לשפוט את העולם, כי אם להושיעו, ועל כן לא אשפוט את אלה השומעים את דברי ואינם מקיימים אותם.</verse>
				<verse number="48">דברי האמת שדיברתי ישפטו ביום הדין את כל אלה שדחוני ולעגו לי.</verse>
				<verse number="49">כי איני מדבר אליכם על דעת עצמי; אני מוסר לכם מה שציווה עלי אבי לומר לכם.</verse>
				<verse number="50">אני מוסר לכם בדיוק מה שמסר לי אבי, כי אני יודע שמצוותו תביא לכם חיי נצח."</verse>
			</chapter>
			<chapter number="13">
				<verse number="1">לפני חג הפסח, ישוע ידע שהגיעה שעתו לעזוב את העולם ולשוב אל אביו. ישוע תמיד אהב מאוד את בחיריו בעולם הזה, ועתה עמד להוכיח להם כי אין גבול לאהבתו.</verse>
				<verse number="2">בינתיים השטן כבר המריץ את יהודה איש קריות להסגיר את ישוע.</verse>
				<verse number="3">ישוע ידע כי אביו נתן בידו את הכול, וכי הוא בא מאלוהים וישוב אל אלוהים.</verse>
				<verse number="4">לכן הוא קם מהשולחן בארוחת הערב, הסיר את בגדיו וקשר למותניו מגבת.</verse>
				<verse number="5">אחר כך לקח קערה, מילא אותה מים, החל לרחוץ את רגלי תלמידיו וניגב אותן במגבת הקשורה למתניו.</verse>
				<verse number="6">כאשר הגיע תורו של שמעון פטרוס הוא קרא: "אדוני, איך ייתכן שאתה תרחץ את רגלי?"</verse>
				<verse number="7">"כעת אינך מבין מדוע אני עושה זאת, אולם יבוא יום שתבין זאת," השיב ישוע.</verse>
				<verse number="8">"לא", מחה פטרוס, "לעולם לא תרחץ את רגלי!" "אם לא ארחץ אותך, לא יהיה לך חלק בי," השיב ישוע.</verse>
				<verse number="9">"אם כך," קרא פטרוס, "רחץ לא רק את רגלי, אלא גם את ידי וראשי."</verse>
				<verse number="10">"מי שרחץ כבר את כל גופו צריך לרחוץ את רגליו בלבד כדי להיות נקי וטהור. עתה אתם נקיים, אבל לא כולכם."</verse>
				<verse number="11">ישוע אמר דברים אלה מפני שידע מי עמד להסגירו.</verse>
				<verse number="12">כשסיים ישוע לרחוץ את רגליהם לבש את בגדיו, התיישב ושאל: "האם אתם מבינים מה עשיתי לכם?</verse>
				<verse number="13">אתם קוראים לי 'מורה' ו'אדון', ואכן נוהגים אתם בצדק, כי זוהי האמת.</verse>
				<verse number="14">לכן אם אני, האדון והמורה, רחצתי את רגליכם, גם אתם צריכים לרחוץ איש את רגלי רעהו.</verse>
				<verse number="15">נתתי לכם דוגמה כדי שתנהגו כמוני.</verse>
				<verse number="16">האמינו לי, העבד אינו חשוב מאדוניו, והשליח אינו חשוב משולחו.</verse>
				<verse number="17">כאשר תבינו את משמעות הדברים האלה ותנהגו לפיהם, יהיה לכם טוב ותתברכו.</verse>
				<verse number="18">"איני מתכוון לכולכם, כי אני יודע במי בחרתי. הכתובים מנבאים שאחד מאוכלי לחמי יבגוד בי.</verse>
				<verse number="19">אני מספר לכם זאת עכשיו כדי שתאמינו לי כשכל זה יתרחש.</verse>
				<verse number="20">"אמן אומר אני לכם: כל המקבל בברכה את מי שאני שולח מקבל למעשה אותי, וכל המקבל אותי מקבל למעשה את שולחי."</verse>
				<verse number="21">בסיימו דברים אלה נאנח ישוע אנחה עמוקה ואמר: "אכן, זוהי האמת — אחד מכם יבגוד בי."</verse>
				<verse number="22">התלמידים הביטו איש ברעהו בתמיהה ובמבוכה, משום שלא ידעו למי התכוון.</verse>
				<verse number="23">תלמידו החביב של ישוע היה סמוך לחיקו,</verse>
				<verse number="24">ולכן רמז לו שמעון פטרוס לשאל אותו למי כוונתו.</verse>
				<verse number="25">התלמיד הטה את ראשו וקרבו לראשו של ישוע. "אדוני, למי כוונתך?" שאל בלחישה.</verse>
				<verse number="26">"למי שאגיש את פרוסתי הטבולה ברוטב," השיב ישוע. הוא טבל את הפרוסה והגישה ליהודה בן שמעון איש-קריות.</verse>
				<verse number="27">כאשר סיים יהודה לאכול את הלחם נכנס השטן ללבו. "סיים את העניין במהירות," אמר לו ישוע.</verse>
				<verse number="28">איש מהנוכחים לא ידע למה ישוע התכוון.</verse>
				<verse number="29">היו שחשבו כי ישוע ביקש ממנו לקנות את צרכי החג או לתת כסף לעניים, מפני שיהודה היה הגזבר.</verse>
				<verse number="30">יהודה עזב מיד את המקום ויצא. היה אז לילה.</verse>
				<verse number="31">לאחר שעזב יהודה את החדר אמר ישוע: "הגיעה שעתי; עתה יתפאר בן-האדם, ואלוהים יפואר בו.</verse>
				<verse number="32">אם אלוהים יפואר בי, הוא בעצמו יפאר אותי ואף יעשה זאת במהרה.</verse>
				<verse number="33">ילדי היקרים, עוד מעט עלי ללכת מאתכם. לאחר שאלך לא תוכלו לבוא אלי גם אם תחפשו אותי, כפי שכבר אמרתי למנהיגי היהודים.</verse>
				<verse number="34">"אני מפקיד בידיכם מצווה חדשה: אהבו איש את רעהו כשם שאני אוהב אתכם.</verse>
				<verse number="35">אהבתכם החזקה איש לרעהו תוכיח לעולם שאתם תלמידי."</verse>
				<verse number="36">"לאן אתה הולך, אדון?" שאל שמעון פטרוס. "אינך יכול לבוא איתי עכשיו, אולם עוד זמן מה תצטרף אלי גם אתה," השיב ישוע.</verse>
				<verse number="37">"אבל מדוע איני יכול ללכת איתך כעת?" פטרוס לא הבין. "אני מוכן אפילו למות למענך!"</verse>
				<verse number="38">"למות למעני?" שאל ישוע. "אני אומר לך שעד מחר בבוקר לפני קריאת התרנגול, תכחיש שלוש פעמים אפילו את העובדה שאתה מכיר אותי!"</verse>
			</chapter>
			<chapter number="14">
				<verse number="1">"אל תתנו מקום לדאגה בלבבכם; האמינו באלוהים והאמינו בי.</verse>
				<verse number="2">בבית אבי מעונות רבים, ואני הולך להכין לכם מקום. לולא היה הדבר נכון, לא הייתי מספר לכם זאת.</verse>
				<verse number="3">לאחר שהכול יהיה מוכן אחזור ואקח אתכם אלי, כדי שתהיו תמיד במקום שבו אני נמצא.</verse>
				<verse number="4">אתם יודעים לאן אני הולך וכיצד להגיע לשם."</verse>
				<verse number="5">"לא, איננו יודעים לאן אתה הולך," קרא תומא. "כיצד אתה מצפה שנדע את הדרך?"</verse>
				<verse number="6">אולם ישוע ענה: "אני עצמי הדרך, האמת והחיים. איש אינו יכול לבוא אל האב אלא באמצעותי.</verse>
				<verse number="7">אילו ידעתם מי אני, הייתם יודעים גם מיהו אבי. מעתה ואילך אתם מכירים אותו וגם ראיתם אותו."</verse>
				<verse number="8">"אדוני, הראה לנו את האב ונסתפק בכך," ביקש פיליפוס.</verse>
				<verse number="9">אולם ישוע השיב: "פיליפוס, לאחר שהייתי אתכם במשך כל הזמן הזה, עדיין אינך יודע מי אני? מי שראה אותי ראה את אבי, אם כן מדוע מבקש אתה לראותו?</verse>
				<verse number="10">האם אינך מאמין שאני חי באבי, ושאבי חי בי? אין אלה המילים שלי, כי אם של אבי השוכן בקרבי והפועל דרכי.</verse>
				<verse number="11">"האמינו לי שאני חי באבי ואבי חי בי; האמינו לי לפחות בזכות הנסים והנפלאות שחוללתי.</verse>
				<verse number="12">אני אומר לכם בכנות וברצינות: כל מי שמאמין בי יוכל לעשות את כל מה שאני עושה, ואף הרבה יותר מזה, כי אני הולך אל אבי.</verse>
				<verse number="13">אעשה למענכם כל מה שתבקשו בשמי, כדי שהאב יכובד בבנו.</verse>
				<verse number="14">אכן, אעשה את כל מה שתבקשו בשמי.</verse>
				<verse number="15">"אם אתם אוהבים אותי, שמעו בקולי;</verse>
				<verse number="16">ואני אבקש מאבי שיתן לכם יועץ אחר שלא יעזוב אתכם לעולם -</verse>
				<verse number="17">את רוח הקודש והאמת. רוב האנשים בעולם אינם יכולים לקבל את רוח הקודש, מפני שאינם מכירים אותו ואינם מעונינים בו כלל. אולם אתם מכירים אותו, כי עתה הוא נמצא אתכם ובקרוב אף ישכון בקרבכם.</verse>
				<verse number="18">לא אעזוב אתכם כיתומים; אני אחזור אליכם.</verse>
				<verse number="19">בעוד זמן קצר העולם כבר לא יראה אותי, אך אתם תראו אותי, כי אני חי וגם אתם תחיו.</verse>
				<verse number="20">ביום ההוא תדעו שאני שוכן באבי, אתם שוכנים בי ואני בכם.</verse>
				<verse number="21">כל השומע בקולי אוהב אותי; על כן אבי ואני נאהב אותו, ואני אתוודע אליו."</verse>
				<verse number="22">יהודה תלמידו (לא איש-קריות) פנה אליו: "אדוני, מדוע רוצה אתה להתוודע אלינו בלבד, אל תלמידיך, ולא אל העולם כולו?"</verse>
				<verse number="23">"מפני שאגלה את עצמי רק למי שאוהב אותי ושומע בקולי," השיב ישוע. "גם אבי יאהב את מי שאוהב אותי, ואנחנו נשכון בתוכו.</verse>
				<verse number="24">מי שאינו שומע בקולי אינו אוהב אותי. זכרו, אין אלה דברי, כי אם דברי אבי אשר שלחני.</verse>
				<verse number="25">אני אומר לכם דברים אלה כל עוד אני נמצא אתכם.</verse>
				<verse number="26">כאשר אבי ישלח בשמי את המנחם, את רוח הקודש, הוא ילמד אתכם דברים רבים ויזכיר לכם כל מה שאמרתי.</verse>
				<verse number="27">"אני משאיר לכם שלווה ושלום. לא לפי מושגי העולם, אלא שלומי שלי. לכן אל תפחדו ואל תדאגו.</verse>
				<verse number="28">זכרו את מה שאמרתי לכם: אני הולך עכשיו, אולם אשוב אליכם. אם אתם באמת אוהבים אותי, תשמחו לשמוע שאני חוזר אל אבי, כי הוא גדול ממני.</verse>
				<verse number="29">אני מספר לכם את כל הדברים האלה לפני התרחשותם, כדי שתאמינו בי כאשר הם יתרחשו.</verse>
				<verse number="30">"לא נותר לי זמן רב לדבר אליכם, כי שר הרשע של העולם הזה מתקרב. הוא אינו יכול לגבור עלי, אך על העולם לדעת שאני אוהב את אבי; משום כך אני עושה כל מה שאבי מצווה עלי. הבה נלך מכאן."</verse>
			</chapter>
			<chapter number="15">
				<verse number="1">"אני הגפן האמתית ואבי הוא הכורם.</verse>
				<verse number="2">הוא גוזם את כל הענפים שאינם נושאים פרי, ומטהר את הענפים שנושאים פרי, כדי שישאו יותר פרי.</verse>
				<verse number="3">אתם כבר מטוהרים על-ידי הדברים שאמרתי לכם.</verse>
				<verse number="4">עליכם לקשור את חייכם בחיי. אם לא תהיו חלק ממני, לא תוכלו לשאת פרי, כשם שענף גזום אינו מסוגל לשאת פרי מעצמו.</verse>
				<verse number="5">"כן, אני הגפן ואתם הענפים. מי שמחובר אלי ואני אליו ישא פרי רב, כי בלעדי אינכם מסוגלים לעשות דבר.</verse>
				<verse number="6">מי שיאנו מחובר אלי ייזרק החוצה כענף יבש וחסר-תועלת שנועד לשריפה.</verse>
				<verse number="7">אולם אם תקשרו את חייכם בחיי ותשמרו את מצוותי, אתן לכם כל מה שתבקשו ממני,</verse>
				<verse number="8">ואבי יכובד בעשותכם פרי ובהיותכם תלמידי.</verse>
				<verse number="9">"אני אוהב אתכם כפי שאבי אוהב אותי; דבקו באהבתי!</verse>
				<verse number="10">אם תשמרו את מצוותי תעמדו באהבתי, כשם שאני שומר את מצוות אבי ועומד באהבתו.</verse>
				<verse number="11">אני מספר לכם דברים אלה כדי שתימלאו בשמחתי, וכדי ששמחתכם תהיה מושלמת.</verse>
				<verse number="12">אני דורש מכם שתאהבו איש את רעהו כשם שאני אוהב אתכם.</verse>
				<verse number="13">האהבה הגדולה ביותר היא זו של אדם שמקריב את נפשו בעד ידידיו;</verse>
				<verse number="14">ואם תשמעו בקולי תהיו ידידי.</verse>
				<verse number="15">לא אקרא לכם יותר 'עבדים', כי האדון אינו משתף את עבדיו בסודותיו; עתה הנכם ידידי ואנשי-סודי, כי סיפרתי לכם כל מה שאמר לי אבי.</verse>
				<verse number="16">"לא אתם בחרתם בי, כי אם אני בחרתי בכם ושלחתי אתכם ללכת ולעשות פרי מבורך ואמתי, כדי שאבי יתן לכם כל מה שתבקשו ממנו בשמי.</verse>
				<verse number="17">אני מצווה עליכם לאהוב איש את רעהו.</verse>
				<verse number="18">העולם אמנם שונא אתכם, אולם דעו לכם שהוא שנא אותי לפני ששנא אתכם.</verse>
				<verse number="19">אילו הייתם שייכים לעולם, היה העולם אוהב אתכם; אולם אינכם שייכים לעולם, כי אני בחרתי להוציא אתכם ממנו, ומשום כך הוא שונא אתכם.</verse>
				<verse number="20">האם אתם זוכרים מה שאמרתי לכם? 'העבד אינו גדול מאדוניו,' וכך הם רודפים אתכם משום שרדפו אותי; אילו הקשיבו לי, היו מקשיבים גם לכם.</verse>
				<verse number="21">האנשים בעולם ירדפו אתכם משום שאתם שייכים לי, ומשום שהם לא מכירים את האלוהים אשר שלח אותי.</verse>
				<verse number="22">"לולא דיברתי אליהם הם לא היו אשמים, אולם עתה אין להם כל תירוץ להמשיך בחטאיהם.</verse>
				<verse number="23">כל השונא אותי שונא גם את אבי.</verse>
				<verse number="24">לולא עשיתי לפניהם את כל הניסים והנפלאות הם גם לא היו אשמים; אולם הם ראו את הניסים והנפלאות, ובכל זאת הם שונאים אותי ואת אבי.</verse>
				<verse number="25">כך מתקיימים הדברים בתורה שלהם שמתייחסים למשיח: 'שנאת חינם שנאוני.'</verse>
				<verse number="26">"אולם אני אשלח לכם את המנחם - את רוח הקודש שהוא מקור האמת. הוא יבוא אליכם מאת האב ללמד אתכם ולזהכיר לכם את כל מה שאמרתי לכם.</verse>
				<verse number="27">גם עליכם מוטל לספר לכולם על אודותי, משום שהייתם איתי מלכתחילה."</verse>
			</chapter>
			<chapter number="16">
				<verse number="1">"סיפרתי לכם את כל הדברים האלה כדי שתדעו מה מצפה לכם ולא תופתעו או תיבהלו.</verse>
				<verse number="2">יגרשו אתכם מבתי-הכנסת, ואף יגיע הזמן שהרוצחים אתכם יחשבו שהם עושים את רצון אלוהים!</verse>
				<verse number="3">הם יעשו כל זאת מפני שאינם מכירים את אבי ואותי.</verse>
				<verse number="4">אני מספר לכם את כל הדברים האלה כדי שבבוא העת תיזכרו שהזהרתי אתכם. לא סיפרתי לכם זאת מקודם, מפני שעדיין הייתי עמכם.</verse>
				<verse number="5">"אולם עתה אני חוזר אל שולחי, ואיש מכם אינו מתעניין לדעת לאן אני הולך.</verse>
				<verse number="6">דברי רק העציבו אתכם.</verse>
				<verse number="7">האמת היא כי מוטב שאלך, אחרת לא יבוא המנחם. אם אלך הוא יבוא, מפני שאשלח אותו אליכם.</verse>
				<verse number="8">"כאשר יבוא המנחם הוא ילמד את העולם מהי משמעות החטא, הצדק והמשפט.</verse>
				<verse number="9">הוא יוציא לאור את חטא העולם, משום שלא האמינו בי.</verse>
				<verse number="10">הוא יראה להם מהו הצדק האמתי, כי אני חוזר אל אבי ושוב לא תראו אותי.</verse>
				<verse number="11">הוא ילמד אותם את משמעות המשפט, כי שליט העולם הזה (השטן) כבר נשפט ונדון.</verse>
				<verse number="12">"הייתי רוצה לומר לכם עוד דברים רבים, אבל אינכם מסוגלים להבינם עדיין.</verse>
				<verse number="13">כאשר יבוא אליכם רוח האמת הוא יוביל אתכם אל כל האמת, כי אין הוא מדבר על דעת עצמו; הוא יספר לכם את אשר שמע. הוא יספר לכם גם על העתיד.</verse>
				<verse number="14">הוא יפאר אותי ויביא לי כבוד רב בהראותו לכם את תפארתי.</verse>
				<verse number="15">כל תפארתו היא תפארתי, ומשום כך אמרתי לכם שהרוח יביא לי כבוד רב בהראותו לכם את תפארתי.</verse>
				<verse number="16">בעוד זמן מה אלך ושוב לא תראו אותי, אך כעבור זמן מה תראו אותי בשנית, כי אני הולך אל אבי."</verse>
				<verse number="17">אחדים מתלמידיו לא הבינו את דבריו. "למה הוא מתכוון באמרו שבעוד זמן מה נראה אותו בשנית, כי הוא הולך אל אביו?" שאלו איש את רעהו.</verse>
				<verse number="18">"למה הוא מתכוון באמרו 'זמן מה'?" תמהו.</verse>
				<verse number="19">ישוע ידע מה הטריד אותם ולכן שאל: "האם אתם תוהים למה התכוונתי?</verse>
				<verse number="20">אני אומר לכם באמת וברצינות: העולם ישמח ויגיל על מה שיקרה לי, ואילו אתם תבכו. אבל צערכם יהפוך לשמחה נפלאה, כאשר תראו אותי שנית.</verse>
				<verse number="21">שמחה זו תדמה לשמחתה של יולדת השוכחת את חבלי הלידה לאחר הולדת תינוקה, כי היא נמלאת שמחה וגיל על שאדם נולד לעולם.</verse>
				<verse number="22">עכשיו אתם עצובים, אולם אשוב לראותכם, ואז תשמחו מאוד ואיש לא יוכל להשבית את שמחתכם.</verse>
				<verse number="23">ביום ההוא לא יהיה עליכם לבקש ממני דבר, כי תוכלו לבקש את הדבר מאבי, והוא ייתן לכם כל מה שתבקשו בשמי.</verse>
				<verse number="24">עד עתה לא ביקשתם דבר בשמי; בקשו ותקבלו, כדי שתימלאו שמחה רבה.</verse>
				<verse number="25">"דיברתי אליכם במשלים וחידות, אולם יבוא יום שאדבר אליכם על אבי בבירור ולא עוד בחידות ובמשלים.</verse>
				<verse number="26">ביום ההוא תוכלו לבקש בשמי כל דבר, ולא אצטרך יותר לבקש מאבי שיתן לכם אותו.</verse>
				<verse number="27">כי אבי אוהב אתכם משום שאתם אוהבים אותי ומאמינים שיצאתי ממנו.</verse>
				<verse number="28">כן, יצאתי מאבי ובאתי לעולם. כעת אני עוזב את העולם וחוזר לאבי."</verse>
				<verse number="29">"סוף סוף אתה מדבר דברים ברורים ולא בחידות ובמשלים," קראו תלמידיו בהקלה.</verse>
				<verse number="30">"עתה אנו יודעים שאתה יודע הכל, ואיננו צריכים לשאול אותך יותר שאלות. אנו מאמינים שבאת מאלוהים."</verse>
				<verse number="31">"אתם מאמינים לי לבסוף?" שאל ישוע.</verse>
				<verse number="32">אולם יגיע הזמן - למעשה הוא כבר הגיע - שכולכם תתפזרו איש לביתו ותעזבוני לבדי. אך לא אהיה לבדי כי אבי עמדי.</verse>
				<verse number="33">אמרתי לכם את כל הדברים האלה כדי שלבכם ישקוט ולא תדאגו. כאן בעולם יהיו לכם קשיים וצרות, אולם חיזקו ואימצו, כי אני ניצחתי את העולם!"</verse>
			</chapter>
			<chapter number="17">
				<verse number="1">בסיימו לדבר נשא ישוע את עיניו השמימה ואמר: "אבי, הגיעה השעה; פאר את בנך כדי שבנך יפאר אותך.</verse>
				<verse number="2">הרי נתת לו סמכות וכוח על כל בני-האדם, כדי שיעניק חיי עולם לכל מי שנתת לו.</verse>
				<verse number="3">חיי עולם פירושם להכיר אותך, אלוהי האמת לבדו, ואת ישוע המשיח אשר שלחת.</verse>
				<verse number="4">סיימתי את המשימה שהטלת עלי, וכך פארתי אותך על-פני הארץ.</verse>
				<verse number="5">עתה, אבי, פאר אותי בכבוד שהיה לי איתך עוד לפני בריאת העולם.</verse>
				<verse number="6">"סיפרתי על אודותיך לכל האנשים שנתת לי בעולם. למעשה הם היו שלך תמיד; אתה נתת לי אותם והם שמעו בקולך.</verse>
				<verse number="7">עתה הם יודעים שכל מה שנתת לי ממך הוא,</verse>
				<verse number="8">כי מסרתי להם את המצוות שמסרת לי. הם קיבלו אותן, והם יודעים בבטחון שבאתי לעולם מעמך ושאתה שלחת אותי.</verse>
				<verse number="9">"איני מתפלל בעד העולם כולו, אלא בעד אלה שנתת לי, כי הם שייכים לך.</verse>
				<verse number="10">אלה שהם שלי הם שלך, ושלך הם שלי, ולכן הם תפארתי.</verse>
				<verse number="11">כעת אני עוזב את העולם ומשאיר אותם כאן. אבי הקדוש, אני בא אליך ומבקש ממך: שמור על כל אלה שנתת לי, כדי שיתאחדו ויהיו לאחד - כמונו.</verse>
				<verse number="12">בהיותי כאן בעולם שמרתי על אלה שנתת לי אך אחד מהם לא אבד, מלבד בן-הגיהינום שבו נתקיימה הנבואה שבכתבי-הקודש.</verse>
				<verse number="13">"עכשיו אני בא אליך. סיפרתי להם דברים רבים בהיותי עמם, כדי שיימלאו בשמחתי,</verse>
				<verse number="14">ומסרתי להם את מצוותיך. העולם שונא אותם, כי אינם שייכים לו, כשם שאני איני שייך לעולם.</verse>
				<verse number="15">אני לא מבקש ממך להוציא אותם מהעולם, אלא לשמרם מהרע.</verse>
				<verse number="16">הם אינם שייכים לעולם הזה, כשם שאני איני שייך לעולם הזה.</verse>
				<verse number="17">למד אותם את דבר האמת, כדי שיהיו קדושים וטהורים.</verse>
				<verse number="18">כשם ששלחת אותי אל העולם כך גם אני שולח אותם אל העולם.</verse>
				<verse number="19">אני מוסר את עצמי למענם, כדי שיגדלו באמת ובקדושה.</verse>
				<verse number="20">"אינני מתפלל רק בעד אלה כאן, אלא גם בעד אלה שיאמינו בי בעתיד, לאחר שישמעו את עדויות המאמינים.</verse>
				<verse number="21">אני מתפלל שהם יהיו מאוחדים כמונו; שהם יהיו בנו כשם שאתה בי ואני בך, כדי שהעולם יאמין שאתה שלחת אותי.</verse>
				<verse number="22">"נתתי להם את הכבוד שנתת לי, כדי שיהיו מאוחדים כשם שאנחנו מאוחדים -</verse>
				<verse number="23">אני בהם ואתה בי, כדי שאחדותם תהיה שלמה, וכדי שהעולם ידע שאתה שלחתני ושאתה אוהב אותם כמו שאתה אוהב אותי.</verse>
				<verse number="24">אבי, אני רוצה שאלה אשר נתת לי יהיו במקום שבו אהיה, כדי שיוכלו לראות את התפארת והכבוד שהענקת לי על שום שאהבת אותי עוד לפני בריאת העולם.</verse>
				<verse number="25">"הו, אבי הצדיק, העולם אינו מכיר אותך, אבל אני מכיר אותך, והתלמידים שנתת לי יודעים שאתה שלחתני.</verse>
				<verse number="26">אני הודעתי להם את שמך, ואוסיף להודיע, כדי שהם יאהבו אותי כשם שאתה אוהב אותי וכדי שגם אני אהיה בהם."</verse>
			</chapter>
			<chapter number="18">
				<verse number="1">ישוע סיים את דבריו ועזב את המקום עם תלמידיו. הם חצו את נחל קדרון ונכנסו אל חורשת עצי-זית.</verse>
				<verse number="2">יהודה, התלמיד שבגד בישוע, הכיר היטב את המקום, כי ישוע נפגש שם עם תלמידיו פעמים רבות.</verse>
				<verse number="3">ראשי הכוהנים והפרושים העמידו לרשות יהודה קבוצה של חיילים ושוטרים מצוידים בלפידים ובכלי נשק, והם הלכו אל אותה החורשה.</verse>
				<verse number="4">ישוע ידע היטב מה עומד לקרות לו. הוא צעד קדימה ושאל: "את מי אתם מחפשים?"</verse>
				<verse number="5">"את ישוע מנצרת," השיבו לו. "אני הוא," אמר ישוע. גם יהודה המסגיר אותו היה שם.</verse>
				<verse number="6">לשמע מילים אלה הם נסוגו ונפלו על הארץ.</verse>
				<verse number="7">ישוע חזר על שאלתו: "את מי אתם מחפשים?" "את ישוע מנצרת," השיבו בשנית.</verse>
				<verse number="8">"אמרתי לכם, אני הוא," אמר ישוע. "אם אותי אתם מחפשים, עיזבו את החבורה הזאת והניחו להם ללכת."</verse>
				<verse number="9">ישוע אמר זאת כדי לקיים את הנבואה שניבא: "מכל אלה שנתת לי לא אבד אף אחד!"</verse>
				<verse number="10">לפתע שלף שמעון פטרוס את חרבו וקיצץ את אוזנו הימנית של מלכוס, עבד הכהן הגדול.</verse>
				<verse number="11">"השב את החרב לנדן!" פקד עליו ישוע. "הרי עלי לשתות את הכוס שנתן לי אבי."</verse>
				<verse number="12">החיילים, השוטרים ומפקדם תפסו את ישוע, קשרו את ידיו,</verse>
				<verse number="13">הוליכו אותו תחילה אל חנן - חותנו של קייפא שהיה הכהן הגדול באותה שנה.</verse>
				<verse number="14">היה זה אותו קייפא שיעץ ליהודים: "מוטב שאדם אחד ימות בעד כל העם, מאשר שכל העם ימות בעד אדם אחד."</verse>
				<verse number="15">שמעון פטרוס ותלמיד אחר הלכו במרחק מה אחרי ישוע. התלמיד האחר היה מוכר לכהן הגדול, ולכן הורשה להיכנס אל החצר יחד עם ישוע,</verse>
				<verse number="16">ואילו פטרוס נאלץ להישאר מעבר לגדר. התלמיד האחר ניגש אל השוערת וביקש ממנה להכניס את פטרוס.</verse>
				<verse number="17">"הלא גם אתה תלמידו של האיש הזה!" קראה השוערת לעבר פטרוס. "מה פתאום?" הכחיש פטרוס.</verse>
				<verse number="18">החיילים והמשרתים התחממו לאש מדורה שהדליקו, כי היה קר מאוד. פטרוס הצטרף אליהם כדי להתחמם מעט.</verse>
				<verse number="19">בתוך הבית החל הכהן הגדול לחקור את ישוע על תלמידיו ועל מה שלימד אותם.</verse>
				<verse number="20">"כל מה שהיה לי לומר אמרתי בציבור, באוזני המנהיגים והעם. תמיד לימדתי בבתי-הכנסת או בבית-המקדש, וכולם יודעים מה שלימדתי," השיב ישוע.</verse>
				<verse number="21">"אל תשאל אותי, אלא את שומעי, הם יודעים את מה שאמרתי."</verse>
				<verse number="22">אחד המשרתים שעמד שם הכה את ישוע על פניו. "ככה אתה מתחצף לכהן הגדול?" שאל בזעם.</verse>
				<verse number="23">"אם אני משקר הוכח זאת." השיב ישוע. "אולם אם אני אומר את האמת, מדוע אתה מכה אותי?"</verse>
				<verse number="24">חנן שלח את ישוע, אסור באזיקים, אל קייפא הכהן הגדול.</verse>
				<verse number="25">בינתיים המשיך שמעון פטרוס להתחמם לאש המדורה, ושוב נשאל: "הרי גם אתה אחד מתלמידיו של ישוע, לא כן?" "לא, מה פתאום?" הכחיש פטרוס.</verse>
				<verse number="26">אך אחד מעבדי הכהן הגדול, קרובו של מלכוס (זה שפטרוס קיצץ את אוזנו), קרא: "אולם ראיתי אותך בחורשה יחד עם ישוע!"</verse>
				<verse number="27">פטרוס המשיך להכחיש את הדבר, ולפתע קרא התרנגול.</verse>
				<verse number="28">בבוקר השכם הובילו את ישוע מביתו של קייפא לבית-המשפט. אך הם לא נכנסו פנימה מחשש חמץ - הם רצו להישאר כשרים לאכילת סעודת הפסח.</verse>
				<verse number="29">על כן יצא אליהם פילטוס ושאל: "במה אתם מאשימים את האיש?"</verse>
				<verse number="30">אילמלא עשה דבר רע, לא היינו אוסרים אותו!" השיבו.</verse>
				<verse number="31">אם כן, שפטו אותו בעצמכם לפי חוקי תורתכם," אמר פילטוס. "אבל החוק אינו מתיר לנו עונש מוות," השיבו היהודים.</verse>
				<verse number="32">בזאת מלאו את מה שישוע ניבא באשר לצורת מותו.</verse>
				<verse number="33">פילטוס שב לבית המשפט וקרא אליו את ישוע. "האם אתה מלך היהודים?" שאל.</verse>
				<verse number="34">"האם אלה המילים שלך או של האחרים?" השיב ישוע בשאלה.</verse>
				<verse number="35">"האם אני יהודי?" שאל פילטוס. "בני-עמך וראשי הכוהנים הסגירו אותך. מה עשית?"</verse>
				<verse number="36">"אילו הייתה מלכותי מהעולם הזה, היו משרתי נלחמים לצדי ומונעים את מאסרי על-ידי ראשי היהודים. אולם בעת הזאת מלכותי אינה מהעולם הזה," אמר ישוע.</verse>
				<verse number="37">"אם כן, אתה בכל זאת מלך?" תמה פילטוס. "כן," השיב ישוע, "משימתי היא להביא את האמת לעולם; לשם כך נולדתי ובאתי לעולם, וכל אוהבי האמת ישמעו לקולי."</verse>
				<verse number="38">"מהי האמת?" שאל פילטוס ויצא החוצה אל היהודים. "האיש חף מפשע ולא עשה כל רע!" קרא פילטוס.</verse>
				<verse number="39">"בכל שנה בחג הפסח אני מוציא לחופשי אסיר אחד. אתם רוצים שאשחרר את מלך היהודים?"</verse>
				<verse number="40">"לא!" קראו. "אל תשחרר אותו; שחרר את בר-אבא!" בר-אבא היה שותף למרד.</verse>
			</chapter>
			<chapter number="19">
				<verse number="1">אז לקח פילטוס את ישוע והלקה אותו בשוטים.</verse>
				<verse number="2">החיילים שזרו זר קוצים, הניחוהו על ראשו והלבישו בו גלימת ארגמן.</verse>
				<verse number="3">"יחי מלך היהודים!" קראו בלעג, והכו אותו באגרופיהם.</verse>
				<verse number="4">פילטוס יצא אל הקהל ואמר: "אני מוציא אליכם את ישוע כדי שתדעו שמצאתי אותו חף מפשע!"</verse>
				<verse number="5">ישוע יצא החוצה, ראשו עטור זר קוצים ולגופו גלימת ארגמן. "הנה האיש!" קרא פילטוס.</verse>
				<verse number="6">כאשר ראו אותו ראשי הכוהנים והמשרתים, קראו: "צלוב אותו! צלוב אותו!" "צלבו אותו בעצמכם," השיב להם פילטוס, "כי אני לא מצאתי בו כל אשמה."</verse>
				<verse number="7">"לפי תורתנו עליו למות," קראו היהודים, "כיוון שקרא לעצמו בן-האלוהים."</verse>
				<verse number="8">לשמע דברים אלה גבר פחדו של פילטוס.</verse>
				<verse number="9">הוא החזיר את ישוע לבית-המשפט ושאל אותו: "מאין אתה?" אולם ישוע לא ענה דבר.</verse>
				<verse number="10">מדוע אינך עונה לי?" שאל פילטוס. "הרי אתה יודע כי יש בכוחי לצלוב אותך או לשחרר אותך!"</verse>
				<verse number="11">אבל ישוע השיב: "לולא קיבלת רשות מלמעלה, לא היית יכול לעשות לי דבר. לכן אשמת המסגירים אותי גדולה מאשמתך."</verse>
				<verse number="12">כששמע פילטוס דברים אלה ניסה לשחרר את ישוע, אולם היהודים התנגדו ואמרו: "אם תשחרר אותו תגלה חוסר נאמנות לקיסר, מפני שכל העושה עצמו למלך מורד בקיסר!"</verse>
				<verse number="13">לשמע דברים אלה שוב הוציא פילטוס אליהם את ישוע, והוא עצמו מתיישב על כסא המשפט, במקום שנקרא: 'רצפה' או 'גבתא'.</verse>
				<verse number="14">כל זה התרחש בערב פסח, בשעה שתים-עשרה בצהריים. "הנה מלככם!" קרא פילטוס לעבר היהודים. "קח אותו מכאן! צלוב אותו!" הם צעקו.</verse>
				<verse number="15">"מה? לצלוב את מלככם?" שאל פילטוס. "רק הקיסר הוא מלכנו!" קראו ראשי הכוהנים.</verse>
				<verse number="16">פילטוס נכנע ומסר להם את ישוע כדי שיצלבו אותו.</verse>
				<verse number="17">הם לקחו את ישוע, נתנו לו לשאת את צלבו, וכולם הלכו למקום הנקרא מקום הגולגולת או בעברית גלגלתא.</verse>
				<verse number="18">הם צלבו אותו שם יחד עם שני אנשים אחרים - האחד לימינו והשני לשמאלו.</verse>
				<verse number="19">פילטוס כתב שלט בזו הלשון: ' ישוע מנצרת, מלך היהודים' ותלה אותו על הצלב.</verse>
				<verse number="20">יהודים רבים קראו את הכתוב על השלט, כי ישוע נצלב קרוב לעיר, והשלט נכתב בעברית, ביוונית וברומית.</verse>
				<verse number="21">ראשי הוכהנים ביקשו מפילטוס לתקן את הכתוב: "אל תכתוב 'מלך היהודים', אלא: 'הוא טוען שהוא מלך היהודים'."</verse>
				<verse number="22">"את מה שכתבתי כתבתי," ענה פילטוס." [(23-24) ]לאחר שצלבו החיילים את ישוע הם חילקו את בגדיו בין ארבעתם. "מה נעשה בכותונת?" שאלו איש את רעהו. הם לא רצו לקרוע אותה, משום שהייתה עשויה מאריג ללא תפרים. "נערוך הגרלה ונראה מי יזכה בה," החליטו. מעשה זה קיים את הנבואה מתהילים: "יחלקו בגדי להם, ועל לבושי יפילו גורל." כך עשו החיילים.</verse>
				<verse number="23">***</verse>
				<verse number="24">***</verse>
				<verse number="25">ליד הצלב עמדו אמו, דודתו, מרים אשת קלופס ומרים המגדלית.</verse>
				<verse number="26">כשראה ישוע את אמו עומדת ליד תלמידו האהוב, אמר לה: "אמא, זהו בנך."</verse>
				<verse number="27">ואל תלמידו האהוב אמר: "זוהי אמך." והתלמיד אסף אותה לביתו מאז ואילך.</verse>
				<verse number="28">ישוע ידע שהכל הסתיים, וכדי למלא את הכתוב אמר: "אני צמא."</verse>
				<verse number="29">בקרבת מקום עמד כד מלא חומץ. הם טבלו ספוג בחומץ, תקעו את הספוג בקצה ענף אזוב והגישוהו לפיו.</verse>
				<verse number="30">ישוע טעם מהחומץ וקרא: "נשלם." הוא היטה ראשו הצידה ונפח נשמתו.</verse>
				<verse number="31">הואיל והיה ערב שבת, לפני שבת של פסח, לא רצו מנהיגי היהודים להשאיר את הגופות על הצלבים למשך השבת. על כן ביקשו מפיליטוס לשבור את עצמות רגליהם של הנצלבים, כדי להחיש את מותם וכדי שאפשר יהיה להוריד את הגופות.</verse>
				<verse number="32">החיילים באו ושברו את רגלי השניים שנצלבו לצדי ישוע.</verse>
				<verse number="33">כשניגשו אל ישוע הוכחו שהוא כבר מת, ולכן לא שברו את עצמות רגליו.</verse>
				<verse number="34">אחד החיילים דקר את צידו בחנית, ומיד יצאו דם ומים מגופו.</verse>
				<verse number="35">זה שראה את כל זאת יודע שדבריו נכונים, והוא מספר לכם אותם כדי שתאמינו גם אתם.</verse>
				<verse number="36">כך מלאו החיילים את הכתוב: "ועצם לא תשברו בו."</verse>
				<verse number="37">ובספר זכריה כתוב: "והביטו אלי את אשר דקרו."</verse>
				<verse number="38">לאחר מכן בא אל פילטוס יוסף הרמתי, שהיה תלמידו של ישוע אך שמר על כך בסוד מפחד מנהיגי היהודים, וביקש רשות לקחת את גופתו של ישוע; והרשות ניתנה.</verse>
				<verse number="39">גם נקדימון בא לשם - אותו איש שבא אל ישוע בלילה - והביא איתו כשלושים קילוגרם של מרקחת יקרה העשויה מבשמים ושמנים.</verse>
				<verse number="40">השניים לקחו את גופת ישוע ועטפוה בתכריכים עם בשמים, כמנהג הקבורה היהודית.</verse>
				<verse number="41">קרוב למקום הצליבה היה גן ובו קבר חדש שאיש לא נקבר בו מעולם.</verse>
				<verse number="42">הם קברו בו את ישוע מפני שהיה ערב שבת והקבר היה בקרבת מקום.</verse>
			</chapter>
			<chapter number="20">
				<verse number="1">השכם בבוקר יום ראשון, עוד לפני הנץ החמה, באה מרים המגדלית אל קברו של ישוע וראתה שהאבן הוסרה מפתח הקבר.</verse>
				<verse number="2">היא רצה מיד אל שמעון פטרוס ואל התלמיד השני, זה שהיה אהוב על ישוע. היא קראה: "הם לקחו את האדון מהקבר! איננו יודעים היכן שמו אותו!" [(3-4) ]פטרוס והתלמיד השני מיהרו יחד אל הקבר; התלמיד השני הקדים אותו והגיע ראשון.</verse>
				<verse number="3">***</verse>
				<verse number="4">***</verse>
				<verse number="5">הוא הביט פנימה וראה את התכריכים מונחים במקומם, אולם לא נכנס לקבר.</verse>
				<verse number="6">שמעון פטרוס בא אחריו ונכנס פנימה. גם הוא ראה את התכריכים.</verse>
				<verse number="7">הבד שעטף את ראשו של ישוע היה מקופל ומונח בצד בניפרד מהתכריכים.</verse>
				<verse number="8">ואז גם התלמיד האחר נכנס פנימה, ראה והאמין שישוע קם לתחייה.</verse>
				<verse number="9">כי עד אז לא הבינו שהכתובים ניבאו כי הוא יקום לתחייה.</verse>
				<verse number="10">שניהם הלכו הביתה,</verse>
				<verse number="11">ובינתיים חזרה מרים אל הקבר, עמדה בחוץ ובכתה. היא העיפה מבט לתוך הקבר,</verse>
				<verse number="12">ולפתע נגלו אליה שני מלאכים לבושי לבן יושבים במקום שבו הייתה גופת ישוע: אחד למרגלותיו ושני למראשותיו.</verse>
				<verse number="13">"מדוע את בוכה?" שאלו המלאכים. "כי הם לקחו את אדוני ואיני יודעת היכן הניחו אותו," השיבה מרים.</verse>
				<verse number="14">היא הרגישה שמישהו עומד מאחוריה. כשהביטה לאחור ראתה את ישוע, אולם היא לא הכירה אותו.</verse>
				<verse number="15">"מדוע את בוכה? את מי את מחפשת?" שאל אותה ישוע. מרים חשבה אותו לשומר הגן ולכן התחננה לפניו: "אם אתה זה שלקח את אדוני, אנא, אמור לי היכן שמת אותו כדי שאוכל לקחתו."</verse>
				<verse number="16">"מרים!" קרא ישוע. היא פנתה להביט בו וקראה: "רבי!"</verse>
				<verse number="17">"אל תגעי בי," הזהיר אותה ישוע, "כי עדיין לא עליתי אל אבי. לכי אל האחים וספרי להם שאני עולה אל אבי ואביכם, אל אלוהי ואלוהיכם."</verse>
				<verse number="18">מרים מיהרה אל התלמידים. "ראיתי את האדון!" קראה בהתלהבות, ומסרה להם את דבריו.</verse>
				<verse number="19">באותו ערב התכנסו התלמידים מאחורי דלתות נעולות, מפחד מנהיגי היהודים. לפתע עמד ישוע ביניהם ואמר: "שלום לכם!"</verse>
				<verse number="20">הוא הראה להם את ידיו וצדו, והתלמידים שמחו מאוד לראות את אדונם.</verse>
				<verse number="21">שוב דיבר אליהם ישוע: "כשם שאבי שלח אותי, כך אני שולח אתכם."</verse>
				<verse number="22">הוא נשף ואמר: "קבלו את רוח הקודש.</verse>
				<verse number="23">למי שתסלחו לחטאיו, הם ייסלחו לו, ולמי שלא תסחלו לחטאיו, הם לא ייסלחו לו."</verse>
				<verse number="24">תומא התאום, אחד משנים-עשר התלמידים, נעדר מאותה אסיפה.</verse>
				<verse number="25">כשסיפרו לו התלמידים שראו את האדון, תומא לא האמין. "לא אאמין בכך עד שאראה את נקבי המסמרים שבידיו ואגע בהם ובצדו," אמר.</verse>
				<verse number="26">כעבור שמונה ימים שוב התכנסו התלמידים, והפעם היה תומא ביניהם. גם הפעם היו הדלתות נעולות. לפתע שוב עמד ישוע ביניהם וקרא: "שלום לכם!"</verse>
				<verse number="27">ישוע פנה אל תומא ואמר: "גע בידי ובצד גופי, ואל תהיה יותר חסר-אמונה, כי אם תאמין!"</verse>
				<verse number="28">"אדוני ואלוהי!" קרא לו תומא.</verse>
				<verse number="29">ישוע המשיך לדבר אליו: "אתה מאמין משום שראית אותי, אולם ברוכים המאמינים על אף שאינם רואים."</verse>
				<verse number="30">ישוע חולל עוד ניסים רבים לעיני תלמידיו אך הם לא נכתבו בספר זה.</verse>
				<verse number="31">הניסים בספר זה נכתבו כדי שתאמינו כי הוא המשיח בן-האלוהים, וכדי שעל-ידי אמונתכם בו תחיו חיי נצח.</verse>
			</chapter>
			<chapter number="21">
				<verse number="1">כעבור זמן מה שוב נראה ישוע אל תלמידיו, הפעם ליד הכינרת, וכך התרחש הדבר:</verse>
				<verse number="2">שמעון פטרוס, תומא התאום, נתנאל מכפר קנה שבגליל, בני זבדי, ועוד שניים אחרים היו ביחד.</verse>
				<verse number="3">"אני הולך לדוג," אמר שמעון פטרוס. "גם אנחנו באים," אמרו האחרים. הם עלו לסירה, אולם לא לכדו דבר במשך כל הלילה.</verse>
				<verse number="4">עם זריחת החמה ראו מישהו על החוף, אך לא ידעו שישוע היה האיש.</verse>
				<verse number="5">"בני, האם לכדתם משהו?" שאל. "לא!" השיבו פה אחד.</verse>
				<verse number="6">אם תשליכו את הרשת לימין הסירה תלכדו דגים רבים," אמר ישוע. הם עשו כדבריו, ודגים רבים כל-כך נלכדו ברשת, עד שלא היה להם כוח להעלות את הרשת חזרה לסירה.</verse>
				<verse number="7">התלמיד שהיה אהוב על ישוע אמר לפטרוס: "זהו האדון!" כאשר שמע פטרוס את דבריו, לבש את חולצתו שהסיר קודם לכן, וקפץ למים.</verse>
				<verse number="8">ואילו יתר התלמידים הפליגו לחוף שהיה במרחק מאה מטר בערך, ואיתם הרשת המלאה בדגים.</verse>
				<verse number="9">כשעלו לחוף ראו מדורה שעליה נצלים דגים, ובצד היה לחם.</verse>
				<verse number="10">"הביאו כמה מהדגים שלכדתם," ביקש ישוע.</verse>
				<verse number="11">שמעון פטרוס משך את הרשת ליבשה, וכאשר ספר את השלל הוא מנה 153 דגים גדולים. למרות מספרם ומשקלם לא נקרעה הרשת!</verse>
				<verse number="12">"בואו, איכלו ארוחת בוקר," הזמינם ישוע. איש מהם לא העז לשאול אותו אם הוא באמת האדון, כי כולם היו בטוחים בכך.</verse>
				<verse number="13">ישוע הגיש להם את הלחם והדגים.</verse>
				<verse number="14">זאת הייתה הפעם השלישית שבה נגלה אליהם ישוע לאחר שקם מהמתים.</verse>
				<verse number="15">לאחר ארוחת הבוקר שאל ישוע את שמעון פטרוס: "שמעון בן-יונה, האם אתה אוהב אותי יותר מכל אלה?" "כן", השיב פטרוס, "אתה יודע שאני אוהב אותך." "אם כן, רעה את טלאי," אמר ישוע.</verse>
				<verse number="16">ישוע שאל אותו שנית: "שמעון בן-יונה, האם אתה באמת אוהב אותי?" "כן, אדוני, אתה יודע שאני אוהב אותך," השיב פטרוס שנית. "אם כן, נהג את צאני," אמר ישוע.</verse>
				<verse number="17">ישוע שאל פעם שלישית: "שמעון בן-יונה, האם אתה באמת אוהב אותי?" פטרוס נעלב משאלתו החוזרת של ישוע ואמר: "אדוני, הכול אתה יודע. אתה יודע שאני אוהב אותך." "אם כן, רעה את צאני," חזר ישוע על בקשתו.</verse>
				<verse number="18">"כשהיית צעיר יכולת לעשות כרצונך וללכת לאן שרצית. אולם כאשר תזדקן תושיט את ידיך - אנשים אחרים ילבישוך ויובילוך לאן שהם ירצו, ולא לאן שאתה תרצה."</verse>
				<verse number="19">ישוע אמר לו דברים אלה כדי להכינו לקראת צורת מותו בעתיד, שבו יכבד את האלוהים. כאשר סיים ישוע לדבר, אמר לפטרוס: "בוא אחרי."</verse>
				<verse number="20">פטרוס הביט לאחור וראה שגם התלמיד האהוב על ישוע הולך אחריהם - אותו תלמיד שישב ליד ישוע בסעודה האחרונה ושאל מי מהם עמד להסגירו.</verse>
				<verse number="21">"מה בקשר אליו, אדוני?" שאל פטרוס.</verse>
				<verse number="22">ישוע השיב: "אם אני רוצה שהוא יישאר בחיים עד בואי, מה זה לך? בוא אתה אחרי."</verse>
				<verse number="23">משום כך התפשטה השמועה בין האחים שהתלמיד הזה לא ימות. אבל למעשה ישוע כלל לא אמר זאת; הוא אמר: "מה אכפת לך אם אני רוצה שהוא יישאר כאן עד בואי?"</verse>
				<verse number="24">זהו התלמיד שראה את כל ההתרחשויות האלה, העיד עליהן, וכתב אותן. כולנו יודעים שעדותו אמת.</verse>
				<verse number="25">ישוע חולל עוד מעשים נפלאים רבים, אך העולם כולו צר מלהכיל את כל הספרים שהיה אפשר לכתוב עליהם.</verse>
			</chapter>
		</book>
		<book number="44">
			<chapter number="1">
				<verse number="1">[(1-2) ]תאופילוס היקר, במכתבי הראשון סיפרתי לך על חייו, מעשיו ותורתו של ישוע המשיח, וכיצד עלה לשמים, לאחר שנתן לשליחיו הנבחרים הוראות נוספות בגבורת רוח הקודש.</verse>
				<verse number="2">***</verse>
				<verse number="3">במשך ארבעים יום לאחר צליבתו נגלה ישוע אל השליחים פעמים אחדות, והוכיח להם בדרכים שונות שהוא אכן חי. בהזדמנויות אלה הוא גם שוחח איתם על מלכות האלוהים.</verse>
				<verse number="4">באחת הפגישות האלה הורה ישוע לתלמידיו שלא יעזבו את ירושלים עד שיבוא עליהם רוח הקודש, כפי שהבטיח להם האב. ישוע שוחח איתם על כך פעמים רבות בעבר.</verse>
				<verse number="5">"יוחנן הטביל אתכם במים," הזכיר להם ישוע, "אולם בעוד ימים אחדים תיטבלו ברוח הקודש!"</verse>
				<verse number="6">כשנגלה אליהם ישוע בפעם אחרת, שאלו אותו: "אדון, האם אתה עומד להשיב את המלכות לישראל?"</verse>
				<verse number="7">"האב הוא הקובע תאריכים אלה," ענה ישוע, "ואינכם צריכים לדעת אותם.</verse>
				<verse number="8">אולם כשרוח הקודש יצלח עליכם, תקבלו כוח וסמכות להיות עדים לי בירושלים, ביהודה ושומרון ועד קצה העולם."</verse>
				<verse number="9">זמן קצר לאחר מכן עלה ישוע לשמים לעיני תלמידיו, ונעלם בתוך ענן.</verse>
				<verse number="10">בעוד התלמידים מאמצים את עיניהם כדי לזכות במבט נוסף, עמדו ביניהם לפתע שני אנשים לבושים גלימות לבנות,</verse>
				<verse number="11">ואמרו: "אנשי הגליל, מדוע אתם עומדים ומביטים לשמים? ישוע אמנם עלה לשמים, אך יום אחד הוא יחזור בדיוק כפי שהלך מכם!"</verse>
				<verse number="12">כשקרה הדבר הזה הם היו בהר-הזיתים, ועתה חזרו ברגל לירושלים (מרחק של פחות מקילומטר). [(13-14) ]כשהגיעו העירה, הם התאספו לתפילה בחדר העלייה שבו גרו. באסיפה זאת נכחו האנשים הבאים: פטרוס, יוחנן ויעקב, אנדרי, פיליפוס, תומא, בר-תלמי, מתתיהו, יעקב בן-חלפי, שמעון מהקנאים, יהודה בן-יעקב ואחיו של ישוע. היו שם גם נשים אחדות, וביניהן אמו של ישוע.</verse>
				<verse number="13">***</verse>
				<verse number="14">***</verse>
				<verse number="15">אסיפת התפילה נמשכה ימים אחדים, ויום אחד, כשנכחו שם מאה ועשרים איש, קם שמעון פטרוס ואמר:</verse>
				<verse number="16">"אחים, נבואות התנ"ך צריכות היו להתקיים בנוגע ליהודה, אשר בגד בישוע והוביל אליו את ההמון, שהרי רוח הקודש דיבר על כך לפני זמן רב בפי דוד המלך.</verse>
				<verse number="17">יהודה היה אחד מאיתנו; הוא נבחר בדיוק כמונו להיות שליח."</verse>
				<verse number="18">בכסף שקיבל תמורת הבגידה הוא קנה לעצמו שדה, ושם מצא את מותו - הוא נפל ארצה על פניו, בטנו נבקעה ומעיו נשפכו החוצה.</verse>
				<verse number="19">הידיעה על מותו התפשטה במהירות בין כל תושבי ירושלים, והם מכנים את המקום ההוא בשפתם 'חקל דמא', שפירושו 'שדה-הדם'.</verse>
				<verse number="20">"דוד המלך ניבא על כך בתהילים, ואמר שביתו יהיה שומם ושאיש לא יישב בו. ובמקום אחר אמר דוד שתפקידו (של יהודה) יינתן למישהו אחר. [(21-22) ]"משום כך עלינו לבחור במישהו אחר, אשר ימלא את מקומו של יהודה, ויצטרף אלינו בעדותנו על תחייתו של ישוע אדוננו. הבה נבחר באדם שהיה איתנו מאז הימים הראשונים - מאז שישוע נטבל על-ידי יוחנן ועד שנלקח מאיתנו לשמים."</verse>
				<verse number="21">***</verse>
				<verse number="22">***</verse>
				<verse number="23">הנאספים נקבו בשני שמות: יוסף יוסטוס (שנקרא גם "בר-שבא") ומתתיהו. [(24-25) ]לאחר מכן התפללו כולם וביקשו שייבחר האדם הנכון. "אלוהים", התפללו, "אתה המכיר כל לב, הראה נא לנו במי מהשניים בחרת למלא את מקומו של יהודה הבוגד, שהלך למקום הראוי לו!"</verse>
				<verse number="24">***</verse>
				<verse number="25">***</verse>
				<verse number="26">הם הפילו גורל כדי לבחור בין שני המועמדים, ושמו של מתתיהו עלה בגורל. באותו יום הצטרף מתתיהו אל אחד-עשר השליחים.</verse>
			</chapter>
			<chapter number="2">
				<verse number="1">שבעה שבועות חלפו מאז מותו של ישוע ותחייתו מן המתים, ויום חג השבועות הגיע. כשהתאספו המאמינים יחד באותו יום,</verse>
				<verse number="2">נשמע לפתע קול סערה גדולה מן השמים, והרעש מילא את הבית שבו ישבו.</verse>
				<verse number="3">הנוכחים ראו מעין לשונות אש קטנות יורדות ונחות על ראשיהם,</verse>
				<verse number="4">וכל אחד מהם נמלא ברוח הקודש והחל לדבר בשפה שלא הייתה מוכרת לו, כי רוח הקודש העניק להם יכולת זאת.</verse>
				<verse number="5">הרבה יהודים אדוקים מארצות שונות עלו לירושלים לרגל החג,</verse>
				<verse number="6">ובשמעם את רעש הסערה מעל הבית ההוא, מיהרו אל המקום כדי לראות מה קרה. לתדהמתם הרבה כל אחד שמע את התלמידים מדברים בשפה שלו.</verse>
				<verse number="7">"כיצד ייתכן הדבר?" שאלו עולי-הרגל. "הלא כל האנשים האלה גרים בגליל!</verse>
				<verse number="8">כיצד הם יכולים לדבר בשפות המדוברות בארצות מולדתנו?</verse>
				<verse number="9">הרי אנחנו פרתיים, מדיים, עילמיים, אנשי ארם-נהריים, יהודה, קפודקיה, פונטוס, אסיה הקטנה;</verse>
				<verse number="10">פרוגיה, פמפוליה, מצרים; יש בינינו אנשים מהאזורים שליד קוריניה שבלוב, ומרומא;</verse>
				<verse number="11">יהודים וגרים, כרתים וערבים - וכל אחד מאיתנו שומע בשפתו כיצד אנשים אלה מספרים על מעשיו של אלוהים ועל נפלאותיו!"</verse>
				<verse number="12">כולם עמדו שם נבוכים ומבולבלים. "מה פירושו של הדבר?" שאלו זה את זה.</verse>
				<verse number="13">אולם בקרב הקהל היו גם כאלה שלעגו: "הם סתם שיכורים!"</verse>
				<verse number="14">שמעון פטרוס צעד קדימה, יחד עם אחד-עשר השליחים, ופנה אל ההמון: "תושבי ירושלים ואורחיה, הקשיבו היטב לדברי.</verse>
				<verse number="15">אחדים מכם טוענים שאנשים אלה שיכורים, אבל דעו לכם שהם אינם שיכורים! בני-אדם אינם נוהגים להשתכר בשעה תשע בבוקר!</verse>
				<verse number="16">מה שאתם רואים כאן הבוקר כבר נובא לפני שנים רבות בפי יואל הנביא, אשר אמר:</verse>
				<verse number="17">"'והיה אחרי כן (באחרית הימים),' אמר אלוהים, 'אשפוך את רוחי על כל בשר. ונבאו בניכם ובנותיכם, זקניכם חלמות יחלמון, בחוריכם חזינות יראו.</verse>
				<verse number="18">וגם על העבדים ועל השפחות בימים ההמה אשפוך את רוחי.</verse>
				<verse number="19">ונתתי מופתים בשמים ובארץ — דם ואש ותימרות עשן.</verse>
				<verse number="20">השמש יהפך לחשך, והירח - לדם, לפני בוא יום ה' הגדול והנורא.</verse>
				<verse number="21">והיה כל אשר יקרא בשם ה' ימלט!'.</verse>
				<verse number="22">"אנשי ישראל, הקשיבו!" המשיך פטרוס. "אלוהים אישר בפומבי שישוע המשיח אכן שליח משמים, באמצעות הניסים והנפלאות שחולל על-ידו, ואתם יודעים זאת היטב, שהרי הניסים והנפלאות נעשו אצלכם.</verse>
				<verse number="23">אולם אלוהים, שפעל לפי תוכניתו הערוכה מראש, הרשה לכם להסגיר את ישוע לידי הרומאים, כדי שיוקיעו אותו ויהרגוהו.</verse>
				<verse number="24">ואז אלוהים שחרר אותו מייסורי המוות והחזירו לחיים, כי המוות לא יכול היה להחזיק בו!</verse>
				<verse number="25">"דוד המלך דיבר על ישוע כשאמר: 'שויתי ה' לנגדי תמיד, כי מימיני בל אמוט.</verse>
				<verse number="26">לכן שמח לבי ויגל כבודי, אף בשרי ישכן לבטח,</verse>
				<verse number="27">כי לא תעזב נפשי לשאול; לא תתן חסידיך לראות שחת.</verse>
				<verse number="28">תודיעני ארח חיים, שבע שמחות את פניך, נעימות בימינך נצח'.</verse>
				<verse number="29">"אחים יקרים, חשבו נא! הרי דוד לא התכוון לעצמו כשאמר את הדברים שציטטתי זה עתה, שהרי הוא מת ונקבר, וקברו נמצא בעירנו עד היום הזה.</verse>
				<verse number="30">אולם דוד היה נביא, ועל כן ידע היטב שה' הבטיח, בשבועה נצחית, שאחד מצאצאיו יהיה המשיח ויישב על כסאו.</verse>
				<verse number="31">דוד חזה את העתיד הרחוק וניבא את תחייתו של המשיח, באמרו שנפש המשיח לא תישאר בשאול, ושגופו לא יירקב.</verse>
				<verse number="32">הוא דיבר על המשיח, וכולנו עדים לכך שישוע זה, שעליו אנו מדברים, באמת קם מן המתים.</verse>
				<verse number="33">"עתה יושב ישוע בשמים לימין האלוהים, וכפי שהובטח העניק לו אלוהים את הסמכות לשלוח את רוח הקודש, אשר גרם לכל מה שאתם רואים ושומעים היום.</verse>
				<verse number="34">"לא, דוד לא התייחס אל עצמו בדברים שאמר, שהרי הוא מעולם לא עלה לשמים. מלבד זאת, דוד הוסיף ואמר במקום אחר: 'נאם ה' לאדני, שב לימיני,</verse>
				<verse number="35">עד אשית את אויביך הדם לרגליך'.</verse>
				<verse number="36">משום כך אני קורא אל בית ישראל: דעו לכם שאלוהים הפקיד את ישוע, אשר צלבתם, להיות האדון והמשיח!"</verse>
				<verse number="37">דבריו של פטרוס נגעו ללב השומעים, והם פנו אליו ואל השליחים האחרים בשאלה: "אחים, מה עלינו לעשות?"</verse>
				<verse number="38">"עליכם לחזור בתשובה ולהיטבל בשם ישוע המשיח, כדי שייסלחו לכם חטאיכם," השיב פטרוס. "ואז תקבלו את מתנת רוח הקודש.</verse>
				<verse number="39">כי ה' הבטיח לתת את רוח הקודש לכל מי שיקרא בשם ה' אלוהינו, וגם לבניו - לרחוקים ולקרובים."</verse>
				<verse number="40">פטרוס המשיך לספר להם על ישוע, והפציר בכל מאזיניו לחזור בתשובה ולהינצל מהדור הסורר הזה.</verse>
				<verse number="41">כשלושת אלפים איש האמינו באותו יום לדבריו של פטרוס ונטבלו במים.</verse>
				<verse number="42">הם הצטרפו אל יתר המאמינים, והשתתפו בקביעות בשיעוריהם של השליחים, בבציעת הלחם (כמצוות ישוע לזיכרון מותו) ובאסיפות תפילה.</verse>
				<verse number="43">הניסים והנפלאות הרבים שחוללו השליחים מלאו את כולם יראת-כבוד לאלוהים.</verse>
				<verse number="44">כל המאמינים התמידו להתאסף יחד, וחילקו ביניהם את כל מה שהיה להם.</verse>
				<verse number="45">הם מכרו את כל רכושם, והתחלקו בכספם עם הנצרכים.</verse>
				<verse number="46">מדי יום הם השתחוו יחד בבית-המקדש, נפגשו בבתיהם בקבוצות, לשם התחברות, ואכלו יחד את ארוחותיהם בשמחה ובהכרת-תודה.</verse>
				<verse number="47">הם הללו את אלוהים, והם מצאו-חן בעיני כל העם. מדי יום הוסיף להם ה' את אלה שנושעו.</verse>
			</chapter>
			<chapter number="3">
				<verse number="1">יום אחד, בשעה שלוש אחר-הצהריים, הלכו פטרוס ויוחנן לתפילת מנחה בבית-המקדש.</verse>
				<verse number="2">כשהגיעו אל המקדש, ראו אדם שהיה פיסח מלידה, יושב ליד השער הנקרא "המהודר". הוא הובא לשם מדי יום כדי לקבץ נדבות.</verse>
				<verse number="3">כאשר עברו פטרוס ויוחנן לידו, הוא ביקש נדבה גם מהם.</verse>
				<verse number="4">השניים נעצו באיש מבט נוקב, ופטרוס אמר לו: "הבט אלי!"</verse>
				<verse number="5">הפיסח הרים את עיניו בתקווה לקבל תרומה נדיבה.</verse>
				<verse number="6">אך פטרוס אמר: "כסף אין לי, אולם אתן לך את מה שיש לי; בשם ישוע המשיח מנצרת, התהלך!" [(7-8) ]פטרוס אחז בידו של הפיסח והעמידו על רגליו. באותו רגע נרפאו רגלי האיש וקרסוליו התחזקו, הוא קפץ על רגליו והחל ללכת! האיש הלך איתם לבית-המקדש, כשהוא משבח את האלוהים, מקפץ ומדלג בשמחה.</verse>
				<verse number="7">***</verse>
				<verse number="8">***</verse>
				<verse number="9">באי בית-המקדש, שראוהו הולך ומדלג, ושמעוהו מהלל את ה',</verse>
				<verse number="10">הכירו את הקבצן הפיסח שנהגו לראות בשער המקדש, והופתעו מאוד.</verse>
				<verse number="11">כולם מיהרו לצאת לאולם שלמה כדי לראות את הפלא, ואילו הקבצן נצמד בחזקה אל פטרוס ויוחנן.</verse>
				<verse number="12">פטרוס ניצל את ההזדמנות ופנה אל העם: "אנשי ישראל, מדוע אתם מופתעים כל-כך? מדוע אתם מביטים בנו כאילו שבכוחנו ובקדושתנו אנו אפשרנו לאיש הזה ללכת?</verse>
				<verse number="13">אלוהי אברהם, יצחק ויעקב - אלוהי אבותינו - הוא שהביא כבוד ותפארת לשם עבדו ישוע באמצעות הנס שחולל. כן, אני מתכוון לאותו ישוע שמסרתם לרומאים, ושדחיתם את הצעת פילטוס לשחררו.</verse>
				<verse number="14">סירבתם לשחרר את הקדוש והצדיק הזה, ודרשתם שפיליטוס ישחרר במקומו רוצח!</verse>
				<verse number="15">וכך הרגתם את שר החיים; אך אלוהים הקימו מן המתים. יוחנן ואני עדים לעובדה זאת, כי לאחר שהרגתם את ישוע ראינו אותו חי וקיים.</verse>
				<verse number="16">"האמונה בשמו של ישוע היא שריפאה אדם זה שכולכם הכרתם כפיסח. האמונה בישוע - שניתנה לנו מאלוהים - היא שריפאה אותו כליל!</verse>
				<verse number="17">"אחים יקרים, אני יודע שכל מה שעשיתם אתם ומנהיגיכם לישוע, עשיתם מתוך בורות וחוסר ידיעה.</verse>
				<verse number="18">אולם כך קיים אלוהים את הנבואות האומרות שהמשיח חייב לסבול. [(19-20) ]לכן חזרו בתשובה והאמינו באלוהים, כדי שיסלח לחטאיכם, ייתן לכם ימי שגשוג ורווחה, ויחזיר לכם את המשיח המיועד - ישוע המשיח. [(21-22) ]כי המשיח צריך להישאר בשמים, עד שתגיע העת להשלים את הכול, כפי שאמרו הנביאים לפני זמן רב. משה רבנו אמר: ה' יקים לכם נביא מתוככם אשר ידמה לי; הקשיבו לדבריו בכובד ראש!</verse>
				<verse number="19">***</verse>
				<verse number="20">***</verse>
				<verse number="21">***</verse>
				<verse number="22">***</verse>
				<verse number="23">כי מי שלא ישמע בקולו ייענש חמורות בידי ה'!</verse>
				<verse number="24">"גם שמואל וכל הנביאים שקמו אחריו דברו על מה שמתרחש היום.</verse>
				<verse number="25">אתם הצאצאים של אותם הנביאים, וגם אתם כלולים באותה הברית שכרת ה' עם אבותיכם, שבה הבטיח לברך את העולם כולו באמצעות עם ישראל. הרי ה' הבטיח לאברהם אבינו: 'והתברכו בזרעך כל גויי הארץ'.</verse>
				<verse number="26">וכאשר הקים אלוהים את עבדו ישוע מן המתים, הוא שלח אותו קודם כל אליכם, בני ישראל, כדי לברך אתכם שתחזרו בתשובה."</verse>
			</chapter>
			<chapter number="4">
				<verse number="1">בשעה שפטרוס ויוחנן דברו אל העם, ניגשו אליהם בכעס הכוהנים, הקצין הממונה על משמר בית-המקדש וכן אחדים מהצדוקים,</verse>
				<verse number="2">מכיוון שהשניים לימדו את העם שישוע המשיח קם לתחייה, וכך הוכיחו שאכן תהיה תחיית המתים.</verse>
				<verse number="3">הם תפסו את פטרוס ויוחנן, ומאחר שכבר ירד הערב, הכניסו אותם לכלא עד יום המחרת.</verse>
				<verse number="4">אולם רבים מאלה שהאזינו לפטרוס האמינו לדבריו, ומספר המאמינים במשיח הגיע ל- 5000 איש. [(5-6) ]למחרת התכנסו מנהיגי העם בירושלים, כדי לערוך ישיבה עם חנן הכוהן הגדול, קייפא, יוחנן, אלכסנדר ועוד רבים מקרובי משפחתו של הכהן הגדול.</verse>
				<verse number="5">***</verse>
				<verse number="6">***</verse>
				<verse number="7">הם העמידו לפניהם את פטרוס ויוחנן, ושאלו אותם: "באיזה כוח ובאיזו סמכות עשיתם זאת?"</verse>
				<verse number="8">פטרוס שנמלא רוח הקודש, השיב: "מנהיגים וזקני-העם הנכבדים,</verse>
				<verse number="9">אם אתם מתכוונים לטובה שעשינו לאיש הפיסח הזה, אשר קם על רגליו בריא ושלם,</verse>
				<verse number="10">הרשו לי להצהיר בפניכם ולפני כל עם-ישראל: עשינו מה שעשינו בשמו ובכוחו של ישוע המשיח מנצרת. אתם אמנם צלבתם את ישוע, אולם אלוהים הקים אותו מן המתים! בשמו ובסמכותו עומד האיש הזה לפניכם בריא ושלם.</verse>
				<verse number="11">ישוע המשיח הוא אבן הפינה אשר אתם, הבונים, מאסתם בה, ואשר הייתה לראש פינה.</verse>
				<verse number="12">איש מלבדו אינו יכול להושיע! ואין עוד שם תחת השמים אשר בני-האדם יכולים לקרוא אליו כדי להיוושע!"</verse>
				<verse number="13">כשראו הדיינים את אומץ לבם של פטרוס ויוחנן, ונוכחו לדעת שהם אנשים פשוטים, לא משכילים ולא "מקצועיים", התפלאו מאוד. הם זיהו אותם, שבעבר היו יחד עם ישוע.</verse>
				<verse number="14">והדיינים לא יכלו להכחיש את עובדת ריפויו של הפיסח לשעבר, כי הוא עמד מולם בריא ושלם.</verse>
				<verse number="15">הדיינים, אובדי-עצות, ציוו על פטרוס ויוחנן לצאת מאולם המשפט, כדי שיוכלו להתייעץ ביניהם.</verse>
				<verse number="16">"מה נעשה בהם?" שאלו זה את זה. "איננו יכולים להכחיש שהם חוללו נס גדול, שהרי כל תושבי ירושלים שמעו על כך.</verse>
				<verse number="17">אך אולי נוכל למנוע בעדם להמשיך להפיץ את התעמולה שלהם. נזהיר אותם שאם יעזו להמשיך להטיף בשם ישוע, נעניש אותם בחומרה רבה!"</verse>
				<verse number="18">הם קראו לפטרוס ויוחנן לשוב לאולם, ודרשו מהם שלא לדבר שוב על ישוע לעולם.</verse>
				<verse number="19">אולם פטרוס ויוחנן השיבו: "החליטו אתם בעצמכם, האם אלוהים רוצה שנשמע לקולו או לקולכם?</verse>
				<verse number="20">איננו יכולים להפסיק לספר על כל אשר ישוע עשה לנגד עינינו, או על הדברים ששמענו מפיו!"</verse>
				<verse number="21">חברי הסנהדרין הוסיפו לגעור בהם ולאיים עליהם, אך לבסוף שחררו אותם, כי לא ידעו כיצד להענישם בלי לעורר מהומה בעם. שכן כל העם הלל את אלוהים על שחולל את הנס הנפלא הזה</verse>
				<verse number="22">וריפא את האדם שהיה פיסח במשך ארבעים שנה.</verse>
				<verse number="23">מיד לאחר שחרורם מיהרו פטרוס ויוחנן אל אחיהם המאמינים וסיפרו להם את דברי הסנהדרין.</verse>
				<verse number="24">כששמעו המאמינים את הדבר, התפללו אל אלוהים בלב אחד: "אדוננו, בורא השמים, הארץ, הים וכל אשר בם - [(25-26) ]עוד לפני זמן רב דיברת באמצעות רוח הקודש, בפי דוד המלך שהוא עבדך ואבינו, ואמרת: 'למה רגשו גוים, ולאמים יהגו ריק? יתיצבו מלכי ארץ ורוזנים נוסדו יחד על ה' ועל משיחו'.</verse>
				<verse number="25">***</verse>
				<verse number="26">***</verse>
				<verse number="27">"דבריך אלה התקיימו בעיר הזאת! שהרי המלך הורדוס ופונטיוס פילטוס כרתו ברית עם העמים השונים ועם בני-ישראל, וכולם יחד קמו נגד עבדך הקדוש ישוע המשיח.</verse>
				<verse number="28">אולם הם עשו אך ורק את מה שבחוכמתך הרבה החלטת שיעשו.</verse>
				<verse number="29">ועתה, ה', שמע נא את איומיהם, ותן לעבדיך אומץ-לב לבשר את דברך.</verse>
				<verse number="30">שלח נא את כוחך המרפא, והנח לנו לחולל נסים ונפלאות רבים בשמו של עבדך הקדוש ישוע המשיח."</verse>
				<verse number="31">לאחר שסיימו להתפלל הזדעזע הבית שבו ישבו. כולם נמלאו ברוח הקודש ובישרו את דבר ה' באומץ ובביטחון.</verse>
				<verse number="32">כל המאמינים היו מאוחדים בלב אחד ובדעה אחת, ואיש לא התייחס אל אשר בידו כאל רכושו הפרטי; הכול היה משותף לכולם.</verse>
				<verse number="33">השליחים דיברו בכוח ובגבורה על תקומתו של האדון ישוע, ואלוהים ברך אותם בכל מעשיהם. [(34-35) ]לא היה ביניהם אף עני אחד, כי בעלי השדות ובעלי הבתים מכרו את נכסיהם ונתנו את הכסף לשליחים, כדי שיחלקו לאחרים לפי הצורך.</verse>
				<verse number="34">***</verse>
				<verse number="35">***</verse>
				<verse number="36">היה ביניהם, למשל, אדם בשם יוסף (זה שהשליחים קראו לו "בר-נבא" או "בן-הנחמה"), משבט לוי, יליד קפריסין.</verse>
				<verse number="37">גם הוא מכר את השדה שלו, ואת הכסף הביא לשליחים כדי שיחלקו לנזקקים.</verse>
			</chapter>
			<chapter number="5">
				<verse number="1">אולם היה ביניהם גם אדם אחר בשם חנניה. הוא ואשתו שפירה החליטו למכור את חלקת אדמתם.</verse>
				<verse number="2">בהסכמת אשתו החביא חנניה חלק מהכסף שקיבל תמורת האדמה, ואת יתרת הסכום הביא אל השליחים, בהצהירו שזה כל הסכום שקיבל תמורת האדמה.</verse>
				<verse number="3">"חנניה," אמר לו פטרוס, "מדוע הנחת לשטן להשתלט על לבך? כשטענת שזהו הסכום כולו, שיקרת לרוח הקודש!</verse>
				<verse number="4">הרכוש היה שלך, והיית רשאי למכרו או להחזיק בו. גם לאחר שמכרת אותו היה מותר לך להחליט איזה חלק מהסכום לתת. כיצד יכולת לעשות דבר כזה? לא לנו שיקרת, כי אם לה'!"</verse>
				<verse number="5">ברגע ששמע חנניה מילים אלה, צנח ארצה ומת. כל הנוכחים נבהלו מאוד.</verse>
				<verse number="6">באו בחורים אחדים וכיסו אותו בסדין, הוציאוהו החוצה וקברו אותו.</verse>
				<verse number="7">כשלוש שעות לאחר מכן באה לשם אשתו של חנניה, בלי שידעה דבר על מה שקרה.</verse>
				<verse number="8">"אמרי לי, פנה אליה פטרוס, "האם מכרתם את אדמתכם במחיר כזה וכזה?" "כן," ענתה שפירה, "במחיר הזה מכרנו את האדמה."</verse>
				<verse number="9">"כיצד יכולתם, את ובעלך, אפילו להעלות על דעתכם לנסות את רוח ה'?" קרא פטרוס. "מאחורי הדלת הזאת עומדים הבחורים שקברו זה עתה את בעלך, ובעוד רגע הם יישאו גם אותך החוצה!"</verse>
				<verse number="10">באותו רגע נפלה גם שפירה על הרצפה ומתה. כשנכנסו הצעירים וראו שהיא מתה, נשאו אותה החוצה וקברו אותה לצד בעלה.</verse>
				<verse number="11">אימה גדולה נפלה על כל הקהל ועל כל מי ששמע מה קרה.</verse>
				<verse number="12">בינתיים המשיכו השליחים להתאסף בקביעות בבית-המקדש, באגף הנקרא "אולם שלמה", וחוללו נסים ונפלאות לעיני כל העם.</verse>
				<verse number="13">המאמינים האחרים לא העזו להצטרף אל השליחים, אך כולם התייחסו אליהם ביראת כבוד.</verse>
				<verse number="14">ומספר הגברים והנשים שהאמינו באדון ישוע הלך וגדל מיום ליום.</verse>
				<verse number="15">החולים הוצאו לרחובות על מיטות ומזרונים, כדי שייפול עליהם צילו של פטרוס בשעה שיעבור שם.</verse>
				<verse number="16">אנשים רבים מערי הסביבה נהרו לירושלים והביאו איתם חולים ואחוזי-שדים, וכולם נרפאו.</verse>
				<verse number="17">הכהן הגדול וידידיו מבין הצדוקים הגיבו בזעם ובקנאה.</verse>
				<verse number="18">הם תפסו את השליחים וכלאו אותם בבית-הסוהר העירוני.</verse>
				<verse number="19">אולם באותו לילה בא מלאך ה', פתח את שערי הכלא, שלח אותם לחופשי ואמר להם:</verse>
				<verse number="20">"שובו לבית-המקדש והמשיכו לבשר לעם את כל דברי החיים האלה!"</verse>
				<verse number="21">השליחים הגיעו לפנות-בוקר לבית-המקדש, ומיד החלו ללמד את העם. מאוחר יותר הגיעו למקדש הכהן הגדול ופמלייתו, ולאחר שכינסו את כל חברי הסנהדרין, שלחו לקרוא לשליחים שבכלא כדי להעמידם לדין.</verse>
				<verse number="22">אולם כשהגיעו אנשי המשמר לכלא, לא מצאו שם את השליחים! הם חזרו אל המועצה ודיווחו:</verse>
				<verse number="23">"שערי בית-הסוהר היו נעולים, והשומרים עמדו על משמרתם; אך כשפתחנו את השערים לא מצאנו איש בפנים!"</verse>
				<verse number="24">ראשי הכוהנים ומפקד משמר-המקדש נבהלו מאוד ותהו כיצד ייגמר העניין.</verse>
				<verse number="25">כעבור זמן קצר בא מישהו והודיע: "האנשים שאסרתם עומדים בבית-המקדש ומלמדים את העם!" [(26-27) ]מפקד משמר המקדש וסגניו הלכו ועצרו את השליחים, (אולם לא השתמשו בכוח הזרוע, כי פחדו שאם יפגעו בשליחים לרעה יסקול אותם ההמון באבנים) והביאו אותם לפני הסנהדרין.</verse>
				<verse number="26">***</verse>
				<verse number="27">***</verse>
				<verse number="28">"האם לא אמרנו לכם שלא לדבר יותר לעולם על הישוע הזה?" דרש הכהן הגדול. "במקום לשמוע לקולנו הפצתם את תורתכם בכל ירושלים, ומלבד זאת אתם עוד מנסים להטיל עלינו את האשמה במותו!"</verse>
				<verse number="29">על כך ענו פטרוס והשליחים: "עלינו לשמוע קודם כל לקול אלוהים, ורק לאחר מכן לקולם של בני-אדם!</verse>
				<verse number="30">אלוהי אבותינו החזיר את ישוע לחיים, לאחר שהרגתם אותו בתלייה על הצלב.</verse>
				<verse number="31">ואז, בגבורה גדולה, העלה אותו האלוהים למעלת שר ומושיע, כדי לתת לבני-ישראל הזדמנות לחזור בתשובה ולקבל סליחה על חטאיהם.</verse>
				<verse number="32">אנחנו עדים לדברים אלה, וכן גם רוח הקודש שנתן ה' לכל מי ששומע בקולו."</verse>
				<verse number="33">דברים אלה הרגיזו כל-כך את חברי הסנהדרין, עד שהחליטו להוציא את השליחים להורג.</verse>
				<verse number="34">אולם פרוש אחד מחברי הסנהדרין, גמליאל שמו, קם על רגליו ודרש להוציא את השליחים מן האולם עד שיסיים לומר את דבריו (הוא היה בקיא בתורה ונכבד מאוד בעיני העם).</verse>
				<verse number="35">לאחר מכן פנה אל חברי הסנהדרין ואמר: "אנשי ישראל, עליכם לשקול היטב ובכובד ראש מה שאתה עומדים לעשות לאנשים האלה.</verse>
				<verse number="36">אל תשכחו שלפני זמן-מה קם אותו ברנש תודס, והעמיד פנים שהוא איש חשוב. כ- 400 איש הצטרפו אליו, אולם לאחר שנהרג התפזרו תלמידיו לכל עבר.</verse>
				<verse number="37">"לאחר תודס, בזמן מפקד התושבים, קם יהודה הגלילי. הוא משך אחריו תלמידים רבים, אך גם הוא מת וכל תלמידיו נעלמו.</verse>
				<verse number="38">"משום כך אני מציע שתעזבו את האנשים האלה לנפשם. אם התורה הזאת שהם מלמדים בדויה מלבם - היא תישכח במהרה.</verse>
				<verse number="39">אך אם היא מאלוהים - לא תוכלו לעצור את האנשים האלה; אתם עלולים למצוא את עצמכם נלחמים נגד אלוהים!"</verse>
				<verse number="40">חברי הסנהדרין קיבלו את עצתו של רבן גמליאל. הם הכניסו את השליחים אל האולם, הלקו אותם בשוטים, ציוו עליהם שלא לדבר יותר לעולם בשם ישוע, ולבסוף שחררו אותם.</verse>
				<verse number="41">השליחים יצאו מאולם בית הדין בלב שמח, משום שה' מצא אותם ראויים לסבול חרפה למען שם ישוע.</verse>
				<verse number="42">ויום יום, בבית-המקדש ובבתים, המשיכו ללמד שישוע הוא המשיח.</verse>
			</chapter>
			<chapter number="6">
				<verse number="1">באותם הימים, כשמספר התלמידים הלך וגדל במהירות, החלו להישמע ביניהם תלונות ומריבות. היהודים שהגיעו מחו"ל ודיברו יוונית התלוננו שהאלמנות שלהם מופלות לרעה; בשעת חלוקת המזון היומית אין הן מקבלות אותה הכמות הניתנת לאלמנות מקרב המקומיים דוברי העברית.</verse>
				<verse number="2">משום כך כנסו שנים-עשר השליחים את כל המאמינים לאסיפה כללית. "עלינו להקדיש את זמננו לבישור דבר אלוהים, ולא לעסוק בבעיות חולין כמו חלוקת אוכל!" אמרו השליחים.</verse>
				<verse number="3">"אחים יקרים, הביטו סביבכם ובחרו שבעה אנשים נבונים, מלאים ברוח הקודש ובעלי שם טוב, והפקידו בידם את העניין הזה.</verse>
				<verse number="4">וכך נוכל אנחנו להתרכז בתפילה, בהטפה ובהוראה."</verse>
				<verse number="5">ההצעה נתקבלה על-ידי כל חברי הקהילה, והם בחרו באנשים הבאים: סטפנוס (שהיה מלא אמונה ורוח הקודש בצורה בולטת במיוחד), פיליפוס, פרוכורוס, ניקנור, טימון, פרמנס, ניקולס מאנטיוכיה (אשר היה גוי שהתגייר, ולאחר מכן האמין בישוע המשיח).</verse>
				<verse number="6">שבעה אנשים אלה הוצגו בפני השליחים, וקיבלו את ברכתם בסמיכת ידיים ובתפילה.</verse>
				<verse number="7">דבר האלוהים נשמע בחוגים הולכים וגדלים, ומספר התלמידים בירושלים גדל מאוד. גם כוהנים רבים האמינו בישוע המשיח.</verse>
				<verse number="8">סטפנוס, שהיה כאמור מלא אמונה ורוח הקודש, חולל נסים ונפלאות בקרב העם.</verse>
				<verse number="9">אולם יום אחד קמו מספר אנשים מקבוצת "החופשיים" והחלו להתווכח איתו. עד מהרה הצטרפו אליהם יהודים מקוריניה, מאלכסנדריה שבמצרים, מקיליקיה ומאסיה הקטנה,</verse>
				<verse number="10">אך איש מהם לא יכול היה לגבור על החוכמה ועל הרוח שהיו בו.</verse>
				<verse number="11">לכן הם שחדו כמה אנשים, כדי שיעידו נגד סטפנוס ויטענו ששמעו אותו מקלל את משה רבנו ואפילו את אלוהים.</verse>
				<verse number="12">אשמת השקר הזאת עוררה את זעם ההמונים ואת כעסם של המנהיגים על סטפנוס. הם אסרו אותו והעמידוהו לדין לפני הסנהדרין.</verse>
				<verse number="13">עדי השקר העידו נגד סטפנוס וטענו שאינו מפסיק לדבר נגד בית-המקדש ונגד התורה.</verse>
				<verse number="14">"במו אוזנינו שמענו אותו אומר שאותו אדם, ישוע מנצרת, יהרוס את בית-המקדש וישנה את החוקים שמסר לנו משה!" הצהירו עדי השקר.</verse>
				<verse number="15">באותו רגע הביטו כל חברי הסנהדרין בסטפנוס וראו את פניו, ממש כפני מלאך אלוהים!</verse>
			</chapter>
			<chapter number="7">
				<verse number="1">"האם נכונות ההאשמות האלה?" שאל הכהן הגדול את סטפנוס.</verse>
				<verse number="2">"הקשיבו אלי, אנשים, אחים וזקנים נכבדים!" השיב סטפנוס. "אלוהי הכבוד נגלה אל אברהם אבינו בארם נהריים, לפני שיצא לחרן,</verse>
				<verse number="3">ואמר לו לעזוב את ארץ מולדתו, להיפרד מבני משפחתו וללכת אל הארץ שה' ינחה אותו אליה.</verse>
				<verse number="4">אברהם עזב את אור כשדים וגר בחרן עד מות אביו. לאחר מכן הביא אותו ה' לכאן, לארץ הזאת אשר אתם גרים בה עכשיו.</verse>
				<verse number="5">אלוהים לא נתן לאברהם רכוש משלו - אפילו לא חלקת-אדמה קטנה; הוא רק הבטיח לו שבמרוצת הזמן תשתייך כל הארץ לאברהם ולצאצאיו, אך כי באותה עת לא היה לו עדיין ילד.</verse>
				<verse number="6">כמו-כן אמר לו אלוהים שצאצאיו אלה יעזבו את ארצם ויגורו בארץ זרה, ושם יהיו עבדים במשך 400 שנה.</verse>
				<verse number="7">אולם אלוהים הבטיח לאברהם שיעניש את הארץ אשר תשעבד אותם, ושלאחר מכן יצאו ויעבדו אותו כאן.</verse>
				<verse number="8">"באותה עת נתן ה' לאברהם את מצוות המילה, כהוכחה לברית שכרת עם אברהם, וכאשר נולד בנו יצחק מל אותו אברהם ביום השמיני לחייו. כעבור זמן יצחק מל את יעקב, ויעקב את שנים-עשר האבות.</verse>
				<verse number="9">"אותם אנשים שהיו לאבות האומה הישראלית קנאו ביוסף אחיהם, ומכרו אותו כעבד לישמעאלים שהיו בדרכם למצרים. אולם אלוהים היה עם יוסף</verse>
				<verse number="10">והציל אותו מכל צרותיו. אלוהים העניק ליוסף חן רב וחכמה בלתי-רגילה, אשר מצאו-חן בעיני פרעה מלך מצרים, ומשום כך מינה אותו פרעה למושל על כל ארץ מצרים ולאחראי על כל ענייני הארמון.</verse>
				<verse number="11">"כעבור זמן-מה שרר רעב כבד אשר גרם סבל רב במצרים ובכנען, ולאבותינו לא היה מה לאכול.</verse>
				<verse number="12">כאשר שמע יעקב שיש עדיין אוכל במצרים, שלח לשם את בניו בפעם הראשונה כדי לקנות מה שיוכלו להשיג.</verse>
				<verse number="13">בביקורם השני במצרים גילה להם יוסף את זהותו ואף הציג אותם לפני פרעה.</verse>
				<verse number="14">יוסף שלח להביא מארץ כנען את יעקב אביו ואת כל בני-משפחתו, כולם יחד מנו שבעים וחמש איש, והזמין אותם לגור איתו במצרים.</verse>
				<verse number="15">וכך ירד יעקב למצרים. לאחר שמתו יעקב ובניו,</verse>
				<verse number="16">נלקחו גופותיהם לשכם ונקברו בקבר שקנה אברהם מיד בני-חמור.</verse>
				<verse number="17">"כשקרב המועד שקבע אלוהים לשחרור בני-ישראל מעבדותם, כפי שהבטיח לאברהם אבינו, התרבה עם ישראל במצרים במהירות גדולה.</verse>
				<verse number="18">ואז עלה לשלטון מלך אשר לא כיבד את זכרו של יוסף.</verse>
				<verse number="19">מלך זה נהג בעמנו ברשעות ובאכזריות, וציווה על אבותינו להפקיר את ילדיהם למוות.</verse>
				<verse number="20">"באותה תקופה נולד משה, שהיה טוב בעיני אלוהים, והוריו הסתירוהו בביתם במשך שלושה חודשים.</verse>
				<verse number="21">כשלא יכלו הוריו להסתיר אותו יותר נאלצו להוציאו מן הבית, מצאה אותו בת פרעה ואימצה אותו לה לבן.</verse>
				<verse number="22">משה לומד בכל חכמת מצרים, גדל והיה לנואם מחונן ולאיש-מעשים דגול.</verse>
				<verse number="23">"יום אחד עלה בדעתו של משה לבקר את אחיו בני-ישראל, והוא בן ארבעים.</verse>
				<verse number="24">בעת ביקורו ראה איש מצרי מתאכזר אל ישראלי. משה ניגש אל המצרי והרג אותו.</verse>
				<verse number="25">הוא קיווה שאחיו יבינו שאלוהים שלח אותו לעזור להם, אך הם לא הבינו זאת.</verse>
				<verse number="26">"למחרת שוב ביקר משה את בני-עמו, והפעם ראה שני ישראלים רבים ביניהם. הוא ניסה להפריד ביניהם ואמר: 'הרי אחים אתם; מדוע אתם מתקוטטים?'</verse>
				<verse number="27">"אולם האיש שהחל בקטטה דרש ממשה להסתלק ולא להתערב. 'מי מינה אותך למושל ושופט עלינו?' שאל.</verse>
				<verse number="28">'האם אתה עומד להרוג אותי כשם שהרגת אתמול את המצרי?'</verse>
				<verse number="29">לשמע דברים אלה ברח משה למדיין, ושם נולדו שני בניו.</verse>
				<verse number="30">"כעבור ארבעים שנה נגלה אליו מלאך ה' במדבר הר-סיני מתוך הסנה הבוער.</verse>
				<verse number="31">המראה הבלתי-רגיל הפליא את משה; הוא רץ אל הסנה כדי להביט בו מקרוב, ואז שמע את קול ה':</verse>
				<verse number="32">'אנוכי אלוהי אבותיך - אלוהי אברהם, יצחק ויעקב!' משה רעד מפחד ולא העז להרים את עיניו.</verse>
				<verse number="33">"לפני כן אמר אלוהים למשה: 'של נעליך מעל רגליך, כי המקום אשר אתה עומד עליו אדמת קודש הוא.</verse>
				<verse number="34">ואלוהים המשיך: 'ראה ראיתי את עוני עמי אשר במצרים, ואת צעקתם שמעתי... וארד להצילו... ועתה לכה ואשלחך אל פרעה והוצא את עמי בני-ישראל ממצרים.</verse>
				<verse number="35">"המדובר באותו משה אשר בני-ישראל דחוהו זמן-מה קודם לכן כאשר מחו: 'מי מינה אותך למושל ושופט עלינו?' אותו משה נשלח אליהם עתה להיות להם למנהיג ולמושיע!</verse>
				<verse number="36">בעזרת ניסים גדולים וכבירים הוציא משה את עמו מארץ מצרים, העבירם דרך ים סוף, ולאחר מכן נדד איתם במדבר ארבעים שנה.</verse>
				<verse number="37">זהו אותו משה אשר אמר לבני-ישראל: 'נביא מקרבך - מאחיך - כמוני, יקים לך ה' אלוהיך, אליו תשמעון'.</verse>
				<verse number="38">כשהתקהלו בני-ישראל במדבר, משה היה האיש שתיווך בינם לבין המלאך שנתן להם את תורת ה' - את דבר האלוהים החי - בהר סיני.</verse>
				<verse number="39">"אולם אבותינו דחו את משה ורצו לשוב למצרים.</verse>
				<verse number="40">'עשה לנו אלוהים אחרים, כדי שידריכו אותנו חזרה,' ביקשו מאהרון, 'כי איננו יודעים מה קרה למשה אשר הוציא אותנו ממצרים.'</verse>
				<verse number="41">וכך עשו להם בני ישראל עגל-זהב, הקריבו לו קורבנות, ושמחו באליל שיצרו במו ידיהם.</verse>
				<verse number="42">"משום כך פנה להם ה' עורף והניח להם לסגוד לשמש, לירח ולכוכבים כמו לאלים! בספר עמוס שואל ה' את עם ישראל: 'האם לי הקרבתם את הקורבנות במשך אותן ארבעים שנה במדבר?</verse>
				<verse number="43">לא! התעניינותכם האמיתית הייתה באלילים שלכם: בסוכתו של מולך, בכוכבו של רמפן, ובכל הצלמים שעשיתם לכם. משום כך אגרש אתכם מכאן לארץ רחוקה - עד מעבר לבבל אגלה אתכם!.</verse>
				<verse number="44">"במשך נדודיהם במדבר נשאו אותם אבותינו את משכן העדות, ובתוכו שמרו את לוחות-הברית. משכן זה נבנה בדיוק לפי הדגם שהראה המלאך למשה.</verse>
				<verse number="45">שנים רבות לאחר מכן, כשפקד יהושע על הקרבות נגד הגויים שישבו בכנען, הביאו האבות את המשכן הזה אל ארצם החדשה, ושם הוא נשאר עד ימי דוד המלך.</verse>
				<verse number="46">"דוד, שמצא-חן בעיני אלוהים, ביקש את הזכות לבנות מקדש קבע לאלוהי יעקב.</verse>
				<verse number="47">אולם רק בנו של דוד, שלמה, זכה לבנות את המקדש הזה. [(48-49) ]ובכל זאת, אלוהים אינו שוכן במקדש מעשה ידי-אדם. 'השמים כסאי,' אמר ה' בפי ישעיהו הנביא, 'והארץ - הדום רגלי. אי-זה בית אשר תבנו לי? ואי-זה מקום מנוחתי?</verse>
				<verse number="48">***</verse>
				<verse number="49">***</verse>
				<verse number="50">(הלא) את כל אלה ידי עשתה!'.</verse>
				<verse number="51">"הו עם קשה עורף ועובד אלילים! עד מתי תמשיכו להתנגד לרוח הקודש? אתם נוהגים בדיוק כמו אבותיכם - גם הם התנגדו לרוח הקודש.</verse>
				<verse number="52">האם יכולים אתם לנקוב בשמו של נביא אחד שאבותיכם לא רדפו אותו? הם אפילו הרגו את אלה שניבאו את בואו של המשיח הצדיק - זה שבגדתם בו ורצחתם אותו!</verse>
				<verse number="53">אכן, בכוונה תחילה הפרתם את תורת ה', אשר נמסרה לכם באמצעות המלאכים."</verse>
				<verse number="54">כששמעו חברי הסנהדרין את האשמותיו של סטפנוס, נמלאו זעם וחרקו בשיניהם.</verse>
				<verse number="55">אך סטפנוס, שהיה מלא רוח הקודש, נעץ מבטו בשמים, וראה את כבוד האלוהים ואת ישוע עומד לימין האלוהים.</verse>
				<verse number="56">"הנני רואה את השמים נפתחים, ואת ישוע המשיח עומד לימין האלוהים!" אמר להם סטפנוס.</verse>
				<verse number="57">לשמע דברים אלה אטמו את אוזניהם, צרחו בכל כוחם והתנפלו עליו.</verse>
				<verse number="58">הם גררו אותו אל מחוץ לעיר ורגמו אותו באבנים. מבצעי גזר-הדין פשטו את מעיליהם, והניחו אותם למשמרת לרגלי בחור אחד בשם שאול.</verse>
				<verse number="59">בשעה שפגעו בו האבנים זו אחר זו התפלל סטפנוס: "אדוני, ישוע, קבל נא את רוחי!"</verse>
				<verse number="60">ואז נפל על ברכיו וזעק: "אדוני, סלח להם על החטא הזה!" ובאותו רגע נפח את נשמתו.</verse>
			</chapter>
			<chapter number="8">
				<verse number="1">שאול עמד והסכים בהחלט להריגתו של סטפנוס. באותו יום החלה רדיפה גדולה נגד המאמינים בירושלים, וכולם - מלבד השליחים - ברחו ליהודה ושומרון.</verse>
				<verse number="2">מספר אנשים יראי-אלוהים קברו את סטפנוס וספדו עליו בלב כואב.</verse>
				<verse number="3">באותה עת התרוצץ שאול ממקום למקום בחוסר מנוחה והטריד את המאמינים, כשלפניו מטרה אחת: לחסל את הקהילה המשיחית. הוא אף פרץ לבתיהם של המאמינים, סחב משם גברים ונשים וכלא אותם בבית-הסוהר.</verse>
				<verse number="4">באשר למאמינים שברחו מירושלים - הם הלכו ובישרו בכל מקום על אודות ישוע.</verse>
				<verse number="5">פיליפוס, למשל, הגיע לשומרון וסיפר לתושבי האזור על המשיח.</verse>
				<verse number="6">קהל גדול הקשיב לדבריו בתשומת לב והתפעל מהניסים שחולל.</verse>
				<verse number="7">הרבה רוחות רעות גורשו ויצאו מאנשים בצעקות אימים, והרבה פיסחים ומשותקים נרפאו כליל.</verse>
				<verse number="8">שמחה רבה הייתה בעיר. [(9-11) ]באותה עיר היה אדם בשם שמעון, אשר עסק שנים רבות במעשי כשפים. הוא היה אדם גאה מאוד ובעל השפעה גדולה, בגלל הכשפים שעשה. השומרונים ממש העריצו אותו, והיו משוכנעים שהוא שליח אלוהים.</verse>
				<verse number="9">***</verse>
				<verse number="10">***</verse>
				<verse number="11">***</verse>
				<verse number="12">אולם עתה הם האמינו לדבריו של פיליפוס: שישוע הוא המשיח, ושמלכות אלוהים קרבה; ונשים וגברים רבים נטבלו במים.</verse>
				<verse number="13">גם שמעון המכשף האמין לדברי פיליפוס ונטבל במים. מיד לאחר מכן הלך שמעון בעקבות פיליפוס לכל אשר הלך, והשתומם מאוד למראה הניסים שחולל.</verse>
				<verse number="14">כאשר שמעו השליחים בירושלים שאנשי שומרון האמינו בבשורת אלוהים, שלחו לשם את פטרוס ויוחנן.</verse>
				<verse number="15">כשהגיעו השניים לשומרון החלו מיד להתפלל בעד המאמינים החדשים האלה, כדי שגם הם יקבלו את רוח הקודש.</verse>
				<verse number="16">כי עד אז לא צלח רוח הקודש על איש מהם; הם רק נטבלו בשם ישוע.</verse>
				<verse number="17">פטרוס ויוחנן סמכו את ידיהם על המאמינים החדשים, ואלה קיבלו את רוח הקודש.</verse>
				<verse number="18">כשראה שמעון שרוח הקודש ניתן למאמינים באמצעות סמיכת הידיים של פטרוס ויוחנן, הציע להם כסף תמורת הכוח הזה.</verse>
				<verse number="19">"תנו גם לי את הכוח הזה," ביקש, "כדי שבני-אדם יוכלו לקבל את רוח הקודש כל פעם שאניח את ידי עליהם!"</verse>
				<verse number="20">אולם פטרוס ענה לו: "כספך ילך יחד אתך לגיהינום! אתה חושב שאפשר לקנות בכסף את מתנת אלוהים?</verse>
				<verse number="21">לא יהיה לך חלק בזה, משום שלבך אינו ישר לפני אלוהים.</verse>
				<verse number="22">עליך לחזור בתשובה על החטא הנורא הזה ולהתפלל אל אלוהים. אולי הוא יסלח לך על מחשבותיך הרעות,</verse>
				<verse number="23">מפני שאני רואה בתוך לבך קנאה, מרירות וחטא מרושע!"</verse>
				<verse number="24">"התפללו לאלוהים בעדי," התחנן שמעון, "כדי שלא יבואו עלי הדברים הנוראים שאמרתם!"</verse>
				<verse number="25">לאחר שפטרוס ויוחנן בישרו את דבר ה' והעידו על המשיח בשומרון, חזרו לירושלים. בדרך הם ביקרו ברבים מכפרי השומרון ובישרו את דבר ה'.</verse>
				<verse number="26">ובאשר לפיליפוס - מלאך ה' נגלה אליו ואמר לו: "קום ולך דרומה בדרך היורדת מירושלים לעזה."</verse>
				<verse number="27">כשיצא פיליפוס לדרך בא לקראתו סריס כושי, אשר היה שר האוצר של קנדק מלכת כוש. הסריס עלה לירושלים כדי להשתחוות במקדש,</verse>
				<verse number="28">ועכשיו ישב במרכבתו בדרכו חזרה, וקרא בקול בספר ישעיהו.</verse>
				<verse number="29">"גש אל המרכבה הזאת והישאר לידה," הורה רוח הקודש לפיליפוס.</verse>
				<verse number="30">פיליפוס רץ אל המרכבה ושמע את הסריס קורא בספר ישעיהו. "האם אתה מבין את מה שאתה קורא?" שאל פיליפוס.</verse>
				<verse number="31">"ודאי שלא!" ענה הסריס. "כיצד אוכל להבין אם איש אינו מסביר לי?" והוא ביקש מפיליפוס לעלות למרכבה ולשבת לידו.</verse>
				<verse number="32">זה היה הקטע שהכושי קרא באותו זמן: "כשה לטבח יובל וכרחל לפני גזזיה נאלמה, ולא יפתח פיו.</verse>
				<verse number="33">מעצר וממשפט לקח, ואת-דורו מי ישוחח? כי נגזר מארץ חיים"</verse>
				<verse number="34">"על מי מדבר הנביא?" שאל הסריס את פיליפוס. "האם הוא מדבר על עצמו או על מישהו אחר?"</verse>
				<verse number="35">פיליפוס פתח בפסוק זה והחל לספר לו על אודות ישוע.</verse>
				<verse number="36">הם המשיכו בדרכם והגיעו למקווה-מים קטן. "ראה, הנה בריכת מים!" קרא הסריס. "מדוע שלא אטבל כאן?"</verse>
				<verse number="37">"אתה יכול להיטבל כאן," השיב פיליפוס, "אם אתה מאמין בכל לבך!" והכושי ענה: "אני מאמין בכל לבי שישוע המשיח הוא בן האלוהים!"</verse>
				<verse number="38">הם עצרו את המרכבה, נכנסו לתוך המים, ופיליפוס הטביל את הסריס.</verse>
				<verse number="39">כשיצאו שניהם מן המים נשאה משם רוח ה' את פיליפוס. הסריס לא ראה שוב את פיליפוס והוא המשיך בדרכו בלב שמח.</verse>
				<verse number="40">בינתיים פיליפוס נראה באשדוד. הוא המשיך להטיף את הבשורה בכל עיר ובכל כפר, עד שהגיע לקיסריה.</verse>
			</chapter>
			<chapter number="9">
				<verse number="1">כל אותו זמן המשיך שאול לאיים על המאמינים המשיחיים באלימות וברצח. הוא הלך אל הכהן הגדול בירושלים</verse>
				<verse number="2">וביקש ממנו מכתב אל בתי-הכנסת בדמשק. במכתב ביקש מבתי-הכנסת לשתף פעולה ברדיפת המאמינים המשיחיים שם, גברים ונשים כאחד, כדי ששאול יוכל לאסרם ולהביאם לירושלים.</verse>
				<verse number="3">כשהתקרב שאול לדמשק במסגרת שליחותו, סנוורה אותו לפתע אלומת אור חזקה מן השמים.</verse>
				<verse number="4">הוא נפל ארצה ושמע קול מדבר אליו: "שאול, שאול, מדוע אתה רודף אותי?"</verse>
				<verse number="5">"מי אתה, אדוני?" שאל שאול. "אני ישוע שאותו אתה רודף!" ענה הקול.</verse>
				<verse number="6">"לך עכשיו העירה, וחכה להוראות נוספות!"</verse>
				<verse number="7">מלוויו של שאול עמדו נדהמים וחסרי-מילים, כי שמעו קול אך לא ראו איש. [(8-9) ]כשקם שאול על רגליו גילה שהתעוור, ומלוויו היו צריכים להחזיק בידו ולהובילו לדמשק. עיוורונו נמשך שלושה ימים, וכל אותו זמן לא אכל ולא שתה.</verse>
				<verse number="8">***</verse>
				<verse number="9">***</verse>
				<verse number="10">באותה עת גר בדמשק מאמין משיחי בשם חנניה. האדון נגלה אליו בחלום ואמר לו: "חנניה!" "כן, אדוני!" השיב חנניה.</verse>
				<verse number="11">והאדון המשיך: "לך לביתו של יהודה ברחוב 'הישר', ושאל שם על שאול מהעיר טרסוס. ברגע זה הוא מתפלל אלי,</verse>
				<verse number="12">ורואה בחזיון אדם בשם חנניה ניגש אליו וסומך עליו את ידיו, כדי שתשוב אליו ראייתו."</verse>
				<verse number="13">"אבל, אדוני," קרא חנניה, "שמעתי סיפורים רבים על הדברים הנוראים שעשה שאול זה למאמינים בך בירושלים!</verse>
				<verse number="14">הוא בא לדמשק רק משום שקיבל רשות מראשי הכוהנים לאסור את כל המאמינים המשיחיים כאן!"</verse>
				<verse number="15">"לך ועשה מה שאמרתי לך," אמר האדון לחנניה, "כי בחרתי בשאול להביא את בשורתי אל עמים רבים ומלכיהם ואל עם-ישראל.</verse>
				<verse number="16">אני אראה לו כמה יהיה עליו לסבול למען שמי!"</verse>
				<verse number="17">חנניה הלך לביתו של יהודה, וכשמצא את שאול סמך עליו את ידיו ואמר: "שאול אחי, האדון ישוע, אשר נראה אליך בדרך, שלח אותי אליך כדי שתימלא ברוח הקודש, וכדי שישוב אליך אור עיניך."</verse>
				<verse number="18">"באותו רגע נפקחו עיניו של שאול, כאילו נפלו מהן קשקשים, וראייתו שבה אליו. הוא קם על רגליו ונטבל במים,</verse>
				<verse number="19">ולאחר מכן אכל את ארוחתו הראשונה מזה שלושה ימים, וכוחו שב אליו. הוא נשאר עם המאמינים בדמשק ימים אחדים,</verse>
				<verse number="20">ואחר כך החל לבקר בבתי-הכנסת השונים, וסיפר לכולם שישוע המשיח הוא באמת בן-האלוהים!</verse>
				<verse number="21">כל מי ששמע את דברי שאול נדהם. "האין זה אותו האיש שרדף באכזריות כה רבה את המאמינים המשיחיים בירושלים?" שאלו. "חשבנו שהוא בא לכאן כדי לאסור את המאמינים, ולהביאם כבולים בשרשרות אל ראשי הכוהנים!"</verse>
				<verse number="22">שאול הלך ונמלא כוח וגבורה, ויהודי דמשק לא יכלו להפריך את טענותיו והוכחותיו שישוע באמת המשיח.</verse>
				<verse number="23">כעבור זמן-מה החליטו מנהיגי היהודים להרוג את שאול.</verse>
				<verse number="24">אולם מישהו גילה לשאול את מזימתם, ואמר לו שהמנהיגים הציבו שומרים בשערי העיר, יומם ולילה, כדי לתפסו ולהרגו.</verse>
				<verse number="25">לכן באותו לילה הבריחו אותו אחדים מהתלמידים אל מחוץ לעיר. הם הושיבו אותו בתוך סל גדול ושלשלוהו דרך פרצה אל מעבר לחומה.</verse>
				<verse number="26">שאול הגיע לירושלים וניסה להיפגש עם המאמינים המשיחיים, אך כולם פחדו מפניו, כי חשבו שהוא מרמה אותם.</verse>
				<verse number="27">בר-נבא בא לעזרתו של שאול ולקח אותו אל השליחים. הוא סיפר להם כיצד שאול ראה את האדון בדרך לדמשק, וכיצד שמע את דבריו. בר-נבא גם דיווח להם על הטפתו האמיצה והנלהבת של שאול בשם ישוע.</verse>
				<verse number="28">לשמע דברים אלה קיבלו אותו השליחים לשורותיהם, ומאז היה שאול תמיד עם המאמינים, והטיף בשם האדון באומץ לב.</verse>
				<verse number="29">שאול שוחח והתווכח גם עם היהודים דוברי היוונית, אולם הם זממו להרוג אותו.</verse>
				<verse number="30">כשנודע לשאר האחים על הסכנה הנשקפת לו, לקחו אותו לקיסריה, ומשם שלחוהו לביתו שבטרסוס.</verse>
				<verse number="31">בינתיים חדלו הרדיפות, וקהילות יהודה, הגליל והשומרון נהנו משקט ושלווה וגדלו בכוח ובמספר. רוח הקודש עודד את המאמינים, והם למדו להתהלך ביראת-ה'.</verse>
				<verse number="32">פטרוס נסע ממקום למקום כדי לבקר את הקהילות, ויום אחד בא לבקר את המאמינים בלוד.</verse>
				<verse number="33">הוא פגש שם אדם משותק בשם אניאס, שהיה מרותק למיטתו כשמונה שנים.</verse>
				<verse number="34">"אניאס," אמר לו פטרוס, "ישוע המשיח ריפא אותך! קום וסדר את מיטתך!" והוא נרפא מיד.</verse>
				<verse number="35">כל תושבי לוד והשרון ראו את הנס והאמינו באדון.</verse>
				<verse number="36">ביפו הייתה תלמידה אחת בשם צביה, שתמיד עשתה מעשי צדקה ועזרה בעיקר לעניים.</verse>
				<verse number="37">באותם ימים חלתה צביה ומתה. ידידיה טיהרו את הגופה והניחו אותה בעליית-הגג.</verse>
				<verse number="38">אולם כאשר נודע להם שפטרוס היה בקרבת המקום, מיהרו לשלוח שני אנשים ללוד, כדי לבקש ממנו שיבוא איתם ליפו.</verse>
				<verse number="39">בלי להתמהמה הלך איתם פטרוס ליפו, וכשנכנס אל הבית הובילו אותו מיד אל החדר שבו שכבה צביה. החדר היה מלא אלמנות בוכיות, אשר הראו זו לזו חולצות ושמלות שצביה תפרה למענן.</verse>
				<verse number="40">פטרוס ביקש מכולן לצאת מהחדר, ואז כרע על ברכיו והתפלל. לאחר מכן פנה אל הגופה וקרא: "צביה, קומי!" באותו רגע פקחה צביה את עיניה, ובראותה את פטרוס הזדקפה על מיטתה.</verse>
				<verse number="41">הוא הושיט את ידו ועזר לה לעמוד על רגליה. אחר כך קרא פטרוס לכל האחים ולכל האלמנות והציג את צביה לפניהם.</verse>
				<verse number="42">הידיעה המשמחת התפשטה במהירות בכל העיר, ואנשים רבים האמינו באדון.</verse>
				<verse number="43">פטרוס נשאר ביפו זמן רב והתגורר אצל מעבד-עורות בשם שמעון.</verse>
			</chapter>
			<chapter number="10">
				<verse number="1">בקיסריה גר קצין רומאי בשם קורנליוס; הוא היה מפקד הגדוד האיטלקי שבמקום.</verse>
				<verse number="2">קורנליוס וכל בני-משפחתו היו אנשים אדוקים ויראי-אלוהים. הוא היה איש תפילה, ונהג לחלק מתנות ותרומות ביד נדיבה.</verse>
				<verse number="3">יום אחד, בשעה שלוש אחר-הצהריים, ראה קורנליוס לפתע מלאך ה' בחזיון. המלאך קרב אליו וקרא: "קורנליוס!"</verse>
				<verse number="4">קורנליוס הביט בו בפחד ושאל: "מה רצונך, אדוני?" והמלאך השיב: "אלוהים לא התעלם מתפילותיך ומנדיבות לבך! [(5-6) ]עליך לשלוח עתה מספר אנשים ליפו, כדי שימצאו את שמעון פטרוס אשר גר על חוף הים אצל שמעון מעבד-העורות, ויבקשו אותו לבוא אליך."</verse>
				<verse number="5">***</verse>
				<verse number="6">***</verse>
				<verse number="7">ברגע שנעלם המלאך קרא קורנליוס לשניים ממשרתיו ולאחד משומרי ראשו, שהיה גם הוא איש ירא אלוהים,</verse>
				<verse number="8">לאחר שסיפר להם את דבר החיזיון שלח אותם ליפו. [(9-10) ]למחרת, בעוד השלושה מתקרבים אל העיר, עלה פטרוס על גג הבית כדי להתפלל. הייתה זאת שעת צהריים, ופטרוס, שהיה רעב, המתין לארוחתו. אולם עוד לפני שהייתה הארוחה מוכנה נפלה עליו תרדמה.</verse>
				<verse number="9">***</verse>
				<verse number="10">***</verse>
				<verse number="11">הוא ראה את השמים נפתחים, ומתוכם ירד סדין גדול קשור בארבע קצותיו.</verse>
				<verse number="12">בתוך הסדין היו כל מיני חיות טמאות, נחשים ועופות דורסים.</verse>
				<verse number="13">"קום, פטרוס; שחט ואכול!" קרא קול מן השמים.</verse>
				<verse number="14">"חס וחלילה, אדוני," קרא פטרוס. "מעולם לא אכלתי אוכל בלתי כשר!"</verse>
				<verse number="15">הקול דיבר אל פטרוס בשנית: "עליך לשמוע בקול אלוהים. אם אלוהים קורא למשהו טהור, אתה אל תקרא לו טמא!"</verse>
				<verse number="16">חזיון זה חזר ונשנה שלוש פעמים, ולאחר מכן הועלה הסדין חזרה לשמים.</verse>
				<verse number="17">פטרוס היה נבוך ומבולבל. מה פשר החיזיון? מה עליו לעשות? בדיוק באותה שעה מצאו שליחיו של קורנליוס את ביתו של שמעון מעבד-העורות, ועמדו מאחורי השער.</verse>
				<verse number="18">"האם כאן גר שמעון פטרוס?" שאלו.</verse>
				<verse number="19">בינתיים, בעוד פטרוס מהרהר בחזיון ובפשרו, אמר אליו רוח הקודש: "שלושה אנשים באו הנה לפגוש אותך.</verse>
				<verse number="20">רד למטה ולך אתם, כי אני שלחתי אותם."</verse>
				<verse number="21">פטרוס ירד למטה, וכשראה את השלושה אמר: "אני האיש אשר אתם מחפשים. מה רצונכם?"</verse>
				<verse number="22">"קורנליוס הקצין הרומאי שלח אותנו אליך," השיבו השלושה. "קורנליוס הוא איש ירא אלוהים, טוב-לב, נדיב ומכובד על ידי כל היהודים. מלאך ה' נגלה אליו בחזיון וציווה עליו להזמין אותך לביתו, כדי שתאמר לו מה עליו לעשות."</verse>
				<verse number="23">פטרוס הזמין אותם להיכנס אל הבית וללון אצלו בלילה. למחרת היום הוא יצא אתם לדרך, ומאמינים אחרים מיפו הצטרפו אליו.</verse>
				<verse number="24">כעבור יום הגיעה החבורה לקיסריה. קורנליוס שכבר ציפה לבואם, כינס בביתו את קרוביו וידידיו הטובים, כדי שגם הם יפגשו את פטרוס.</verse>
				<verse number="25">כשנכנס פטרוס אל הבית נפל קורנליוס על ברכיו והשתחווה לו.</verse>
				<verse number="26">"קום על רגליך," אמר לו פטרוס. "אני בן-אדם בדיוק כמוך!"</verse>
				<verse number="27">קורנליוס קם על רגליו ושוחח זמן-מה עם פטרוס. לאחר מכן נכנסו שניהם אל חדר האורחים - שם נתאספו רבים.</verse>
				<verse number="28">פטרוס פנה אל הנוכחים ואמר: "אתם יודעים שאסור ליהודי להיכנס לביתו של גוי. אולם אלוהים הראה לי בחזיון שאסור להתייחס אל שום אדם כאילו הוא טמא או נחות ממני.</verse>
				<verse number="29">משום כך הסכמתי לבוא הנה מיד כשקראתם לי. אך האם מותר לי עתה לשאול מה אתם רוצים?"</verse>
				<verse number="30">"לפני ארבעה ימים," החל קורנליוס להסביר, "התפללתי בביתי כרגיל, ובערך בשעה הזאת - בשעה שלוש - עמד לפני לפתע אדם לבוש גלימה זוהרת,</verse>
				<verse number="31">ואמר אלי: 'קורנליוס, אלוהים לא התעלם מתפילותיך ומנדיבות לבך!</verse>
				<verse number="32">עליך לשלוח עתה מספר אנשים ליפו, כדי שימצאו את שמעון פטרוס, אשר גר על חוף הים אצל שמעון מעבד-העורות, ויבקשו אותו לבוא אליך.'</verse>
				<verse number="33">ובכן, מיד שלחתי לקרוא לך, ויפה מצדך שהזדרזת לבוא. הנה כולנו לפניך, מצפים לשמוע מפיך מה שציווה עליך אלוהים לומר לנו."</verse>
				<verse number="34">פתח פטרוס ואמר: "עתה אני רואה בבירור שאלוהים אינו מאפיל,</verse>
				<verse number="35">אלא כל אדם הירא את אלוהים ועושה מעשים טובים מוצא-חן בעיני אלוהים, בין אם הוא יהודי או גוי. [(36-37) ]אני בטוח שכולכם שמעתם את הבשורה הטובה שבישר ה' לעם ישראל - שאפשר להתפייס עם אלוהים באמצעות ישוע המשיח, אשר הוא אדון כל הבריאה. מאז שהחל יוחנן להטביל את החוזרים בתשובה התפשטה הבשורה בכל הארץ - מהגליל ועד אזור יהודה.</verse>
				<verse number="36">***</verse>
				<verse number="37">***</verse>
				<verse number="38">ודאי שמעתם שאלוהים משח את ישוע מנצרת ברוח הקודש ובגבורה, שהוא הסתובב בארץ ועזר לבני-אדם, ושריפא את כל אלה שהיו כבולים על-ידי השטן, משום שהאלוהים היה אתו.</verse>
				<verse number="39">"אנחנו, השליחים, עדים לכל המעשים שעשה ישוע בכל ארץ ישראל, כולל ירושלים, עד אשר הומת על הצלב. [(40-41) ]אולם שלושה ימים לאחר שנצלב החזירו אלוהים לחיים, והראה אותו לעיני אנשים מסוימים שבהם בחר מראש. אלוהים לא בחר את העדים האלה מבין הקהל הרחב, כי אם מבינינו. אנחנו אלה שאכלנו ושתינו איתו לאחר שקם מן המתים,</verse>
				<verse number="40">***</verse>
				<verse number="41">***</verse>
				<verse number="42">והוא שלח אותנו לבשר את הבשורה הטובה הזאת בכל מקום, ולהעיד שאלוהים הסמיך את ישוע לשפוט את החיים ואת המתים.</verse>
				<verse number="43">כל הנביאים כתבו עליו, ואמרו שכל המאמין בו ייסלחו לו כל חטאיו בזכותו."</verse>
				<verse number="44">לפני שסיים פטרוס את דבריו צלח רוח הקודש על כל הנוכחים.</verse>
				<verse number="45">היהודים המשיחיים, שבאו עם פטרוס מיפו, השתוממו לראות שמתנת רוח הקודש ניתנה גם לגויים. [(46-47) ]אולם לא היה ספק בכך, כי הם שמעו אותם מדברים בשפות בלתי מובנות ומהללים את אלוהים. "אנשים אלה קיבלו עתה את רוח הקודש ממש כמונו!" קרא פטרוס. "האם מישהו מתנגד לכך שאטביל אותם במים?"</verse>
				<verse number="46">***</verse>
				<verse number="47">***</verse>
				<verse number="48">וכך הוא הטביל אותם בשם ישוע המשיח. לאחר מכן ביקש ממנו קורנליוס להישאר אצלם ימים אחדים.</verse>
			</chapter>
			<chapter number="11">
				<verse number="1">עד מהרה נודע לשליחים ולשאר האחים ביהודה שגם הגויים נושעים על-ידי האמונה במשיח.</verse>
				<verse number="2">כשחזר פטרוס לירושלים החלו היהודים המשיחיים למתוח עליו ביקורת.</verse>
				<verse number="3">"אתה ביקרת בביתם של גויים, ואפילו אכלת איתם!" טענו.</verse>
				<verse number="4">ואז סיפר להם פטרוס את הסיפור כולו - מראשיתו ועד סופו:</verse>
				<verse number="5">"יום אחד בשעה שהתפללתי ביפו ראיתי חזיון: סדין גדול, קשור בארבע קצותיו, הורד מן השמים.</verse>
				<verse number="6">בתוך הסדין היו כל מיני חיות, זוחלים ועופות טרפים.</verse>
				<verse number="7">לאחר מכן שמעתי קול שציווה עלי: 'קום, פטרוס, שחט ואכול כל מה שאתה רוצה!'"</verse>
				<verse number="8">"'חס וחלילה, אדוני!' עניתי. 'מעולם לא אכלתי אוכל טמא!'</verse>
				<verse number="9">"אולם אותו קול חזר ואמר: 'עליך לשמוע בקול אלוהים! אם אלוהים אומר שמשהו מסוים טהור, סימן שהוא טהור!'</verse>
				<verse number="10">"חזיון זה חזר ונשנה שלוש פעמים, ולאחר מכן הועלה הסדין לשמים.</verse>
				<verse number="11">באותה שעה הגיעו אל הבית שבו התארחתי שלושה אנשים שנשלחו מקיסריה,</verse>
				<verse number="12">ורוח הקודש אמר לי ללכת איתם ללא היסוס, למרות היותם גויים! ששת האחים האלה הצטרפו אלי, וכעבור יום הגענו לקיסריה - לביתו של האדם ששלח את השלושה.</verse>
				<verse number="13">הוא סיפר לנו שמלאך ה' נגלה אליו וציווה עליו לשלוח אנשים ליפו, כדי למצוא את שמעון פטרוס.</verse>
				<verse number="14">'הוא יאמר לך ולבני ביתך כיצד תוכל להיוושע!' אמר לו המלאך.</verse>
				<verse number="15">"כשהתחלתי לבשר להם צלח רוח הקודש על הנאספים, בדיוק כפי שצלח עלינו בתחילה.</verse>
				<verse number="16">ואז נזכרתי בדברי האדון: 'יוחנן הטביל אתכם במים, אולם עוד זמן-מה תיטבלו ברוח הקודש.'</verse>
				<verse number="17">ואם אלוהים נתן לגויים האלה אותה המתנה שנתן לנו, כשהאמנו באדון ישוע המשיח, מי אני שאתווכח אתו?"</verse>
				<verse number="18">דבריו של פטרוס השביעו את רצונם של היהודים המשיחיים, והם החלו להלל ולשבח את האלוהים. "כן," אמרו, "גם לגויים העניק אלוהים את הזכות לחזור בתשובה ולקבל חיי נצח!"</verse>
				<verse number="19">המאמינים אשר נמלטו מירושלים, בעת הרדיפה שהחלה לאחר מותו של סטפנוס, הגיעו בינתיים עד צור וצידון, קפריסין ואנטיוכיה. בכל מקום הם הכריזו על הבשורה, אבל רק ליהודים.</verse>
				<verse number="20">אך מאמינים אחדים, שנסעו מקפריסין וקוריניה לאנטיוכיה, סיפרו גם לכמה יוונים על האדון ישוע.</verse>
				<verse number="21">האדון ברך את מאמציהם, וגויים רבים האמינו באדון ישוע.</verse>
				<verse number="22">כששמעו על כך חברי הקהילה בירושלים, שלחו את בר-נבא לאנטיוכיה כדי לעזור למאמינים החדשים.</verse>
				<verse number="23">כשהגיע בר-נבא לאנטיוכיה וראה את מעשיו הנפלאים של ה', הוא נמלא שמחה רבה ועודד את המאמינים לדבוק באדון בכל מחיר.</verse>
				<verse number="24">בר-נבא היה אדם טוב לב, מלא רוח הקודש ובעל אמונה חזקה. באותה עת נוספו אנשים רבים לקהל המאמינים.</verse>
				<verse number="25">לאחר מכן נסע בר-נבא לטרסוס כדי לחפש את שאול,</verse>
				<verse number="26">וכשמצא אותו, חזר עמו לאנטיוכיה. השניים נשארו באנטיוכיה שנה שלמה ולימדו את המאמינים החדשים והרבים (שם, באנטיוכיה, החלו לכנות את תלמידי ישוע המשיח בשם "משיחיים").</verse>
				<verse number="27">באותה תקופה באו לאנטיוכיה נביאים אחדים מירושלים.</verse>
				<verse number="28">אחד מהם, אגבוס שמו, קם באחת האספות וניבא, בהשראת רוח הקודש, שרעב כבד יבוא על כל האימפריה הרומאית (נבואתו התגשמה בתקופת שלטונו של קלודיוס).</verse>
				<verse number="29">משום כך החליטו המאמינים באנטיוכיה לשלוח עזרה כספית לאחיהם ביהודה, כל אחד כפי יכולתו.</verse>
				<verse number="30">לאחר שאספו את התרומות מסרו אותן לבר-נבא ולשאול, כדי שיביאו אותן לזקני הקהילה בירושלים.</verse>
			</chapter>
			<chapter number="12">
				<verse number="1">באותם הימים התנכל המלך הורדוס למאמינים אחדים,</verse>
				<verse number="2">אף הוציא להורג את יעקב השליח, אחיו של יוחנן.</verse>
				<verse number="3">כשראה הורדוס שהדבר מצא-חן בעיני מנהיגי היהודים, אסר את פטרוס באמצע חג הפסח.</verse>
				<verse number="4">הורדוס התכוון להעמיד את פטרוס למשפט פומבי בתום החג, ועל כן השליך אותו בינתיים לכלא והפקיד עליו שישה-עשר שומרים.</verse>
				<verse number="5">אולם הקהילה התפללה בעד פטרוס ללא הרף בעת מעצרו.</verse>
				<verse number="6">בלילה שקדם למשפט הפומבי ישן פטרוס בין שני חיילים, כבול בשרשרת כפולה, והשומרים שמרו בזהירות על פתח הכלא.</verse>
				<verse number="7">לפתע זרח אור בתוך התא, ומלאך ה' עמד לצידו של פטרוס. המלאך נגע בירכו של פטרוס והעירו משנתו. "קום, מהר!" קרא המלאך. באותו רגע נפלו השרשרות מעל-ידיו.</verse>
				<verse number="8">"התלבש ונעל את נעליך," הוסיף המלאך, ופטרוס עשה. "עכשיו לבש את מעילך ובוא אחרי!" פקד.</verse>
				<verse number="9">פטרוס יצא מהתא בעקבות המלאך, אולם כל הזמן חשב שזהו רק חלום או חזיון; הוא לא יכול היה להאמין שכל זה קורה לו במציאות!</verse>
				<verse number="10">הם חלפו על פני גוש התאים הראשון והשני, והגיעו אל שער הברזל הפונה לרחוב. השער נפתח לפניהם מעצמו, והם עברו דרכו. הם המשיכו ללכת עוד מרחק קצר, ולפתע נעלם המלאך.</verse>
				<verse number="11">פטרוס הבין לבסוף את המתרחש. "אין זה חלום!" אמר לעצמו. "אלוהים באמת שלח את מלאכו להציל אותי מיד הורדוס וממזימותיהם של היהודים!"</verse>
				<verse number="12">לאחר שעיכל את הדבר במוחו הלך אל ביתה של מרים, אמו של יוחנן מרקוס. שם התאספו מאמינים רבים לתפילה.</verse>
				<verse number="13">פטרוס דפק על דלת הבית, ונערה בשם רודה ניגשה לראות מי זה.</verse>
				<verse number="14">כשהכירה את קולו של פטרוס היא שמחה כל-כך, עד ששכחה לפתוח את הדלת. היא מיהרה להיכנס אל הבית וסיפרה לכולם שפטרוס עומד בחוץ.</verse>
				<verse number="15">האחים לא האמינו לה. "יצאת מדעתך!" קראו. אולם מאחר שרודה עמדה על שלה, חשבו: "אולי זהו המלאך של פטרוס. הם ודאי הרגו אותו. "</verse>
				<verse number="16">בינתיים המשיך פטרוס לדפוק על הדלת, וכשיצאו לבסוף האחים לפתוח את השער, הם הופתעו מאוד!</verse>
				<verse number="17">פטרוס אמר להם לשתוק, וסיפר להם כיצד חילץ אותו האדון מבית-הכלא. "ספרו זאת ליעקב ולאחים," ביקש מהם, והלך לו למקום בטוח יותר.</verse>
				<verse number="18">עם אור הבוקר שררה מבוכה גדולה בכלא: מה קרה לפטרוס?</verse>
				<verse number="19">הורדוס שלח את אנשיו לחפש את פטרוס, אך הם לא מצאו אותו. משום כך ציווה הורדוס לאסור את שישה-עשר השומרים, להעמידם לדין ולהוציאם להורג. לאחר מכן עזב את העיר ועבר לגור בקיסריה.</verse>
				<verse number="20">בהיותו בקיסריה הגיעה משלחת מהערים צור וצידון כדי לראותו. הורדוס לא היה ביחסים טובים עם תושבי הערים האלה, אולם חברי המשלחת התיידדו עם בלסטוס המזכיר של המחוז וביקשו שלום, כי מבחינה כלכלית הייתה ארצם תלויה במסחר עם ארצו של הורדוס.</verse>
				<verse number="21">נקבע להם ראיון עם הורדוס, וביום המיועד הוא לבש את בגדי מלכותו, ישב על כסא מפואר ונאם לפניהם.</verse>
				<verse number="22">בתום הנאום הריע לו הקהל בתשואות רמות וצעק: "זהו קולו של אל, ולא של בן-תמותה!"</verse>
				<verse number="23">באותו רגע הכה מלאך ה' את הורדוס במחלה קשה; גופו נמלא תולעים שכרסמו אותו, וכעבור זמן קצר מת, משום שקיבל את סגידת האנשים במקום שיחלוק את הכבוד לאלוהים.</verse>
				<verse number="24">בשורת הישועה של אלוהים התפשטה במהירות, ומאמינים רבים נוספו לקהילה.</verse>
				<verse number="25">לאחר שסיימו בר-נבא ושאול את שליחותם בירושלים, לקחו איתם את יוחנן מרקוס ושבו לאנטיוכיה.</verse>
			</chapter>
			<chapter number="13">
				<verse number="1">אלה האנשים שנמנו עם המורים והנביאים בקהילת אנטיוכיה: בר-נבא, שמעון (המכונה "כושי"), לוקיוס (מקוריניה), מנחם (אחיו החורג של הורדוס) ושאול (פולוס).</verse>
				<verse number="2">יום אחד בשעה שהתפללו לאלוהים וצמו, אמר להם רוח הקודש: "הקדישו לי את בר-נבא ואת שאול לביצוע משימה מיוחדת!"</verse>
				<verse number="3">הם הוסיפו להתפלל ולצום, ולאחר מכן סמכו את ידיהם על ראשיהם של שאול ובר-נבא, ברכו אותם ושלחו אותם לדרכם.</verse>
				<verse number="4">בהדרכת רוח הקודש ירדו השניים לסלוקיא, ומשם הפליגו לקפריסין.</verse>
				<verse number="5">הם עגנו בעיר סלמיס, ובישרו את דבר אלוהים בבתי-הכנסת (יוחנן מרקוס היה העוזר שלהם).</verse>
				<verse number="6">לאחר מכן המשיכו לבשר בכל רחבי האי, עד שהגיעו לעיר פפוס. בעיר זאת פגשו יהודי אחד, בר-ישוע שמו, שהיה נביא שקר ועסק בכישוף.</verse>
				<verse number="7">בר-ישוע היה ידיד למושל המקומי, סרגיוס פולוס. המושל, שהיה אדם נבון מאוד, הזמין את בר-נבא ופולוס לבקר אותו, משום שרצה לשמוע מפיהם את דבר האלוהים.</verse>
				<verse number="8">אולם המכשף הזה, שנקרא "אלימס", לא רצה שהמושל יגיע לאמונה, ולכן התערב בשיחה ודרש מהמושל לא לשים לב לדבריהם של שאול ובר-נבא.</verse>
				<verse number="9">אך שאול (הנקרא גם "פולוס"), אשר היה מלא ברוח הקודש, הביט בנביא השקר וקרא:</verse>
				<verse number="10">"בן בלייעל שכמוך! אתה מלא מרמה ופשע, ואויב מושבע של כל דבר טוב! האם לעולם לא תפסיק לסלף את דרכי האלוהים הישרים?</verse>
				<verse number="11">עתה שים לב כיצד יעניש אותך אלוהים: תוכה בעיוורון זמני, ולא תראה את אור השמש." באותו רגע כיסה ערפל את עיניו, והוא החל לגשש סביבו ולחפש מישהו שיוביל אותו בידו.</verse>
				<verse number="12">כשראה המושל את הנעשה, האמין באדון והשתומם על הכוח העצום של בשורת האלוהים.</verse>
				<verse number="13">פולוס ומלוויו עזבו את פפוס, והפליגו בספינה לעיר פרגי שבמדינת פמפוליה. יוחנן מרקוס עזב אותם שם וחזר לירושלים,</verse>
				<verse number="14">ואילו פולוס ובר-נבא המשיכו לאנטיוכיה אשר בפיסידיה. בשבת הלכו השניים לבית-הכנסת וישבו בין המתפללים.</verse>
				<verse number="15">לאחר קריאת פרשת השבוע מן התורה, וההפטרה מהנביאים, שלחו אליהם ראשי בית-הכנסת הודעה: "אחים, אם יש לכם דבר עידוד והדרכה בשבילנו, אתם מוזמנים לדבר!"</verse>
				<verse number="16">פולוס קם על רגליו, סימן לקהל שהוא עומד לדבר, ואמר: "אנשי ישראל, וכל הבוטחים בה' והמכבדים אותו, הרשו לי לפתוח בסקירה היסטורית קצרה.</verse>
				<verse number="17">"אלוהי העם הזה - אלוהי ישראל - בחר באבותינו וברך אותם מאוד בתקופת שהותם במצרים. ביד חזקה ובזרוע נטויה הוא הוציא אותם מעבדות לחירות,</verse>
				<verse number="18">וטיפל בהם במשך ארבעים שנות נדודיהם במדבר.</verse>
				<verse number="19">לאחר שהשמיד שבעה עמים בארץ כנען, הוא נתן לעם ישראל את הארץ לנחלה. כל זה ארך כ-450 שנה.</verse>
				<verse number="20">"לאחר מכן מינה עליהם אלוהים שופטים עד ימיו של שמואל הנביא.</verse>
				<verse number="21">בימיו של שמואל ביקש העם מלך, וה' נתן לו את שאול בן-קיש משבט בנימין, שמלך ארבעים שנה.</verse>
				<verse number="22">אולם ה' הוריד אותו מכסא מלכותו, והמליך תחתיו את דוד המלך, זה שה' אמר עליו: 'דוד בן-ישי הוא איש כלבבי, והוא יעשה את רצוני.'</verse>
				<verse number="23">ומזרעו של דוד הקים ה' לישראל את המושיע המובטח, את ישוע המשיח!</verse>
				<verse number="24">"עוד לפני בואו של ישוע קרא יוחנן לעם ישראל לשוב מחטאיו, לפנות אל ה' ולהיטבל במים.</verse>
				<verse number="25">כשסיים יוחנן את תפקידו, שאל את העם: 'האם אתם חושבים שאני המשיח? לא, אינני המשיח! אבל הוא עומד לבוא, ואיני ראוי אף להתיר את שרוכי נעליו!'</verse>
				<verse number="26">"אחי בני אברהם, ואחי הגויים היראים את האלוהים: ישועה זאת נועדה לכולנו!</verse>
				<verse number="27">תושבי ירושלים ומנהיגיהם לא הכירו את המשיח, ולא הבינו את דברי הנביאים אשר נקראו מדי שבת בבית-הכנסת. אף-על-פי-כן, כשהרגו אותו הם קיימו למעשה את דברי הנביאים.</verse>
				<verse number="28">למרות שלא הייתה להם כל סיבה מוצדקת להוציא את ישוע להורג, דרשו מפילטוס לצלוב אותו.</verse>
				<verse number="29">לאחר שקיימו את כל הנבואות הקשורות במותו, בלי שידעו זאת, הורידו אותו מעל הצלב וקברוהו.</verse>
				<verse number="30">"אולם אלוהים הקים את ישוע מן המתים,</verse>
				<verse number="31">ובימים שלאחר מכן הוא נראה פעמים רבות לעיני האנשים שליוו אותו מן הגליל לירושלים. מאז ועד היום לא פסקו האנשים האלה להעיד על כך בפומבי. [(32-33) ]"בר-נבא ואני מבשרים לכם עתה את הבשורה הטובה הזאת: את אשר הבטיח אלוהים לאבותינו, הוא הגשים לנו, צאציהם, על ידי תקומת ישוע. לכך מתכוון המזמור השני בתהילים: 'בני אתה, אני היום ילדתיך.'</verse>
				<verse number="32">***</verse>
				<verse number="33">***</verse>
				<verse number="34">"אלוהים הבטיח להחזירו לחיים, כדי שלא ימות עוד לעולם. אלוהים ייתן לכם את הבטחותיו הנפלאים לדוד כמו שכתוב בישעיה..</verse>
				<verse number="35">במזמור טז כתוב: 'לא תיתן חסידיך לראות שחת.'</verse>
				<verse number="36">פסוק זה אינו מתייחס לדוד, שהרי לאחר שדוד שרת את בני דורו לפי רצון ה', הוא מת, נקבר וגופו נרקב.</verse>
				<verse number="37">פסוק זה מתייחס למישהו אחר - למישהו שאלוהים החזירו לחיים ושגופו כלל לא ניזוק מריקבון המוות.</verse>
				<verse number="38">"אחים, הקשיבו! באמצעות ישוע זה אתם יכולים לקבל סליחת חטאים.</verse>
				<verse number="39">כל מי שמאמין ובוטח בו משתחרר מכל אשמה, ואלוהים מצדיק אותו. התורה מעולם לא יכלה לשחרר אתכם מחטא ולהצדיקכם בעיני אלוהים.</verse>
				<verse number="40">היזהרו! אל תתנו לדברי הנביאים להתגשם בכם:</verse>
				<verse number="41">'ראו בגוים והביטו, והתמהו תמהו, כי פעל פעל בימיכם, לא תאמינו כי יספר'. כלומר, ראו והתפלאו, אתם הבזים לאמת! כי אלוהים עומד לעשות משהו בימיכם, אשר לא תאמינו בו כשיספרו לכם על כך."</verse>
				<verse number="42">כשיצאו פולוס ובר-נבא מבית-הכנסת, הזמינו אותם האנשים לשוב ולדבר אליהם בשבת הבאה.</verse>
				<verse number="43">בתום האסיפה בבית-הכנסת הלכו אחרי פולוס ובר-נבא הרבה יהודים וגויים יראי אלוהים. השניים שוחחו איתם ועודדו אותם לבטוח בחסדו של אלוהים.</verse>
				<verse number="44">בשבת שלאחר מכן התקהלה כמעט כל העיר בבית-הכנסת, כדי לשמוע את דבר ה' מפי פולוס ובר-נבא.</verse>
				<verse number="45">אולם כשראו מנהיגי היהודים את ההמון, נמלאו קנאה והכחישו את דבריו של פולוס בקללות ובגידופים.</verse>
				<verse number="46">אך פולוס ובר-נבא דיברו באומץ והצהירו: "הרגשנו שמחובתנו לבשר את דבר ה' קודם כל לכם - היהודים, אולם מכיוון שדחיתם אותו והוכחתם שאינכם ראויים לחיי נצח, נציע אותו לגויים!</verse>
				<verse number="47">כי כך ציווה עלינו אלוהים: 'ונתתיך לאור גוים, להיות ישועתי עד קצה הארץ'".</verse>
				<verse number="48">הגויים שמחו מאוד לשמוע את בשורת ה' מפי פולוס, וכל מי שנבחר לחיי נצח האמין.</verse>
				<verse number="49">וכך התפשט דבר ה' בכל הארץ.</verse>
				<verse number="50">אולם מנהיגי היהודים קוממו את הנשים המכובדות ואצילות נגד פולוס ובר-נבא. הם עוררו את ההמון לרדוף את פולוס ובר-נבא ולגרשם מן העיר.</verse>
				<verse number="51">השניים ניערו את אבק העיר מעל רגליהם והלכו לעיר איקניון,</verse>
				<verse number="52">ותלמידיהם באנטיוכיה נמלאו שמחה ורוח הקודש.</verse>
			</chapter>
			<chapter number="14">
				<verse number="1">גם באיקניון הלכו פולוס ובר-נבא לבית-הכנסת. הם הטיפו את דבר ה' בעוצמה כה רבה, עד שיהודים וגויים רבים האמינו באדון.</verse>
				<verse number="2">אולם היהודים שדחו את בשורת אלוהים הסעירו את רגשות הגויים, ועוררו בלבם אי-אמון בפולוס ובר-נבא.</verse>
				<verse number="3">למרות זאת נשארו שם השניים זמן רב למדי, כשהם מבשרים את דבר ה' באומץ, ואלוהים אישר שאכן הם שליחיו על-ידי הניסים והנפלאות שחולל באמצעותם.</verse>
				<verse number="4">תושבי העיר היו חלוקים בדעותיהם: חלקם תמכו במנהיגים היהודים, וחלקם - בפולוס ובר-נבא. [(5-6) ]כאשר נודע לשני השליחים שהגויים, היהודים ומנהיגיהם תכננו להתנכל להם ולרגום אותם באבנים, מיהרו להימלט על נפשם. הם הגיעו לערי חבל לוקוניה: לוסטרה, דרבי וסביבותיהן,</verse>
				<verse number="5">***</verse>
				<verse number="6">***</verse>
				<verse number="7">וגם שם בישרו את הבשורה.</verse>
				<verse number="8">בלוסטרה הם ראו אדם שלא התהלך מעולם; רגליו היו משותקות מלידה.</verse>
				<verse number="9">פולוס שם לב לכך שהנכה מקשיב לדבריו בדריכות ובעניין רב, וכאשר גילה שיש בו אמונה להירפא,</verse>
				<verse number="10">קרא אליו: "קום על רגליך!" כהרף-עין קפץ האיש על רגליו והחל ללכת.</verse>
				<verse number="11">כשראה קהל הנוכחים את הנס שפולוס חולל, החלו כולם לקרוא בלשון הליקאונית: "אנשים אלה הם אלים בדמות בני-אדם!"</verse>
				<verse number="12">הם החליטו שבר-נבא הוא האל זאוס, ואילו פולוס, שהיה הדובר העיקרי - האל הרמס.</verse>
				<verse number="13">הכהן של זאוס, שמקדשו היה בפרבר העיר, הביא זרי פרחים ושוורים, כדי להקריבם בשער העיר לעיני ההמונים.</verse>
				<verse number="14">אולם כאשר הבינו פולוס ובר-נבא את מה שעומד להתרחש, קרעו את בגדיהם ורצו בתוך הקהל בצעקות:</verse>
				<verse number="15">"אנשים, מה אתם עושים? אנחנו בני-אדם בדיוק כמוכם! באנו לבשר לכם את הבשורה, כדי שאתם תפסיקו לסגוד לאלילים, ובמקום זאת להשתחוות לאלוהים האחד האמיתי, אשר ברא את השמים, את הארץ, את הים ואת כל אשר בם.</verse>
				<verse number="16">אמנם בימי קדם הרשה ה' לגויים לחיות כרצונם,</verse>
				<verse number="17">אולם הוא תמיד העיד על עצמו במעשיו הטובים ובאהבתו אלינו: הוא שולח לנו, למשל, גשם ותבואות מבורכות; הוא מספק לנו אוכל וממלא את לבנו שמחה."</verse>
				<verse number="18">על אף דבריהם אלה הצליחו השניים רק בקושי רב לשכנע את הקהל שלא להקריב להם קורבנות.</verse>
				<verse number="19">ימים ספורים לאחר מכן הגיעו ללוסטרה יהודים אחדים מאנטיוכיה ומאיקניון, והפכו את קהל המעריצים להמון פרוע וצמא-דם, אשר רגם את פולוס באבנים. ההמונים חשבו שפולוס מת, ולכן גררו אותו אל מחוץ לעיר.</verse>
				<verse number="20">אולם לאחר שהתקבצו המאמינים סביבו הוא התאושש, קם על רגליו וחזר העירה. למחרת יצאו פולוס ובר-נבא לדרבי.</verse>
				<verse number="21">לאחר שבישרו שם את דבר ה' ועשו תלמידים רבים, חזרו השניים ללוסטרה, לאיקניון ולאנטיוכיה.</verse>
				<verse number="22">בערים אלה הם חיזקו את המאמינים, ועודדו אותם לדבוק באמונתם למרות הצרות והרדיפות. "רק דרך צרות רבות נוכל להיכנס למלכות האלוהים," הזכירו להם.</verse>
				<verse number="23">כמו כן מינו פולוס ובר-נבא זקני-קהילה בכל קהילה, ובצום ותפילה הפקידו אותם בידי האלוהים שבו בטחו.</verse>
				<verse number="24">לאחר מכן המשיכו השניים במסעם חזרה, ועברו דרך פיסידיה ופמפוליה.</verse>
				<verse number="25">הם הטיפו שוב בפרגי, והמשיכו לאטליה.</verse>
				<verse number="26">לבסוף הפליגו בספינה לאנטיוכיה - העיר שממנה יצאו למסע, ואשר בה הופקדו בידי אלוהים לבצע את המלאכה שזה עתה סיימו.</verse>
				<verse number="27">בהגיעם לאנטיוכיה כינסו את כל המאמינים, ומסרו להם דיווח מפורט על מסעם: כיצד ה' פעל באמצעותם, וכיצד פתח את שער האמונה גם לגויים.</verse>
				<verse number="28">פולוס ובר-נבא נשארו עם המאמינים באנטיוכיה זמן ממושך.</verse>
			</chapter>
			<chapter number="15">
				<verse number="1">בזמן שבר-נבא ופולוס היו באנטיוכיה, הגיעו לשם מספר אנשים מיהודה, והחלו ללמד את המאמינים שאם לא יקפידו לקיים את ברית המילה כדת משה וישראל, לא יוכלו להיוושע.</verse>
				<verse number="2">פולוס ובר-נבא התווכחו איתם על כך בלהט רב, ולכן החליטה הקהילה המקומית לשלוח אותם לירושלים, יחד עם אחדים מחברי הקהילה, כדי לדון בשאלה זאת עם השליחים והזקנים שם.</verse>
				<verse number="3">הקהילה כולה ליוותה אותם אל מחוץ לעיר, והנציגים יצאו בדרכם לירושלים. הם התעכבו בדרך בערי החוף של לבנון ובשומרון, כדי לבקר את המאמינים, ולשמחת כולם סיפרו להם שגם הגויים חוזרים בתשובה.</verse>
				<verse number="4">בהגיעם לירושלים קיבלו את פניהם חברי הקהילה, השליחים והזקנים, ופולוס ובר-נבא דיווחו להם כיצד ה' פעל באמצעותם.</verse>
				<verse number="5">אולם מאמינים אחדים, שהשתייכו בעבר לכת הפרושים, קמו על רגליהם וטענו שכל המאמינים מבין הגויים חייבים לשמור את התורה ולקיים ברית מילה.</verse>
				<verse number="6">לכן כינסו השליחים והזקנים אסיפה מיוחדת כדי לדון בבעיה זאת.</verse>
				<verse number="7">לאחר דיון ארוך ומייגע קם שמעון על רגליו ופנה אל המאמינים: "אחים, כולכם יודעים שעוד לפני זמן רב בחר בי אלוהים לבשר לגויים את הבשורה, כדי שגם הם יאמינו בו.</verse>
				<verse number="8">אלוהים, המכיר והיודע את לב האדם, אישר שהוא מקבל גם את הגויים. כיצד הוא אישר זאת? בכך שנתן להם את רוח הקודש בדיוק כשם שנתן אותו לנו.</verse>
				<verse number="9">אלוהים לא הבדיל בינינו לביניהם, משום שהוא טיהר את לבם, על-ידי האמונה, בדיוק כפי שטיהר את לבנו.</verse>
				<verse number="10">האם אתם רוצים עתה לתקן את מעשיו של אלוהים? מדוע אתם מעמיסים על הגויים עול שאנחנו ואבותינו לא יכולנו לשאת?</verse>
				<verse number="11">האם אינכם מאמינים שכולנו נושענו באותה הדרך - כלומר בחסדו של האדון ישוע?"</verse>
				<verse number="12">הויכוח פסק, וכל האחים הקשיבו בדומיה לדיווח של פולוס ובר-נבא על הנסים והנפלאות שחולל אלוהים באמצעותם בין הגויים.</verse>
				<verse number="13">כשסיימו השניים את דיווחם נטל יעקב את רשות הדיבור. "אחים," אמר, "הקשיבו לדברי!</verse>
				<verse number="14">שמעון פטרוס הסביר לכם זה עתה כיצד אלוהים גילה תחילה את דאגתו לגויים, וכיצד בחר מקרבם אנשים שיאמינו בו ושיפארו את שמו.</verse>
				<verse number="15">עובדה זאת של ישועת הגויים עולה למעשה בקנה אחד עם דברי הנביאים. קחו למשל את נבואתו של עמוס:</verse>
				<verse number="16">'ביום ההוא אקים את סכת דויד הנפלת, וגדרתי את פרציהן והריסותיו אקים, ובניתיה כימי עולם,</verse>
				<verse number="17">למען ידרשו את-ה' שארית אדם וכל הגויים אשר נקרא שמי עליהם'. כלומר, אלוהים הבטיח לחדש את ברית דוד המופרת, כדי שגם הגויים - אלה שבחר בהם - יוושעו!</verse>
				<verse number="18">אלה דברי אלוהים אשר גילה אותם עוד לפני זמן רב.</verse>
				<verse number="19">"על כן אני פוסק שאל לנו לדרוש מהגויים השבים אל ה' לקיים את חוקי התורה.</verse>
				<verse number="20">הבה נסתפק בכך שנכתוב להם לא לאכול בשר שהוקרב לאלילים ולא בשר טרף של בעל חיים שנחנק, לא לאכול בשר עם דם, ולהתרחק מהזנות על כל צורותיה.</verse>
				<verse number="21">כי עוד מימי קדם נקראה תורת משה מדי שבת בבתי-כנסת בכל עיר ועיר."</verse>
				<verse number="22">השליחים, הזקנים וכל חברי הקהילה החליטו לשלוח משלחת לאנטיוכיה יחד עם פולוס ובר-נבא, כדי לדווח על החלטתם. הם בחרו בשניים ממנהיגי הקהילה, ביהודה (המכונה "בר-שבא") ובסילא,</verse>
				<verse number="23">ושלחו בידם את המכתב הבא: "מאת: השליחים, זקני הקהילה והאחים בירושלים. "אל: אחינו המאמינים מן הגויים באנטיוכיה, בסוריה ובקיליקיה, שלום לכם!</verse>
				<verse number="24">"נודע לנו שמספר אנשים מקהילתנו בלבלו אתכם והטילו ספק בכם, אולם דעו לכם שלא אנחנו שלחנו אותם - הם באו אליכם על דעת עצמם.</verse>
				<verse number="25">משום כך החלטנו פה-אחד לשלוח אליכם שני נציגים רשמיים שלנו, יחד עם אחינו האהובים פולוס ובר-נבא. [(26-27) ]נציגים אלה, יהודה וסילא, אשר סיכנו את חייהם למען שם אדוננו ישוע המשיח, יאשרו לפניכם בעל-פה את החלטתנו. [(28-29) ]"רוח הקודש ואנחנו מצאנו לנכון שלא להכביד עליכם בחובות מיותרים של שמירת מצוות התורה, אלא רק לדרוש מכם שתימנעו מאכילת מזון שהוקרב לאלילים, מאכילת בשר של בעל-חיים שנחנק, מאכילת בשר עם דם, ושתתרחקו מן הזנות. טוב תעשו אם תשמרו דברים אלה. - שלום לכם."</verse>
				<verse number="26">***</verse>
				<verse number="27">***</verse>
				<verse number="28">***</verse>
				<verse number="29">***</verse>
				<verse number="30">ארבעת הנציגים יצאו מיד לאנטיוכיה, כינסו שם אסיפה כללית של כל המשיחיים ונתנו להם את המכתב.</verse>
				<verse number="31">דברי המכתב שמחו מאוד את כל הקהילה באנטיוכיה.</verse>
				<verse number="32">יהודה וסילא, שהיו נביאים, דרשו באוזני הקהל דרשה ארוכה וחיזקו את אמונת האחים.</verse>
				<verse number="33">הם נשארו שם ימים אחדים, ולאחר מכן חזרו לירושלים עם דרישות שלום אל האחים אשר שלחו אותם. [(34-35) ]פולוס ובר-נבא נשארו באנטיוכיה, ועזרו למטיפים ולמורים המקומיים ללמד את דבר ה'.</verse>
				<verse number="34">***</verse>
				<verse number="35">***</verse>
				<verse number="36">כעבור ימים אחדים הציע פולוס לבר-נבא: "הבה נשוב ונבקר את אחינו בכל הערים שבהן בישרנו את דבר ה', כדי שנראה כיצד מתקדמים המאמינים החדשים."</verse>
				<verse number="37">בר-נבא הסכים, וביקש לצרף אליהם את יוחנן מרקוס.</verse>
				<verse number="38">אך רעיון זה לא מצא-חן בעיני פולוס, כי יוחנן מרקוס זנח אותם לנפשם בעיר פמפוליה, ולא עזר להם לסיים את שליחותם.</verse>
				<verse number="39">לאחר ויכוח חריף בנושא זה החליטו השניים להיפרד. בר-נבא לקח את מרקוס והפליג איתו לקפריסין, [(40-41) ]ואילו פולוס בחר לקחת איתו את סילא. לאחר שקיבלו את ברכת האחים יצאו השניים בדרכם לסוריה וקילקיה, כדי לעודד את המאמינים שם.</verse>
			</chapter>
			<chapter number="16">
				<verse number="1">פולוס וסילא הלכו תחילה לדרבי ומשם ללוסטרה. בלוסטרה הם פגשו מאמין צעיר בשם טימותיוס. אמו הייתה יהודיה מאמינה, ואביו - יווני. [(2-3) ]מאחר שלטימותיוס היה שם טוב בין האחים בלוסטרה ובאיקניון, ביקש ממנו פולוס להילוות אליהם במסעם. מתוך התחשבות ברגשות יהודי הסביבה החליט פולוס למול את טימותיוס לפני צאתם לדרך, כי כולם ידעו שאביו יווני.</verse>
				<verse number="2">***</verse>
				<verse number="3">***</verse>
				<verse number="4">השלושה עברו מעיר לעיר ופרסמו את החלטת השליחים והזקנים בירושלים בנוגע למאמינים הגויים.</verse>
				<verse number="5">והקהילה המשיחית גדלה והתפתחה מיום ליום באמונה ובמספר.</verse>
				<verse number="6">לאחר מכן עברו פולוס ומלוויו דרך פריגיה וגלטיה, כי רוח הקודש אמר להם שלא להיכנס לאסיה הקטנה באותו מסע.</verse>
				<verse number="7">הם עברו לאורך גבולות מיסיה, והתכוננו ללכת צפונה - לביתיניה, אך רוח ישוע אמר להם שלא.</verse>
				<verse number="8">לכן במקום ללכת לביתיניה הם עברו דרך מיסיה, והלכו לעיר טרואס.</verse>
				<verse number="9">באותו לילה נראה לפולוס חזיון: הוא ראה בחלומו איש ממקדוניה (שביוון) מתחנן לפניו: "אנא, בוא אלינו למקדוניה ועזור לנו!"</verse>
				<verse number="10">מיד לאחר חלומו של פולוס עמדנו לצאת למקדוניה, כי הגענו למסקנה שה' שולח אותנו לשם כדי לבשר את הבשורה.</verse>
				<verse number="11">עלינו על ספינה בטרואס והפלגנו לסמותרקיה, ולמחרת נסענו לנפוליס.</verse>
				<verse number="12">משם הגענו לפיליפי, שהייתה המושבה הרומאית הקרובה ביותר לגבול המקדוני, ונשארנו שם ימים אחדים.</verse>
				<verse number="13">בשבת יצאנו מחוץ לעיר והלכנו אל שפת הנהר, שם נהגה קבוצה אחת להתאסף לתפילה. התיישבנו שם ולימדנו את הנשים שנכחו במקום.</verse>
				<verse number="14">אחת מהן הייתה לידיה מהעיר תיאטירה, שהייתה סוחרת בבדי ארגמן. לידיה הייתה אישה יראת אלוהים, ועתה, כשהקשיבה לדבריו של פולוס, פתח אלוהים את לבה והיא האמינה לכל מה שאמר.</verse>
				<verse number="15">היא נטבלה יחד עם כל בני-ביתה, וביקשה מאיתנו להתארח אצלה. "אם אתם חושבים שאני באמת מאמינה באדון," אמרה, "בואו והתארחו בביתי." היא הפצירה בנו עד שהסכמנו.</verse>
				<verse number="16">יום אחד, כשבאנו למקום התפילה שעל שפת הנהר, פגשנו שפחה צעירה אחוזת-רוח ניחוש, שניבאה עתידות והרוויחה הרבה כסף לאדוניה.</verse>
				<verse number="17">היא רדפה אחרינו וצרחה: "אנשים אלה הם עבדי ה'; הם באו לספר לכם דרך ישועה!"</verse>
				<verse number="18">למורת רוחו של פולוס נמשך הדבר יום אחר יום, עד שלבסוף פנה אל השד שבתוכה וקרא: "בשם ישוע המשיח אני מצווה עליך לצאת ממנה!" והשד יצא מתוכה באותו רגע.</verse>
				<verse number="19">כשראו בעליה שאבדה תקוותם להרוויח כסף קל ומהיר, תפסו את פולוס וסילא וגררו אותם אל השופטים אשר בכיכר השוק.</verse>
				<verse number="20">"היהודים האלה משחיתים את העיר שלנו!" צרחו.</verse>
				<verse number="21">"הם מלמדים את האזרחים לעשות דברים המנוגדים לחוק הרומאי!"</verse>
				<verse number="22">לשמע דברים אלה התנפל ההמון על פולוס וסילא, והשופטים ציוו להפשיטם ולהלקותם בשוטים.</verse>
				<verse number="23">לאחר שהצליפו על גבם ללא רחמים, השליכו את השניים לכלא, והסוהר נצטווה לשמור עליהם כעל בבת-עינו (שאם לא כן יומת).</verse>
				<verse number="24">מאחר שהסוהר קיבל את הפקודה, השליך את השניים לצינוק ושם את רגליהם בסד.</verse>
				<verse number="25">בחצות הלילה התפללו פולוס וסילא ושרו לכבוד ה', וכל האסירים הקשיבו להם.</verse>
				<verse number="26">לפתע התחוללה רעידת אדמה חזקה שזעזעה את יסודות בית-הכלא. כל הדלתות נפתחו לרווחה, ואזיקיהם של כל האסירים ניתקו!</verse>
				<verse number="27">כשהתעורר הסוהר משנתו ומצא את כל דלתות הכלא פתוחות, היה בטוח שכל האסירים נמלטו, ולכן שלף מהר את חרבו כדי להתאבד.</verse>
				<verse number="28">אך פולוס צעק לעברו: "אל תהרוג את עצמך! כולנו כאן!"</verse>
				<verse number="29">בפחד וברעדה חיפש הסוהר נרות, רץ אל הצינוק ונפל לפני פולוס וסילא.</verse>
				<verse number="30">הוא הוציא אותם החוצה ושאל בתחינה: "רבותי, מה עלי לעשות כדי להיוושע?"</verse>
				<verse number="31">"עליך להאמין באדון ישוע," השיבו השניים, "ואז תיוושע - אתה וכל בני-ביתך בזכות האמונה!"</verse>
				<verse number="32">והם סיפרו לסוהר ולכל בני-ביתו את בשורת אלוהים.</verse>
				<verse number="33">באותה הזדמנות רחץ הסוהר את פצעיהם, ואחר כך נטבל עם כל בני ביתו.</verse>
				<verse number="34">לאחר מכן העלה אותם האיש לביתו וערך לפניהם סעודה גדולה. מה רבה הייתה שמחתו ושמחת כל בני-ביתו על שכולם האמינו עתה בה'.</verse>
				<verse number="35">למחרת בבוקר שלחו השופטים שוטרים אל הסוהר, ובפיהם הפקודה: שחרר את שני האסירים ותן להם ללכת!"</verse>
				<verse number="36">הסוהר מיהר אל פולוס ואמר: "השופטים ציוו עלי לשחרר אתכם; אתם חופשיים ללכת לדרככם!"</verse>
				<verse number="37">"בשום פנים ואופן לא!" השיב פולוס בהחלטיות. "למרות שאנחנו אזרחים רומאים ולא היינו אשמים בכל פשע, הכו אותנו בשוטים לעיני כל העם! לא די בכך שהכו אותנו בשוטים והשליכו אותנו לכלא ללא משפט, הם רוצים עתה לשלח אותנו מכאן בחשאי? שיבואו הנה בעצמם וישחררו אותנו!"</verse>
				<verse number="38">השוטרים מסרו לשופטים את דבריו של פולוס, וכשנודע להם שפולוס וסילא היו אזרחים רומאים, חששו לחייהם.</verse>
				<verse number="39">משום כך הזדרזו השופטים ללכת בעצמם לבית-הכלא, והתחננו לפני השניים שיואילו בטובם לעזוב את העיר.</verse>
				<verse number="40">פולוס וסילא יצאו מן הכלא וחזרו לביתה של לידיה. לאחר שעודדו את המאמינים שפגשו שם, הלכו השניים לדרכם.</verse>
			</chapter>
			<chapter number="17">
				<verse number="1">פולוס וסילא עברו במסעם דרך ערי אמפיפוליס ואפולוניה, והגיעו לתסלוניקי - עיר שהיה בה בית-כנסת יהודי.</verse>
				<verse number="2">פולוס הלך כמנהגו לבית-הכנסת, ובמשך שלוש שבתות רצופות הסביר לנוכחים את הכתובים.</verse>
				<verse number="3">הוא הסביר להם את הנבואות בדבר סבלו של המשיח ותקומתו לחיים, והוכיח להם שישוע הוא המשיח.</verse>
				<verse number="4">חלק מהמאזינים שוכנעו והאמינו; ביניהם היו הרבה יוונים יראי-אלוהים והרבה נשים אצילות.</verse>
				<verse number="5">אולם מנהיגי היהודים נמלאו קנאה, ולכן הסיתו פושעים ובטלנים מן השוק לעורר מהומה בעיר. הם פרצו לביתו של יסון, במטרה לתפוס את פולוס וסילא ולהביאם לפני מועצת העיר.</verse>
				<verse number="6">מאחר שלא מצאו את השניים בתוך הבית, הם גררו החוצה את יסון ומאמינים אחרים והביאו אותם לפני המועצה. "פולוס וסילא גורמים לצרות ובעיות בכל העולם, ועכשיו הם רוצים להפוך גם את עירנו!" צרחו.</verse>
				<verse number="7">"ויסון זה הכניס אותם אל ביתו. הם בוגדים! הם טוענים שיש להם מלך אחר, ישוע, במקום הקיסר!" [(8-9) ]האשמות אלה הסעירו את רוחם של אנשי-העיר ושל השופטים, ואלה שחררו אותם רק לאחר ששילמו דמי-ערבות.</verse>
				<verse number="8">***</verse>
				<verse number="9">***</verse>
				<verse number="10">באותו לילה הבריחו המאמינים את פולוס וסילא לברואה, והשניים שוב הלכו לבית-הכנסת כדי להטיף.</verse>
				<verse number="11">אנשי ברואה היו רחבי אופקים יותר מאנשי תסלוניקי והקשיבו לבשורה בשמחה. יום-יום הם למדו בעצמם את כתבי-הקודש, כדי לראות אם דבריהם של פולוס וסילא הם דברי אמת.</verse>
				<verse number="12">כתוצאה מכך האמינו רבים מהם, ביניהם נשים רמות מעלה וגברים רבים.</verse>
				<verse number="13">אולם כששמעו היהודים בתסלוניקי שפולוס מטיף את דבר ה' בברואה, מיהרו גם הם לשם כדי להסעיר את הרוחות.</verse>
				<verse number="14">המאמינים פעלו ללא דיחוי ושלחו את פולוס לחוף הים, בעוד שסילא וטימותיוס נשארו בעיר.</verse>
				<verse number="15">מלוויו של פולוס הלכו איתו עד אתונה, ומשם חזרו לברואה. לפני שנפרדו ממנו מלוויו ביקש מהם פולוס שיודיעו לסילא ולטימותיוס למהר לבוא אליו.</verse>
				<verse number="16">בזמן שפולוס חיכה להם באתונה, הוא נמלא צער למראה האלילים הרבים שמילאו את העיר.</verse>
				<verse number="17">הוא הלך לבית-הכנסת והתווכח על כך עם היהודים ועם הגויים שהתגיירו. הוא מצא לנכון להתווכח גם עם העוברים ושבים בכיכר השוק.</verse>
				<verse number="18">בין האנשים הרבים שאיתם התווכח היו גם פילוסופים אפיקורסים וסטואיים. כששמעו את דבריו של פולוס על תקומתו של ישוע מן המתים, הגיבו: "הוא סתם פטפטן!" או, "הוא עושה תעמולה לדת חדשה כלשהי!"</verse>
				<verse number="19">הם לקחו את פולוס לגבעת המשפט (שנקראה ביוונית "אריופגוס") ואמרו לו: "ספר לנו עוד קצת על הדת החדשה הזאת.</verse>
				<verse number="20">אתה מספר דברים מוזרים, והיינו רוצים לדעת מה פירושם."</verse>
				<verse number="21">כאן עלי להסביר שאנשי אתונה, כולל הזרים שהיו שם, אהבו לבלות את זמנם בשיחה על רעיונות חדשים למיניהם.</verse>
				<verse number="22">פולוס עמד לפניהם בגבעת המשפט ואמר: "אנשי אתונה, אני רואה שאתם אנשים אדוקים מאוד!</verse>
				<verse number="23">כשעברתי היום בחוצות עירכם ראיתי מזבחות רבים, ועל אחד מהם היה כתוב: 'לאל הבלתי-נודע.' השתחוויתם לו בלי לדעת מי הוא, ועתה ברצוני לספר לכם עליו.</verse>
				<verse number="24">"הוא האל אשר ברא את העולם ואת כל אשר בו, והיות שהוא אדון השמים והארץ, אין הוא שוכן במקדש מעשה ידי-אדם.</verse>
				<verse number="25">כמו-כן אין ידי אדם יכולות לשרתו ולספק לו את צרכיו, משום שאין הוא זקוק לדבר! הוא עצמו נותן חיים ונשמה לכל דבר, וממלא כל מחסור שהוא.</verse>
				<verse number="26">מאדם אחד הוא ברא את כל בני-האדם בעולם, ולאחר מכן פיזר את העמים על פני כדור הארץ. הוא החליט מראש מי מהם יקום, מי ייפול ומתי, ואף קבע להם את גבולותיהם.</verse>
				<verse number="27">"בכל המעשים האלה הייתה לו מטרה אחת: שכל העמים יחפשו את אלוהים ויגששו אחריו עד שימצאו אותו - למרות שאין הוא רחוק מאף אחד מאיתנו!</verse>
				<verse number="28">אחד המשוררים שלכם ביטא זאת בשירו: 'כי בו אנחנו חיים ונעים וקיימים. וגם אנחנו צאצאיו.'</verse>
				<verse number="29">ואם נכון הדבר, אזי אסור לנו לחשוב על אלוהים כאילו הוא מן פסל או אליל עשוי זהב, כסף או אבן!</verse>
				<verse number="30">אלוהים התעלם בעבר מבורותם של בני-האדם בנושא זה, אולם עתה הוא מצווה על כולם לחזור בתשובה ולעבוד אותו בלבד.</verse>
				<verse number="31">כי אלוהים קבע יום מסוים שבו ישפוט בצדק את העולם כולו על-ידי האיש שבו בחר. אלוהים אישר את הדבר לעיני כולם כשהקים איש זה מן המתים."</verse>
				<verse number="32">כאשר שמעו שפולוס מדבר על תחייתו של איש מת, החלו אחדים מהם לצחוק וללעוג, ואילו אחרים אמרו: "אנחנו רוצים לשמוע עוד על כך!"</verse>
				<verse number="33">בכך נסתיימה שיחתו של פולוס איתם,</verse>
				<verse number="34">אולם רק מעטים האמינו לדבריו והצטרפו אליו. ביניהם היו דיוניסיוס - חבר מועצת העיר, אישה אחת בשם דמריס ואחרים.</verse>
			</chapter>
			<chapter number="18">
				<verse number="1">לאחר מכן עזב פולוס את אתונה ובא לקורינתוס.</verse>
				<verse number="2">שם הוא התוודע אל יהודי יליד פונטוס, בשם עקילס, אשר הגיע לא-מזמן מאיטליה יחד עם אשתו פריסקילה. עקילס ופריסקילה נמלטו למעשה מאיטליה, משום שהקיסר קלודיוס ציווה לגרש את כל היהודים מרומא.</verse>
				<verse number="3">מאחר שהזוג עסק במקצועו של פולוס - אריגת יריעות אוהלים - החליט פולוס לגור בביתם ולעבוד יחד איתם.</verse>
				<verse number="4">כל שבת ביקר פולוס בבית-הכנסת וניסה לשכנע בדבריו גם את היהודים וגם את היוונים.</verse>
				<verse number="5">לאחר שהגיעו סילא וטימותיוס ממקדוניה, הקדיש פולוס את כל זמנו להטפה ולהוכחת משיחותו של ישוע ליהודים.</verse>
				<verse number="6">אולם כשהתנגדו היהודים לפולוס וגידפו את ישוע, ניער פולוס את האבק מבגדיו ואמר: "דמכם בראשכם! עשיתי את המוטל עלי, ומצפוני נקי. מעתה ואילך אלך לגויים!"</verse>
				<verse number="7">הוא יצא מבית-הכנסת ועבר לגור בביתו של טיטוס יוסטוס, איש ירא-אלוהים שגר בקרבת מקום.</verse>
				<verse number="8">אולם קריספוס - ראש בית-הכנסת - וכל בני ביתו האמינו באדון. גם קורינתיים רבים שהקשיבו לפולוס האמינו לדבריו ונטבלו במים.</verse>
				<verse number="9">לילה אחד דיבר האדון ישוע אל פולוס בחזיון ואמר: "אל תפחד! המשך לבשר ואל תחדל,</verse>
				<verse number="10">כי אני איתך! איש לא יפגע בך לרעה, כי אנשים רבים בעיר הזאת שייכים לי."</verse>
				<verse number="11">וכך נשאר פולוס באותה עיר כשנה וחצי ולימד את דבר אלוהים.</verse>
				<verse number="12">אולם כשנתמנה גליון למושל אכיה, ארגנו היהודים הפגנת מחאה נגד פולוס, והעמידוהו לדין לפני המושל.</verse>
				<verse number="13">"האיש הזה מסית את בני-האדם לעבוד את אלוהים בדרך המנוגדת לחוק הרומאי!" האשימו אותו.</verse>
				<verse number="14">אולם עוד לפני שהספיק פולוס לפתוח את פיו ולהגן על עצמו, פנה גליון אל מאשימיו ואמר: "הקשיבו, יהודים: אילו הבאתם לפני מקרה פשע, הייתי חייב להקשיב לכם,</verse>
				<verse number="15">אולם כיוון שזוהי שאלה של הגדרות מילוליות, של שמות, מושגים ומונחים בנושא הדת שלכם, טפלו בכך אתם בעצמכם. אינני מעוניין לדון בעניין!"</verse>
				<verse number="16">והוא גירש אותם מאולם המשפט.</verse>
				<verse number="17">הם הלכו ותפסו את סוסתניס, שנבחר לא-מזמן לראש בית-הכנסת, הכו אותו ועשו בו שפטים לפני כסא המשפט, אך לגליון לא היה אכפת.</verse>
				<verse number="18">פולוס נשאר בקורינתוס עוד זמן-מה, ולאחר מכן נפרד לשלום מן המאמינים והפליג לסוריה יחד עם עקילס ופריסקילה. בקנכרי גילח פולוס את שער ראשו, משום שנדר נדר מסוים.</verse>
				<verse number="19">כשהגענו לנמל אפסוס, הוא הלך לבית-הכנסת כדי לשוחח עם היהודים.</verse>
				<verse number="20">הם ביקש ממנו להישאר אצלם עוד ימים אחדים, אך פולוס השיב שאין לו זמן לכך. [(21-22) ]"אני מוכרח להגיע לירושלים לפני החג," אמר להם. "אולם אם ירצה השם, אשוב לבקר אתכם." פולוס הפליג לדרכו והגיע לקיסריה. הוא הלך לבקר את הקהילה, ולאחר מכן המשיך לאנטיוכיה.</verse>
				<verse number="21">***</verse>
				<verse number="22">***</verse>
				<verse number="23">לאחר ששהה זמן-מה באנטיוכיה, המשיך בדרכו ועבר באזור גלטיה ובפריגיה. בכל מקום ביקר אצל המאמינים, עודד אותם ועזר להם להתחזק באמונתם.</verse>
				<verse number="24">באותם ימים הגיע לאפסוס יהודי יליד אלכסנדריה, אפולוס שמו, אשר היה מטיף ומורה מוכשר ובקיא בתנ"ך. [(25-26) ]הוא היה מלומד בדרך האדון, ולימד היטב על-אודות ישוע, אבל ידע על טבילת יוחנן בלבד. בהתלהבות רבה ובאומץ לב הטיף אפולוס בבית הכנסת: עקילס ופריסקילה שמעו את דרשתו המרשימה והזמינו אותו לביתם והסבירו לו את דרך אלוהים ביתר דיוק.</verse>
				<verse number="25">***</verse>
				<verse number="26">***</verse>
				<verse number="27">אפולוס החליט לנסוע ליוון, והאחים עודדו אותו לעשות כן. הם כתבו מכתב למאמינים ביוון וביקשו מהם לקבלו בחמימות. לאחר שהגיע ליוון השתמש בו אלוהים לחיזוק הקהילה המקומית,</verse>
				<verse number="28">מפני שהצליח לסתור את טענות היהודים בוויכוחים פומביים, והוכיח לכולם, מתוך הכתוב בתנ"ך, שישוע הוא המשיח.</verse>
			</chapter>
			<chapter number="19">
				<verse number="1">בזמן שאפולוס היה בקורינתוס עבר פולוס בכל רחבי אסיה הקטנה, וכשהגיע לאפסוס פגש תלמידים אחדים.</verse>
				<verse number="2">"האם קיבלתם את רוח הקודש כשהאמנתם?" שאל אותם. "לא," ענו. "למה אתה מתכוון? מהו רוח הקודש?"</verse>
				<verse number="3">"אם כן, באיזו טבילה נטבלתם?" שאל פולוס. "על עיקרי האמונה שלימד יוחנן המטביל," השיבו התלמידים.</verse>
				<verse number="4">"טבילתו של יוחנן באה רק להוכיח את הרצון לשוב מן החטא ולהאמין באלוהים," הסביר להם פולוס, "ומי שנטבל חייב להאמין בישוע המשיח, שעל בואו ניבא יוחנן."</verse>
				<verse number="5">לשמע דברים אלה מיהרו התלמידים להיטבל בשם האדון ישוע המשיח.</verse>
				<verse number="6">כשסמך פולוס את ידיו עליהם, צלח עליהם רוח הקודש והם החלו להתנבא ולדבר בשפות בלתי-מובנות.</verse>
				<verse number="7">שנים-עשר איש נכחו באותו מעמד.</verse>
				<verse number="8">במשך שלושת החודשים הבאים הלך פולוס מדי שבת לבית-הכנסת, הטיף באומץ לב על אמונתו, ושכנע אנשים רבים להאמין בישוע המשיח.</verse>
				<verse number="9">אולם היו אנשים שדחו את בשורתו ודיברו בפומבי נגד ישוע. משום כך עזב פולוס את המקום וסרב לשוב ולדבר אליהם. הוא הוציא מתוכם את המאמינים המשיחיים, ולימד אותם מדי יום בבית-המדרש "טירנוס".</verse>
				<verse number="10">הדבר נמשך כשנתיים, עד שכל אדם באסיה הקטנה - יהודי וגוי - שמע את בשורת ה'.</verse>
				<verse number="11">מה נפלאים היו הניסים שחולל אלוהים באמצעות פולוס!</verse>
				<verse number="12">כאשר הונחו ממחטותיו או חולצותיו על החולים, נעלמו מיד המחלות, והרוחות הרעות עזבו אותם.</verse>
				<verse number="13">מספר נוודים יהודים, אשר נדדו ממקום למקום וגירשו שדים ורוחות רעות, החליטו לנסות לגרש את השדים והרוחות בשם האדון ישוע. הם החליטו להשתמש בלחש הבא: "בשם אותו ישוע שעליו מבשר פולוס, אני מצווה עליך לצאת!"</verse>
				<verse number="14">בין המלחשים האלה היו שבעת בניו של סקווה, שהיה אחד מראשי הכוהנים.</verse>
				<verse number="15">אולם כשניסו להשתמש בלחש זה כדי לגרש שד מאדם אחד, השיב להם השד: "אני מכיר את ישוע ואני מכיר את פולוס, אבל מי אתם?"</verse>
				<verse number="16">השד התנפל על שניים מהם והכה אותם נמרצות, עד שברחו מן הבית ההוא עירומים ופצועים.</verse>
				<verse number="17">סיפור המעשה התפשט במהירות רבה בין היהודים והגויים בכל אפסוס. פחד גדול שרר בעיר, ושם ישוע המשיח זכה לכבוד ולהערצה. [(18-19) ]מאמינים רבים שעסקו לפנים במעשי כישוף למיניהם התוודו על מעשיהם בפומבי. הם הביאו את ספרי הכישופים ואת הקמעות שלהם, ושרפו אותם באש לעיני כולם (מישהו העריך את שווי הספרים האלה בכ- 100,000 שקלים).</verse>
				<verse number="18">***</verse>
				<verse number="19">***</verse>
				<verse number="20">מעשה זה של המאמינים הוכיח שדבר ה' חדר עמוק ללב האנשים באזור כולו.</verse>
				<verse number="21">לאחר מאורעות אלה החליט פולוס לחצות את יוון בדרכו לירושלים. "אחרי כן," אמר, "עלי ללכת לרומא."</verse>
				<verse number="22">הוא שלח לפניו ליוון את שני עוזריו, טימותיוס ואריסטוס, והוא עצמו נשאר בינתיים באסיה הקטנה.</verse>
				<verse number="23">באותו זמן התפתחה באפסוס מהומה גדולה הקשורה במאמינים המשיחיים.</verse>
				<verse number="24">המהומה החלה בגלל צורף בשם דמטריוס, אשר היה בעל מפעל לייצור דגמי כסף של מקדש האלילה היוונית ארטמיס. הוא העסיק פועלים רבים ושילם להם משכורת גבוהה.</verse>
				<verse number="25">דמטריוס כינס את פועליו ופועלים אחרים שעסקו באותו מקצוע, ופנה אליהם: "רבותי, מלאכה זאת היא כל פרנסתנו.</verse>
				<verse number="26">אתם רואים ושומעים בעצמכם מה עושה פולוס זה. הוא הצליח לפתות אנשים רבים להאמין שאלילים מעשה ידי-אדם אינם אלוהים כלל, וכתוצאה מכך יורד היקף המכירות שלנו! הוא פיתה את האנשים לא רק באפסוס, כי אם בכל הארץ!</verse>
				<verse number="27">אינני מדבר אך ורק על הצד העסקי של העניין, על אבדן הכנסתנו וקיפוח פרנסתנו; חשבו לרגע על הסכנה שבאבדן יוקרתה של האלה הגדולה ארטמיס! תוך זמן קצר לא יהיה כל ערך למקדשה של ארטמיס, אשר שמה יצא לתהילה לא רק בארצנו, אלא בעולם כולו!"</verse>
				<verse number="28">דברים אלה עוררו את זעמם של הפועלים, והם החלו לצרוח: "גדולה היא ארטמיס של האפסים!"</verse>
				<verse number="29">עד מהרה הייתה מהומה ברחבי העיר. ההמונים תפסו את גיוס ואריסטרכוס ממקדוניה, שהיו מלוויו של פולוס, וגררו אותם אל האמפיתיאטרון כדי להעמידם לדין.</verse>
				<verse number="30">פולוס רצה ללכת ולדבר אל ההמון, אולם התלמידים לא הניחו לו.</verse>
				<verse number="31">אפילו מספר קצינים רומאים מהאזור, שהיו אוהדיו של פולוס, הזהירו אותו; הם הודיעו לו שלא יסכן את חייו ושלא יעז ללכת לאמפיתיאטרון.</verse>
				<verse number="32">בתוך האמפיתיאטרון הייתה מהומה; זה צועק דבר אחד, וזה צועק דבר אחר; איש לא שמע את דברי רעהו. למעשה רוב האנשים לא ידעו כלל מדוע התאספו שם!</verse>
				<verse number="33">אחדים הגיעו למסקנה שאלכסנדר היה אשם בכל, מפני שהיהודים דחפו אותו קדימה. אלכסנדר הניף את ידו וביקש שקט, כדי שיוכל לדבר.</verse>
				<verse number="34">אולם משנוכח הקהל לדעת שהוא יהודי, החלו כולם לצעוק: "גדולה היא ארטמיס של האפסים! גדולה היא ארטמיס של האפסים!" צעקותיהם נמשכו שעתיים שלמות.</verse>
				<verse number="35">בסופו של דבר הצליח מזכיר העיר להשתיק את ההמון הזועם. "אנשי אפסוס", פתח ואמר, "הרי כל אחד יודע שאפסוס היא המרכז הדתי של פולחן האלה הגדולה ארטמיס, אשר הפסל שלה ירד אלינו מהשמים.</verse>
				<verse number="36">הואיל ואיש אינו חולק על עובדה זאת, עליכם להירגע ולא לנהוג בפזיזות ובקלות ראש!</verse>
				<verse number="37">אתם הבאתם הנה אנשים אשר לא שדדו דבר ממקדשה של ארטמיס, ואף לא חיללו את כבודה.</verse>
				<verse number="38">אם לדמטריוס ולפועליו יש טענות נגדם, שיתבעו אותם לדין! הרי בתי-הדין שלנו פתוחים לקהל בשעות הרגילות, והשופטים יכולים לדון בעניין ללא דיחוי.</verse>
				<verse number="39">אם יש לכם תלונות בעניינים אחרים, עליכם לנהוג לפי המקובל ולהביא אותן לפני מועצת העיר.</verse>
				<verse number="40">כולנו נמצאים עתה בסכנה, כי הממשל הרומאי עלול לדרוש מאיתנו דין וחשבון על ההתפרעות הזאת, שאין לה שום הצדקה. ואם הממשל ידרוש הסבר, לא יהיה לנו מה לומר!"</verse>
				<verse number="41">כשסיים לדבר, שלח את ההמונים לבתיהם.</verse>
			</chapter>
			<chapter number="20">
				<verse number="1">לאחר ששככה הסערה אסף פולוס את התלמידים, ובדברי עידוד נפרד מהם לשלום ויצא בדרכו למקדוניה.</verse>
				<verse number="2">בכל הערים שבהן עבר הוא לימד את המאמינים את דבר ה', ולבסוף הגיע ליוון.</verse>
				<verse number="3">כעבור שלושה חודשים התכונן פולוס ללכת לסוריה, אולם משנודע לו שהיהודים תכננו להתנקש בחייו, החליט לסטות מדרכו ולנסוע קודם צפונה, למקדוניה.</verse>
				<verse number="4">מספר אנשים ליוו את פולוס עד אסיה הקטנה: סופטרוס בן-פורוס מברואה; ארסטרכוס וסקונדוס מתסלוניקי; גיוס מדרבי; טימותיוס; וטוכיקוס וטרופימוס אשר חזרו לבתיהם באסיה הקטנה.</verse>
				<verse number="5">כל אלה הלכו לפנינו וחיכו לנו בטרואס.</verse>
				<verse number="6">בתום חג הפסח עלינו על ספינה בפיליפי, שבצפון יוון, וכעבור חמישה ימים הגענו לטרואס, שם נשארנו שבוע ימים.</verse>
				<verse number="7">במוצאי שבת התאספנו יחד לבצוע לחם, ופולוס, שעמד לצאת לדרכו למחרת בבוקר, דרש דרשה שנמשכה עד חצות.</verse>
				<verse number="8">חדר-העלייה שבו התאספנו היה מואר בנרות רבים.</verse>
				<verse number="9">כל אותו זמן ישב אבטוכוס הצעיר על אדן החלון, ומכיוון שפולוס האריך בדבריו, נפלה עליו תרדמה. לפתע איבד אבטוכוס את שיווי משקלו ונפל ארצה מן הקומה השלישית ומת בו במקום. [(10-12) ]פולוס רץ למטה ולקח את הבחור בזרועותיו. "אל תדאגו," הרגיע אותם, "יש בו רוח חיים והוא יהיה בסדר!" ואכן הכרתו שבה אליו. שמחה גדולה מילאה את כל הקהילה. כולם חזרו לעליית-הגג. פולוס אכל ולאחר מכן פתח בדרשה נוספת שנמשכה עד אור הבוקר, ואז ניפרד מהם לשלום.</verse>
				<verse number="10">***</verse>
				<verse number="11">***</verse>
				<verse number="12">***</verse>
				<verse number="13">פולוס המשיך ברגל לאסוס, ואילו אנחנו הגענו לשם לפניו בספינה.</verse>
				<verse number="14">כאשר הצטרף אלינו באסוס, הפלגנו יחד למיטוליני.</verse>
				<verse number="15">למחרת הפלגנו דרך כיוס, ביום השלישי עגנו בסמוס (בלילה ישנו בטרוגוליון), וביום הרביעי הגענו למיליטוס.</verse>
				<verse number="16">פולוס סרב להתעכב הפעם באפסוס, כי רצה להגיע לירושלים לקראת חג השבועות, אם יעלה הדבר בידו.</verse>
				<verse number="17">אולם בהגיענו למיליטוס שלח פולוס הודעה לזקני הקהילה באפסוס, וביקש מהם לבוא לפגוש אותו שם.</verse>
				<verse number="18">כשהגיעו, אמר להם: "אתם יודעים היטב שמהיום הראשון שדרכתי על אדמת אסיה ועד היום הזה,</verse>
				<verse number="19">עשיתי את עבודת האדון בענווה - ואפילו בדמעות - למרות הצרות שגרמו לי נוכלים מבין היהודים.</verse>
				<verse number="20">ובכל זאת, מעולם לא פחדתי לומר לכם את האמת; לימדתי אתכם והטפתי לכם בציבור ובבתים פרטיים.</verse>
				<verse number="21">בישרתי לכם בשורה אחת ליהודים ולגויים גם יחד, שעליהם להפסיק לחטוא, לחזור בתשובה, ולפנות לאלוהים באמצעות האמונה בישוע המשיח אדוננו.</verse>
				<verse number="22">"עתה אני הולך לירושלים, כי עלי לציית לרוח הקודש המדריך אותי, אולם איני יודע מה מצפה לי שם.</verse>
				<verse number="23">אני יודע רק דבר אחד: שבכל עיר רוח הקודש מזהיר אותי מפני העינויים והמאסר המצפים לי.</verse>
				<verse number="24">אולם לחיי אין כל ערך אם לא אבצע את המשימה שהטיל עלי ישוע אדוננו: לספר לכולם על אהבת אלוהים ועל חסדו.</verse>
				<verse number="25">"אני בטוח שאף אחד מכם - אשר שמעתם מפי את דבר ה' - לא ישוב לראותי,</verse>
				<verse number="26">ומשום כך עלי לומר לכם: מצפוני נקי בנוגע לכל אחד ואחד מכם!</verse>
				<verse number="27">כי מעולם לא היססתי לבשר לכם את דבר האלוהים.</verse>
				<verse number="28">"השגיחו על עצמכם ועל הצאן שרוח הקודש הטיל עליכם את האחריות עליה - אשר הן קהילת אלוהים שקנה במחיר דמו.</verse>
				<verse number="29">אני יודע היטב שלאחר לכתי מכאן יופיעו ביניכם מורי שקר, אשר יהיו כזאבים אכזריים ולא יחוסו על העדר.</verse>
				<verse number="30">אפילו אחדים מכם יסלפו את האמת כדי למשוך אחריהם תלמידים.</verse>
				<verse number="31">לכן היזהרו! זכרו שבמשך שלוש שנים לא חדלתי להשגיח עליכם יומם ולילה, ואף שפכתי דמעות רבות בגללכם.</verse>
				<verse number="32">עתה אני מפקיד אתכם בידי אלוהים ודברו הנפלא, אשר בכוחו לבנות את אמונתכם ולתת לכם את הנחלה השמורה לבניו.</verse>
				<verse number="33">"מעולם לא השתוקקתי לכסף או לבגדים יקרים.</verse>
				<verse number="34">כולכם יודעים שבמו ידי עבדתי ופרנסתי את עצמי ואת בני-לוויתי.</verse>
				<verse number="35">אתם גם יודעים שתמיד שימשתי לכם דוגמה בהגישי עזרה לעניים, משום שזכרתי את דברי אדוננו ישוע המשיח: מוטב לתת מאשר לקבל!"</verse>
				<verse number="36">כשסיים פולוס את דבריו, כרע על ברכיו והתפלל איתם.</verse>
				<verse number="37">כולם בכו בעת שחיבקו אותו ונשקו לו נשיקת פרידה.</verse>
				<verse number="38">יותר מכל הם הצטערו על שאמר להם שלא ישובו לראותו. לאחר מכן ליוו אותו כולם אל האונייה.</verse>
			</chapter>
			<chapter number="21">
				<verse number="1">לאחר שנפרדנו מזקני קהילת אפסוס, הפלגנו ישר לקוס. למחרת הגענו לרודוס, ומשם - לפטרה.</verse>
				<verse number="2">בפטרה עלינו על אונייה שהפליגה לפניקיה שבסוריה.</verse>
				<verse number="3">ראינו את האי קפריסין לשמאלנו, והמשכנו לנמל צור - שם נפרק מטען הספינה.</verse>
				<verse number="4">ירדנו לחוף וחיפשנו את המאמינים המקומיים. כשמצאנו אותם, נשארנו איתם שבוע ימים. המאמינים האלה שמעו מרוח הקודש שפולוס יסבול בירושלים ועל כן הם הזהירו אותו שלא יעלה לשם.</verse>
				<verse number="5">כשהגיע זמננו לקיצו עזבנו את צור והמשכנו בדרכנו. כל חברי הקהילה ליוו אותנו לספינה, כולל הנשים והילדים, וכאשר הגענו לחוף התפללנו.</verse>
				<verse number="6">לאחר פרידה נרגשת עלינו לספינה, והם חזרו לבתיהם.</verse>
				<verse number="7">התחנה הבאה שלנו, לאחר שעזבנו את צור, הייתה עכו. גם שם שאלנו לשלום האחים, אולם התעכבנו אצלם יום אחד בלבד.</verse>
				<verse number="8">משם נסענו לקיסריה, והלכנו לביתו של פיליפוס המבשר, שהיה אחד משבעת השמשים הראשונים.</verse>
				<verse number="9">היו לו ארבע בנות רווקות שהיו נביאות.</verse>
				<verse number="10">לאחר ששהינו שם מספר ימים בא לבקר אותנו אח אחד מיהודה, אגבוס שמו, שגם הוא היה נביא.</verse>
				<verse number="11">אגבוס לקח את חגורתו של פולוס, כפת בה את ידיו ורגליו ואמר: "רוח הקודש אומר: ככה יאסרו יהודי ירושלים את בעל החגורה הזאת, ויסגירו אותו לידי הרומאים!"</verse>
				<verse number="12">לשמע דברים אלה ביקשנו כולנו מפולוס - גם חברי הקהילה המקומית וגם מלוויו - שלא יעלה לירושלים.</verse>
				<verse number="13">אולם פולוס השיב: "לשם מה הבכי הזה? אתם ממש שוברים את לבי! הרי אני מוכן לא רק להיאסר בירושלים, אלא אף למות על קידוש שמו של האדון ישוע המשיח!"</verse>
				<verse number="14">בראותנו שאי-אפשר לשכנע אותו, הפסקנו להפציר בו ואמרנו: "ייעשה רצון ה'."</verse>
				<verse number="15">כעבור זמן קצר ארזנו את חפצינו ועלינו לירושלים.</verse>
				<verse number="16">מאמינים אחדים מקיסריה ליוו אותנו בדרכנו, וכשהגענו לירושלים התארחנו בביתו של מנסון, יליד קפריסין ומאמין ותיק.</verse>
				<verse number="17">כל המאמינים בעיר קיבלו את פנינו בחמימות ובלבביות רבה.</verse>
				<verse number="18">למחרת הלכנו עם פולוס לבקר את יעקב; וכל זקני הקהילה היו שם.</verse>
				<verse number="19">לאחר חילופי ברכות סיפר להם פולוס על המעשים הנפלאים שעשה אלוהים באמצעותו בין הגויים.</verse>
				<verse number="20">הם הודו לאלוהים, ולאחר מכן אמרו: "אחינו היקר, אתה יודע שגם אלפי יהודים האמינו במשיח, וכולם קנאים לתורה.</verse>
				<verse number="21">היהודים המשיחיים כאן בירושלים שמעו שאתה מתנגד לתורת-משה ולמנהגי ישראל, ושאתה אוסר על המאמינים למול את בניהם.</verse>
				<verse number="22">מה לעשות? הרי עוד מעט ישמעו כולם שאתה נמצא בעיר.</verse>
				<verse number="23">"יש לנו הצעה: יש בינינו ארבעה אנשים שעומדים לפני סיום תקופת נדר הנזירות שלהם.</verse>
				<verse number="24">לך איתם לבית-המקדש, קיים את טקס ההיטהרות, ושלם בעד התגלחות שלהם. כך יידעו כולם שלא זו בלבד שאינך מתנגד למנהגי היהודים, אתה עצמך מקיים את התורה, ודעתך כדעתם בעניין הזה.</verse>
				<verse number="25">"באשר למאמינים המשיחיים מבין הגויים — אנו דורשים מהם לקיים את המנהגים שעליהם כתבנו להם: לא לאכול מזון שהוקרב לאלילים, לא לאכול בשר טרף, לא לאכול בשר עם דם ולהימנע מזנות."</verse>
				<verse number="26">פולוס הסכים להצעתם, ולמחרת הלך עם הארבעה לבית המקדש כדי לקיים את הטקס ולקבוע את תאריך הקרבת קרבן עבור כל אחד מהם, בתום שבעת ימי הטהרה.</verse>
				<verse number="27">אולם עוד לפני שחלפו שבעת הימים הבחינו בו במקדש מספר יהודים מאסיה, והסיתו נגדו את ההמון. הם תפסו בו וצרחו:</verse>
				<verse number="28">"אנשי ישראל! עזרו לנו! זהו האיש המסית את כולם נגד עמנו! הוא מצווה על כולם להפר את התורה! הוא גם מדבר נגד בית-המקדש הזה, ומטמא אותו בגויים שהוא מביא לתוכו!"</verse>
				<verse number="29">הם אמרו דברים אלה משום שבאותו יום ראו את פולוס בחברת טרופימוס, גוי מאפסוס, והניחו שפולוס הביאו אל המקדש.</verse>
				<verse number="30">האשמות אלה הציתו את האווירה בעיר, ועד מהרה פרצה מהומה. הם סחבו את פולוס אל מחוץ למקדש, ומיד ננעלו הדלתות מאחוריו.</verse>
				<verse number="31">בעוד ההמון מנסה להרוג את פולוס, נודע דבר המהומה למפקד החטיבה הרומאית בירושלים,</verse>
				<verse number="32">והוא ציווה מיד על חייליו וקציניו לרוץ אל ההמון. כשראו התוקפים את החיילים הרומאים, הם הרפו מפולוס.</verse>
				<verse number="33">המפקד עצר את פולוס וציווה לכבול אותו בשרשרת כפולה. לאחר מכן שאל את ההמון מי הוא ומה עשה.</verse>
				<verse number="34">אחדים צעקו דבר אחד, ואחרים צרחו דבר אחר. כשראה המפקד שאינו יכול להבין דבר בגלל הרעש, ציווה להביא את פולוס אל המצודה.</verse>
				<verse number="35">כשהגיעו החיילים והאסיר אל המדרגות, נעשה ההמון אלים כל-כך, עד שהחיילים נאלצו לשאת את פולוס על כתפיהם כדי להגן עליו.</verse>
				<verse number="36">ואילו ההמון נהר בעקבותיהם וצרח: "הרגו אותו!"</verse>
				<verse number="37">לפני שהוכנס פולוס אל המצודה הוא פנה אל המפקד ושאל: "האם מותר לי לומר לך כמה מילים?" "אתה מדבר יוונית?" שאל המפקד בהפתעה.</verse>
				<verse number="38">"האם אינך המצרי שארגן לא מזמן מרד ומשך אחריו למדבר 4000 רוצחים?"</verse>
				<verse number="39">"לא", ענה פולוס, "אני יהודי מהעיר הגדולה טרסוס שבקיליקיה. אני רוצה לבקש את רשותך לדבר אל האנשים האלה."</verse>
				<verse number="40">המפקד נתן לו רשות לעשות כן, ופולוס נעמד על המדרגות ורמז לאנשים לשתוק. כשהשתררה דממה מוחלטת הוא פנה אליהם בעברית ואמר:</verse>
			</chapter>
			<chapter number="22">
				<verse number="1">"אחי ואבותיי, הקשיבו נא לדברי ההגנה שלי."</verse>
				<verse number="2">כששמעו שהוא מדבר עברית נפלה דממה כבדה עוד יותר.</verse>
				<verse number="3">פולוס המשיך: "אני יהודי, יליד טרסוס שבקיליקיה, אולם חונכתי כאן בירושלים, בבית-מדרשו של רבן גמליאל, והוא שלימד אותי לשמור בקפידה את כל חוקי התורה ומצוותיה. הייתי קנאי לה' בכל מעשי, ממש כשם שאתם קנאים לו היום.</verse>
				<verse number="4">בזמנו רדפתי את המשיחיים עד מוות, כבלתי גברים ונשים והשלכתי אותם לכלא.</verse>
				<verse number="5">הכהן הגדול וכל אחד מחברי הסנהדרין יוכלו להעיד על כך, משום שביקשתי מהם מכתבים אל ראשי הקהילה היהודית בדמשק. מכתבים אלה העניקו לי את הסמכות לכבול כל משיחי שאמצא, ולהביאו לירושלים כדי שייענש.</verse>
				<verse number="6">"יום אחד בשעת הצהריים, כשהייתי בדרכי לדמשק, האיר עלי לפתע אור חזק מן השמים.</verse>
				<verse number="7">נפלתי על הארץ ושמעתי קול: 'שאול, שאול, מדוע אתה רודף אותי?'</verse>
				<verse number="8">"'מי אתה, אדוני?' שאלתי. והקול ענה: 'אני ישוע מנצרת שאותו אתה רודף!'</verse>
				<verse number="9">האנשים שהיו איתי ראו את האור, אך לא הבינו את הנאמר.</verse>
				<verse number="10">"'מה עלי לעשות, אדוני?' שאלתי. "והאדון ענה: 'קום ולך לדמשק, ושם ייאמר לך מה צפוי לך בעתיד.'</verse>
				<verse number="11">האור החזק סנוור אותי עד עיוורון, והיה צורך להוביל אותי בידי לדמשק.</verse>
				<verse number="12">"בדמשק בא אלי אדם צדיק וירא-אלוהים, חנניה שמו, אשר קיים את מצוות התורה והיה מקובל על כל היהודים.</verse>
				<verse number="13">חנניה עמד לצדי ואמר: 'שאול אחי, פקח את עיניך!' ומיד נפקחו עיני ויכולתי לראות כמקודם.</verse>
				<verse number="14">"לאחר מכן הוא אמר לי: 'אלוהי אבותינו בחר בך לדעת את רצונו, לראות את המשיח הצדיק ולשמוע את קולו.</verse>
				<verse number="15">עליך לשאת את בשורת אלוהים לכל מקום, ולספר לכולם מה ששמעת וראית.</verse>
				<verse number="16">למה אתה מחכה עכשיו? לך להיטבל במים והתרחץ מחטאיך, בקראך בשם האדון!' [(17-18) ]"יום אחד, לאחר שחזרתי לירושלים, דיבר אלי ה' בחזיון בשעה שהתפללתי בבית-המקדש. 'הזדרז וצא מירושלים', הוא אמר אלי, 'כי תושבי העיר לא יאמינו למה שתספר להם עלי.'</verse>
				<verse number="17">***</verse>
				<verse number="18">***</verse>
				<verse number="19">"'אבל אדון,' מחיתי, 'הם יודעים היטב שהלכתי לבית-הכנסת והכיתי את המאמינים בך, ואף השלכתי אותם לכלא.</verse>
				<verse number="20">וכשהרגו את עבדך סטפנוס, עמדתי שם בהסכמה לנעשה והשגחתי על מעיליהם של רוצחיו!'</verse>
				<verse number="21">"אולם אלוהים אמר לי: 'עזוב את ירושלים, כי אני שולח אותך הרחק אל הגויים!'"</verse>
				<verse number="22">הקהל הקשיב בתשומת לב עד שאמר פולוס את המשפט האחרון, ואז צעקו כולם פה-אחד: "סלקו אותו מכאן! הרגו אותו! הוא אינו ראוי לחיות!"</verse>
				<verse number="23">הם צרחו, השליכו את מעיליהם וזרקו עפר כלפי מעלה.</verse>
				<verse number="24">המפקד ציווה על חייליו להכניס את פולוס לתוך המצודה ולהלקותו ברצועות, כדי לאלצו להתוודות על פשעו. המפקד רצה לדעת מדוע היה הקהל נרגש ופרוע כל-כך.</verse>
				<verse number="25">בשעה שהחיילים כבלו את פולוס כדי להלקותו, הוא פנה אל הקצין שעמד לצדו ושאל: "האם מותר להלקות אזרח רומאי לפני שהעמדת אותו לדין?"</verse>
				<verse number="26">הקצין ניגש אל מפקד החטיבה וקרא: "מה אתה עושה? האיש הזה אזרח רומאי!"</verse>
				<verse number="27">המפקד בא אל פולוס ושאל: "האם אתה באמת אזרח רומאי?" "כן, בהחלט."</verse>
				<verse number="28">"גם אני והאזרחות הזאת עלתה לי הרבה כסף!" "אבל אני אזרח רומאי מלידה!" אמר פולוס.</verse>
				<verse number="29">החיילים שעמדו להלקות את פולוס הרפו ממנו ברגע ששמעו שהוא אזרח רומאי, והמפקד נמלא פחד על-שום שציווה לאסרו ולהלקותו.</verse>
				<verse number="30">למחרת בבוקר שחרר אותו המפקד מכבליו וציווה על ראשי הכוהנים לכנס ישיבת סנהדרין. הוא הביא לפניהם את פולוס כדי לנסות לברר מה הייתה הסיבה לכל המהומה הזאת.</verse>
			</chapter>
			<chapter number="23">
				<verse number="1">פולוס נעץ את מבטו בחברי הסנהדרין ואמר: "אחים, תמיד חייתי לפני אלוהים במצפון נקי."</verse>
				<verse number="2">באותו רגע ציווה חנניה הכהן על האנשים שעמדו ליד פולוס לסטור לו על פיו.</verse>
				<verse number="3">"יסטור לך אלוהים, קיר מסויד שכמוך!" קרא פולוס. "איזה מן שופט אתה? כיצד אתה יכול לשבת כאן ולשפוט אותי על-פי התורה, כשבאותו זמן אתה עצמך עובר על התורה, ומצווה להכות אותי?!"</verse>
				<verse number="4">האנשים שעמדו קרוב לפולוס אמרו אליו: "אתה מעליב את הכהן הגדול!"</verse>
				<verse number="5">"אחי, אני מצטער," התנצל פולוס. "לא ידעתי שזהו הכהן הגדול. הרי כתוב בתורה שאסור להעליב נשיא או שליט."</verse>
				<verse number="6">פתאום צץ רעיון במוחו של פולוס: הלא מחצית חברי הסנהדרין היו פרושים, ומחציתם - צדוקים. הוא קם על רגליו וקרא בקול: "אחי, אני פרוש בן פרוש, ועכשיו אתם שופטים אותי על-שום שאני מאמין בתחיית המתים!"</verse>
				<verse number="7">דבריו אלה פילגו מיד את הסנהדרין לשניים, ועתה הייתה המחלוקת בין הפרושים ובין הצדוקים.</verse>
				<verse number="8">כי הפרושים האמינו בתחיית המתים ובקיומם של מלאכים ורוחות, ואילו הצדוקים כפרו בכל אלה.</verse>
				<verse number="9">ההמולה הלכה וגברה, וסופרים אחדים - שהיו פרושים בעצמם - קמו ודיברו בזכותו של פולוס. "לא מצאנו כל אשמה באיש הזה!" צעקו. "אולי הקול שדיבר אליו בדרך לדמשק היה רוח או מלאך!"</verse>
				<verse number="10">המתיחות גברה והוויכוח התלהט; הנוכחים החלו למשוך את פולוס - זה לכאן וזה לכאן. מפקד החטיבה פחד שיקרעו את פולוס לגזרים, ולכן ציווה על חייליו לקחת אותו משם בכוח הזרוע ולהחזירו למצודה.</verse>
				<verse number="11">באותו לילה עמד האדון לצדו של פולוס ואמר לו: "חזק ואמץ, פולוס! כשם שהעדת עלי בפני תושבי ירושלים, כך תצטרך להעיד עלי גם בפני תושבי רומא!" [(12-13) ]לפנות בוקר התקבצו יחד למעלה מארבעים יהודים, ונדרו נדר שלא יאכלו ולא ישתו עד שיהרגו את פולוס.</verse>
				<verse number="12">***</verse>
				<verse number="13">***</verse>
				<verse number="14">הם הלכו אל ראשי הכוהנים ואל הזקנים וסיפרו להם על כך.</verse>
				<verse number="15">"בקשו ממפקד החטיבה להחזיר את פולוס לבית-הדין," אמרו. "העמידו פנים כאילו שאתם רוצים לשאול אותו עוד כמה שאלות, ואנחנו כבר נהרוג אותו בדרך."</verse>
				<verse number="16">אולם בן-אחותו של פולוס גילה במקרה את מזימתם, ומיהר אל המצודה כדי לדווח לפולוס על כך.</verse>
				<verse number="17">פולוס קרא לאחד הקצינים ואמר: "קח את הנער הזה אל המפקד; יש לו משהו חשוב לספר לו."</verse>
				<verse number="18">הקצין לקח את הנער, הביאו אל המפקד והסביר: "פולוס האסיר קרא לי וביקש ממני להביא אליך את הנער הזה, כי יש לו משהו לומר לך."</verse>
				<verse number="19">המפקד אחז בידו של הנער, הובילוהו הצידה ושאל: "מה אתה רוצה לומר לי?"</verse>
				<verse number="20">"מחר מתכוננים היהודים לבקש ממך להחזיר את פולוס לסנהדרין", סיפר הנער, "ביומרה שהם מעוניינים לשאול אותו שאלות נוספות.</verse>
				<verse number="21">אולם אל תשמע בקולם! כי למעלה מארבעים איש אורבים לו בדרך, מוכנים להתנפל עליו ולהרוג אותו. הם נדרו נדר שלא יאכלו ולא ישתו עד שפולוס ימות. עתה הם מחכים שתענה בחיוב לבקשתם."</verse>
				<verse number="22">אל תאמר לאיש שסיפרת לי דברים אלה." הזהירו המפקד, ושלחו לדרכו. [(23-24) ]לאחר מכן קרא המפקד לשני קצינים ופקד עליהם: "הכינו מאתיים חיילים לצאת לקיסריה הערב בשעה תשע! קחו אתכם מאתיים קשתים, ועוד שבעים פרשים חמושים. תנו לפולוס סוס רכיבה, והביאו אותו בשלום אל פליקס המושל."</verse>
				<verse number="23">***</verse>
				<verse number="24">***</verse>
				<verse number="25">הוא שלח בידם את המכתב הבא אל פליקס:</verse>
				<verse number="26">"מאת: קלודיוס לוסיאס. "אל: הוד מעלתו המושל פליקס. "שלום וברכה!</verse>
				<verse number="27">"אדם זה נתפס על-ידי היהודים, והם כמעט הרגו אותו. אולם משנודע לי שהוא אזרח רומאי, שלחתי מיד חיילים להצילו מידם.</verse>
				<verse number="28">הבאתי אותו למשפט לפני בית-המשפט העליון של היהודים, כדי לדעת מה עשה.</verse>
				<verse number="29">עד מהרה נוכחתי לדעת שהאשמותיהם מתייחסות רק לאמונה היהודית, ולא למעשה פלילי שדינו מאסר או מוות,</verse>
				<verse number="30">אך כשנודע לי שיהודים רוצים להרוג אותו, החלטתי לשלחו אליך ולומר למאשימיו להביא את טענותיהם לפניך."</verse>
				<verse number="31">החיילים מילאו את הפקודה ולקחו את פולוס בלילה למבצר אנטיפטרוס.</verse>
				<verse number="32">למחרת בבוקר חזרו החיילים למצודה בירושלים, והשאירו את פולוס עם הפרשים כדי שייקחו אותו לקיסריה.</verse>
				<verse number="33">בהגיעם לקיסריה הביאו את פולוס לפני המושל, ומסרו לו את המכתב.</verse>
				<verse number="34">פליקס קרא את המכתב ושאל את פולוס למוצאו. "אני מקיליקיה," ענה פולוס.</verse>
				<verse number="35">"אשמע את המקרה שלך במלואו כאשר יגיעו לכאן גם מאשימיך," אמר לו המושל, וציווה לשמור עליו בכלא שבארמון המלך הורדוס.</verse>
			</chapter>
			<chapter number="24">
				<verse number="1">כעבור חמישה ימים הגיע חנניה הכהן הגדול לקיסריה, ואיתו אחדים מזקני היהודים ועורך-דין בשם טרטולוס. הם באו אל המושל והגישו את תלונתם נגד פולוס.</verse>
				<verse number="2">כשהכניסו את פולוס אל החדר פתח טרטולוס בנאום התביעה: "הוד מעלתך, המושל! הנהגתך הנבונה הביאה לנו, היהודים, שלום ושלווה, והפחיתה במידה ניכרת את ההפליה נגדנו.</verse>
				<verse number="3">על כל אלה אנחנו מודים לך מאוד.</verse>
				<verse number="4">איני רוצה לשעמם אותך ולבזבז את זמנך, אולם אני מתחנן לפניך שתואיל להקשיב לתלונתי נגד האיש הזה, ואני מבטיח לקצר בדברי.</verse>
				<verse number="5">איש זה הוא מנהיג התנועה המשיחית; הוא מעורר מהומות, משלהב יצרים ומסית את היהודים בעולם כולו למרוד בקיסר.</verse>
				<verse number="6">מלבד זאת הוא ניסה לחלל את בית-המקדש בשעה שאסרנו אותו. "רצינו לתת לו את העונש המגיע לו,</verse>
				<verse number="7">אבל לוסיאס המפקד בא וחטף אותו מידנו בכוח הזרוע,</verse>
				<verse number="8">ודרש שפולוס יישפט על פי החוק הרומאי. אם תחקור אותו, תיווכח שדיברתי אמת."</verse>
				<verse number="9">כל היהודים שנכחו שם אישרו את דברי טרטולוס.</verse>
				<verse number="10">עתה הגיע תורו של פולוס לדבר. המושל רמז לו לקום על רגליו ולשאת את דברו. "ידוע לי, אדוני, שאתה שופט בענייני היהודים כבר שנים רבות," פתח פולוס, "ועל כן אני שמח להגן על עצמי לפניך.</verse>
				<verse number="11">לא יקשה עליך לוודא שלא עברו למעלה משנים-עשר יום מאז שעליתי לירושלים, כדי להשתחוות לה' בבית-המקדש.</verse>
				<verse number="12">כמו-כן תוכל לוודא בנקל שמעולם לא עוררתי מהומות בבתי-הכנסת ולא ברחובות העיר.</verse>
				<verse number="13">איש מן האנשים האלה לא יוכל להוכיח אף אחת מההאשמות הרבות שהם טופלים עלי.</verse>
				<verse number="14">"אולם אני מודה בדבר אחד: אני מאמין בדרך הישועה, שהם מתייחסים אליה כאל כת או תנועה, ובדרך זאת אני עובד את אלוהי אבותינו; אני מאמין באמונה שלמה בכל מה שכתוב בספרי התורה והנביאים.</verse>
				<verse number="15">כמו כן אני מאמין, בדיוק כמו אנשים אלה, שתהיה תחיית המתים - לצדיקים ולרשעים.</verse>
				<verse number="16">משום כך אני משתדל בכל כוחי לשמור על מצפון נקי לפני אלוהים ולפני בני אדם.</verse>
				<verse number="17">"לאחר היעדרות של שנים אחדות חזרתי לירושלים, כדי להביא סכום כסף לעזרת היהודים המשיחיים וכדי להקריב קרבן לאלוהים.</verse>
				<verse number="18">מאשימי ראו אותי במקדש בשעה שהקרבתי מנחה לה'. ראשי היה מגולח, לפי דרישת התורה, ובאותה שעה לא היה קהל סביבי ולא הייתה כל מהומה.</verse>
				<verse number="19">אולם היו שם יהודים אחדים מאסיה, ואם יש להם טענות נגדי, מדוע אין הם נמצאים כאן עתה?</verse>
				<verse number="20">שאל-נא את האנשים העומדים כאן עתה איזה חטא מצא בי הסנהדרין שלהם,</verse>
				<verse number="21">מלבד משפט אחד שצעקתי לעברם: 'אני עומד לפני המועצה הזאת כדי להגן על עצמי, משום שאני מאמין בתחיית המתים!'"</verse>
				<verse number="22">בנקודה זאת, פליקס, אשר ידע היטב את לימודי ישוע, סגר את התביעות ואמר: "חכו עד שיגיע לוסיאס, מפקד הכוח, ורק אז אחליט במשפט."</verse>
				<verse number="23">הוא ציווה לכלוא את פולוס בבית-הסוהר, אולם ציווה על הסוהרים להקל עליו את מאסרו, להתייחס אליו בעדינות ובאדיבות, ולהרשות לידידיו לבקר אותו, לטפל בו ולהביא לו מתנות.</verse>
				<verse number="24">כעבור ימים אחדים בא פליקס עם אשתו היהודייה דרוסילה ושלח לקרוא לפולוס. פליקס ואשתו הקשיבו לפולוס בתשומת לב בשעה שסיפר להם על האמונה במשיח.</verse>
				<verse number="25">הוא שוחח איתם על צדקה, על כיבוש היצר ועל הדין העתיד לבוא. פליקס, שנמלא פחד נורא, אמר לפולוס: "לך עכשיו, בבקשה. אקרא לך שוב בהזדמנות אחרת."</verse>
				<verse number="26">בסתר לבו הוא קיווה שפולוס יציע לו שוחד, ועל כן קרא לו מדי פעם לשיחה.</verse>
				<verse number="27">כך חלפו שנתיים ימים, ואז מונה פורקיוס פסטוס למושל במקומו של פליקס. אולם פליקס רצה למצוא-חן בעיני היהודים, ולכן השאיר את פולוס בבית-הסוהר.</verse>
			</chapter>
			<chapter number="25">
				<verse number="1">שלושה ימים לאחר שנכנס פסטוס לתפקידו, עזב את קיסריה ועלה לירושלים.</verse>
				<verse number="2">ראשי הכוהנים ומנהיגי העם ניגשו אל פסטוס וסיפרו לו את טענותיהם נגד פולוס.</verse>
				<verse number="3">הם ביקשו ממנו להעלות את פולוס מקיסריה לירושלים ללא דיחוי (כי זממו לארוב לו בדרך ולרצוח אותו).</verse>
				<verse number="4">אולם פסטוס השיב להם: "פולוס נמצא עתה בקיסריה, וגם אני עומד לשוב לשם בקרוב.</verse>
				<verse number="5">אני מציע שתבחרו מספר אנשים בעלי סמכות שילכו איתי לקיסריה, ואם פולוס חטא יוכלו אנשיכם לתבוע אותו למשפט."</verse>
				<verse number="6">כעבור שמונה או עשרה ימים חזר המושל לקיסריה, ולמחרת ערך את משפטו של פולוס.</verse>
				<verse number="7">כשהגיע פולוס לאולם בית-הדין, הקיפו אותו היהודים שבאו מירושלים והטיחו בו האשמות חמורות, אך הם לא יכלו להוכיח אף אחת מהן.</verse>
				<verse number="8">פולוס כפר בכל ההאשמות. "אינני אשם," אמר. "לא עברתי על חוקי התורה, לא חיללתי את בית-המקדש ולא מרדתי בקיסר!"</verse>
				<verse number="9">אולם פסטוס, שרצה מאוד למצוא-חן בעיני היהודים, פנה אליו ושאל: "האם אתה מוכן לעלות לירושלים ולהישפט שם לפני?" [(10-11) ]"לא!", השיב פולוס. "בשום אופן לא. אני עומד בתוקף על זכותי לעמוד לדין לפני כס הקיסר! אתה יודע היטב שאיני אשם. אם ביצעתי פשע שדינו מוות - איני מבקש רחמים או חנינה. אולם אם אני חף מפשע - לאף אחד אין רשות להסגיר אותי לידי אנשים אלה כדי שירצחו אותי. ברצוני לערער לפני הקיסר!"</verse>
				<verse number="10">***</verse>
				<verse number="11">***</verse>
				<verse number="12">פסטוס התייעץ עם יועציו, ואחר כך אמר: "אתה רוצה לערער לפני הקיסר? יהיה כרצונך!"</verse>
				<verse number="13">כעבור ימים אחדים באו המלך אגריפס וברניקה לבקר את פסטוס.</verse>
				<verse number="14">ביקורם נמשך ימים אחדים, ופסטוס שוחח עם המלך על המקרה של פולוס. "יש כאן אסיר אחד," פתח פסטוס, "שפליקס השאירו בכלא.</verse>
				<verse number="15">כשהייתי בירושלים סיפרו לי ראשי הכוהנים וזקני היהודים את גרסתם, ודרשו ממני להוציאו להורג.</verse>
				<verse number="16">כמובן שמיהרתי להבהיר להם שהחוק הרומאי אינו מרשיע אדם לפני שמעמידים אותו לדין, ולפני שניתנה לו האפשרות לעמוד מול מאשימיו ולהגן על עצמו.</verse>
				<verse number="17">"כשבאו לכאן מאשימיו כינסתי מיד את חברי בית-הדין, ושלחתי להביא את פולוס.</verse>
				<verse number="18">אולם ההאשמות שהעלו נגדו כלל לא דמו לחשדות שהיו לי לגביו.</verse>
				<verse number="19">המחלוקת ביניהם הייתה בנושא הדת היהודית, ועל אדם בשם ישוע אשר מת, ואילו פולוס מתעקש לטעון שהוא חי.</verse>
				<verse number="20">לא ידעתי כיצד להחליט במקרה שכזה, ולכן שאלתי אותו אם יהיה מוכן להישפט על כך בירושלים.</verse>
				<verse number="21">פולוס סרב, ודרש לערער לפני הקיסר אוגוסטוס! משום כך פקדתי להחזירו לכלא, עד שאוכל לקבוע לו ראיון אצל הקיסר."</verse>
				<verse number="22">"הייתי רוצה לשמוע את האיש הזה במו אוזני," אמר אגריפס. "בסדר," ענה פסטוס. "מחר תשמע אותו."</verse>
				<verse number="23">למחרת נכנסו המלך אגריפס וברניקה לאולם בית-הדין ברוב פאר והדר, ובליווי משמר קציני-צבא ואצילי העיר. פסטוס ציווה להכניס את פולוס לתוך האולם,</verse>
				<verse number="24">ולאחר מכן פנה אל הנוכחים ואמר: "המלך אגריפס, וכל הנאספים כאן: זהו האיש אשר היהודים בקיסריה ובירושלים רוצים במותו.</verse>
				<verse number="25">לפי דעתי הוא לא עבר כל עברה שדינה מוות, אולם מאחר שדרש לערער לפני הקיסר, החלטתי לשלוח אותו לרומא.</verse>
				<verse number="26">אבל מה אכתוב לקיסר? הרי אין נגדו שום טענה מבוססת! על כן הבאתי אותו לפני כולכם, ובמיוחד לפניך, המלך אגריפס, כדי שתחקור אותו ותאמר לי מה לכתוב.</verse>
				<verse number="27">כי הרי אין זה הגיוני לשלוח אסיר אל הקיסר בלא אשמה כלשהי."</verse>
			</chapter>
			<chapter number="26">
				<verse number="1">"יש לך רשות לספר את גרסתך," אמר אגריפס לפולוס. בתנועות ידיים החל פולוס להגן על עצמו לפני בית-הדין.</verse>
				<verse number="2">"בר-מזל אני, כבוד המלך אגריפס, על שניתנה לי הזכות להשמיע באוזניך את תשובותיי להאשמותיהם של היהודים,</verse>
				<verse number="3">כי אני יודע שאתה בקיא בחוקינו ובמנהגינו. אני מבקש ממך, אנא, הקשב לי בסבלנות.</verse>
				<verse number="4">"כל היהודים יודעים שמאז ימי נעורי בטרסוס, ומאוחר יותר בירושלים, קיבלתי חינוך יהודי מסורתי, ותמיד חייתי על-פי הדרך שבה חונכתי.</verse>
				<verse number="5">לו היו מוכנים להודות בכך, היו מאשרים שבשאלת קיום התורה והמסורת הייתי תמיד בין הפרושים המחמירים ביותר.</verse>
				<verse number="6">אולם הסיבה האמיתית להאשמותיהם שונה לחלוטין; הם מתנכלים לי רק משום שאני מצפה להתגשמות הבטחת ה' לאבותינו.</verse>
				<verse number="7">שנים-עשר שבטי ישראל מתפללים יומם ולילה שה' יגשים את אותה הבטחה שלה אני מצפה. אדוני המלך, בגלל צפייה זאת הם מאשימים אותי!</verse>
				<verse number="8">אך האם זה פשע להאמין בתחיית המתים? האם אינכם מאמינים שאלוהים יכול להקים בני אדם לתחייה?</verse>
				<verse number="9">"גם אני חשבתי בעבר שחובתי להציק ולהזיק למאמינים בישוע מנצרת.</verse>
				<verse number="10">אסרתי רבים מהקדושים בירושלים, ואף קיבלתי מראשי הכוהנים רשות בכתב לעשות זאת. וכאשר נידונו הקדושים למוות, נתתי את הסכמתי המלאה.</verse>
				<verse number="11">פעמים רבות עברתי מבית-כנסת אחד לשני, ותחת עינויים אילצתי את המאמינים המשיחיים לגדף את המשיח. למעשה התנגדתי להם בחריפות שכזאת, עד שרדפתי אותם גם בחוץ לארץ.</verse>
				<verse number="12">"יום אחד יצאתי לדמשק, בסמכותם של הכוהנים ועם ברכתם, כדי לאסור את המאמינים המשיחיים.</verse>
				<verse number="13">בצהרי היום, אדוני המלך, זרח לפתע אור בהיר יותר מזוהר השמש והציף אותי ואת מלווי.</verse>
				<verse number="14">כולנו נפלנו ארצה, ואני שמעתי קול מדבר אלי: 'שאול, שאול, מדוע אתה רודף אותי? קשה לך לבעוט בדרבנות!'</verse>
				<verse number="15">מי אתה, אדוני?' שאלתי. "והקול ענה: 'אני ישוע שאותו אתה רודף!</verse>
				<verse number="16">עתה קום על רגליך, כי נגליתי אליך כדי למנותך להיות לי למשרת ועד. עליך לספר לעולם כולו את אשר ראית היום ואת אשר אראה לך בעתיד.</verse>
				<verse number="17">אני אגן עליך מפני בני עמך ומפני הגויים. כן, אשלח אותך אל הגויים,</verse>
				<verse number="18">כדי שתפקח את עיניהם לראות את מצבם האמיתי, כך שיחזרו בתשובה ויחיו באור האלוהים, ולא בחשכת השטן. לשם מה? כדי שאלוהים יסלח לחטאיהם, וייתן להם נחלה יחד עם שאר בני-האדם שטוהרו מחטאיהם והוקדשו לי באמונה.</verse>
				<verse number="19">"וכך, המלך אגריפס, לא התמרדתי נגד החיזיון הזה מן השמים.</verse>
				<verse number="20">תחילה בישרתי את הדבר לאנשי דמשק, לאחר מכן בירושלים ובכל יהודה, ואחר כך גם לגויים. קראתי לכל בני-האדם לזנוח את חטאיהם, לשוב אל אלוהים ולהוכיח את חרטת לבם במעשים טובים.</verse>
				<verse number="21">מסיבה זאת עצרו אותי היהודים בבית-המקדש וניסו להרוג אותי.</verse>
				<verse number="22">אולם ה' הגן עלי, והיום אני עדיין חי ויכול לספר עובדות אלה לכולם - לקטנים ולגדולים. אני מלמד אך ורק את דבריהם של משה רבנו ושל הנביאים:</verse>
				<verse number="23">שהמשיח יסבול ושיהיה הראשון אשר יקום מן המתים, כדי להביא אור ליהודים ולגויים כאחד."</verse>
				<verse number="24">לפתע התפרץ פסטוס וקרא: "פולוס, יצאת מדעתך! לימודיך הממושכים בלבלו את דעתך."</verse>
				<verse number="25">"לא יצאתי מדעתי, פסטוס הנכבד," השיב פולוס. "אני מדבר דברי אמת מפוכחים.</verse>
				<verse number="26">המלך אגריפס יודע היטב את כל הדברים האלה. אני מעז לדבר בכנות, כי אני בטוח שהמלך מכיר ויודע את כל המאורעות האלה; הרי הם לא התרחשו בסתר!</verse>
				<verse number="27">המלך אגריפס, האם אתה מאמין לדברי הנביאים? אני יודע שכן..."</verse>
				<verse number="28">אך אגריפס שיסע את דבריו של פולוס: "כמעט שכנעת אותי להאמין שישוע הוא המשיח!"</verse>
				<verse number="29">ופולוס השיב: "אני מקווה ומתפלל לאלוהים שבמוקדם או במאוחר אתה וכל הנוכחים כאן תהיו כמוני... אך בלי האזיקים, כמובן!"</verse>
				<verse number="30">המלך, המושל, ברניקה וכל האחרים קמו</verse>
				<verse number="31">ויצאו מהאולם. כששבו ודנו בעניינו של פולוס מאוחר יותר, החליטו: "איש זה אינו אשם בשום פשע שדינו מאסר או מוות."</verse>
				<verse number="32">"אלמלא דרש לערער לפני הקיסר," אמר אגריפס לפסטוס, "אפשר היה לשחרר אותו."</verse>
			</chapter>
			<chapter number="27">
				<verse number="1">כאשר הוחלט שעלינו להפליג לרומא, נמסרו פולוס ועוד מספר אסירים להשגחתו של קצין בשם יוליוס, שהשתייך לגדוד הקיסר.</verse>
				<verse number="2">עלינו על אונייה אדרמיטית שעמדה להפליג למספר נמלים לאורך חוף אסיה. ברצוני לציין שגם אריסטרכוס המקדוני מתסלוניקי היה איתנו.</verse>
				<verse number="3">כשהגענו למחרת לצידון גילה יוליוס נדיבות-לב כלפי פולוס, והרשה לו לרדת לחוף ולבקר את ידידיו, כדי שיספקו לו את צרכיו.</verse>
				<verse number="4">כשהפלגנו מצידון נשבה לנגדנו רוח חזקה, אשר אילצה אותנו לסטות מדרכנו ולהפליג צפונית לקפריסין, בין האי ובין היבשה.</verse>
				<verse number="5">עברנו לאורך חופי קיליקיה ופמפוליה, והגענו למורא שבלוקיה.</verse>
				<verse number="6">יוליוס הקצין מצא שם ספינה מצרית מאלכסנדריה, שפניה מועדות לאיטליה, והעלה אותנו על סיפונה. [(7-8) ]לאחר ימים אחדים של טלטולים והפלגה איטית ומייגעת בים הסוער התקרבנו לקנידוס, אולם הרוחות החזקות אילצו אותנו להמשיך לכרתים ולחלוף על-פני הר סלמוני. בקושי רב נאבקנו נגד הרוחות העזות, והתקדמנו באיטיות רבה לאורך החוף הדרומי, עד שהגענו לנמל הבטוח קלילמנס שליד העיר לסיה.</verse>
				<verse number="7">***</verse>
				<verse number="8">***</verse>
				<verse number="9">בינתיים איבדנו זמן רב, ומכיוון שהגיע הסתיו היה מזג אוויר סוער, והפלגות ארוכות היו בחזקת סכנה ליורדי הים. פולוס שוחח על כך עם קברניטי הספינה.</verse>
				<verse number="10">"רבותי," פתח פולוס, "אני רואה שאם נמשיך עתה בדרכנו, צפויה לנו סכנה גדולה ונאבד לא רק את המטען ואת האונייה, אלא גם את חיינו!"</verse>
				<verse number="11">אולם קציני המשמר העדיפו לקבל את עצתם של רב-החובל ושל בעל האונייה על פני עצתו של פולוס.</verse>
				<verse number="12">מאחר שנמל קלילמנס היה חשוף לרוחות ולא התאים לעגינה בימי החורף, הציע צוות האונייה להמשיך לחוף פניקס, כדי לבלות שם את החורף. פניקס היה נמל טוב באי כרתים, אשר פנה לדרום-מערב ולצפון-מערב בלבד.</verse>
				<verse number="13">באותה שעה החלה לנשוב רוח דרומית קלה, ומזג האוויר נראה מתאים בהחלט להפלגה. על כן הם הרימו עוגן והפליגו לאורך החוף. [(14-15) ]אולם כעבור זמן קצר השתנה לפתע מזג האוויר ופרצה סופה עזה (סופת אירוקלידון - רוח צפונית-מזרחית), שטלטלה את האונייה וסחפה אותה ללב הים. תחילה ניסו המלחים לחתור לחוף, אבל מאחר שכל מאמציהם עלו בתוהו, ויתרו על הרעיון והניחו לספינה להיסחף ברוח.</verse>
				<verse number="14">***</verse>
				<verse number="15">***</verse>
				<verse number="16">בסופו של דבר נסחפנו אל אי קטן בשם קודה, ושם, לאחר עמל רב, עלה בידנו להעלות על הסיפון את סירת-ההצלה שנגררה מאחורינו.</verse>
				<verse number="17">לאחר מכן קשרנו חבלים סביב הספינה כדי לחזק את דופנותיה. המלחים פחדו שמא תסחוף אותם הרוח אל החולות הטובעניים של חופי אפריקה, ולכן הנמיכו את המפרשים העליונים והניחו לרוח לסחוף את הספינה.</verse>
				<verse number="18">למחרת הלכו הגלים והתחזקו, והצוות החל להשליך את המטען אל הים.</verse>
				<verse number="19">ביום השלישי השליכו המלחים מהסיפון את כל הציוד של האונייה וכל חפץ שנמצא בה.</verse>
				<verse number="20">סופה נוראה זאת השתוללה ימים רבים ללא מעצור, וכל אותו זמן לא ראינו את השמש, הירח או הכוכבים, עד אשר אפסה כל תקווה להינצל.</verse>
				<verse number="21">איש מאיתנו לא אכל דבר מזה זמן רב, עד שלבסוף כינס פולוס את הצוות ואמר: "רבותי, אילו שמעתם בקולי ולא עזבתם את החוף הנוח בכרתים, הייתם חוסכים לכם אבדן ציוד ונזקים חמורים אחרים.</verse>
				<verse number="22">אך התעודדו! האונייה אמנם תטבע, אולם איש מכם לא יאבד את חייו.</verse>
				<verse number="23">"בלילה אמש נגלה אלי מלאכו של האלוהים, אשר אותו אני עובד ולו אני שייך,</verse>
				<verse number="24">ואמר: 'אל תירא, פולוס; אתה תזכה לעמוד למשפט לפני הקיסר! נוסף על כך, אלוהים נענה לבקשתך ויציל את חייהם של כל הנוסעים איתך בספינה.'</verse>
				<verse number="25">התעודדו, אפוא כולכם, כי אני בוטח באלוהים ואין לי ספק שיקיים את דבריו!</verse>
				<verse number="26">אולם ספינתנו תתנפץ אל אחד האיים."</verse>
				<verse number="27">בחצות הלילה הארבעה-עשר לסערה, לאחר טלטולים מייגעים בים האדריאטי, גילו המלחים יבשה באופק.</verse>
				<verse number="28">הם הורידו אנך וגילו שעומק המים תחתם היה כ- 36 מטר. כעבור זמן קצר שבו והורידו את האנך, והפעם היה עומק המים 27 מטר בלבד.</verse>
				<verse number="29">הם ידעו שעד מהרה נגיע לחוף, ומכיוון שחששו שמא תתנפץ הספינה לסלעים, השליכו ארבעה עוגנים מירכתי הספינה וציפו בקוצר רוח לאור היום.</verse>
				<verse number="30">מלחים אחדים ניסו לברוח מהספינה; הם הורידו את סירת ההצלה אל המים, והעמידו פנים כאילו יש בדעתם להוריד עוגנים גם מהחרטום.</verse>
				<verse number="31">אולם פולוס הזהיר את החיילים ואת הקצין האחראי: "אם המלחים האלה לא יישארו על הסיפון תמותו כולכם."</verse>
				<verse number="32">משום כך ניתקו החיילים את חבלי הסירה והניחו לה להיסחף בים.</verse>
				<verse number="33">בטרם עלה השחר ביקש פולוס מכולם לאכול. "במשך השבועיים האחרונים לא טעמתם דבר." אמר להם.</verse>
				<verse number="34">"אנא, אכלו משהו כי עליכם להתחזק. אני מבטיח לכם שלא תיפול שערה אחת מראשכם ארצה!"</verse>
				<verse number="35">פולוס לקח פרוסת לחם יבשה, הודה לה' לפני כולם, שבר חתיכה מהלחם היבש ואכל אותה.</verse>
				<verse number="36">לפתע חשו כולם בטוב, וגם החלו לאכול.</verse>
				<verse number="37">כולנו יחד מנינו 276 איש.</verse>
				<verse number="38">לאחר שאכלו כולם לשובע הוסיף הצוות להקל על משקל האונייה, והשליך אל הים גם את שקי החיטה.</verse>
				<verse number="39">כשהאיר היום הם הבחינו במפרץ ובחוף, אך לא הצליחו לזהות את המקום. הם תהו אם יעלה בידם לנווט את הספינה בין הסלעים ולהשיטה אל החוף.</verse>
				<verse number="40">הם החליטו לנסות. לאחר שניתקו את העוגנים והשאירו אותם בים, התירו את כבלי ההגה, הרימו את המפרש הקדמי והפליגו לחוף.</verse>
				<verse number="41">אולם הספינה עלתה על שרטון ונתקעה במקומה. החרטום הלך ושקע, והירכתיים, שהיו חשופים לנחשולים, החלו להתפרק.</verse>
				<verse number="42">החיילים הציעו לקצין המשמר להרוג את האסירים, כדי שאיש מהם לא יוכל לשחות אל החוף ולהימלט.</verse>
				<verse number="43">אולם יוליוס רצה להציל את פולוס, ולכן לא קיבל את הצעתם. "מי שיודע לשחות - שישחה אל החוף!" פקד יוליוס.</verse>
				<verse number="44">"מי שאינו יודע לשחות - שיאחז בקרשים ובשברי האונייה ויחתור אל היבשה!" וכך הגענו כולנו אל החוף בשלום.</verse>
			</chapter>
			<chapter number="28">
				<verse number="1">עד מהרה גילינו שאנו על האי מלטה.</verse>
				<verse number="2">תושבי המקום נהגו בנו בטוב-לב ראוי לציון, והבעירו מדורה כדי לחמם אותנו בקור העז ובגשם הסוחף.</verse>
				<verse number="3">פולוס קושש ענפים וזרדים יבשים, והשליך אותם אל תוך המדורה. לפתע זינק על זרועו נחש ארסי שביקש מפלט מהחום.</verse>
				<verse number="4">כשראו אנשי האי את הנחש התלוי על זרועו, אמרו זה לזה: "הוא בטח רוצח! הוא אמנם ניצל מן הים, אולם הצדק לא יניח לו לחיות!"</verse>
				<verse number="5">אך פולוס ניער את הנחש אל תוך האש, והוא עצמו כלל לא נפגע.</verse>
				<verse number="6">האנשים הביטו בו בדריכות וציפו לראות את גופו מתנפח או נופל מת. אולם לאחר שחיכו זמן רב ולא קרה דבר, שינו את דעתם והחליטו שפולוס הוא ודאי אל!</verse>
				<verse number="7">אחוזתו של פובליוס, מושל האי, הייתה בקרבת החוף. הוא הזמין אותנו לביתו ואירח אותנו שלושה ימים.</verse>
				<verse number="8">באותה עת היה אביו של פובליוס חולה מאוד - הייתה לו דיזנטריה והוא קדח מחום. פולוס הלך לחדרו של החולה, התפלל בעדו, סמך את ידיו עליו, והאיש נרפא.</verse>
				<verse number="9">לאחר מכן באו שאר חולי האי אל פולוס, וגם הם נרפאו.</verse>
				<verse number="10">התושבים היו אסירי תודה והציפו אותנו במתנות הוקרה. כאשר הגיע מועד הפלגתנו, הם מילאו את האונייה באוכל ובציוד.</verse>
				<verse number="11">שלושה חודשים לאחר שעלתה ספינתנו על שירטון עלינו על אונייה אחרת והמשכנו בדרכנו. הפעם הפלגנו באונייה "התאומים", שבאה מאלכסנדריה ועגנה באי מלטה במשך החורף.</verse>
				<verse number="12">תחנתנו הראשונה הייתה סירקוז, שם נשארנו שלושה ימים.</verse>
				<verse number="13">מסירקוז הפלגנו לרגיום. כעבור יום החלה לנשוב רוח דרומית, וביום השני הגענו לפוטיולי.</verse>
				<verse number="14">בפוטיולי פגשנו לבסוף מאמינים. הם הפצירו בנו להישאר איתם שבוע ימים, ומשם הפלגנו לרומא.</verse>
				<verse number="15">כאשר שמעו האחים ברומא על דבר בואנו, נסעו מרחק רב מחוץ לעירם כדי לקבל את פנינו. חלקם חיכו לנו בכיכר אפיוס (כשישים ושמונה ק"מ מרומא), וחלקם הצטרפו אלינו ב"שלושת הפונדקים" (כ- חמישים וחמישה ק"מ מרומא). כשפולוס ראה אותם הוא התעודד מאוד והודה לה'.</verse>
				<verse number="16">בהגיעם לרומא הורשה פולוס לגור בכל מקום שרצה, אם כי תמיד נלווה אליו חייל.</verse>
				<verse number="17">כעבור שלושה ימים כינס פולוס את מנהיגי היהודים המקומיים, ואמר להם: "היהודים בירושלים אסרו אותי ומסרו אותי לידי הממשל הרומאי, למרות שלא פגעתי באיש ולא עברתי על חוקי אבותינו.</verse>
				<verse number="18">הרומאים ערכו לי משפט ורצו לשחרר אותי, מכיוון שלא מצאו כל סיבה לדון אותי למוות, כפי שדרשו היהודים.</verse>
				<verse number="19">אולם מאחר שהיהודים מחו נגד ההחלטה, מצאתי לנחוץ לערער לפני הקיסר, למרות שלא רציתי לתבוע את עמי.</verse>
				<verse number="20">ביקשתי מכם לבוא הנה היום כדי שנכיר זה את זה, וכדי שאוכל לומר לכם שאני אסור באזיקים אלה רק משום שאני מאמין שהמשיח כבר בא!"</verse>
				<verse number="21">"לא שמענו עליך שום דבר רע." ענו מנהיגי היהודים. "לא קיבלנו מכתבים מיהודה, ולא שמענו דיווחים מפי הבאים לכאן מירושלים.</verse>
				<verse number="22">אולם אנחנו רוצים לשמוע במה אתה מאמין, כי הדבר היחיד שאנו יודעים על המשיחיים האלה הוא שבכל מקום מתנגדים לכת הזאת."</verse>
				<verse number="23">הם קבעו מועד לפגישתם הבאה, ובאותו יום התאסף קהל רב ליד ביתו של פולוס. הוא סיפר להם על מלכות האלוהים, ולימד אותם על אודות ישוע מתוך כתבי-הקודש - מהתורה ומהנביאים. הוא החל ללמד אותם בבוקר, ולא הפסיק עד הערב.</verse>
				<verse number="24">אחדים האמינו לדבריו, ואחרים לא האמינו.</verse>
				<verse number="25">לאחר שהתווכחו בינם לבין עצמם, הם עזבו את המקום כשדבריו של פולוס מהדהדים באוזניהם: "רוח הקודש צדק כששם דברים אלה בפי ישעיהו הנביא:</verse>
				<verse number="26">'לך ואמרת לעם הזה: שמעו שמוע ואל תבינו, וראו ראה ואל תדעו;</verse>
				<verse number="27">השמן לב העם הזה ואזניו הכבד ועיניו השע, פן יראה בעיניו, ובאזניו ישמע, ולבבו יבין ושב ורפא לו.' [(28-29) ]משום כך אני רוצה שתדעו כי ישועה זאת מוצעת גם לגויים, והם יאמינו בה."</verse>
				<verse number="28">***</verse>
				<verse number="29">***</verse>
				<verse number="30">במשך השנתיים הבאות התגורר פולוס בבית ששכר לעצמו, וקיבל בברכה את כל מי שבא לבקרו.</verse>
				<verse number="31">הוא בישר באומץ את דבר מלכות האלוהים, לימד על אודות האדון ישוע המשיח, ואיש לא ניסה להפריע לו.</verse>
			</chapter>
		</book>
		<book number="45">
			<chapter number="1">
				<verse number="1">מאת פולוס, עבדו של ישוע המשיח, אשר נקרא להיות שליח והוקדש להפצת בשורת אלוהים.</verse>
				<verse number="2">אלוהים הבטיח לנו בשורה זאת לפני זמן רב באמצעות נביאיו בכתבי-הקודש.</verse>
				<verse number="3">היא מספרת לנו על אודות בנו, ישוע המשיח אדוננו, אשר בא לעולם בדמות אדם משושלת דוד המלך,</verse>
				<verse number="4">ואשר קם מן המתים על ידי רוח הקודש והוכח להיות בן האלוהים. הוא ישוע המשיח האדון.</verse>
				<verse number="5">באמצעות המשיח העניק לנו אלוהים, חוטאים שכמונו, את טובו וחסדו, ועתה הוא שולח אותנו לספר לכל האנשים בעולם את המעשים הנפלאים שעשה ה' למענם, כדי שגם הם יאמינו בו ויצייתו לו. [(6-7) ]ידידים יקרים ברומא, גם אתם נמנים עם אלה שאלוהים אוהב; ישוע המשיח קרא גם לכם להשתייך לאלוהים ולהקדיש לו את חייכם. יברך אתכם האלוהים אבינו וישוע המשיח אדוננו בחסד ובשלום.</verse>
				<verse number="6">***</verse>
				<verse number="7">***</verse>
				<verse number="8">ראשית כל ברצוני לומר לכם כי השמועה על אמונתכם הנפלאה באלוהים מתפשטת בכל העולם, ועל-ידי ישוע המשיח אני מודה לאלוהים על כולכם.</verse>
				<verse number="9">אלוהים יודע שיומם ולילה אני מתפלל בעדכם ומזכיר אתכם לפני האלוהים, אשר אותו אני עובד בכל כוחי בזמן שאני מבשר את הבשורה על אודות בנו.</verse>
				<verse number="10">בתפילותיי אני מתחנן לאלוהים שיאפשר לי לבוא אליכם סוף-סוף,</verse>
				<verse number="11">כי אני משתוקק מאוד לראותכם ולהעניק לכם מתנה רוחנית כדי לחזק אתכם.</verse>
				<verse number="12">כלומר, אני משתוקק להיות בחברתכם, כדי שאמונתכם תעודד אותי ואמונתי תעודד אתכם.</verse>
				<verse number="13">אחים יקרים, דעו לכם כי פעמים רבות תכננתי לבוא אליכם, כדי שגם בקרבכם אוכל לעשות פרי, כשם שעשיתי בקרב עמים אחרים, אולם עד כה תוכנית זאת לא יצאה לפועל.</verse>
				<verse number="14">אני חש מעין חובה לבשר את דבר האלוהים לכל העולם — לאנשי תרבות ולחסרי תרבות; למשכילים ולחסרי השכלה — ללא הפליה.</verse>
				<verse number="15">משום כך, אנשי רומא, אני רוצה לספר את הבשורה גם לכם.</verse>
				<verse number="16">איני מתבייש בבשורת האלוהים! בכוחה להושיע את כל המאמינים בה — קודם כל את היהודי, ואחר כך גם את מי שאינו יהודי.</verse>
				<verse number="17">כי הבשורה מגלה כיצד מצדיק אלוהים את בני-האדם: על-ידי אמונה בלבד, כפי שכתוב: "צדיק באמונתו יחיה". כלומר, הצדיק ייוושע ויחיה על-ידי אמונתו באלוהים.</verse>
				<verse number="18">מאידך, אלוהים שפך את זעמו וכעסו על כל הרשעים העוצרים ומסתירים את האמת במעשי הרשע שלהם.</verse>
				<verse number="19">מדוע שפך עליהם אלוהים את זעמו? מפני שהם יודעים היטב את האמת! אלוהים עצמו גילה להם את כל מה שעליהם לדעת.</verse>
				<verse number="20">מבריאת העולם חזו בני-האדם בשמים, בארץ ובכל בריאת ה'; הם ידעו על קיומו ועל גבורתו הנצחית. משום כך, (כשיעמדו לפני אלוהים ביום הדין), לא יוכלו לתרץ את התנהגותם.</verse>
				<verse number="21">כי למרות שידעו והכירו את האלוהים, לא כיבדוהו בכבוד המגיע לו, וגם לא הודו לו על כל מה שעשה למענם. לעומת זאת הם העסיקו את מוחם בדברי שטות והבל, עד כי מוחם שקע בבלבול ובטמטום.</verse>
				<verse number="22">מאחורי חכמתם המדומה מסתתרת טיפשות!</verse>
				<verse number="23">במקום שיכבדו וישרתו את האלוהים החי והקיים, הם עשו לעצמם אלילים מעץ ומאבן, בדמות בני-אדם, עופות, חיות ורמשים.</verse>
				<verse number="24">על כן מסר אותם אלוהים למעשי הטומאה שלהם; הוא הניח להם להמשיך במעשי התועבה והזנות ולחלל איש את גוף חברו.</verse>
				<verse number="25">בכוונה תחילה הם העדיפו להאמין בשקרים במקום באמת אלוהים; הם התפללו לבריאה, אך לא צייתו לאלוהים המבורך אשר ברא את הכול.</verse>
				<verse number="26">משום כך מסר אותם אלוהים לתאוותיהם, עד כי אף נשותיהם סטו מיחסי-מין נורמאליים וקיימו יחסים בלתי-נורמאליים עם בנות מינן.</verse>
				<verse number="27">גם הגברים סטו מהיחסים הנורמאליים והטבעיים וקיימו יחסים בלתי טבעיים עם גברים אחרים. כתוצאה מכך הם נענשו בתוך עצמם בעונש המגיע להם.</verse>
				<verse number="28">כאשר לא מצאו לנכון להכיר באלוהים, הוא הניח להם להשתעבד לכל מעשי התועבה שהעלו בדעתם.</verse>
				<verse number="29">חייהם מלאו בכל מיני מעשי זנות, רשע, בצע, שנאה, קנאה, רצח, מריבה, מרמה ומרירות. הם נהיו רכלנים</verse>
				<verse number="30">ומלשינים, שונאי אלוהים, חוצפנים וגאוותנים, יוזמי רשע ומורדים בהוריהם.</verse>
				<verse number="31">הם מתנהגים בטיפשות, בחוסר אמונה, ברשעות ובאכזריות, ומלאי שנאה וטינה.</verse>
				<verse number="32">הרשעים האלה ידעו היטב כי אלוהים יעניש עונש מוות את כל הנוהגים כך, אולם לא זו בלבד שלא היטיבו את דרכם, הם גם מעודדים את כל מי שעושה כמוהם!</verse>
			</chapter>
			<chapter number="2">
				<verse number="1">אולי תאמר: "אילו הם אנשים רשעים!" אך דע לך שאינך טוב מהם! באמירתך כי הם רשעים וכי יש להענישם, אתה שופט למעשה את עצמך, שכן אתה עושה בדיוק אותם מעשים.</verse>
				<verse number="2">ואנחנו יודעים שאלוהים מעניש בצדק את העושים מעשי תועבה כאלה.</verse>
				<verse number="3">הסבור אתה שבעשותך מעשי תועבה כמוהם, אלוהים ישפוט וירשיע את האחרים ויניח לך?</verse>
				<verse number="4">האם אתה לא רואה עד כמה אלוהים טוב, אורך רוח וסבלני איתך? האם אתה לא רואה שהטוב הזה מיעוד להסב אותך מהחטא?</verse>
				<verse number="5">דע לך כי בעקשנותך ובסירובך להפסיק לחטוא ולחזור בתשובה, אתה צובר לך עונש נורא ליום-הדין — היום שבו ישפוט אלוהים בצדק את העולם כולו.</verse>
				<verse number="6">ביום זה ישלם אלוהים לכל איש את המגיע לו לפי מעשיו:</verse>
				<verse number="7">אלה המשתדלים לעשות מעשים טובים, המצייתים לאלוהים והשואפים לכבוד והדר שלא מן העולם הזה, יזכו בחיי נצח.</verse>
				<verse number="8">ואילו הרשעים אשר מורדים בה' ואינם מצייתים לו, יקבלו עונש נורא.</verse>
				<verse number="9">צער וסבל יבואו על כל העושים מעשי חטא ועוול: על היהודי בראשונה, וגם על ה"גוי".</verse>
				<verse number="10">לעומת זאת, כל אלה שיצייתו לאלוהים ויעשו מעשים טובים יזכו לכבוד, להדר ולשלום מאת האלוהים — היהודי בראשונה, וגם הגוי.</verse>
				<verse number="11">כי אלוהים אינו מפלה בין בני-האדם.</verse>
				<verse number="12">אלוהים יעניש את כל החוטאים! אלה שחטאו בלי שהכירו את התורה ייענשו גם בלי להתחשב בתורה; אלה שהכירו את התורה וחטאו, יישפטו וייענשו על-פי התורה.</verse>
				<verse number="13">שהרי אלוהים אינו מצדיק את אלה שמכירים את התורה, כי אם את אלה שמקיימים אותה הלכה למעשה.</verse>
				<verse number="14">כאשר הגויים, שאינם יודעים את התורה, מקיימים את עיקר חוקיה מתוך חוש טבעי, הרי שחוש זה הוא תורתם ולפיו הם יישפטו.</verse>
				<verse number="15">התנהגותם מוכיחה שדרישות התורה כתובות למעשה על לבם; מצפונם אומר להם מה מותר ומה אסור, ומחשבותיהם מצדיקות או מאשימות אותם.</verse>
				<verse number="16">הם יישפטו ביום-הדין — היום שבו ישפוט אלוהים, באמצעות המשיח, את הצד הנסתר בחייו של כל אדם. זהו חלק מתוכניתו של ה' שאותה אני מבשר.</verse>
				<verse number="17">אתם, היהודים, מתגאים שאתם ידידיו הנבחרים של אלוהים; אתם חושבים שהואיל ונתן לכם את תורתו, הכול כשורה ביניכם לבינו.</verse>
				<verse number="18">אתם יודעים מהו רצונו של אלוהים; אתם יודעים להבחין בין טוב לרע, שכן למדתם את תורתו עוד לפני זמן רב.</verse>
				<verse number="19">אתם משוכנעים שהנכם מוכשרים וראויים ללמד את אלה שאינם יודעים את הדרך לה', ולשמש כלפידי אור המדריכים אל ה' את אלה שתעו בחשכה.</verse>
				<verse number="20">אתם משוכנעים שהנכם מוכשרים ללמד את הבורים, את התמימים ואת הילדים, שכן אתם מכירים את תורת ה'.</verse>
				<verse number="21">אבל אתם המוכנים תמיד ללמד את האחרים — מדוע אינכם מלמדים את עצמכם? אתם מצווים על אחרים לא לגנוב — האם אתם בעצמכם נקיי כפיים?</verse>
				<verse number="22">אתם מצווים על אחרים לא לנאוף — האם אינכם נואפים בעצמכם? אתם מתנגדים לעבודת האלילים - האם אינכם גוזלים את כלי הקדושה שלהם?</verse>
				<verse number="23">אתם גאים בעובדת ידיעתכם את תורת אלוהים, אך באי-קיימכם את מצוותיו אתם מבזים למעשה את אלוהים.</verse>
				<verse number="24">אין פלא שכתבי-הקודש אומרים: "בגללכם שם אלהים מחלל בגוים"!</verse>
				<verse number="25">לברית-המילה יש ערך ומשמעות רק אם אתה שומר את מצוות ה'. אם אינך שומר את מצוות ה', אינך טוב מהגויים.</verse>
				<verse number="26">ואם גוי, שלא נימול, ישמור את מצוות ה', האם לא יעניק לו אלוהים את הזכויות שהתכוון להעניק ליהודים?</verse>
				<verse number="27">למעשה, הגוי המקיים את התורה הוא שישפוט אותך, היהודי, למרות שנמולת ושניתנה לך תורת ה' שאותה הפרת.</verse>
				<verse number="28">הרי אינך יהודי אמיתי רק משום שנולדת להורים יהודים, או משום שנמולת.</verse>
				<verse number="29">יהודי אמיתי הוא זה שאוהב את ה'. כי אלוהים אינו מעוניין באלה שכל יהדותם מסתכמת בקיום ברית-המילה בלבד, כי אם באלה שלבם וחייהם השתנו, ולאלה הוא יעניק כבוד ושבח לא בעיני בני אדם, כי אם בעיני אלוהים.</verse>
			</chapter>
			<chapter number="3">
				<verse number="1">אם כן, מהו יתרונו של היהודי? ומה יתרונה של המילה?</verse>
				<verse number="2">יש יתרון רב בכל דרך. ראשית כל, אלוהים הפקיד את דברו הכתוב בידי היהודים.</verse>
				<verse number="3">אמנם חלק מהם לא האמין, אך האם אתם חושבים כי משום שהיהודים הפרו את הבטחתם לאלוהים, יפר אלוהים את הבטחותיו להם?</verse>
				<verse number="4">חלילה! גם אם כל בני האדם משקרים, אלוהים נאמן ודובר אמת! הרי כתוב בתהילים שדברי אלוהים הם דברי אמת, ומשפטו תמיד משפט צדק.</verse>
				<verse number="5">אך אם הרשעות שלנו מבליטה ומדגישה את טובו של ה', האם נאמר שאלוהים גורם לנו עוול בהענישו אותנו? (יש אנשים החושבים כך!)</verse>
				<verse number="6">חלילה! אם אלוהים יתעלם מחטא, כיצד יוכל לשפוט את העולם?</verse>
				<verse number="7">אנו כאילו אומרים, שאם על-ידי השקרים שלנו יוצאת אמת אלוהים לאור וגדל כבודו, מדוע עלינו להישפט כחוטאים?</verse>
				<verse number="8">אם-כך, מדוע שלא נרבה לעשות מעשים רעים כדי שתצא מהם טובה? (שונאינו העלילו עלינו שכך אמרנו!) אמרו אתם, האין זה צודק להרשיע ולהעניש את אלה האומרים זאת?</verse>
				<verse number="9">אם כן, האם היהודים טובים מהגויים? כלל לא. כבר הוכחנו שכל בני-האדם חוטאים — יהודים וגויים ללא הבדל.</verse>
				<verse number="10">כפי שכתוב בתהילים "אין עושה טוב, אין גם אחד." אין אף צדיק!</verse>
				<verse number="11">"אין משכיל, אין דורש את אלוהים;</verse>
				<verse number="12">	הכול סר יחדיו נאלחו. אין עושה טוב, אין גם אחד."</verse>
				<verse number="13">גרונם כקבר פתוח, פיהם מלוכלך ומלא שקר ולשונם נוטפת ארס.</verse>
				<verse number="14">כן, הם מנבלים את פיהם,</verse>
				<verse number="15">צמאי דם וחמי מזג.</verse>
				<verse number="16">לכל מקום שהם הולכים הם מותירים אחריהם סבל וצער.</verse>
				<verse number="17">הם מעולם לא התנסו בתחושת השלום והשלווה שאלוהים לבדו מעניק.</verse>
				<verse number="18">אין הם מקדישים לאלוהים כל מחשבה, ולא אכפת להם מה הוא חושב עליהם.</verse>
				<verse number="19">אנחנו יודעים כי דברי התורה מכוונים אל אלה הכפופים לה — היהודים — ואלוהים ישפוט ויעניש אותם, שכן עליהם לשמור את מצוותיו ולא להתנהג בצורה כזאת. לאיש מהם אין תירוץ! למעשה, העולם כולו עומד אשם לפני אלוהים.</verse>
				<verse number="20">שהרי איש לא יצדק לפני אלוהים בזכות קיום התורה, מכיוון שחוקי התורה מצביעים על חטאינו ומראים לנו שאנו חוטאים.</verse>
				<verse number="21">עתה נתגלה האופן שבו מצדיק ה' את האדם ללא התורה, אם כי התורה והנביאים כבר העידו על כך.</verse>
				<verse number="22">צידוק זה ניתן לכל המאמינים בישוע המשיח, ללא הפליה.</verse>
				<verse number="23">כי כל בני-האדם חטאו, וכולם חסרי כבוד אלוהים.</verse>
				<verse number="24">בכל זאת, אלוהים הצדיק אותנו בחסדו חינם, על-ידי קורבנו של ישוע המשיח שהוקרב למעננו.</verse>
				<verse number="25">אלוהים שלח את המשיח לשאת את העונש על חטאינו, כדי שעל-ידי אמונה בדמו, הוא יהיה כפרתנו — כלומר, יכפר על חטאינו. וכל זאת כדי להראות לנו את צדקתו, לאחר שברחמיו הרבים מחק את חטאי העבר.</verse>
				<verse number="26">במעשה זה רצה אלוהים לגלות לנו את צדקתו — את סליחתו לחוטאים — ולהוכיח כי הוא עצמו צדיק, וכי הוא מצדיק את כל המאמין בישוע המשיח בנו.</verse>
				<verse number="27">ובכן, האם יש למישהו סיבה להתגאות? ודאי שלא. מדוע? משום שאלוהים זיכה והצדיק אותנו בזכות קרבנו של המשיח ואמונתנו בו, ולא בזכות מעשינו הטובים.</verse>
				<verse number="28">לפיכך אנו מסיקים שאדם נצדק לפני אלוהים על-ידי אמונתו בישוע המשיח בן-האלוהים, ולא על-ידי הישגיו בקיום מצוות התורה.</verse>
				<verse number="29">החושבים אתם שאלוהים הוא אלוהי היהודים בלבד, ורק אותם הוא מושיע? ודאי שלא! אלוהים הוא גם אלוהי הגויים.</verse>
				<verse number="30">ומכיוון שאלוהי היהודים הוא גם אלוהי הגויים, הוא מצדיק את כולנו על-ידי האמונה.</verse>
				<verse number="31">האם בהדגישנו את חשיבות האמונה מבטלים אנו את התורה? חס וחלילה! למעשה אנחנו מקיימים אותה — דבר האפשרי רק על-ידי אמונה במשיח.</verse>
			</chapter>
			<chapter number="4">
				<verse number="1">אם כך, מה נאמר על אברהם אבינו, מה הוא השיג?</verse>
				<verse number="2">אילו נצדק אברהם בזכות מעשיו הטובים, אזי הייתה לו סיבה להתפאר, אך לא לפני אלוהים!</verse>
				<verse number="3">כי הכתובים אומרים לנו שאברהם האמין באלוהים, ומשום כך הצדיק אותו אלוהים.</verse>
				<verse number="4">שכרו של העובד אינו תלוי בחסדו של המעביד; זהו חוב המגיע לו.</verse>
				<verse number="5">החסד הוא כשהאדם אינו מסתמך על מעשיו לישועה, כי אם מאמין באלוהים אשר מצדיק את החוטאים וסולח להם, ואמונתו תיחשב לו לצדקה.</verse>
				<verse number="6">גם דוד המלך דיבר על אושרו של האדם אשר אלוהים מצדיקו ללא תלות במעשיו:</verse>
				<verse number="7">"אשרי נשוי פשע כסוי חטאה;</verse>
				<verse number="8">אשרי אדם לא יחשוב ה' לו עוון."</verse>
				<verse number="9">האם ברכה זאת מיועדת אך ורק לנימולים, או גם לגויים? זכרו כי אברהם התברך בזכות אמונתו באלוהים.</verse>
				<verse number="10">מתי ברך אלוהים את אברהם וחשב את אמונתו לצדקה, לפני שנימול, או לאחר מכן? התשובה היא: לפני שאברהם נימול!</verse>
				<verse number="11">אברהם נימול רק לאחר שאלוהים הבטיח לברכו בזכות אמונתו. ברית-המילה היוותה אות וחותם שלאברהם הייתה אמונה, ושאלוהים הצדיקו וסלח לחטאיו עוד לפני טקס המילה. וכל זאת כדי שאברהם יוכל להיות אביהם הרוחני של כל אלה שיאמינו באלוהים וייוושעו מבלי שיקיימו את חוקי התורה. אנו רואים, אם כן, כי אלוהים מצדיק וסולח חטאים גם לאלה שאינם מקיימים חוקי התורה — בתנאי שהם מאמינים בו.</verse>
				<verse number="12">אברהם הוא אביהם הרוחני גם של היהודים הנימולים, אשר יהדותם אינה מסתכמת במילה בלבד, אלא אשר הולכים בעקבות האמונה שהייתה לאברהם אבינו לפני שנימול.</verse>
				<verse number="13">ה' הבטיח לאברהם ולזרעו לרשת את הארץ — לא בזכות קיום התורה (שהרי בימי אברהם טרם ניתנה התורה), אלא בזכות בטחונו ואמונתו בה'.</verse>
				<verse number="14">אילו רק מקיימי התורה היו היורשים, אזי אין כל ערך לאמונה, והבטחת אלוהים בטלה ומבוטלת.</verse>
				<verse number="15">כי הפרת התורה מביאה בעקבותיה זעם ועונש, ואילו כשאין תורה, אי-אפשר להפר אותה!</verse>
				<verse number="16">משום כך ברכותיו של אלוהים ניתנות לנו במתנה על-ידי אמונה. ברוב חסדו מעניק אלוהים את ברכותיו והבטחותיו לכל צאצאי אברהם — לאלה החיים לפי התורה, ולאלה המאמינים באלוהים כאברהם, שהוא האב הרוחני של כולנו.</verse>
				<verse number="17">זוהי כוונת הכתוב בהבטחת אלוהים לאברהם: "כי אב המון גוים נתתיך." אלוהים קיים את הבטחתו זאת, מפני שאברהם האמין באלוהים המחייה את המתים, והמדבר על העתיד להתרחש בלשון עבר.</verse>
				<verse number="18">כשהבטיח אלוהים לאברהם שייתן לו בן, ולבן שלו יהיו צאצאים רבים אשר יהוו עם גדול, האמין אברהם לה' למרות שהבטחה כזאת נראתה לו בלתי-אפשרית.</verse>
				<verse number="19">אמונתו באלוהים לא נחלשה על-אף העובדה ששרה אשתו הייתה כבת תשעים שנה וזקנה מכדי להרות, וגם אברהם עצמו היה זקן מאוד — כבן מאה שנה.</verse>
				<verse number="20">אברהם לא הטיל ספק בהבטחת אלוהים, אלא להיפך — אמונתו ובטחונו באלוהים גדלו והתחזקו, והוא כיבד את אלוהים והלל את שמו.</verse>
				<verse number="21">אברהם ידע בביטחון גמור שאלוהים יכול לקיים את אשר הבטיח,</verse>
				<verse number="22">ובזכות אמונתו אלוהים הצדיק אותו בעיניו.</verse>
				<verse number="23">ה' הצדיק את אברהם — כלומר, ניקה וזיכה אותו מכל חטא — לא רק למען אברהם,</verse>
				<verse number="24">אלא גם למעננו! כן, ה' יצדיק גם אותנו, כפי שהצדיק את אברהם, כאשר נאמין באלוהים אשר הקים לתחייה את ישוע המשיח אדוננו —</verse>
				<verse number="25">הלא הוא המשיח שהוקרב למוות בגלל מעשינו הרעים, ואשר קם לתחייה מן המתים כדי להצדיקנו ולטהרנו בעיני ה'.</verse>
			</chapter>
			<chapter number="5">
				<verse number="1">לכן עתה, לאחר שנסלחו לנו חטאינו והוצדקנו על-ידי האמונה, אנחנו נמצאים בשלום עם אלוהים, בזכות קורבנו של ישוע המשיח אדוננו.</verse>
				<verse number="2">עקב אמונתנו העניק לנו המשיח את כל הזכויות הנפלאות שיש לנו עתה, ואנו שמחים בתקווה שניקח חלק בכבוד אלוהים.</verse>
				<verse number="3">אם באים עלינו קשיים וצרות, אנו יכולים לשמוח ולהודות לאלוהים, כי אנו יודעים שהם מפתחים ומחזקים את סבלנותנו,</verse>
				<verse number="4">הסבלנות מפתחת ומחזקת את אופיינו, ואופי חזק מביא לאמונה יציבה ולתקווה בישועה הנצחית.</verse>
				<verse number="5">תקווה זאת לעולם לא תבייש ולא תאכזב אותנו, שכן אנו יודעים מה רבה אהבת אלוהים אלינו, ואנו מרגישים באהבתו שממלאת אותנו. רוח הקודש הוא שיצק בנו אהבה זאת.</verse>
				<verse number="6">בהיותנו עדיין חלשים וחסרי תושייה, בא המשיח בזמן המתאים ומת בעדנו — הרשעים.</verse>
				<verse number="7">הרי איננו יכולים לצפות מאיש למות אף בעד אדם ישר וצדיק, אולם הבה נאמר שקיימת אפשרות כזאת.</verse>
				<verse number="8">והנה הוכיח אלוהים את אהבתו הגדולה אלינו בשלחו את בנו — את ישוע המשיח — למות בעדנו, כאשר היינו עדיין חוטאים ורשעים.</verse>
				<verse number="9">אם אלוהים עשה כל זאת למעננו עוד בהיותנו חוטאים, עתה, משהוצדקנו בעיניו בזכות דם המשיח שנשפך, אין לנו כל סיבה לפחד מזעמו של אלוהים.</verse>
				<verse number="10">שכן אם בזמן שהיינו אויביו סלח אלוהים לחטאינו וריצה אותנו אליו על-ידי מות בנו, אנו בטוחים כי עתה, הוא גם יושיע אותנו מחטאינו בזכות תקומתו לחיים.</verse>
				<verse number="11">עתה אנו שמחים על היחסים החדשים שבינינו לבין אלוהים — יחסים המקרבים אותנו אליו — וכל זאת בזכות קורבנו של ישוע המשיח בעד חטאינו.</verse>
				<verse number="12">כאשר האדם הראשון הפר את הציווי של ה', פגע חטאו בכל המין האנושי — חטאו זרע מוות בכל העולם ובני-האדם מתו, כי כולם חטאו.</verse>
				<verse number="13">אמנם החטא כבר היה בעולם זמן רב לפני מתן-התורה, אך איש לא יכול להיחשב חוטא לתורה אם טרם ניתנה התורה.</verse>
				<verse number="14">אף-על-פי-כן, המוות, שהוא תוצאת החטא, שלט בבני-האדם מאדם ועד משה — גם באלה שלא חטאו בדיוק אותו חטא של אדם. אדם מסמל את ניגודו של בן-האדם העתיד לבוא.</verse>
				<verse number="15">מאידך, מתנת האלוהים שניתנה לנו באמצעות המשיח שונה בתכלית ממה שהנחיל לנו האדם הראשון. בעוד שחטאו של אדם הביא מוות לאנושות, הביא בן-האדם ישוע המשיח לאנושות סליחת חטאים ברחמי אלוהים.</verse>
				<verse number="16">חטאו האחד של אדם הביא עונש מוות על רבים, ואילו המשיח מזכה אותנו מחטאינו ומעניק לנו חיים חדשים — וכל זאת בחסד.</verse>
				<verse number="17">אם על-ידי חטאו של אדם אחד ויחיד השתלט המוות על כל בני-האדם, אנו בטוחים כי אלה הזוכים בחסדו הרב של אלוהים ובסליחת חטאיהם, יחיו וימלכו בזכות אדם אחד — ישוע המשיח.</verse>
				<verse number="18">לכן, כשם שחטאו של האדם הראשון הביא עונש על כל בני-האדם, כך מזכה צדקתו של המשיח את כל בני-האדם בעיני אלוהים, והם זוכים בחיי נצח.</verse>
				<verse number="19">כשם שעל-ידי סרבנות ואי-ציות של אדם אחד נמצאים בני-האדם במעמד של חוטאים, כך על-ידי ציות לאלוהים הביא המשיח אנשים רבים למעמד של צדיקים וחפים-מפשע בעיני אלוהים.</verse>
				<verse number="20">מדוע ניתנה התורה? כדי שבני-האדם יראו שאין הם מסוגלים לציית לכל חוקי אלוהים. אולם ככל שאנו רגישים יותר לחטאינו, כך אנו מעריכים יותר את גודל החסד והרחמים של אלוהים.</verse>
				<verse number="21">לפנים שלט החטא על כל בני-האדם וגרם למותם, אולם עתה שולטים חסדו וצדקתו של אלוהים, והם מעניקים לנו חיי נצח על-ידי ישוע המשיח אדוננו.</verse>
			</chapter>
			<chapter number="6">
				<verse number="1">אם כן, האם נמשיך לחטוא כדי שאלוהים יגלה כלפינו יותר חסד ורחמים?</verse>
				<verse number="2">חס וחלילה! כיצד נוכל להמשיך לחטוא? הרי מתנו לגבי החטא!</verse>
				<verse number="3">או שמא אינכם יודעים כי כאשר אנו נטבלים (במים) כביטוי לאמונתנו במשיח, אנו משתתפים סמלית במותו?</verse>
				<verse number="4">האופי הישן והחוטא שלנו מת ונקבר עם המשיח בטבילה, וכשם שהמשיח קם לתחייה מן המתים, בגבורת אלוהים, כך גם אנחנו קמנו לחיים חדשים לגמרי.</verse>
				<verse number="5">שהרי אם השתתפנו במותו, נשתתף גם בתחייתו.</verse>
				<verse number="6">ואל נשכח כי תשוקותינו הרעות והישנות נצלבו והומתו עם המשיח, כדי שגופנו שוב לא ישמש מכשיר ביד החטא, וכדי ששוב לא נהיה משועבדים לחטא.</verse>
				<verse number="7">כי אדם מת הוא חופשי ומשוחרר משליטת החטא.</verse>
				<verse number="8">מאחר שהאדם הישן שבתוכנו מת עם המשיח, אנו יודעים שגם נקום לתחייה עמו וניקח חלק בחייו החדשים.</verse>
				<verse number="9">אנחנו בטוחים כי לאחר שהמשיח קם לתחייה מן המתים, הוא שוב לא ימות לעולם; למוות כבר אין שליטה עליו!</verse>
				<verse number="10">המשיח מת לגבי החטא פעם אחת ולתמיד, ואילו עתה הוא חי לנצח למען אלוהים.</verse>
				<verse number="11">כך צריכים גם אנחנו לחשוב את עצמנו מתים לגבי החטא, וחיים על-ידי המשיח למען אלוהים.</verse>
				<verse number="12">אם כן, שוב אל תניחו לחטא לשלוט בגופכם החלש; אל תיכנעו לפיתוייו של החטא ולתשוקותיו.</verse>
				<verse number="13">אל תניחו לאף איבר בגופכם לשמש כלי רשע ביד החטא, אלא מסרו את כל כולכם לאלוהים, כי קמתם לתחייה מן המתים, ואלוהים רוצה להשתמש בגופכם למטרותיו הנעלות.</verse>
				<verse number="14">החטא שוב לא ישלוט בכם, מכיוון שאינכם כפופים לתורה, ואתם חופשיים ונהנים מטובו וחסדו של אלוהים.</verse>
				<verse number="15">האם נמשיך לחטוא משום שאיננו כפופים לתורה, אלא נמצאים תחת חסדו של אלוהים? חס וחלילה!</verse>
				<verse number="16">האם אינכם יודעים שאתם רשאים לבחור את אדונכם? אתם יכולים לבחור להשתעבד לחטא הגורר אחריו מוות, או להשתעבד למשמעת ולציות המזכים ומצדיקים אתכם בעיני אלוהים. למי שתמסרו את עצמכם הוא יהיה אדונכם ואתם תהיו עבדיו.</verse>
				<verse number="17">אבל תודה לאל על כך שלמרות שפעם בחרתם להיות עבדים לחטא, עכשיו אתם שומעים בכל לבכם למה שאלוהים מלמד אתכם.</verse>
				<verse number="18">לאחר שהשתחררתם מהשעבוד לאדונכם הקודם — החטא, השתעבדתם לאדונכם החדש — הצדקה.</verse>
				<verse number="19">אני משתמש בדימוי של עבד ואדון, משום שכך קל יותר להבין. כשם שבעבר העמדתם את גופכם לרשות החטא והטומאה, כך העמידו עתה את גופכם לשירות הצדקה והמעשים הטובים.</verse>
				<verse number="20">כשהייתם עבדים לחטא לא הקדשתם מחשבה רבה לעשיית מעשים טובים,</verse>
				<verse number="21">ומה היו התוצאות? מחרידות! כן, התוצאות היו נוראות כל-כך, עד כי עכשיו אתם מתביישים אף לחשוב על מה שנהגתם לעשות, כי כל המעשים האלה גוררים מוות.</verse>
				<verse number="22">לעומת זאת עתה, בהיותכם משועבדים לאלוהים ומשוחררים מכוח החטא, התוצאה היא קדושה שאחריתה חיי נצח.</verse>
				<verse number="23">כי לחטא יש שכר — מוות. ואילו אלוהים מעניק למאמינים בו ולמשרתים אותה מתנה: חיי נצח בישוע המשיח אדוננו!</verse>
			</chapter>
			<chapter number="7">
				<verse number="1">אחי, אלה מכם המכירים את התורה יודעים כי לאחר שאדם מת, התורה אינה שולטת בו יותר.</verse>
				<verse number="2">למשל: כאשר אישה נישאת לאיש, התורה קושרת אותה אל בעלה כל ימי חייו, אך אם הבעל מת, האישה אינה קשורה אליו יותר</verse>
				<verse number="3">ומותר לה להינשא שנית. אם היא תינשא שנית כל זמן שבעלה חי, היא תיחשב לנואפת.</verse>
				<verse number="4">באופן דומה, אחי, מותו של המשיח על הצלב המית אתכם לגבי טענות התורה, ואתם חופשיים להשתייך לאחר — למשיח שקם לתחייה מן המתים — כדי שנעשה פרי לאלוהים.</verse>
				<verse number="5">כאשר היינו עדיין משועבדים לטבע הישן והחוטא שלנו, עוררה בנו התורה את תשוקותינו ותאוותינו, ועשינו את אשר ציווה עלינו אלוהים לא לעשות. כך הצמיחו מעשינו הרעים פרי הגורם למוות.</verse>
				<verse number="6">אולם עתה, לאחר שמתנו לגבי כל מה שכבל ושיעבד אותנו, אנו משוחררים מהתורה, כדי שנוכל לשרת את אלוהים בדרך חדשה: בדרך של רוח הקודש, ולא בדרך הישנה לפי הכתוב.</verse>
				<verse number="7">האם אני מנסה לומר שתורת אלוהים היא חטא? חס וחלילה! התורה עצמה אינה בגדר חטא, אבל היא גילתה לי את חטאי. לדוגמה: לעולם לא הייתי מודה בחטא החמדה והתאווה שבלבי אלמלא אמרה התורה: "לא תחמוד!"</verse>
				<verse number="8">החטא ניצל את הדיבר "לא תחמוד" כדי להזכיר לי שתשוקות אלה אסורות, ובכך הוא למעשה עורר וגירה תשוקות ודחפים אסורים שהיו כלואים בתוכי. רק במקום שבו אין תורה ואין חוקים, אין חטא.</verse>
				<verse number="9">פעם כלל לא הייתה בי תודעת החטא. אולם כשנפקחו עיני והתחלתי להבין את מצוות ה', החל החטא לפעול בי ולפתות אותי להפר את מצוות ה', והתורה דנה אותי למוות.</verse>
				<verse number="10">כך הדיבר שניתן כדי ללמדני את דרך החיים, גרם לי מוות.</verse>
				<verse number="11">כי החטא, שניצל לרעה את הדיבר, רימה והמית אותי.</verse>
				<verse number="12">אף-על-פי-כן אין ספק שהתורה עצמה היא קדושה, וכן גם הדיברות.</verse>
				<verse number="13">אולם כיצד יכולה התורה להיות קדושה? האם לא התורה הקדושה היא שהמיתה אותי? ודאי שלא! החטא ניצל לרעה את הטוב כדי להביא למותי. מכאן יכולים אתם לראות עד כמה ערמומי ומסוכן הוא החטא, שכן הוא מנצל את התורה הטובה והקדושה של אלוהים למטרותיו הנאלחות.</verse>
				<verse number="14">אם כן, התורה עצמה טובה — הבעיה היא בי, משום שאני מכור לחטא השולט בי.</verse>
				<verse number="15">אינני מבין את התנהגותי: אני באמת רוצה לעשות את הטוב, אך איני יכול. לעומת זאת אני עושה את מה שאיני רוצה לעשות — אני עושה את מה שאני שונא!</verse>
				<verse number="16">אני יודע היטב שאני עושה את הרע, וייסורי המצפון שלי מוכיחים שאני מסכים למעשה עם התורה שהפרתי.</verse>
				<verse number="17">ברם איני יכול לעשות דבר, כי לא אני עושה את הרע, אלא החטא שבתוכי; החטא חזק ממני, והוא שגורם לי לעשות את כל המעשים הרעים האלה.</verse>
				<verse number="18">מניסיוני אני יודע שבי, בבשרי, אין שום דבר טוב. לעתים קרובות אני נוכח כי יש לי רצון לעשות את הטוב, אך חסר לי הכוח לעשותו.</verse>
				<verse number="19">כלומר, איני עושה את הטוב שאני מתכוון לעשות, ולעומת זאת אני מוצא את עצמי עושה את הרע שאינני רוצה לעשות!</verse>
				<verse number="20">ואם אני עושה את מה שבעצם אינני רוצה לעשות, הרי ברור שלא אני עושה זאת, כי אם החטא השוכן והשולט בי.</verse>
				<verse number="21">כתוצאה מכך אני מוצא בי חוקיות משונה: כאשר אני רוצה לעשות את הטוב, הרע משתלט עלי.</verse>
				<verse number="22">בלבי אני חפץ לעשות את תורת ה',</verse>
				<verse number="23">אך בגופי אני מרגיש חוק אחר הלוחם בחוק השכל וההיגיון, וכך הוא עושה אותי אסיר ועבד של החטא השוכן עדיין בגופי.</verse>
				<verse number="24">מסכן שכמוני, מי יושיע אותי מהשעבוד לגוף הזה שדינו מוות?</verse>
				<verse number="25">תודה לאל, האלוהים כבר הושיע אותי על-ידי ישוע המשיח אדוננו! אם כן, הטבע החוטא שלי משועבד לחטא, אולם בשכלי אני עבד לתורת האלוהים.</verse>
			</chapter>
			<chapter number="8">
				<verse number="1">המשתייכים לישוע המשיח לא יורשעו בדין!</verse>
				<verse number="2">כי כוח רוח-החיים, אשר בישוע המשיח, שיחרר אותנו מהגלגל החוזר של חטא ומוות הבא בעקבות החטא.</verse>
				<verse number="3">התורה מעולם לא יכלה להצדיק ולהושיע איש, בגלל האופי החלש של המין האנושי. משום כך שלח אלוהים את בנו בדמות אדם בעל גוף אנושי כשלנו — מלבד החטא שבנו — ושלל מהחטא את השליטה על המאמינים במשיח, וזאת בזכות קורבנו.</verse>
				<verse number="4">על כן אנו יכולים עתה לקיים את דרישות התורה — בתנאי שנחיה על-פי הדרכת רוח הקודש, ולא על-פי הדרכת הטבע הישן והחוטא שלנו.</verse>
				<verse number="5">אדם הנשלט על-ידי הטבע החוטא שלו חי למען עצמו ולמען סיפוק תאוותיו, בעוד שאדם הנשלט על-ידי רוח הקודש חי למען אלוהים, ועושה את הטוב בעיני אלוהים.</verse>
				<verse number="6">הליכה בדרך רוח הקודש מביאה חיים ושלום, בעוד שכניעה לטבע החוטא שלנו מביאה מוות,</verse>
				<verse number="7">שהרי הטבע החוטא שלנו שונא את אלוהים. טבע זה שלנו מעולם לא ציית לאלוהים, וגם לא יציית לו בעתיד.</verse>
				<verse number="8">כל הנשלטים על-ידי אופיים החוטא אינם יכולים למצוא-חן בעיני אלוהים.</verse>
				<verse number="9">אולם אתם אינכם נשלטים על-ידי הטבע החוטא שלכם, אלא על ידי רוח הקודש, אם אכן הוא שוכן בקרבכם, כי מי שרוח הקודש אינו שוכן בו איננו שייך למשיח.</verse>
				<verse number="10">אך אם המשיח בקרבכם, אמנם גופכם מת בגלל החטא, אך הרוח הוא חיים לכם כי הוצדקתם.</verse>
				<verse number="11">ואם שוכן בכם רוחו של האלוהים אשר הקים את ישוע מן המתים, אלוהים יקים לתחייה גם את גופכם בן-התמותה, על-ידי רוח הקודש השוכן בכם.</verse>
				<verse number="12">לפיכך, אחים יקרים, איננו חייבים דבר לטבע החוטא שלנו ולדרישותיו.</verse>
				<verse number="13">שכן אם ניכנע לו ונמשיך במעשינו הרעים — נמות. אבל אם בעזרת רוח הקודש נחסל ונמית את פעולות הטבע החוטא שלנו — נחיה.</verse>
				<verse number="14">כי כל מי שמודרך על-ידי רוח הקודש של אלוהים הם בנים לאלוהים.</verse>
				<verse number="15">אלוהים לא העניק לנו רוח אשר ישוב לשעבד אותנו לפחד, כי אם רוח המאמץ אותנו לו לבנים, והמאפשר לנו לקרוא לאלוהים: אבא, אבינו.</verse>
				<verse number="16">רוח הקודש שהעניק לנו אלוהים מעיד בלבנו ומאשר שאנו באמת בני-אלוהים.</verse>
				<verse number="17">ואם אנחנו בני-אלוהים, הרי שאנו גם יורשיו, כלומר, אנחנו יורשים יחד עם המשיח את נחלתו של אלוהים. ברם על-מנת לקחת חלק בכבודו עלינו לסבול למענו.</verse>
				<verse number="18">אך אין להשוות כלל את סבלנו עתה לעומת הכבוד שייתן לנו אלוהים בבוא הזמן.</verse>
				<verse number="19">שהרי כל הבריאה מצפה בכיסופים להתגלות הבנים לאלוהים. [(20-21) ]כי באותו יום תשוחרר הבריאה מהשעבוד לכיליון ולמוות — שלהם נכנעה לא מרצונה, אלא מרצון אלוהים — על-מנת שתוכל לקחת חלק בחירות הנפלאה של בני האלוהים.</verse>
				<verse number="20">***</verse>
				<verse number="21">***</verse>
				<verse number="22">אנחנו יודעים שכל הבריאה נאנחת וגונחת מכאב, כאילו בצירי לידה.</verse>
				<verse number="23">לא רק הבריאה נאנחת, אלא גם אנחנו, המאמינים, אשר טעמנו מהאושר הנצחי שהכין אלוהים לאוהביו. כן, אנו נאנחים בציפייה לשחרור מכאב וסבל. אנו גם מצפים ליום שבו יתממש אימוצנו כבנים, ואלוהים יעניק לנו גוף חדש.</verse>
				<verse number="24">בתקווה הזאת נושענו, והבה נזכור שתקווה פירושה ציפייה לדבר שעדיין לא ראינו; הרי איננו מצפים למה שאנו רואים או למה שכבר נמצא בידינו.</verse>
				<verse number="25">אולם אם אנו מצפים לדבר שאיננו יכולים לראותו, אנו לומדים להמתין לו בסבלנות.</verse>
				<verse number="26">גם רוח הקודש עוזר לנו בחולשותינו היום-יומיות ובתפילותינו, שכן איננו יודעים כיצד להתפלל כהלכה, ואיננו יודעים בעד מי ובעד מה להתפלל. אולם רוח הקודש מתפלל בעדנו ובשמנו בתחינות ואנחות עמוקות ממילים.</verse>
				<verse number="27">האלוהים אשר יודע את המתרחש בלבנו, יודע גם מה מביע הרוח בתחינותיו בעדנו, כי הרוח מתפלל בעדנו לפי רצון האלוהים.</verse>
				<verse number="28">אנו יודעים שאם נאהב את אלוהים ונתאים את עצמנו לתוכניותיו, כל מה שיקרה לנו יפעל לטובתנו.</verse>
				<verse number="29">שהרי עוד מבראשית החליט אלוהים שכל המאמין בו — והוא ידע היטב מי יאמין בו — ידמה לבנו, כדי שבנו יהיה הבכור בין אחים רבים.</verse>
				<verse number="30">הוא בחר בנו עוד לפני זמן רב, ובבוא העת הוא קרא לנו אליו, סלח לחטאינו, הצדיק אותנו והעניק לנו מכבודו.</verse>
				<verse number="31">מה נאמר, אם כן, על הדברים הנפלאים האלה? אם אלוהים לצדנו איש לא יוכל להיות נגדנו!</verse>
				<verse number="32">אם אלוהים לא חס אף על בנו היחיד, והקריב אותו למען כולנו, האם אתם מטילים ספק בכך שייתן לנו הכול יחד איתו?</verse>
				<verse number="33">מי יעז להאשים את בני-האלוהים? הרי אלוהים עצמו הכריז שאנו חפים מפשע וצדיקים בעיניו.</verse>
				<verse number="34">מי, אם כן, ירשיע אותנו? אף אחד - הרי המשיח מת בעדנו וקם לתחייה למעננו, ועתה הוא יושב לימין האלוהים ומפגיע בעדינו לפניו.</verse>
				<verse number="35">מה מסוגל להרחיק אותנו מאהבת האלוהים, האם צרות? קשיים? רדיפות? רעב? סכנות? מלחמות?</verse>
				<verse number="36">לא ולא! הכתובים אומרים שלמען אלוהים עלינו להיות מוכנים למות בכל עת — כמו שכתוב: "כי עליך הרגנו כל היום, נחשבנו כצאן טבחה."</verse>
				<verse number="37">אף-על-פי-כן הניצחון הוא שלנו על-ידי ישוע המשיח, אשר אהב אותנו כל-כך עד שהקריב את עצמו בעדנו.</verse>
				<verse number="38">אני משוכנע שלא המוות ולא החיים, אף לא מלאכים ושדים, לא בהווה ולא בעתיד ולא שום כוחות,</verse>
				<verse number="39">לא מקום המצאנו — במרומים או במעמקי הים — דבר לא יוכל להפריד אותנו מאהבת האלוהים, שנגלתה לנו כאשר ישוע המשיח אדוננו הקריב את עצמו למעננו.</verse>
			</chapter>
			<chapter number="9">
				<verse number="1">אני אומר את האמת במשיח ומצפוני ברוח הקודש מאשר שדברי נכונים:</verse>
				<verse number="2">אני עצוב כל-כך ומדוכא. [(3-4) ]הלוואי שיכולתי אני להיות מוחרם ומנודה מהמשיח, למען אחי בני-ישראל. אלוהים בחר בהם לעמו, הוא עצמו שכן ביניהם, הוא העניק להם את לוחות-הברית ואת התורה המדריכה אותם בחיי היום-יום, הוא אפשר להם לעבדו ולשרתו ונתן להם את הבטחותיו.</verse>
				<verse number="3">***</verse>
				<verse number="4">***</verse>
				<verse number="5">היהודים הם זרע האבות — אברהם, יצחק ויעקב, ומהם בא המשיח (בדמותו האנושית) השולט בכל ומעל לכל. יבורך שמו לעולמים.</verse>
				<verse number="6">האם לא קיים אלוהים את הבטחותיו ליהודים? ודאי שקיים. עלינו לזכור שלא כל מי שמבני ישראל הוא באמת ישראל.</verse>
				<verse number="7">עובדת היותם צאצאי אברהם אינה אומרת שהם בני אברהם, כי הכתובים אומרים שהבטחת ה' מתייחסת רק לצאצאיו של יצחק בנו, אם-כי לאברהם היו עוד בנים.</verse>
				<verse number="8">כלומר, לא כל צאצאיו הטבעיים של אברהם הם בני-אלוהים, אלא אלה שנולדו לפי הבטחת אלוהים.</verse>
				<verse number="9">מה הייתה ההבטחה? "למועד אשוב אליך כעת חיה ולשרה בן. "</verse>
				<verse number="10">שנים לאחר מכן, כאשר הרתה רבקה לבעלה יצחק וציפתה להולדת יעקב ועשו, [(11-12) ]אמר אלוהים לרבקה כי עשו, הבן הבכור, ישרת את אחיו הצעיר יעקב. הבטחת אלוהים ניתנה עוד לפני הולדת הילדים, ועוד לפני שהספיקו לעשות טוב או רע. מדוע? על-מנת להראות שאלוהים אינו פועל בהתאם למעשינו והישגינו, אלא בהתאם לבחירתו ולרצונו,</verse>
				<verse number="11">***</verse>
				<verse number="12">***</verse>
				<verse number="13">ככתוב: "ואוהב את יעקב ואת עשו שנאתי".</verse>
				<verse number="14">האם נאמר שאלוהים נוהג באי-צדק? חס וחלילה!</verse>
				<verse number="15">הרי אלוהים אמר למשה: "חנתי את אשר אחן, ורחמתי את אשר ארחם". כלומר, אלוהים הוא המחליט את מי לחון ועל מי לרחם.</verse>
				<verse number="16">אם כן, בחירת אלוהים אינה תלויה ברצונם של בני-האדם או במעשיהם, אלא באלוהים בלבד הקובע ומחליט על מי לרחם.</verse>
				<verse number="17">קחו לדוגמה את פרעה מלך מצרים. אלוהים נתן לפרעה את ממלכת מצרים, כדי להפגין באמצעותו את כוחו וגבורתו שלו (של אלוהים), וכדי לפרסם את שמו ותפארתו בין כל העמים.</verse>
				<verse number="18">אם כן, אלוהים הוא המחליט על מי לרחם, ואת לבו של מי להקשיח.</verse>
				<verse number="19">אם תשאל: מדוע מעניש אלוהים את הסרבנים על שלא שמעו בקולו? האם לא עשו מה שאלוהים רצה שיעשו?</verse>
				<verse number="20">תשובתי היא זאת: מי אתה, השואל, שתתווכח או שתבקר את ה'? האם שואל הכלי את יוצרו: מדוע יצרת אותי כך ולא אחרת?</verse>
				<verse number="21">כאשר אדם יוצר כד חומר, האין הוא רשאי ליצור מאותו גוש חומר כד אחד מרשים ביופיו, וכד שני ככלי אשפה?</verse>
				<verse number="22">והאם אין לאלוהים הרשות לשפוך את זעמו, ולהראות את סמכותו לכלים המיועדים לכיליון, לאחר שהתייחס אליהם בסבלנות זמן רב מאוד?</verse>
				<verse number="23">וזאת כדי שיוכל להראות לנו, שנועדנו מלפנים לחנינה, את עושרו וכבודו.</verse>
				<verse number="24">אנחנו, המאמינים, הם אלה אשר בחר — מקרב היהודים וגם מבין הגויים.</verse>
				<verse number="25">האם זוכרים אתם את נבואתו של הושע? בנבואה זו אומר אלוהים שימצא לעצמו בנים אחרים, ויאהב אותם למרות שלא אהב אותם לפני-כן.</verse>
				<verse number="26">אלה אשר נאמר עליהם לפנים: "לא עמי", יהיו עתה בני אלוהים חיים.</verse>
				<verse number="27">ישעיהו הנביא ניבא על ישראל, ואמר שאף כי עם ישראל ימנה אנשים רבים כחול אשר על שפת הים, רק מעטים יאמינו בה' וייוושעו.</verse>
				<verse number="28">כי מנוי וגמור עם אלוהים להוציא לפועל את משפטו על הארץ, אולם בשל רחמיו הוא יקצר את תקופת הסבל.</verse>
				<verse number="29">במקום אחר אומר ישעיהו שאלמלא ריחם עלינו אלוהים והותיר לנו שריד, היה גורלנו כגורל סדום ועמורה.</verse>
				<verse number="30">מה המסקנה? אלוהים אפשר לגויים לקבל סליחת חטאים על-ידי אמונה, למרות שלא דרשו אותו,</verse>
				<verse number="31">ואילו היהודים, שהשתדלו כל-כך להשיג צדקה על-ידי שמירת מצוותיו, לא זכו לכך.</verse>
				<verse number="32">מדוע לא זכו? משום שניסו להשיג זאת תוך עשיית מעשים, במקום מתוך האמונה. הם נתקלו באבן נגף ונכשלו.</verse>
				<verse number="33">אלוהים הזהיר את היהודים מפני אבן הנגף הזאת, ואמר שרבים מהם ייכשלו וימעדו, אך אלה שיאמינו (במשיח) לא יבושו לעולם.</verse>
			</chapter>
			<chapter number="10">
				<verse number="1">אחים יקרים, משאלת לבי ותפילתי העמוקה ביותר היא שהיהודים ייוושעו.</verse>
				<verse number="2">אני יודע שהם מסורים לאלוהים על פי דרכם, אך מסירות זאת אינה מבוססת על הבנה נכונה של הכתובים.</verse>
				<verse number="3">היהודים אינם מבינים שישוע המשיח הקריב את עצמו, כדי לסלוח לחטאיהם ולהצדיקם בעיני אלוהים. הם מנסים ליצור צדקה משלהם וכך לא נכנעים לצדקת ה'.</verse>
				<verse number="4">שכן המשיח הוא תכלית התורה, והוא מצדיק את כל המאמין בו.</verse>
				<verse number="5">משה כתב על צדקה וישועה מתוך קיום התורה, ואמר שאדם המקיים את כל מצוות התורה בלי יוצא מן הכלל, ייוושע ויחיה.</verse>
				<verse number="6">ואילו ישועה הנובעת מאמונה אומרת: "אל תאמר בלבבך מי יעלה השמימה?" זאת, כדי להוריד את המשיח לארץ.</verse>
				<verse number="7">או "מי ירד לתהום?" זאת, כדי להשיב את המשיח לחיים.</verse>
				<verse number="8">הישועה שאנו מבשרים נובעת מאמונה בישוע המשיח, והיא בהישג-ידו של כל אחד מאיתנו; למעשה היא בפינו ובלבנו.</verse>
				<verse number="9">שכן אם תודה בפיך לפני בני-האדם שישוע הוא אדונך, ותאמין בלבך שאלוהים הקימו לתחייה מן המתים, תיוושע.</verse>
				<verse number="10">משום שאמונת הלב מצדיקה אותנו לפני אלוהים, ומתוך אמונה שבלב אנחנו מודים בפינו וניוושע.</verse>
				<verse number="11">וכתבי-הקודש אומרים לנו שכל המאמין במשיח לא יבוש.</verse>
				<verse number="12">"כל המאמין" פירושו: יהודים וגויים ללא הבדל, כי לכולנו אדון אחד המעניק מעושרו לכל המבקש ממנו.</verse>
				<verse number="13">שכן "כל אשר יקרא בשם ה' ימלט"!</verse>
				<verse number="14">אך כיצד הם יקראו בשם ה' ויבקשו ממנו להושיעם, אם אינם מאמינים בו כלל? וכיצד יאמינו בו אם מעולם לא שמעו עליו? וכיצד ישמעו עליו אם איש אינו מספר להם?</verse>
				<verse number="15">וכיצד יספר להם מישהו אם לא נשלח אליהם? לכך מתכוון הכתוב: "מה נאוו על ההרים רגלי מבשר משמיע שלום, מבשר טוב משמיע ישועה".</verse>
				<verse number="16">אולם לא כל מי ששמע את בשורת אלוהים האמין בה, כפי שאמר ישעיהו: "מי האמין לשמועתנו?"</verse>
				<verse number="17">בכל זאת, האמונה מתעוררת על-ידי שמיעת הבשורה, והבשורה היא דבר המשיח.</verse>
				<verse number="18">אולם מה בנוגע ליהודים, האם לא שמעו את דבר ה'? כן, הם שמעו, שהרי "בכל-הארץ יצא קום, ובקצה תבל מליהם".</verse>
				<verse number="19">ואם עם-ישראל שמע, האם לא הבין? עם-ישראל אכן הבין, כי משה אמר להם: "אני אקניאם בלא עם, בגוי נבל אכעיסם". כלומר, ה' יעורר את קנאת בני-ישראל על ידי הגויים.</verse>
				<verse number="20">ישעיהו הנביא הוסיף על כך ואמר, כי אלה שלא חיפשו את אלוהים ולא דרשו אותו, הם שימצאו אותו.</verse>
				<verse number="21">ואילו על עם-ישראל הוא אומר: "פרשתי ידי כל היום אל עם סורר ומורה."</verse>
			</chapter>
			<chapter number="11">
				<verse number="1">מתעוררת השאלה: האם זנח אלוהים את עמו? חס וחלילה! הרי אני עצמי יהודי, מזרעו של אברהם אבינו ומשבט בנימין.</verse>
				<verse number="2">לא, אלוהים לא הפקיר את עמו, שבו בחר עוד מבראשית. האם אינכם זוכרים מה אומרים הכתובים על אליהו הנביא? אליהו זעק אל אלוהים והתלונן על עם-ישראל:</verse>
				<verse number="3">"את מזבחתיך הרסו ואת נביאיך הרגו בחרב, ואיותר אני לבדי ויבקשו את נפשי לקחתה".</verse>
				<verse number="4">ומה ענה לו אלוהים? "השארתי בישראל שבעת אלפים אשר לא כרעו (ברכיים) לבעל."</verse>
				<verse number="5">גם היום לא כל היהודים פנו עורף לאלוהים; יש ביניהם כאלה שנושעו — לפי בחירתו וחסדו של אלוהים.</verse>
				<verse number="6">ואם הם נבחרו בזכות חסדו של אלוהים, משמע שלא נבחרו בזכות מעשיהם הטובים. אילו נבחרו בזכות מעשיהם הטובים לא היה זה חסד, כי חסד זה מתנה ולא גמול לעבודה.</verse>
				<verse number="7">מה המסקנה? רוב היהודים לא השיגו את הצדקה אשר ביקשו, רק מעטים השיגו — אלה שבחר אלוהים — ואילו האחרים נעשו עיוורים לאמת.</verse>
				<verse number="8">כפי שכתוב בישעיהו: ה' הרדים את עם ישראל, ועל כן הם הביטו אך לא ראו, שמעו אך לא הבינו.</verse>
				<verse number="9">ודוד אמר בתהילים שהשפע והאוכל שלהם יטמנו להם פח, ויביאו אותם למחשבה שהכול כשורה בינם לבין אלוהים.</verse>
				<verse number="10">עיניהם תחשכנה והם יכרעו תחת מעמסה כבדה.</verse>
				<verse number="11">האם פירוש הדבר שאלוהים הפקיר את עמו והתכחש אליו? ודאי שלא! מאחר שהיהודים חטאו העניק אלוהים לגויים ישועה ורצון להיוושע, כדי לעורר את קנאת היהודים ואת רצונם להיוושע.</verse>
				<verse number="12">ואם חטאם של היהודים הביא עושר שכזה לעולם, תארו לעצמכם איזו ברכה יביאו היהודים לעולם כאשר יחזרו בתשובה ויאמינו במשיח!</verse>
				<verse number="13">עתה אני מדבר אליכם, הגויים: כידוע לכם מינה אותי אלוהים לבשר לכם את בשורתו, ואני מבצע את המוטל עלי על הצד הטוב ביותר.</verse>
				<verse number="14">אולי כך אוכל לעורר את קנאתם של היהודים, בני-עמי, ואחדים מהם ייוושעו.</verse>
				<verse number="15">אם המרידות שלהם באלוהים הביאה לעולם סליחת חטאים, תארו לעצמכם מה תהיה תוצאת חזרתם בתשובה — ממש תחיית המתים!</verse>
				<verse number="16">אם החלה המוקדשת לה' קודש היא, כך כל העיסה, ואם שורש העץ קודש לה' — כך גם הגזע והענפים.</verse>
				<verse number="17">אם חלק מהענפים — חלק מהיהודים — נכרתו, ובמקומם אתה, ענף זית בר, הורכבת על העץ, חוברת לשורשיו ונהנית ממזונו העשיר,</verse>
				<verse number="18">אל תתפאר, ואל תזלזל בענפים שנכרתו! אם תחוש גאווה, הזכר לעצמך כי יש לך חשיבות כלשהי רק משום שאלוהים הרכיב אותך על העץ, לפי תוכניתו. מלבד זאת, לא אתה נושא את העץ — אתה אינך אלא ענף; השורש הוא הנושא אותך ואת העץ!</verse>
				<verse number="19">אם תאמר: "אבל הענפים ההם נכרתו כדי שלי — הגוי — יהיה מקום בעץ, ומשום כך אני חשוב."</verse>
				<verse number="20">זכור, היהודים נכרתו משום שלא האמינו, ואתה הורכבת רק משום שהאמנת. אל תתגאה בעצמך, אלא הישמר לך, והתייחס אל אלוהים בכבוד וביראה.</verse>
				<verse number="21">כי אם אלוהים לא חס על הענפים הטבעיים, הוא לא יחוס גם עליך.</verse>
				<verse number="22">שימו לב, אלוהים הוא טוב לב, ויחד עם זאת קפדן ומחמיר. הוא מחמיר עם אלה שאינם מצייתים לו, אולם הוא ייטיב אתכם, אם תמשיכו לאהוב אותו ולבטוח בו. אם לא תאהבו אותו ולא תבטחו בו, הוא יכרות גם אתכם.</verse>
				<verse number="23">דעו לכם שאם היהודים יאמינו, אלוהים ירכיבם חזרה על העץ. אל תחשבו שהדבר למעלה מכוחו!</verse>
				<verse number="24">אם אלוהים היה מוכן לקחת אתכם, הגויים, שהייתם רחוקים ממנו כל-כך והייתם ענפי זית בר, ולהרכיבכם על עץ הזית שלו שהוא ממין משובח, האם אינכם חושבים שישמח יותר להרכיב חזרה על העץ את היהודים, אשר היו הענפים הטבעיים?</verse>
				<verse number="25">אחי היקרים, איני רוצה להעלים מכם את האמת, פן תתגאו בעצמכם. נכון שיהודים רבים אינם מאמינים בבשורת אלוהים, אך מצב זה יימשך רק עד שכל הגויים, אשר נבחרו על-ידי אלוהים, יאמינו בו.</verse>
				<verse number="26">ואז כל עם-ישראל ייוושע, ככתוב: "ובא לציון גואל ולשבי פשע ביעקב."</verse>
				<verse number="27">אלוהים אף אמר שיכרות ברית עם ישראל ויסלח לחטאיהם.</verse>
				<verse number="28">יהודים רבים הם עתה אויבי הבשורה; הם שונאים אותה. אולם כל זה היה לתועלת שלכם, כי בגלל יחסם זה העניק לכם אלוהים את אוצרותיו. אבל עלינו לזכור שהיהודים הם עדיין עמו הנבחר של אלוהים, בזכות הבטחותיו לאברהם, יצחק ויעקב.</verse>
				<verse number="29">שהרי אלוהים לעולם אינו מתחרט על דבריו, ולעולם אינו דורש חזרה את מתנותיו.</verse>
				<verse number="30">פעם גם אתם מרדתם באלוהים, אך הוא ריחם עליכם.</verse>
				<verse number="31">עתה היהודים הם המורדים והסרבנים, ברם יום אחד הם יחזרו בתשובה, ואלוהים ירחם גם עליהם כפי שריחם עליכם.</verse>
				<verse number="32">כי אלוהים הסגיר לידי החטא את כל בני-האדם, כדי שיוכל לרחם על כולם.</verse>
				<verse number="33">מה נפלא הוא אלוהינו! מה עמוקה ועשירה חכמתו! מה עשירה דעתו! דרכיו ומשפטיו הם למעלה מכושר הבנתנו ותפיסתנו.</verse>
				<verse number="34">מי מאיתנו יודע את מחשבותיו? מי חכם דיו כדי לייעץ לו?</verse>
				<verse number="35">או מי העניק לו מעולם מתנה המזכה אותו בגמול?</verse>
				<verse number="36">הרי הכול בא מאלוהים לבדו. הכול נברא על-ידו ולכבודו. לאלוהים הכבוד לעולם. — אמן.</verse>
			</chapter>
			<chapter number="12">
				<verse number="1">אחים יקרים, אני מתחנן לפניכם שתמסרו את עצמכם לאלוהים כקורבן חי וקדוש, כפי שרצוי לאלוהים. לאור כל מה שעשה אלוהים למענכם, האם זאת בקשה מופרזת?</verse>
				<verse number="2">אל תחקו את העולם בהתנהגותכם ובמעשיכם, אלא הניחו לאלוהים לפעול בכם ולשנות אתכם ואת דרך מחשבתכם, כדי שתלמדו להבחין מהו רצון אלוהים, ותדעו מה טוב, מושלם ורצוי בעיניו.</verse>
				<verse number="3">כשליחו של אלוהים אני מזהיר כל אחד מכם: אל תפריזו בהערכתכם העצמית, אלא היו צנועים והעריכו את עצמכם לפי מידת האמונה שהעניק לכם אלוהים.</verse>
				<verse number="4">כשם שגופנו האחד הוא בעל איברים רבים, ולכל איבר תפקיד משלו,</verse>
				<verse number="5">כך אנחנו, המאמינים הרבים, הננו גוף המשיח. לכל אחד מאיתנו תפקיד משלו, אך אנו שייכים זה לזה וזקוקים איש לאחיו.</verse>
				<verse number="6">אלוהים העניק לכל אחד מאתנו מתנות וכישרונות לפי רצונו. אם הוא העניק לך את מתנת הנבואה, נבא בכל הזדמנות, לפי מידת אמונתך.</verse>
				<verse number="7">אם אלוהים העניק לך רצון מיוחד לשרת את הזולת, עשה זאת בלב שלם. אם אתה מורה, למד כמיטב ידיעתך.</verse>
				<verse number="8">אם קיבלת את מתנת העידוד, פעל מתוך דאגה אמיתית. אם אלוהים העניק לך כסף, עזור לאחרים ביד רחבה. אם נבחרת למנהיג, מלא את תפקידך ברצינות ובאחריות. אם אתה עושה מעשה טוב, עשה אותו מתוך שמחה אמיתית.</verse>
				<verse number="9">אל תעמידו פנים שאתם אוהבים אנשים אחרים, אלא אהבו אותם באמת ובכנות. שנאו כל דבר רע ועודדו כל מעשה טוב.</verse>
				<verse number="10">אהבו איש את רעהו אהבה אמיתית — כאהבת אחים — והקדימו לכבד איש את רעהו.</verse>
				<verse number="11">שרתו את האדון בחריצות ובהתלהבות, ולעולם אל תתעצלו בעבודתכם.</verse>
				<verse number="12">שמחו על כל מה שאלוהים מתכנן למענכם. אם באה עליכם צרה, שאו אותה בסבלנות והתמידו בתפילה.</verse>
				<verse number="13">אם אחיכם המאמינים זקוקים לעזרה, עזרו להם ברצון ובשמחה. היו מכניסי אורחים.</verse>
				<verse number="14">אם מישהו רודף אתכם בשל אמונתכם במשיח, אל תקללו אותו, אלא התפללו שאלוהים יברך אותו!</verse>
				<verse number="15">השתתפו בשמחתם של החוגגים ובצערם של האבלים.</verse>
				<verse number="16">חיו בשלום זה עם זה. אל תתגאו ואל תימלאו חשיבות עצמית. אל תנסו למצוא-חן בעיני אנשים חשובים ואל תהיו חכמים בעיניכם.</verse>
				<verse number="17">לעולם אל תשלמו רעה תחת רעה. עשו את הטוב בעיני כולם, ואל תתנו להם סיבה למתוח עליכם ביקורת.</verse>
				<verse number="18">עד כמה שהדבר תלוי בכם, חיו בשלום עם כל אחד.</verse>
				<verse number="19">ידידי, אל תיקחו את החוק לידיכם, ואל תנקמו באחרים; השאירו תפקיד זה לאלוהים, כי הוא הבטיח שיעניש את הראויים לעונש.</verse>
				<verse number="20">במקום לנקום באויבך, האכל אותו אם הוא רעב, ואם הוא צמא — הגש לו משקה. כי ככה כאילו "גחלים אתה חתה על ראשו."</verse>
				<verse number="21">אל תניח לרע להשתלט עליך, אלא השתלט אתה על הרע במעשיך הטובים.</verse>
			</chapter>
			<chapter number="13">
				<verse number="1">על כל אדם לציית לשלטונות, כי אין שלטון שלא בזכות הסכמת אלוהים, והשלטונות הקיימים נקבעו על-ידי אלוהים.</verse>
				<verse number="2">לכן, המסרבים לציית לשלטונות ולחוקיהם, ממרים למעשה את פי האלוהים, והוא יענישם.</verse>
				<verse number="3">אזרח טוב וישר אינו פוחד מהמשטרה והחוק; אדם שאינו ישר פוחד מהם. לכן, אם אינך רוצה לחשוש מהשלטונות, שמור על החוק, והשלטונות ישבחו אותך.</verse>
				<verse number="4">איש החוק נשלח על-ידי אלוהים כדי לעזור לך, אבל אם אתה עובר על החוק יש לך ממה לחשוש, כי הם המחזיקים בחרב ויש להם זכות להשליט סדר ולהעניש. לשם כך שלח אותו אלוהים.</verse>
				<verse number="5">אם כן, עלינו לשמור את החוק לא רק כדי שלא ניענש, אלא גם לשמור על מצפון נקי.</verse>
				<verse number="6">מאותה סיבה עלינו גם לשלם מסים, כי עובדי הממשלה והרשויות, שמונו על-ידי אלוהים, צריכים לקבל את משכורתם, כדי שיוכלו להמשיך לשמור על הסדר הציבורי.</verse>
				<verse number="7">תנו לכל אחד את המגיע לו: מס לשלטונות המס, מכס לשלטונות המכס. צייתו לממונים עליכם וכבדו את הראויים לכבוד.</verse>
				<verse number="8">אל תהיו חייבים דבר לאיש — מלבד אהבה, שכן אדם האוהב את הזולת מקיים את תורת אלוהים.</verse>
				<verse number="9">שהרי אם אתה אוהב את חברך כמוך, לא תרצה לפגוע בו! לא תפתה את אשתו לבגוד בו, לא תרצח אותו, לא תגנוב ממנו, לא תעיד נגדו עדות שקר, לא תקנא בו ולא תעשה כל דבר אחר שנאסר עלינו בעשרת הדיברות. כי כל הדיברות כלולים במצווה אחת: ואהבת לרעך כמוך.</verse>
				<verse number="10">עלינו לאהוב איש את רעהו, כי האהבה אינה פוגעת באיש, ובכך היא מקיימת את התורה כולה.</verse>
				<verse number="11">מדוע אני מדגיש את עניין התנהגותכם? כידוע לכם אנו חיים בזמן מכריע ועלינו להתעורר, שכן ישועת אלוהים וביאת המשיח קרובים אלינו עתה יותר מאשר ביום שבו האמנו לראשונה במשיח. [(12-13) ]הלילה חלף ויום שובו של המשיח קרב. על כן הפסיקו את מעשי הרשע הנעשים בחשכת הלילה, ועשו מעשים טובים וטהורים כפי שהחיים באור היום צריכים לעשות. עלינו לחיות בצניעות ולא להפקיר את עצמנו לתאוות בשרנו: לא להשתכר, לא לזנות, לא לריב ולא לקנא,</verse>
				<verse number="12">***</verse>
				<verse number="13">***</verse>
				<verse number="14">במקום זאת, לבשו את נוכחות האדון ישוע המשיח, ואל תתנו לעצמכם לחשוב על דרכים להשביע את התאוות הרעות שלכם.</verse>
			</chapter>
			<chapter number="14">
				<verse number="1">קבלו את האדם שאמונתו חלשה משלכם בשמחה וחמימות, ואל תמתחו ביקורת על דעותיו והשקפותיו.</verse>
				<verse number="2">זה מאמין שמותר לו לאכול כל דבר, ואילו זה שאמונתו חלשה הוא צמחוני.</verse>
				<verse number="3">מי שאוכל בשר אינו צריך לבוז למי שאינו אוכל אותו, ומי שאינו אוכל אינו צריך לבוז למי שאוכל, כי אלוהים אוהב את כולנו במידה שווה!</verse>
				<verse number="4">מי אתה שתמתח ביקורת על משרתו של אלוהים? המאמין המשיחי הוא משרתו של אלוהים, ורק לו הוא חייב דין וחשבון. הנח לאלוהים לומר למאמין אם הוא נוהג כשורה או לא, ואם יש צורך, אלוהים בהחלט יכול לתקן את דרכו.</verse>
				<verse number="5">יש אדם המכבד יום מסוים יותר מימים אחרים, ויש המכבד את כל הימים במידה שווה. כל אדם צריך להיות משוכנע במה שהוא מאמין.</verse>
				<verse number="6">כשם שאדם המעדיף לקדש לה' יום מסוים בשבוע עושה זאת לכבוד האדון, כך גם האוכל אוכל לכבוד ה', כי הוא מודה לאלוהים. מי שאינו אוכל — לכבוד ה' אינו אוכל, וגם הוא מודה לאלוהים.</verse>
				<verse number="7">אין אנו אדונים לעצמנו, ואיננו חיים לעצמנו או מתים לפי בחירתנו.</verse>
				<verse number="8">אם אנו חיים — אנו חיים לאדון, ואם אנו מתים — אנו מתים לאדון; בחיינו ובמותנו אנו שייכים לאדון.</verse>
				<verse number="9">ישוע המשיח מת וקם לתחייה כדי שיהיה אדון על החיים ועל המוות.</verse>
				<verse number="10">אין לך זכות לשפוט את מעשי אחיך או לבוז לו. זכור, יום אחד כולנו עתידים להישפט לפני אלוהים — לא לפי קנה-המידה שלנו, אלא לפני קנה-המידה שלו.</verse>
				<verse number="11">כפי שכתוב: "בי נשבעתי... כי לי תכרע כל ברך ותשבע כל לשון".</verse>
				<verse number="12">כל אחד מאיתנו ימסור דין וחשבון על מעשיו לאלוהים בלבד.</verse>
				<verse number="13">לכן הבה נחדל למתוח ביקורת איש על אחיו. לעומת זאת, נבקר את עצמנו ונדאג שלא נכשיל את אחינו במעשינו.</verse>
				<verse number="14">אני משוכנע באמונה, שדבר אינו טמא בפני עצמו; הוא טמא רק למי שחושב אותו לטמא.</verse>
				<verse number="15">אם אחיך נפגע מהעובדה שאתה אוכל בשר, ואילו אתה ממשיך בשלך, הרי שאינך מתייחס אליו באהבה. אל תניח לדבר-מאכל לפגוע במאמין המשיחי שגם בעדו מת המשיח.</verse>
				<verse number="16">אל תניח לדבר הנראה כשר בעיניך להיראות כחטא בעיני אחרים.</verse>
				<verse number="17">אחרי-הכול לנו, המשיחיים, אכילה ושתייה אינם הדברים החשובים ביותר בחיינו. החשוב יותר הוא לעשות מעשים טובים, לרדוף שלום ולשמוח בהשראת רוח הקודש.</verse>
				<verse number="18">אם נשרת את האדון בדרך זאת, שירותנו ימצא-חן בעיני אלוהים ובעיני בני-אדם.</verse>
				<verse number="19">ובאותה דרך הבה נשאף לאחדות ולשלום בקהילה, ונשתדל לבנות איש את רעהו.</verse>
				<verse number="20">אל תהרוס את עבודת אלוהים בגלל דבר-מאכל. זכור, מותר לך לאכול כל דבר, כי הכול טהור, אך אם אכילתך עלולה לפגוע באחיך, אזי אסור לך לאכול!</verse>
				<verse number="21">מוטב לא לאכול בשר, לא לשתות יין ולא לעשות דבר שעלול לפגוע באחיך.</verse>
				<verse number="22">אתה אמנם יודע שמותר לך לאכול כל דבר, כי אלוהים נתן לך רשות, אך שמור זאת בינך לבין אלוהים ואל תתגאה בכך לפני אחרים, כי הם עלולים להיפגע. אשרי האיש העושה את הדבר הנכון במצפון נקי.</verse>
				<verse number="23">אם אתה חושב שמעשה מסוים אסור, אל תעשהו, כי לגביך הוא אסור. אם אתה בכל זאת עושה אותו, הרי שחטאת, כי לא נהגת באמונה, וכל מה שנעשה ללא אמונה הוא חטא!</verse>
			</chapter>
			<chapter number="15">
				<verse number="1">אנחנו החזקים יותר באמונה צריכים לעזור למאמינים החלשים מאיתנו, להתייחס אליהם בסבלנות ולעודד אותם. אל נהיה אנוכיים ואל נבקש רק את טובת עצמנו.</verse>
				<verse number="2">עלינו לבקש את טובת הזולת ולבנות איש את אחיו.</verse>
				<verse number="3">גם המשיח לא ביקש את טובת עצמו; אנו קוראים על כך בתהילים: "חרפות חורפיך נפלו עלי." כלומר, הגידופים של מחרפי אלוהים נפלו עליו.</verse>
				<verse number="4">כל אשר נכתב בכתבי-הקודש לפני זמן רב, נכתב כדי ללמדנו סבלנות, לעודד ולנחם אותנו בתקווה אשר נמצאת בהבטחות הכתובים.</verse>
				<verse number="5">והאלוהים אשר מעניק סבלנות ועידוד יעזור לכם לחיות יחד בהתאמה שלמה — כרצונו של ישוע המשיח,</verse>
				<verse number="6">כדי שכולנו פה אחד נברך ונכבד את האלוהים אבי אדוננו ישוע המשיח.</verse>
				<verse number="7">על כן קבלו איש את אחיו לקהילתכם בברכה ובחמימות, כמו שהמשיח קיבל אתכם, והתנהגות כזאת תביא כבוד לאלוהים.</verse>
				<verse number="8">זכרו, ישוע המשיח בא לעולם בתור משרת היהודים, כדי להראות לעולם כולו שאלוהים מקיים את הבטחותיו לאבותינו.</verse>
				<verse number="9">המשיח בא לעולם גם כדי שהגויים ייוושעו ויפארו את אלוהים על-שום רחמיו עליהם. זוהי כוונת הכתוב: "על כן אודך בגויים ה' ולשמך אזמרה".</verse>
				<verse number="10">ועוד כתוב: "הרנינו גויים עמו".</verse>
				<verse number="11">ובתהילים: "הללו את ה' כל גויים, שבחוהו כל האומים".</verse>
				<verse number="12">וישעיהו הנביא אמר: "והיה ביום ההוא שורש ישי אשר עומד לנס עמים, אליו גוים ידרשו".</verse>
				<verse number="13">מי ייתן שאלוהי התקווה ימלא אתכם שמחה, שלום ושלווה באמונתכם, כדי שבכוח רוח הקודש הופעתכם ודרך חייכם יקרינו תקווה.</verse>
				<verse number="14">אחים יקרים, אני בטוח שאתם חיים כיאה למאמינים משיחיים. אני יודע שאתם נבונים, מלאי אהבה ומשגיחים איש על רעהו כדי שלא לסטות מהדרך הנכונה.</verse>
				<verse number="15">בכל זאת, כדי לרענן את זיכרונכם, כתבתי לכם בהדגשה ובהעזה בנוגע לדברים מסוימים, משום החסד שהעניק לי אלוהים —</verse>
				<verse number="16">להיות שליחו של ישוע המשיח לגויים. בתוקף כהונתי כשליחו של המשיח עלי לבשר לגויים את בשורת האלוהים, ועל-ידי כך להציגם לפניו כמנחה רצויה ומקודשת ברוח הקודש.</verse>
				<verse number="17">על כן, הודות לישוע המשיח אני יכול להתגאות מעט בשירותי למען אלוהים.</verse>
				<verse number="18">איני מעז לדבר בגאווה על דבר מלבד מה שהמשיח עשה דרכי, שהביא את הגויים לאלוהים על ידי המסר שלי ופועלי בקרבם,</verse>
				<verse number="19">בניסים ובנפלאות שאלוהים חולל באמצעותי בגבורת רוח הקודש. בדרך זאת הפצתי את בשורת המשיח מירושלים ועד לאילוריקון.</verse>
				<verse number="20">השתדלתי להפיץ את בשורת המשיח במקומות שעדיין לא שמעו עליו; לא רציתי לבשר במקום ששליח אחר כבר הקים קהילה, שכן לא רציתי לבנות על יסודותיו של אדם אחר.</verse>
				<verse number="21">נהגתי כדברי ישעיהו הנביא שאמר: "אשר לא ספר להם ראו, ואשר לא שמעו התבוננו".</verse>
				<verse number="22">מסיבה זאת נמנע ממני פעמים רבות לבקר אתכם.</verse>
				<verse number="23">עתה סיימתי לבסוף את עבודתי כאן, ולאחר ציפייה של שנים ארוכות אני יכול לבקר אתכם.</verse>
				<verse number="24">אני מקווה לבקרכם בדרכי לספרד, ולאחר שאיהנה מהתחברות איתכם תוכלו לשלחני לדרכי.</verse>
				<verse number="25">עתה מועדות פני לירושלים, כדי להביא מתנה כספית ליהודים המשיחיים הנמצאים שם.</verse>
				<verse number="26">המתנה היא תרומתם של המאמינים המשיחיים במקדוניה ובאכיא, אשר החליטו לעזור למאמינים העניים בירושלים.</verse>
				<verse number="27">הם עצמם החליטו לתרום למען היהודים המשיחיים בירושלים. למעשה הם מרגישים חובה נעימה לעזור להם. מדוע? מפני שקהילת ירושלים הייתה זאת שהפיצה לראשונה את בשורת המשיח בין הגויים. כתוצאה מכך התברכו הגויים בכל הברכות הרוחניות, והמעט שבידם לעשות הוא להגיש עזרה חומרית למאמינים בירושלים, כאשר אלה זקוקים לה.</verse>
				<verse number="28">לאחר שאסיים את שליחותי ואמסור להם את התרומה, אבוא לבקר אתכם בדרכי לספרד.</verse>
				<verse number="29">אני משוכנע שבבואי אליכם אביא עמי את ברכתו המלאה של המשיח.</verse>
				<verse number="30">אחי היקרים, אני מתחנן לפניכם בשם אדוננו ישוע המשיח, ולמען האהבה שהעניק לנו רוח הקודש: אנא, התפללו הרבה לאלוהים בעדי ובעד עבודתי.</verse>
				<verse number="31">התפללו שלא אפול בידי הלא-מאמינים בירושלים, ושהמאמינים בירושלים יקבלו בשמחה את התרומה שאני מביא להם.</verse>
				<verse number="32">ואז, ברצון אלוהים, אוכל לבוא אליכם בלב שמח וארענן את נפשי בחברתכם.</verse>
				<verse number="33">האלוהים המעניק שלום יהיה עם כולכם. — אמן.</verse>
			</chapter>
			<chapter number="16">
				<verse number="1">ברצוני להמליץ לפניכם על אחותנו היקרה פובי, העובדת בשירות הקהילה בקנכרי.</verse>
				<verse number="2">היא עומדת לבקר אתכם בקרוב, ואני מבקש מכם שתקבלוה בחמימות ותעזרו לה בכל צרכיה, כי היא עזרה למאמינים רבים ולי ביניהם.</verse>
				<verse number="3">מסרו דרישת שלום לפריסקלא ועקילס — חברי בעבודת המשיח,</verse>
				<verse number="4">שסיכנו את חייהם למעני. לא רק אני אסיר תודה להם, אלא כל קהילות הגויים.</verse>
				<verse number="5">שאלו גם לשלום חברי הקהילה הנפגשים בביתם. דרישת שלום לאפינטוס היקר, שהיה המאמין המשיחי הראשון באסיה.</verse>
				<verse number="6">דרישת שלום למרים שעשתה למענכם רבות,</verse>
				<verse number="7">ולקרובי משפחתי, אנדרוניקוס ויוניס, שהיו אסורים איתי בבית-הכלא. השניים מכובדים מאוד בין השליחים, ולמעשה האמינו במשיח לפני.</verse>
				<verse number="8">דרישת שלום לאמפליאס — ידידי ואחי היקר באמונה, [(9-10) ]לאסטכיס החביב, ולאורבנוס, חברנו הנאמן לאדון, ולבני-משפחתו של אריסטובולוס.</verse>
				<verse number="9">***</verse>
				<verse number="10">***</verse>
				<verse number="11">שאלו לשלום קרובי — הורודיון, ולשלום המאמינים שבין בני ביתו של נרקיסוס.</verse>
				<verse number="12">דרישת שלום לטרופינה ולטרופסה, העובדות בשירות האדון, ולפרסיס היקרה אשר עמלה רבות למען האדון.</verse>
				<verse number="13">דרישת שלום לרופוס, אשר נבחר על-ידי האדון, ולאמו שהייתה לי כאם.</verse>
				<verse number="14">שאלו לשלום אסונקריטוס, פליגון, הרמס, פטרובס, הרמיס והאחרים הנמצאים אתם.</verse>
				<verse number="15">שאלו לשלום פילולוגוס, יוליא, נירוס ואחותו, אולימפס וכל המאמינים אשר איתם.</verse>
				<verse number="16">דרישת שלום לכם מכל קהילות המאמינים כאן. ברכו איש את רעהו בנשיקה קדושה.</verse>
				<verse number="17">לסיום מכתבי ברצוני להזהירכם: התרחקו מהאנשים הגורמים לפילוגים ולמחלוקות; הם מנסים לפתות ולהכשיל אתכם, כדי להרחיקכם מדבר ה' שאותו למדתם.</verse>
				<verse number="18">אנשים אלה אינם משרתים את אדוננו ישוע המשיח, כי אם את עצמם. בלשון חנופה ובדברי חלקות הם מתעים את הכסילים והתמימים.</verse>
				<verse number="19">נאמנותכם לאדוננו ידועה בכל מקום, ועובדה זאת משמחת אותי מאוד. אני רוצה שתמיד תבדילו בין טוב לרע, ושתתרחקו מכל דבר רע.</verse>
				<verse number="20">ואלוהי השלום יכניע לרגליכם במהרה את השטן. ברכת ישוע המשיח אדוננו עליכם.</verse>
				<verse number="21">חברי טימותיוס וקרובי משפחתי: לוקיוס, יסון וסוסיפטרוס שולחים לכם דרישת שלום.</verse>
				<verse number="22">גם אני, טרטיוס, הכותב מכתב זה בשם פולוס, מוסר לכם דרישת שלום.</verse>
				<verse number="23">גיוס — מארחי ומארח הקהילה שנפגשת בביתו, שואל לשלומכם, וכן ארסטוס גזבר-העיר וקורטוס.</verse>
				<verse number="24">שלום לכולכם. ברכת ישוע המשיח אדוננו על כולכם. — אמן.</verse>
				<verse number="25">אני מפקיד אתכם בידי האלוהים אשר יכול לחזק את אמונתכם, כפי שמבטיחה הבשורה וכפי שכבר אמרתי לכם. זאת תוכניתו של ה' לישועת הגויים, תוכנית שנשמרה בסוד מבריאת העולם.</verse>
				<verse number="26">אולם עתה, כדברי הנביאים ולפי מצוות ה', מתפרסמת בשורה זו בכל מקום, ואנשים מכל העולם מאמינים במשיח ומצייתים לו.</verse>
				<verse number="27">לאלוהינו החכם האחד כל הכבוד לעולמי עולמים, על-ידי ישוע המשיח אדוננו. — אמן.</verse>
			</chapter>
		</book>
		<book number="46">
			<chapter number="1">
				<verse number="1">מאת פולוס, שנבחר על-ידי אלוהים להיות שליחו של ישוע המשיח, ומאת סוסתניס אחינו.</verse>
				<verse number="2">אל המאמינים המשיחיים בקורינתוס, שנקראו על-ידי אלוהים להיות לו לעם בזכות ישוע המשיח, ואל כל המאמינים המשיחיים באשר הם; אל כל מי שמאמין באמת ובתמים בישוע המשיח אדוננו.</verse>
				<verse number="3">אלוהינו ואדוננו יברך אתכם בכל ברכותיו ויעניק לכם שלום, שלווה ומנוחה.</verse>
				<verse number="4">אינני חדל להודות לאלוהים על כל המתנות הנפלאות שהעניק לכם משום שאתם שייכים לו;</verse>
				<verse number="5">הוא העשיר את חייכם בתוכן ובכל דבר טוב, עזר לכם בכול אומר, ואף העניק לכם הבנה מלאה של האמת.</verse>
				<verse number="6">אמרתי לכם מראש שהמשיח יעשה כל זאת למענכם, ואתם רואים שהוא באמת עשה!</verse>
				<verse number="7">כעת לא חסר לכם דבר; קיבלתם את כל הברכות, המתנות הרוחניות ואת הכוח למלא את רצונו. ברכות אלה ניתנו לכם למשך הזמן שאתם מצפים לשובו של ישוע המשיח אדוננו.</verse>
				<verse number="8">המשיח יתמיד לעזור לכם להיות טהורים ונקיים מחטא ביום שובו,</verse>
				<verse number="9">שכן אלוהים מקיים תמיד את הבטחותיו, והרי הוא עצמו קרא לכם להתחבר עם בנו ישוע המשיח.</verse>
				<verse number="10">אחים יקרים, אני מתחנן לפניכם בשם ישוע המשיח אדוננו: הפסיקו את המריבות והוויכוחים! עליכם לחיות באהבה ובשלום כדי שלא יהיו פילוגים בקהילה. אני מבקש מכם, אנא, ותרו איש לרעהו, היו בעלי דעה אחת ומטרה אחת.</verse>
				<verse number="11">בני ביתה של כלואה סיפרו לי על המריבות והוויכוחים שלכם.</verse>
				<verse number="12">זה אומר: "אני בעד פולוס!" וזה אומר: "אני בעד אפולוס!" או "אני בעד כיפא (פטרוס)!" ויש הטוענים כי הם בלבד תלמידיו האמיתיים של ישוע המשיח.</verse>
				<verse number="13">וכך אתם מחלקים את המשיח לחלקים רבים. אך האם אני, פולוס, נצלבתי בעד חטאיכם? או האם מישהו מכם נטבל בשמי?</verse>
				<verse number="14">אני מודה לאלוהים שלא הטבלתי איש מכם, מלבד קריספוס וגיוס,</verse>
				<verse number="15">כך שעכשיו איש אינו יכול לטעון שניסיתי להקים קהילה חדשה — "קהילת פולוס".</verse>
				<verse number="16">שכחתי להוסיף שהטבלתי גם את בני משפחתו של סטפנוס. איני זוכר שהטבלתי עוד מישהו.</verse>
				<verse number="17">שכן המשיח לא שלח אותי להטביל, כי אם לבשר את דבר-אלוהים. אבל אפילו ההטפה שלי אינה נשמעת מחוכמת ביותר, מפני שאיני משתמש במילים מסובכות ויפות, ואף לא ברעיונות נשגבים ומסובכים, מחשש שאחליש ואקהה את הכוח העצום שבבשורה הפשוטה של צלב המשיח.</verse>
				<verse number="18">אני יודע היטב שהלא-מאמינים חושבים את מותו של ישוע על הצלב לשטות; אולם אנחנו, המאמינים שנושענו, יודעים שזוהי גבורת אלוהים.</verse>
				<verse number="19">כי אלוהים אמר: "אאבד חכמת חכמים ובינה נבונים אסתיר".</verse>
				<verse number="20">אלוהים העמיד באור מגוחך את המלומדים, החוקרים, המדענים ומנהיגי העולם, והוכיח שאין כל ערך לחכמתם.</verse>
				<verse number="21">כי אלוהים, בחכמתו הרבה, מנע בעד העולם מלהיוושע באמצעות גאוניות אנושית, ואז בא והושיע את כל מי שהאמין בבשורתו, שהעולם כינה "מטופשת".</verse>
				<verse number="22">הבשורה נשמעת מטופשת ליהודים, כי הם דורשים אות מהשמים כהוכחה לאמיתות תוכנה, ואילו היוונים מאמינים רק במה שתואם את הפילוסופיה שלהם — במה שנראה מחוכם.</verse>
				<verse number="23">על כן כאשר אנחנו מבשרים שישוע המשיח מת כדי להושיע את כולם, היהודים נעלבים, ואילו הגויים מבטלים את הבשורה בנפנוף.</verse>
				<verse number="24">אולם אלוהים פקח את עיניהם של בחיריו מבין היהודים והגויים, כדי שיראו כי המשיח הוא התגלמות כוח הישועה של אלוהים; המשיח עצמו הוא מרכז תוכניתו הנפלאה של אלוהים להושיע אותנו.</verse>
				<verse number="25">תוכניתו "מטופשת" זו של אלוהים מחוכמת בהרבה מהתוכנית הגאונית ביותר של בני-האדם, ואלוהים ב"חולשתו" — מות ישוע על הצלב — חזק הרבה יותר מכל אדם.</verse>
				<verse number="26">בוודאי שמתם לב, אחים יקרים, שרק מעטים מכם בעלי משרות חשובות ועמדות-מפתח, בעלי כוח השפעה או בעלי ממון.</verse>
				<verse number="27">כי אלוהים בחר במתכוון ברעיונות שהעולם חושב למטופשים וחסרי-ערך, כדי לבייש את חכמי העולם.</verse>
				<verse number="28">הוא בחר בתוכנית שנראתה חסרת כל ערך בעיני העולם, והשתמש בה להשפיל עד עפר את האנשים החכמים ביותר,</verse>
				<verse number="29">כדי שאף אחד לא יתפאר לפני ה'.</verse>
				<verse number="30">שכן אלוהים לבדו נתן לנו את החיים דרך ישוע המשיח. המשיח הוא שהציג לפנינו את תוכנית ה' לישועתנו, הוא שעשה אותנו רצויים לה', הוא שקרב אותנו לאלוהים, טיהר וקידש אותנו, והקריב את עצמו למוות כדי להעניק לנו את ישועתנו.</verse>
				<verse number="31">משום כך עלינו לנהוג לפי הכתוב: "המתהלל יתהלל בה'."</verse>
			</chapter>
			<chapter number="2">
				<verse number="1">אחים יקרים, כאשר באתי לספר לכם בפעם הראשונה את בשורת אלוהים, לא השתמשתי במילים יפות ונשגבות, ולא העליתי רעיון גאוני כלשהו,</verse>
				<verse number="2">שכן החלטתי לספר לכם רק על אודות ישוע המשיח ומותו על הצלב.</verse>
				<verse number="3">באתי אליכם בחולשה, בפחד וברעדה,</verse>
				<verse number="4">ודברי היו ברורים למדי. לא ניסיתי לפתות אתכם בלשון חלקה, אבל רוח הקודש חיזק את דברי והוכיח לכל השומעים שאכן אלה הם דברי אלוהים.</verse>
				<verse number="5">עשיתי זאת משום שלא רציתי שאמונתכם תהיה מבוססת על חכמת בני-אדם, אלא על כוחו של אלוהים.</verse>
				<verse number="6">אך בהימצאי בין המבוגרים יותר באמונה, אני משתמש במילים בעלות משמעות עמוקה יותר — במילות חוכמה, לא חכמת העולם הזה, ולא חכמה המקובלת אצל גדולי העולם הזה שדינם נגזר לאבדון.</verse>
				<verse number="7">אלה הן מילות חכמה הניתנות על-ידי אלוהים, והמספרות על תוכניתו הנפלאה של אלוהים להביאנו למרומי השמים. עד לפני זמן-מה הייתה תוכניתו זאת בגדר סוד, אף כי תוכננה למעננו ונועדה לנו עוד לפני בריאת העולם.</verse>
				<verse number="8">אבל "חכמי העולם" לא הבינו זאת, כי אילו הבינו, לא היו צולבים את אדון הכבוד.</verse>
				<verse number="9">לכך התכוון הפסוק בישעיהו: "עין לא ראתה, ואוזן לא שמעה, ולא עלה על לב אדם את אשר הכין האלוהים לאוהביו".</verse>
				<verse number="10">אבל אנחנו יודעים מה הם הדברים הנפלאים האלה, כי אלוהים שלח את רוחו לגלות לנו, והרוח חוקר, מברר הכול ומגלה לנו את סודותיו הכמוסים והנפלאים של אלוהים.</verse>
				<verse number="11">איש אינו יודע מה חושב אדם אחר, מלבד רוח האדם שבו עצמו; ואיש אינו יכול לדעת מה חושב אלוהים, מלבד רוח הקודש.</verse>
				<verse number="12">ואלוהים לא נתן לנו את רוח העולם, כי אם את רוחו שלו — את רוח הקודש, כדי שיגלה לנו מהן המתנות הנפלאות שהעניק לנו ה' ברוב חסדו, ובאילו ברכות ברך אותנו.</verse>
				<verse number="13">איננו מספרים לכם על כך במילים שלנו, אלא במילים של רוח הקודש, כלומר, אנו משתמשים במילים מרוח הקודש כדי להסביר דברים רוחניים.</verse>
				<verse number="14">אולם מי שאינו מאמין במשיח, אינו מסוגל להבין את דברי רוח הקודש, והם נשמעים לו מטופשים למדי, כי רק מי ששוכן בו רוח ה' מסוגל להבין דברים רוחניים.</verse>
				<verse number="15">ואילו האדם הרוחני — זה שרוח הקודש שוכן בו — בוחן וחוקר כל דבר, בעוד שהוא עצמו אינו נבחן ואינו נידון על-ידי איש. הוא יכול להבין את המשמעות של כל דבר, אולם איש אינו יכול לאמוד ולשפוט אותו.</verse>
				<verse number="16">ודאי תשאלו: איך יכול המאמין להבין הכול, הרי אין הוא מסוגל לקרוא את מחשבותיו של אלוהים או לשוחח איתו על כך? התשובה היא: אנחנו, המאמינים, יודעים את מחשבותיו של אלוהים, מפני שרוח המשיח שוכן בנו.</verse>
			</chapter>
			<chapter number="3">
				<verse number="1">אחים יקרים, צר לי מאוד שלא יכולתי לפנות אליכם כאל מאמינים מבוגרים המלאים ברוח הקודש, אלא רק כאל תינוקות באמונה, שאינם הולכים אחרי האדון ישוע אלא אחרי תשוקותיהם.</verse>
				<verse number="2">נתתי לכם חלב, כי לא יכולתם ללעוס ולעכל מזון מוצק. אני עדיין צריך להשקות אתכם חלב,</verse>
				<verse number="3">כי עודכם תינוקות רכים באמונה, שנשלטים על-ידי תשוקותיכם ולא על-ידי אלוהים. הקנאה, המריבות והפילוגים מוכיחים שטרם התבגרתם, ושאתם עדיין תינוקות קטנים ועקשנים. למעשה אינכם מתנהגים כלל כנהוג למאמינים משיחיים.</verse>
				<verse number="4">מה פתאום אתם מתווכחים על השאלה: מי חשוב יותר, אפולוס או אני? הרי אתם מפלגים את הקהילה, והתנהגותכם מוכיחה שכלל לא גדלתם באמונתכם.</verse>
				<verse number="5">מה הוויכוח עלי ועל אפולוס? מי אנחנו? אנחנו בסך הכול משרתי אלוהים; לכל אחד מאיתנו מעלות וחסרונות משלו, ואנו הבאנו לכם את דבר המשיח.</verse>
				<verse number="6">תפקידי היה לזרוע בלבכם את דבר-אלוהים, ותפקידו של אפולוס היה להשקות ולטפח. אך אלוהים לבדו הצמיח את אשר נזרע בלבכם.</verse>
				<verse number="7">תפקידו של הזורע או של המשקה אינו החשוב ביותר; תפקידו של אלוהים הוא החשוב ביותר, כי הוא מצמיח ומגדל.</verse>
				<verse number="8">אף כי אפולוס ואני עובדים יחד למען אותה מטרה, כל אחד מאיתנו בנפרד יקבל מאלוהים את הגמול על עמלו הקשה.</verse>
				<verse number="9">אנחנו רק כלים ומכשירים ביד אלוהים. אתם שדה אלוהים ולא שדנו; אתם בניין אלוהים ולא בנייננו.</verse>
				<verse number="10">ברוב חסדו לימד אותי אלוהים את מלאכת הבנייה. אני הנחתי את היסוד, ואפולוס בנה עליו. על כל אחד להיזהר מאוד איך ובמה הוא בונה על היסוד.</verse>
				<verse number="11">איש אינו יכול להניח יסוד אחר מלבד זה שאנו הנחנו — ישוע המשיח!</verse>
				<verse number="12">כל אחד יכול לבנות על היסוד בחומרים שונים: זהב, כסף, אבנים יקרות, ויש הבוחרים לבנות בעץ, בחציר ואפילו בקש!</verse>
				<verse number="13">ביום-הדין עבודתו של כל בונה תיבחן באש, והמבחן יגלה באיזה חומר השתמש הבונה, ואיזה מאמץ השקיע בבנייה.</verse>
				<verse number="14">כל מי שבנה בחומר חזק, יציב ועמיד בפני אש, יקבל את שכרו.</verse>
				<verse number="15">אבל אם הבית שבנה יישרף באש, אובדנו תהיה גדולה, והוא עצמו יינצל בקושי, כמו אוד המוצל משריפה.</verse>
				<verse number="16">האם אינכם מבינים שכולכם יחד מהווים את ביתו של אלוהים, ומשום כך רוח הקודש השוכן בכם שוכן למעשה בבית אלוהים?</verse>
				<verse number="17">אלוהים יעניש את כל מי שמלכלך ומטמא את ביתו, כי בית אלוהים הוא טהור וקדוש, ואתם בית אלוהים!</verse>
				<verse number="18">אל תשלו את עצמכם. החושב את עצמו לחכם ופיקח במושגי העולם הזה, מוטב שיודה כי הוא בעצם טיפש, כדי שיוכל לדרוש את חכמת אלוהים ולהחכים באמת.</verse>
				<verse number="19">שכן חכמת העולם הזה מטופשת בעיני ה', ככתוב בספר איוב: "אלוהים לכד את החכמים בערמם."</verse>
				<verse number="20">ובספר תהילים כתוב: "ה' ידע מחשבות אדם, כי המה הבל".</verse>
				<verse number="21">על כן אל תתפארו במעשי אדם, כי אלוהים נתן לכם את הכול.</verse>
				<verse number="22">הוא נתן לכם את פולוס, אפולוס וכיפא כדי שיעזרו לכם. הוא העמיד לרשותכם ולשירותכם את העולם כולו, אפילו את החיים ואת המוות! הוא נתן לכם את כל ההווה וכל העתיד — הכול שייך לכם,</verse>
				<verse number="23">אתם שייכים למשיח והמשיח שייך לאלוהים.</verse>
			</chapter>
			<chapter number="4">
				<verse number="1">הייתי רוצה שתתייחסו אל אפולוס ואלי כאל משרתי המשיח שהופקדו בידם סודות ה'.</verse>
				<verse number="2">ומשרת נאמן ניכר בנכונותו לבצע את כל דברי אדוניו.</verse>
				<verse number="3">לא אכפת לי אם אתם חושבים אותי למשרת טוב או לא; בנושא זה איני סומך אפילו על כושר השיפוט של עצמי.</verse>
				<verse number="4">מצפוני אמנם נקי ושקט, אך עובדה זאת אינה הוכחה מספקת. רק אלוהים יכול לבחון אותי ולשפוט.</verse>
				<verse number="5">לכן אל תמהרו להסיק מסקנות אם אדם זה או אחר הוא משרת טוב או לא; חכו לשובו של אדוננו. בבואו של האדון ישוע הוא יחשוף את האופי האמיתי של כל אחד מאתנו, וכולם ידעו מה הניע אותנו לשרת את האדון. באותו מעמד יעניק אלוהים שבחים לכל אחד לפי עבודתו.</verse>
				<verse number="6">נתתי לכם כדוגמה את אפולוס ואותי, מפני שרציתי להדגיש את כוונתי: אל תפלו בין המאמינים! אל תתנשאו אחד על השני בשם שליח מסוים.</verse>
				<verse number="7">מדוע אתם מתגאים כל-כך? האם יש בידכם דבר-מה שלא ניתן לכם על-ידי אלוהים? ואם כל מה שיש לכם בא מאלוהים, מדוע אתם מתנהגים כאנשים חשובים, כאילו כל מה שיש לכם הוא הישג פרטי ובלעדי שלכם?</verse>
				<verse number="8">אתם חושבים שכבר קיבלתם את כל המזון הרוחני הדרוש לכם. אתם מרוצים ממצבכם הרוחני; הכתרתם את עצמכם למלכים בשעה שהיינו רחוקים מכם. הלוואי שבאמת הייתם מלכים בעיני ה', כי אז יכולנו למלוך יחד.</verse>
				<verse number="9">לעתים קרובות אני חושב שאלוהים העמיד אותנו, השליחים, בסוף השורה; אנו מוצגים לראווה לפני העולם ולפני המלאכים כאסירים שנידונו למוות.</verse>
				<verse number="10">אתם טוענים כי האמונה עשתה אותנו לטיפשים, ואילו אתם חכמים גדולים! אנחנו חלשים ואילו אתם חזקים מאוד! אנחנו נקלים ואתם מכובדים.</verse>
				<verse number="11">דעו לכם שעד לרגע זה אנו רעבים, צמאים, ללא בגדים חמים, ללא בית משלנו ונזרקים ממקום למקום.</verse>
				<verse number="12">הרווחנו את לחמנו בעמל-כפיים, ברכנו את מי שקילל אותנו, התייחסנו בסבלנות לאלה שפגעו בנו,</verse>
				<verse number="13">דיברנו בשקט כשחרפו אותנו והעלילו עלינו עלילות. למרות הכול, עד לרגע זה מתייחסים אלינו כולם כאל טינופת ואשפה.</verse>
				<verse number="14">איני כותב זאת כדי לבייש אתכם, אלא כדי להזהירכם ולייעץ לכם כילדים אהובים.</verse>
				<verse number="15">אנשים רבים מסוגלים ללמד אתכם את דבר אלוהים, אך זכרו שאני לבדי דואג לכם כאב, שהרי אני הדרכתי אתכם אל המשיח בספרי לכם את הבשורה.</verse>
				<verse number="16">משום כך אני מבקש מכם, אנא, קחו דוגמה ממני.</verse>
				<verse number="17">אני שולח אליכם את טימותיוס כדי שיעזור לכם לעשות זאת. גם אותו הדרכתי אל האדון; הוא בני האהוב והנאמן באמונה, והוא יזכיר לכם מה שאני מלמד בכל הקהילות בהן אני מבקר.</verse>
				<verse number="18">אני יודע כי יש ביניכם כאלה החושבים בטעות שאני פוחד לבוא ולדבר אתכם פנים אל פנים, ומחשבה זאת מכניסה בהם גאווה.</verse>
				<verse number="19">אבל אל תדאגו; אם ירצה ה' אבוא אליכם בקרוב, ואז איווכח לדעת אם הגאוותנים האלה הם סתם דברנים גדולים, או אם הם באמת מלאים בכוח אלוהים.</verse>
				<verse number="20">מלכות אלוהים אינה מבוססת על דיבורים, כי אם על מעשים בגבורת אלוהים.</verse>
				<verse number="21">ומה אתם מעדיפים, שאבוא אליכם עם שוט או באהבה וביד רכה?</verse>
			</chapter>
			<chapter number="5">
				<verse number="1">כולם מדברים על המעשים הנוראים המתרחשים אצלכם. שמעתי שאחד האנשים בקהילתכם מקיים יחסי-מין עם אשת אביו! אפילו הגויים אינם עושים מעשים מכוערים כאלה!</verse>
				<verse number="2">ואתם עוד מתגאים, במקום שתתאבלו מרוב צער ובושה ותסלקו אדם זה מקהילתכם. [(3-4) ]למרות שאני נמצא הרחק מכם הקדשתי לעניין מחשבה רבה, ובשם ישוע המשיח אדוננו כבר החלטתי מה לעשות, כאילו אני עצמי הייתי ביניכם. כנסו את חברי הקהילה — האדון יחזק אתכם ואף אני אהיה אתכם ברוחי ובמחשבתי —</verse>
				<verse number="3">***</verse>
				<verse number="4">***</verse>
				<verse number="5">וסלקו חוטא זה מקרבכם. הפקירו אותו בידי השטן כדי שייענש, ונקווה שנפשו תינצל ביום שובו של ישוע המשיח אדוננו.</verse>
				<verse number="6">איך אתם מעזים להתפאר ב"טוהר" שלכם, בשעה שמתרחשים אצלכם מעשים נוראים כאלה? האם אינכם מבינים שאם אתם מניחים לאדם אחד להמשיך בחטאו, תוך זמן קצר הוא ידביק את כולכם? כי מעט שאור מחמיץ את העיסה כולה!</verse>
				<verse number="7">בערו את החמץ! סלקו את החוטא הרשע משורותיכם כדי שתוכלו להישאר כשרים וטהורים. שה הפסח, המשיח, הוקרב למעננו,</verse>
				<verse number="8">ולכן הבה נחוג את החג — לא בשאור הרשע והעוולה, אלא במצות הטוהר והאמת.</verse>
				<verse number="9">במכתבי הקודם ביקשתי מכם שלא להתחבר עם הרשעים והחוטאים.</verse>
				<verse number="10">לא התכוונתי ללא-מאמינים, המנהלים חיים בלתי-מוסריים, מרמים, גונבים ועובדים את האלילים, שהרי אינכם יכולים לחיות בעולם הזה בלי לבוא איתם במגע.</verse>
				<verse number="11">התכוונתי לכך שלא תתחברו עם אף אדם שטוען שהוא מאמין משיחי, בעוד שהוא מנהל חיים בלתי-מוסריים, או שהוא נוכל, רמאי, עובד אלילים, שתיין או מגדף. אפילו אל תשבו לאכול עם אדם כזה.</verse>
				<verse number="12">אין מתפקידנו לשפוט את הלא-מאמינים, אבל חובתנו לשפוט ולנהוג בחומרה בחברי הקהילה שחוטאים כך.</verse>
				<verse number="13">אלוהים ישפוט את הלא-מאמינים, ואילו אתם — בערו את הרע מקרבכם.</verse>
			</chapter>
			<chapter number="6">
				<verse number="1">כיצד אתם מביאים את מריבותיכם לבית-המשפט ומבקשים מן הלא-מאמינים לשפוט ביניכם? מדוע אינכם מבקשים מן המאמינים להוציא את הצדק לאור?</verse>
				<verse number="2">הרי אתם יודעים כי יבוא יום שאנחנו, המאמינים, נשפוט את העולם ונשלוט בו, אם כן מדוע אינכם מסוגלים לפתור בעצמכם בעיות קטנות כאלה?</verse>
				<verse number="3">האם אינכם יודעים שנשפוט אפילו את המלאכים בשמים? לכן מן הראוי שתוכלו לפחות לפתור את בעיותיכם אתם בעולם הזה.</verse>
				<verse number="4">מדוע אתם מחפשים את הצדק אצל הלא-מאמינים? [(5-6) ]התביישו לכם! האין ביניכם אדם נבון המסוגל ליישב את הבעיות האלה, לפני שמאמין אחד יתבע את אחיו לדין לפני לא מאמינים?</verse>
				<verse number="5">***</verse>
				<verse number="6">***</verse>
				<verse number="7">התנהגות כזאת היא בושה וחרפה! מדוע שלא תניחו לעצמכם להיות הנעלבים, המרומים או הנפגעים?</verse>
				<verse number="8">במקום לנהוג כך, אתם בעצמכם פוגעים, מעליבים ומרמים את הזולת, ואפילו את אחיכם המאמינים.</verse>
				<verse number="9">האם אינכם יודעים כי לאנשים כאלה אין חלק במלכות האלוהים? אל תשלו את עצמכם ואל תעמידו פנים שאינכם יודעים זאת. כל מי שחי חיים לא-מוסריים, עובד אלילים, נואף ומקיים יחסי-מין עם בני מינו, לא ייקח חלק במלכות האלוהים.</verse>
				<verse number="10">גם לגנבים, רודפי בצע, שתיינים, גדפנים, שודדים וגזלנים אין חלק במלכות האלוהים.</verse>
				<verse number="11">בעבר הלא רחוק היו אחדים מכם בין אלה, אולם אלוהים ניקה אתכם מחטאיכם, סלח לכם וקידש אתכם בזכות ישוע המשיח וברוח הקודש.</verse>
				<verse number="12">אתם אומרים: "מותר לעשות הכול", אבל לא כל דבר טוב בשבילכם. למרות "שמותר לי לעשות הכול", אסור לי להשתעבד לשום דבר.</verse>
				<verse number="13">קחו למשל את עניין האכילה: אלוהים נתן לנו תאבון לאכול ומערכת-עיכול לעכל את המזון, אולם אין זאת אומרת שעלינו לאכול מעל הדרוש לנו. אל תשתעבדו לאכילה, כי יבוא יום שאלוהים ייקח גם את העניין הזה. אין שום הצדקה לזנות ולניאוף! לא לשם כך נברא גופנו; גופנו נברא למען המשיח, והוא רוצה למלא אותו ברוחו.</verse>
				<verse number="14">אלוהים יקים אותנו מן המתים בכוחו העצום, כמו שהקים את אדוננו ישוע המשיח.</verse>
				<verse number="15">האם אינכם מבינים שגופיכם הם איברי המשיח? האם יכול אני להיות חלק מגוף המשיח, ובאותו זמן לקיים יחסים עם זונה? חס וחלילה!</verse>
				<verse number="16">כאשר אדם שוכב עם זונה הוא נעשה חלק ממנה, והיא נעשית חלק ממנו, שהרי ה' אמר לנו בכתבי-הקודש שלגביו מתאחדים השניים לבשר אחד,</verse>
				<verse number="17">בעוד שאדם המקדיש את עצמו לאדון, נעשה אחד איתו.</verse>
				<verse number="18">מסיבה זאת אני מבקש בכל לשון של בקשה: רחקו מן הזנות! אף חטא אינו פוגע בעצם גוף החוטא, מלבד חטא הזנות.</verse>
				<verse number="19">האם לא למדתם עדיין שגופכם הוא מקום משכן רוח הקודש שנתן לכם ה'? גופכם אינו שייך לכם יותר.</verse>
				<verse number="20">מפני שאלוהים קנה אתכם במחיר יקר. על כן כבדו את אלוהים בכל איבר מגופכם השייך לו.</verse>
			</chapter>
			<chapter number="7">
				<verse number="1">ביקשתם ממני להגיב לרעיון: מוטב לאיש להימנע מיחסים עם אשתו.</verse>
				<verse number="2">אך משום הזנות והתאווה הרובצות בסביבה, כדאי לאיש ולאישה לקיים יחסים ביחד.</verse>
				<verse number="3">על הבעל לתת לאשתו את כל הזכויות המגיעות לה כאישה נשואה, ועל האישה לתת אותן זכויות לבעלה.</verse>
				<verse number="4">כי לאישה נשואה אין כבר זכות בלעדית על גופה — גם לבעלה יש זכות על גופה, ואף לבעל כבר אין זכות בלעדית על גופו, כי גופו שייך גם לאשתו.</verse>
				<verse number="5">לכן אל תמנעו את עצמכם זה מזו, אלא אם שניכם החלטתם להימנע מקיום יחסי-מין למשך זמן מוגבל, כדי שתוכלו להקדיש את עצמכם לתפילה. במקרה כזה, מיד עם תום הזמן המוגבל עליכם לשוב ולקיים יחסים כמו מקודם, כדי שהשטן לא יוכל לפתות אתכם על-ידי תשוקתכם שלא באה על סיפוקה.</verse>
				<verse number="6">אני אומר זאת בדרך של רשות, ולא בדרך של פקודה.</verse>
				<verse number="7">מצדי, הלוואי שכולם יכולתם לחיות ללא נישואים, כמוני. אולם אנו שונים מאוד איש מרעהו. לאחד נותן אלוהים אישה במתנה, ולשני הוא נותן במתנה את היכולת להישאר רווק(ה) ומאושר(ת).</verse>
				<verse number="8">אני פונה אל הרווקים ואל האלמנות: אם אתם יכולים, מוטב שלא תינשאו, כמוני.</verse>
				<verse number="9">אבל אם אינכם יכולים לשלוט ביצריכם — הינשאו! כי מוטב להינשא מאשר לסבול מתשוקה מינית שאינה באה על סיפוקה.</verse>
				<verse number="10">על הנשואים אני מצווה בשם ישוע המשיח ובפקודתו: אסור לאישה לעזוב את בעלה.</verse>
				<verse number="11">אם היא מעדיפה להיפרד מבעלה אסור לה להינשא לאחר, אבל מותר לה לחזור לבעלה הראשון. גם לבעל אסור לגרש את אשתו.</verse>
				<verse number="12">ברצוני להוסיף כמה הצעות משלי. אין אלה מצוות ישירות מהאדון, אך הן נראות צודקות בעיני: אם מאמין משיחי כבר נשוי לאישה שאינה מאמינה, וברצונה להמשיך לחיות איתו, אסור לו לעזוב את אשתו או לגרשה.</verse>
				<verse number="13">אם מאמינה משיחית נשואה לבעל שאינו מאמין, וברצונו להמשיך לחיות איתה, אסור לה לעזוב אותו.</verse>
				<verse number="14">כי האישה המאמינה מביאה קדושה לנישואין, והבעל המאמין מביא איתו קדושה לנישואין. אחרת, ילדיכם לא היו קדושים, אך כעת הם קדושים.</verse>
				<verse number="15">אולם אם הבעל או האישה שאינם מאמינים רוצים להיפרד — מותר לכם להיפרד מהם. במקרה כזה, בן הזוג המאמין אינו צריך לדרוש מהשני להישאר, כי אלוהים רוצה שילדיו יחיו בשלום.</verse>
				<verse number="16">אחרי הכול, מנין לכן לדעת אם בעליכן יבואו לידי אמונה או לא? ואותו הדבר אמור לגבי הבעלים המאמינים ונשותיהם.</verse>
				<verse number="17">החשוב הוא שכל אחד ישמח בחלקו ויהיה מרוצה במצב שאלוהים בחר עבורו — נשוי או לא נשוי. זוהי מצוותי לכל הקהילות.</verse>
				<verse number="18">מי שנימול לפני בואו לאמונה לא צריך להתחרט על כך; מי שלא נימול לפני בואו לאמונה, לא צריך לעשות עכשיו ברית-מילה.</verse>
				<verse number="19">כי המילה אינה חשובה. החשוב הוא לשמור את מצוות האלוהים.</verse>
				<verse number="20">בדרך כלל על כל אחד להישאר באותו מעמד שבו היה כשבא לידי האמונה.</verse>
				<verse number="21">האם אתה עבד? אל תתלונן. אך אם יש לך הזדמנות לצאת לחופשי — אל תחמיץ אותה!</verse>
				<verse number="22">אם אתה עבד והאדון קורא לך, אל תשכח שהמשיח שיחרר אותך מהשעבוד לחטא; אם האדון קורא לך ואתה בן-חורין, אל תשכח שהמשיח שיחרר אותך משעבוד לחטא; אם האדון קורא לך ואתה בן-חורין, אל תשכח שמעתה הינך עבד המשיח.</verse>
				<verse number="23">אתם שייכים למשיח, כי הוא קנה אתכם במחיר יקר, ומשום כך אל תשתעבדו לבני-אדם.</verse>
				<verse number="24">כן, אחים יקרים, לא משנה באיזה מצב הייתם או באיזו משרה עבדתם, כאשר האדון קורא לכם; הישארו במקומכם, כי עכשיו האדון אתכם לחזקכם ולעזור לכם.</verse>
				<verse number="25">בתשובה לשאלתכם השנייה, האם מותר לבתולות להינשא? אין לי הוראה מיוחדת מהאדון. אך מאחר שהעניק לי מתבונתו והוא סומך עלי, אשמח לחוות את דעתי.</verse>
				<verse number="26">בשל הבעיות והצרות הבאות עלינו אני חושב כי מוטב לא להינשא.</verse>
				<verse number="27">מובן שהנשואים אינם צריכים להתגרש מסיבה זו, אך מי שטרם נישא — שלא ימהר עכשיו.</verse>
				<verse number="28">אם הגברים רוצים בכל זאת להינשא עכשיו, מותר להם; ואם הבחורות רוצות להינשא עתה — אין זה חטא! העניין הוא שהנישואים גורמים לבעיות נוספות, ואישית, הייתי רוצה למנוע מכם כעת בעיות אלה.</verse>
				<verse number="29">עלינו לזכור תמיד שזמננו עלי אדמות קצר מאוד. לכן על הגברים הנשואים להיות חופשיים למען האדון, כאילו שאינם נשואים כלל.</verse>
				<verse number="30">אסור שאושר, נכסים או צער ימנעו בעד איש מלשרת את האדון.</verse>
				<verse number="31">על העוסקים בענייני העולם להיזהר שלא לשקוע בו עמוק מדי, כי צורת הדברים בעולם משתנה במהירות.</verse>
				<verse number="32">ברצוני שתהיו חופשיים מדאגה בכל מעשיכם. הרווק יכול לבלות את חייו בעבודת האדון ובמאמץ למצוא-חן בעיניו,</verse>
				<verse number="33">בעוד שגבר נשוי דואג תחילה למלא את חובתו לאשתו, ואין הוא יכול להקדיש את עצמו לאדון כראוי; תשומת לבו מחולקת.</verse>
				<verse number="34">גם לאישה הנשואה יש את אותן הבעיות. הרווקה משתדלת למצוא-חן בעיני האדון בכל מעשיה, ושומרת על טוהר גופה ורוחה; ואילו האישה הנשואה טרודה בבעיות משק הבית, ועליה לשרת את בעלה ולהשתדל למצוא-חן בעיניו.</verse>
				<verse number="35">איני מנסה למנוע בעדכם מלהינשא; אני מנסה לעזור לכם. הייתי רוצה שתבחרו בדרך הטובה והיעילה ביותר לשרת את האדון.</verse>
				<verse number="36">אם מישהו אינו יכול להתגבר על תשוקתו והוא מרגיש צורך להינשא, מותר לו - אין זה חטא.</verse>
				<verse number="37">אך מי שיש לו כוח לא להינשא ומחליט שאין לו צורך בנישואים, החליט החלטה נבונה מאוד.</verse>
				<verse number="38">מסקנה: טוב להינשא, אך טוב יותר לא להינשא.</verse>
				<verse number="39">האישה קשורה לבעלה כל עוד הוא חי; אם בעלה נפטר היא רשאית להינשא שנית — אבל רק למאמין משיחי!</verse>
				<verse number="40">אך לדעתי היא תהיה מאושרת יותר אם לא תינשא בשנית, וחושבני שאין זו דעתי בלבד, אלא גם רצון רוח הקודש השוכן בי.</verse>
			</chapter>
			<chapter number="8">
				<verse number="1">שאלתכם הבאה הייתה בנוגע לאכילת מזון שהוקרב לאלילים. כל אחד מכם חושב שהוא לבדו יודע את התשובה לבעיה זו, אך דעו לכם שחשיבות עצמית רק מוסיפה לנו גאווה, ואילו כדי לבנות את הקהילה אנו זקוקים לאהבה ולא לגאווה.</verse>
				<verse number="2">אדם שחושב שהוא יודע את כל התשובות רק מוכיח את בורותו.</verse>
				<verse number="3">ואילו אדם האוהב את אלוהים באמת, מוכן תמיד לשמוע בקולו ולהקשיב לדבריו, ובכך ניכר בו חותם אלוהים.</verse>
				<verse number="4">באשר לעצם השאלה אם מותר לנו לאכול מזון שהוקרב לאלילים, כולנו יודעים שאליל אינו אל אמיתי, וכי יש רק אל אחד ויחיד.</verse>
				<verse number="5">יש אנשים המאמינים בקיומם של אלים רבים בשמים ובארץ.</verse>
				<verse number="6">אבל אנחנו יודעים שיש רק אל אחד — הלא הוא אבינו שבשמים, אשר ברא את הכול ובחר בנו להיות ילדיו; ויש רק אדון אחד — הלא הוא ישוע המשיח, אשר עשה את הכול ואף העניק לנו את חיינו.</verse>
				<verse number="7">מאמינים רבים עדיין אינם מבינים זאת. הם תמיד חשבו את האלילים ליצורים חיים, ומשום כך חשבו כי המזון שהוקרב לאלילים הוקרב לאל חי ואמיתי. מסיבה זאת מציק להם מצפונם בשעה שהם אוכלים מזון זה.</verse>
				<verse number="8">לאלוהים אין זה משנה אם אנו אוכלים מזון שהוקרב לאלילים או לא; אכילתו אינה מוסיפה לנו ואינה גורעת מאיתנו.</verse>
				<verse number="9">אך היזהרו שהרשות שיש לכם לאכול לא תהיה מכשול למאמין אחר שמצפונו חלש משלכם.</verse>
				<verse number="10">כי אח החושב שאסור לאכול מזון כזה עלול לראותך סועד בבית-אלילים, וגם הוא יאזור אומץ ויאכל מזון זה, אך מצפונו יציק לו.</verse>
				<verse number="11">וכך, מאחר שאתה יודע כי מותר לך לאכול מזון זה, תגרום נזק רוחני רב לאח בעל מצפון חלש, (שאינו יודע כי מותר לו לאכול) ואל תשכח שהמשיח מת גם בעדו.</verse>
				<verse number="12">לפיכך, אם אתה מעודד את אחיך לעשות מעשה הנחשב בעיניו לחטא, אתה חוטא נגד ישוע המשיח.</verse>
				<verse number="13">על כן אם אכילת מזון שהוקרב לאלילים נחשבת לחטא בעיני אחי, לא אוכל מזון זה כל חיי, כי איני רוצה להכשילו.</verse>
			</chapter>
			<chapter number="9">
				<verse number="1">האם אינני אדם חופשי? האם אינני שליח האדון? האם לא ראיתי את האדון ישוע במו עיני? האם לא אני הבאתי אתכם לאמונה במשיח?</verse>
				<verse number="2">אולי לא נשלחתי אל אנשים אחרים, אך ללא ספק נשלחתי אליכם, שהרי באתם לאמונה במשיח באמצעותי.</verse>
				<verse number="3">זוהי תשובתי למטילים בי ספק.</verse>
				<verse number="4">האם אין לי בכלל זכויות? האם איני רשאי להתארח בבתיכם כמו השליחים האחרים?</verse>
				<verse number="5">האם אין לנו זכות לשאת אישה מאמינה, כמו השליחים האחרים ואחי האדון וגם כיפא?</verse>
				<verse number="6">האם רק בר-נבא ואני מוכרחים להמשיך לעבוד לפרנסתנו, בעוד שאתם תומכים בכסף בשליחים האחרים?</verse>
				<verse number="7">איזה חייל משלם מכיסו את הוצאותיו בתפקיד? או האם שמעתם פעם על כורם שאינו רשאי לטעום מהענבים שגידל? איזה רועה אינו רשאי לשתות מעט מחלב העדר שעליו הוא שומר?</verse>
				<verse number="8">אינני מצטט לכם כללים שהומצאו על-ידי בני-אדם; אני מצטט לכם את דבר ה'!</verse>
				<verse number="9">הרי כתוב בתורת משה: "לא תחסם שור בדישו". הסבורים אתם שה' חשב רק על השור כשציווה זאת?</verse>
				<verse number="10">האם לא חשב אלוהים גם עלינו? ברור שכן! אלוהים רצה ללמדנו שהמאמינים שעובדים למען האדון ללא משכורת, צריכים לקבל תמיכה כלכלית מאלה המנצלים את שירותיהם. גם לחורש וגם לקוצר מגיע שכר מהיבול.</verse>
				<verse number="11">אנחנו זרענו בלבכם זרע רוחני. האם אנו מגזימים בבקשנו בתמורה מעט מזון ובגדים?</verse>
				<verse number="12">אתם מספקים מזון ובגדים לשליחים האחרים המלמדים אתכם, ואתם נוהגים כהלכה, אך האין זכותנו גדולה משלהם? למרות זאת מעולם לא ניצלנו זכות זאת, אלא סיפקנו בעצמנו את כל צרכינו ללא עזרתכם. מעולם לא דרשנו תמורה, מחשש שבגלל דרישה זאת תפסיקו את התעניינותכם בבשורת המשיח שהבאנו לכם.</verse>
				<verse number="13">האם אינכם יודעים שאלוהים נתן רשות לעובדי בית-המקדש לקחת לעצמם מה שהם צריכים מבין המנחות שהוקרבו לאלוהים? גם משרתי המזבח מקבלים חלק מהמזון המוקרב לה'.</verse>
				<verse number="14">באותה דרך ציווה אלוהים שמטיפי הבשורה יקבלו תמיכה מהשומעים.</verse>
				<verse number="15">ובכל זאת, מעולם לא ביקשתי מכם אגורה אחת! וגם עכשיו איני מנסה לרמוז לכם במכתבי שברצוני לקבל מהיום והלאה את המגיע לי. למעשה אני מעדיף לגווע ברעב, מאשר לאבד את הסיפוק וההנאה שיש לי מכך שאני מלמד אתכם חינם, ללא כל תשלום או תמורה.</verse>
				<verse number="16">אין לי סיבה להתפאר בהטפת הבשורה, שכן זוהי חובתי ואוי לי אם לא אבשר אותה.</verse>
				<verse number="17">אילו הייתי מתנדב מרצוני לשרת את האדון, אולי היה האדון מעניק לי שכר מיוחד. אך מצבי שונה: אלוהים עצמו בחר בי והפקיד בידי את הבשורה, ומשום כך אין לי ברירה.</verse>
				<verse number="18">מהו שכרי בנסיבות אלה? שכרי הוא השמחה והסיפוק שאני מקבל מהפצת הבשורה בחינם, ללא כל גמול ומבלי לדרוש משהו בחזרה.</verse>
				<verse number="19">למצב כזה יש יתרון חשוב מאוד: איני חייב דבר לאיש, כי איש אינו משלם לי שכר. ובכל זאת בחרתי מרצוני החופשי להיות עבד לכולם, כדי שאוכל להביא את בני-האדם לאמונה במשיח.</verse>
				<verse number="20">עם היהודים אני מתנהג כיהודי, כדי שאוכל לרכוש את אמונם ולספר להם על אודות המשיח. אינני מתווכח עם הגרים ששומרים את חוקי התורה, למרות שאיני מסכים איתם, כי ברצוני לעזור להם.</verse>
				<verse number="21">בהיותי בין הגויים אני משתף איתם פעולה, כל עוד איני עושה דבר שנוגד את אמונתי. כך אני רוחש את אמונם ויכול לעזור להם.</verse>
				<verse number="22">בהיותי בין אלה שמצפונם מציק להם על כל דבר קטן, איני מתנהג כ"יודע הכול" ואיני מזלזל בהם. משום כך הם מניחים לי לעזור להם. אתם רואים שאני משתדל למצוא מכנה-משותף עם כל אחד, כדי שאוכל לספר לו על המשיח, וכך יוכל להיוושע.</verse>
				<verse number="23">מדוע אני טורח כל-כך? — כדי שבני-האדם ישמעו את הבשורה, וכדי שאני עצמי אתברך כאשר אראה אותם באים לאמונה במשיח.</verse>
				<verse number="24">ידוע לכם שבכל מרוץ יש מתחרים רבים, אבל רק אחד מנצח וזוכה בפרס. רוצו גם אתם כך במטרה לזכות בפרס.</verse>
				<verse number="25">אם ברצונכם לנצח בתחרות, עליכם להתכחש לעצמכם, ולשכוח את כל מה שעלול להפריע לכם במרוץ.</verse>
				<verse number="26">לכן אני רץ ישר למטרה, ולכל צעד קדימה יש משמעות גדולה. אני נלחם כדי לנצח. אני מתייחס למרוץ ברצינות רבה ובכובד ראש.</verse>
				<verse number="27">אני מקשיח על גופי ככל הספורטאים — אני מאמנו לעשות מה שהוא צריך ולא מה שהוא רוצה. אחרת אני חושש שמא, לאחר שהטפתי לאחרים, אני עצמי אפסל ולא אוכל להשתתף במרוץ.</verse>
			</chapter>
			<chapter number="10">
				<verse number="1">אחים יקרים, אל תשכחו מה קרה לעם ישראל במדבר לפני שנים רבות. אלוהים שלח לפניהם את הענן, אשר שימש להם מורה-דרך, וכולם חצו בשלום את ים-סוף.</verse>
				<verse number="2">כל אחד מהם נטבל בים ובענן למשה מנהיגם.</verse>
				<verse number="3">הם אכלו את האוכל שסיפק להם ה' בדרך על-טבעית,</verse>
				<verse number="4">ושתו מהסלע הרוחני שליווה אותם בכל מסעם. סלע זה היה המשיח!</verse>
				<verse number="5">למרות נפלאות אלה לא שמעו רבים מהם בקול אלוהים, ולכן הענישם והשמידם במדבר.</verse>
				<verse number="6">מקרה זה משמש לנו לקח ואזהרה שאסור לנו לשאוף כמוהם למעשים רעים,</verse>
				<verse number="7">ואף לא לעבוד את האלילים כמו אחדים מהם. הכתובים מספרים לנו שהאנשים אכלו, שתו ורקדו בשעה שהשתחוו לעגל הזהב.</verse>
				<verse number="8">אנו יכולים ללמוד לקח נוסף: אחדים מהגברים בקרב העם קיימו יחסים עם נשים זרות, ומשום כך ה' הענישם והשמיד 23,000 מהם ביום אחד!</verse>
				<verse number="9">אל תעמידו בניסיון את סבלנותו של אלוהים, כמו בני-ישראל, כי ה' שלח נחשים ארסיים שיהרגו בהם.</verse>
				<verse number="10">אל תתלוננו, כמו בני-ישראל, כי זאת הסיבה ששלח את מלאכו להשמידם.</verse>
				<verse number="11">כל הדברים האלה קרו להם כדי ללמד אותנו לקח — להזהירנו שלא נחזור על אותן טעויות. הכול נשמר בכתב כדי שנוכל לקרוא וללמוד מכך.</verse>
				<verse number="12">לכן היזהרו! מי שחושב: "לי זה לא יכול לקרות!" — שלא ישכח את האזהרה הזאת, כי גם הוא עלול להיכשל.</verse>
				<verse number="13">אין כל חדש בשאיפות הרעות שבלבכם; אנשים רבים התנסו בדיוק באותן בעיות זמן רב לפניכם. על כל פיתוי ניתן להתגבר, ואתם יכולים לסמוך על אלוהים שלא יעמיד בפניכם פיתוי שאינכם מסוגלים לעמוד בפניו, שכן הוא הבטיח לכם זאת, ואלוהים מקיים את הבטחותיו. הוא יראה לכם כיצד להיחלץ מכוח הפיתוי ולהחזיק מעמד.</verse>
				<verse number="14">לכן, אחים יקרים, התרחקו מכל עבודת אלילים.</verse>
				<verse number="15">אנשים נבונים אתם; שפטו בעצמכם אם אני צודק או לא:</verse>
				<verse number="16">כאשר אנו מברכים על היין בסעודת-האדון, האם אין זאת אומרת שלכל השותים יש חלק בברכה שבדם המשיח? וכאשר אנו בוצעים את הלחם, האין זאת אומרת שכל הנוטל פרוסה לוקח חלק בברכות שבגוף המשיח?</verse>
				<verse number="17">אנחנו, הרבים, מהווים גוף אחד, כי לכולנו יש חלק בלחם האחד שבצענו.</verse>
				<verse number="18">גם היהודים הלוקחים חלק באכילת הקורבנות מתאחדים במעשה זה.</verse>
				<verse number="19">איני מנסה לומר שעובדי האלילים מקריבים קורבנות לאלילים, ושלקורבנות יש ערך ממשי.</verse>
				<verse number="20">אני מנסה לומר לכם שעובדי האלילים מקריבים את קורבנותיהם לשדים, ואיני רוצה שאיש מכם יתחבר עם השדים.</verse>
				<verse number="21">אינכם יכולים להשתתף בסעודת האדון ובסעודת השטן גם יחד.</verse>
				<verse number="22">מדוע אתם מנסים לעורר את זעמו של אלוהים? האם אתם חזקים ממנו?</verse>
				<verse number="23">אתם אומרים "מותר לעשות הכול", אבל לא הכול טוב בשבילכם. אתם אומרים "מותר לעשות הכול", אך לא הכול מועיל.</verse>
				<verse number="24">אל תחשבו רק על עצמכם; חשבו גם על אחרים ועל מה שטוב בשבילם.</verse>
				<verse number="25">אזי מותר לכם לאכול כל בשר שנמכר לכם בשוק מבלי לעורר שאלות של מצפון.</verse>
				<verse number="26">הלא האדמה וכל טובה שייכים לה', והכול נברא להנאתכם.</verse>
				<verse number="27">אם אדם לא-מאמין מזמין אותך לארוחה, היענה להזמנה (אם אתה רוצה), אכול כל מה שמוגש לפניך ואל תשאל שאלות של מצפון.</verse>
				<verse number="28">אבל אם מישהו יזהירך מראש שאוכל זה הוקרב לאלילים, אל תאכל אותו! למען האיש שהעיר את תשומת לבך ולמען מצפונו.</verse>
				<verse number="29">במקרה כזה רגשותיו חשובים משלך. אל תאמר: "מדוע עלי להתחשב ברגשותיהם של אחרים,</verse>
				<verse number="30">בשעה שאני יכול להודות לאלוהים על המזון וליהנות ממנו? מדוע עלי להניח למישהו לקלקל את הנאתי רק משום שהוא חושב כי טעות בידי?"</verse>
				<verse number="31">מפני שכל מה שאתה עושה, שותה או אוכל צריך להיעשות למען כבוד אלוהים.</verse>
				<verse number="32">לכן אל תהיה מכשול לאיש: ליהודי, לגוי או למאמין המשיחי.</verse>
				<verse number="33">גם אני נוהג כך. אני משתדל לא לפגוע באיש, אלא לעשות מה שמוצא-חן בעיני אחרים ולא בעיני; איני מבקש את טובתי אלא את טובת אחרים, מתוך רצון שייוושעו.</verse>
			</chapter>
			<chapter number="11">
				<verse number="1">לכו בעקבותיי, כשם שאני הולך בעקבות המשיח.</verse>
				<verse number="2">אחים יקרים, אני שמח כל-כך שאתם זוכרים ואף מקיימים את כל מה שלימדתי אתכם.</verse>
				<verse number="3">ברצוני רק להזכירכם שכל איש מאמין נתון למרות המשיח, האישה נתונה למרות האיש, והמשיח נתון למרות אלוהים.</verse>
				<verse number="4">לכן, אדם המסרב להסיר את כובעו בעת תפילה, לימוד או דרשה, מבזה את המשיח.</verse>
				<verse number="5">אך אישה מבזה את ראשה אם היא מתפללת או מתנבאת בציבור בלי לכסות את ראשה, כי זה כמו שהיא מגלחת את שער ראשה.</verse>
				<verse number="6">אישה המסרבת לכסות את ראשה צריכה לגלח את שערה, ואם היא מתביישת להיראות בציבור מגולחת, עליה לכסות את ראשה.</verse>
				<verse number="7">הגבר אינו צריך לכסות את ראשו, כי האישה היא כבוד האיש, וכבוד האלוהים הוא האדם שנברא בצלמו.</verse>
				<verse number="8">אל תשכחו שהאדם הראשון לא נברא מהאישה, אלא האישה הראשונה נבראה מהאדם.</verse>
				<verse number="9">אדם לא נברא למען חוה, כי אם חוה נבראה למען אדם.</verse>
				<verse number="10">לכן צריכה האישה לכסות את ראשה כסימן כניעתה לבעלה, ובגלל המלאכים.</verse>
				<verse number="11">אנו יודעים שאלוהים ברא את הגבר והאישה זה למען זה, והם זקוקים איש לרעהו.</verse>
				<verse number="12">האישה הראשונה נבראה אמנם מהאיש, אך מאותו יום ואילך נולדו כל הגברים מנשים. והגבר והאישה גם יחד נבראו על-ידי אלוהים.</verse>
				<verse number="13">אמרו אתם, האם נאה לאישה להתפלל בציבור ללא כיסוי ראש? [(14-15) ]האין הגיונכם אומר שראש האישה צריך להיות מכוסה? הלא הנשים מתגאות בשיערן, בעוד שגבר בעל שיער ארוך נוטה להתבייש בו.</verse>
				<verse number="14">***</verse>
				<verse number="15">***</verse>
				<verse number="16">אם מישהו מעוניין להתווכח בנושא זה, אני אומר שפשוט אין לנו נוהג אחר, וגם לא בקהילות אחרות.</verse>
				<verse number="17">בהזדמנות זאת ברצוני להתייחס לשמועות המהלכות עליכם. שמעתי שכאשר אתם מתאספים יחד יש ביניכם חילוקי דעות ומריבות.</verse>
				<verse number="18">אנשים רבים סיפרו לי על חילוקי הדעות ועל הוויכוחים שמתנהלים בעת האסיפות שלכם. אני בהחלט נוטה להאמין לחלק מהשמועות,</verse>
				<verse number="19">כי צריכות להיות ביניכם דעות שונות, כדי שאלה מכם הדבקים באמת בכל מחיר יהיו מוכרים לציבור.</verse>
				<verse number="20">כאשר אתם מתאספים יחד, אינכם אוכלים את סעודת-האדון כפי שציוונו המשיח, אלא אתם אוכלים את סעודתכם שלכם.</verse>
				<verse number="21">סיפרו לי כי יש ביניכם כאלה שחוטפים וזוללים את כל האוכל המגיע לידיהם, בלי להשאיר לאחרים, וכך אחדים הולכים לביתם שבעים ושיכורים, ואילו אחרים הולכים לביתם רעבים וצמאים.</verse>
				<verse number="22">מה קורה פה? האם אינכם יכולים לאכול ולשתות בבית, כדי לא לבייש את העניים שאין באפשרותם לקנות אוכל? מה אני יכול לומר על התנהגות כזאת? אני מקווה שאינכם מצפים ממני לטפיחה על השכם בזכות התנהגותכם "הטובה"!</verse>
				<verse number="23">אני חוזר ואומר לכם מה שציווה האדון עצמו בנוגע לסעודה שלו: בערב שבו הוסגר האדון על-ידי יהודה, הוא לקח לחם,</verse>
				<verse number="24">הודה לאלוהים עליו, בצע אותו, הגיש לתלמידיו ואמר: "קחו ואיכלו. זהו גופי המוקרב למענכם. עשו זאת לזיכרוני."</verse>
				<verse number="25">לאחר הסעודה הוא לקח גם את כוס היין ואמר: "כוס זאת מסמלת את הברית החדשה בין אלוהים לביניכם — ברית שנחתמה בדמי. עשו זאת לזיכרוני בכל פעם שתשתו."</verse>
				<verse number="26">כי בכל פעם שאתם אוכלים את הלחם הזה ושותים מהכוס הזאת, אתם מזכירים את מותו למעננו. עשו זאת עד שובו אלינו.</verse>
				<verse number="27">כל האוכל מהלחם הזה והשותה מכוס האדון ללא כבוד ויראה, יואשם בחטא נגד גוף המשיח ודמו.</verse>
				<verse number="28">על כל אחד לבחון את עצמו לפני שיאכל מן הלחם וישתה מן היין,</verse>
				<verse number="29">כי כל מי שאוכל מן הלחם ושותה מן היין ללא כבוד ויראה, ובלי לייחס חשיבות רבה למות המשיח, מקל בערכו של המשיח ומבזה את גופו, ומשום כך אלוהים ישפוט אותו.</verse>
				<verse number="30">זאת למעשה הסיבה לכך שרבים מכם חלשים וחולים ויש אפילו שמתו.</verse>
				<verse number="31">ברם אם תבחנו את עצמכם בזהירות לפני סעודת האדון, לא תישפטו ולא תיענשו.</verse>
				<verse number="32">דעו לכם שאם ה' שופט ומעניש אותנו, הוא עושה זאת כדי שלא נישפט עם אנשי העולם.</verse>
				<verse number="33">לפיכך, אחים יקרים, כשנפגשים אתם לסעודת האדון חכו איש לרעהו;</verse>
				<verse number="34">מי שרעב, מוטב שיאכל בבית לפני בואו, כדי שלא יביא משפט על עצמו. את שאר הדברים שרציתי לומר אומר לכם פנים אל פנים, כשאבוא אליכם.</verse>
			</chapter>
			<chapter number="12">
				<verse number="1">אחים יקרים, כדי למנוע אי-הבנות, הייתי רוצה לכתוב לכם על המתנות והכישרונות המיוחדים שמעניק רוח הקודש לכל אחד מאיתנו.</verse>
				<verse number="2">אתם זוכרים ודאי כי לפני שהאמנתם במשיח עברתם מאליל לאליל אולם אף אחד מהם לא היה מסוגל להוציא הגה מפיו.</verse>
				<verse number="3">אילו עתה פוגשים אתם אנשים רבים שטוענים שהם מנבאים בשם ה'. כיצד תוכלו לדעת אם הם נביאי שקר או נביאי אמת? ובכן, דעו לכם שאיש אינו יכול לדבר ברוח הקודש ולחרף את המשיח, ואיש אינו יכול לקרוא לישוע "אדון" (ובאמת להתכוון לכך) אלא בעזרת רוח הקודש.</verse>
				<verse number="4">אותו רוח הקודש מעניק לכל אחד מאיתנו מתנות וכישרונות שונים ורבים.</verse>
				<verse number="5">אך כל השירותים השונים והרבים נועדו לשרת אדון אחד — ישוע המשיח!</verse>
				<verse number="6">פעולות שונות ורבות נעשות בנו ובאמצעותנו על-ידי אלוהינו היחיד.</verse>
				<verse number="7">רוח הקודש מגלה את כוחו של ה' בכל אחד מאיתנו לתועלת הקהילה כולה.</verse>
				<verse number="8">רוח הקודש מעניק לאחד כישרון לייעץ חכמה, ואותו רוח הקודש מעניק לאחר דבר דעת בהתגלות.</verse>
				<verse number="9">לזה הוא מעניק אמונה חזקה במיוחד, ולזה - את המתנה לרפא חולים.</verse>
				<verse number="10">יש שניתן להם הכוח לחולל נסים, ויש שניתנים להם הכישרון והמתנה לנבא. לאחרים הוא העניק את היכולת והכישרון להבדיל בין נביאי שקר לנביאי אמת. יש אנשים שמסוגלים לדבר בשפות זרות שלא למדו מעולם, ואחרים (שאף הם לא למדו שפות אלה) מסוגלים לפרש אותן.</verse>
				<verse number="11">אותו רוח הקודש מעניק לנו את כל המתנות והכישרונות האלה לפי ראות עיניו.</verse>
				<verse number="12">כשם שגופנו מורכב מאיברים רבים, כך מורכב גם "גוף" המשיח.</verse>
				<verse number="13">כל אחד מאיתנו הוא חלק מגוף המשיח: יש בינינו יהודים, גויים, עבדים ובני-חורין, אולם רוח הקודש איחד את כולנו לגוף אחד; כולנו נטבלנו לגוף המשיח ברוח אחד — הלא הוא רוח הקודש ששוכן בכולנו.</verse>
				<verse number="14">אכן, הגוף מורכב מאיברים רבים, ולא רק מאיבר אחד.</verse>
				<verse number="15">נניח שהרגל תאמר: " איני שייכת לגוף, כי אינני יד!" האם היא באמת אינה שייכת לגוף?</verse>
				<verse number="16">או אם האוזן תאמר: "אינני שייכת לגוף, כי אני רק אוזן ולא עין!" האם היא באמת אינה שייכת לגוף?</verse>
				<verse number="17">אילו היה כל הגוף עין, כיצד יכולנו לשמוע? או אילו היה כל הגוף אוזן אחת גדולה, כיצד יכולנו להריח?</verse>
				<verse number="18">אולם תודה לאל על שברא איברים רבים ושונים לגופנו, ועל שקבע כל איבר במקומו המתאים.</verse>
				<verse number="19">תארו לעצמכם מה מצחיק היה מראנו אילו גופנו היה איבר אחד בלבד!</verse>
				<verse number="20">מסיבה זו ברא אלוהים איברים רבים שמרכיבים גוף אחד.</verse>
				<verse number="21">העין אינה יכולה לומר ליד: "איני זקוקה לך," והראש אינו יכול לומר לרגליים: "לכו לשלום, איני צריך אתכן יותר."</verse>
				<verse number="22">איברי הגוף הנראים חלשים ופחותי ערך הם למעשה החשובים ביותר.</verse>
				<verse number="23">אנו מייחסים יותר כבוד לאיברים שנראים חסרי חשיבות, ומסתירים מאחרים את האיברים שאינם צריכים להיראות,</verse>
				<verse number="24">כי האיברים הגלויים לעין אינם דורשים אותה צניעות. אלוהים ברא את גופנו כך שנעניק יותר כבוד ותשומת לב לאיברים הנראים חסרי-חשיבות,</verse>
				<verse number="25">כדי למנוע מריבות ומחלוקות בין האיברים, וכדי שכל אחד ידאג לשני במידה שווה.</verse>
				<verse number="26">אם איבר אחד סובל, כל האיברים סובלים איתו; אם איבר אחד מכובד, כל האיברים האחרים שמחים איתו.</verse>
				<verse number="27">אני מנסה לומר לכם שכל אחד מכם הוא איבר נפרד וחיוני, אבל כולכם יחד הינכם גוף המשיח.</verse>
				<verse number="28">לפניכם רשימה של מספר איברים שנתן אלוהים לקהילה: - שליחים, - נביאים שמטיפים את דבר ה', - מורים, - עושי ניסים ונפלאות, - מרפאי חולים, - אנשים שעוזרים לזולת, - מנהיגים, -אנשים שמדברים בשפות שלא למדו מעולם.</verse>
				<verse number="29">האם כולם שליחים? האם כולם מטיפים? כולם מורים? כולם מחוללים ניסים ונפלאות?</verse>
				<verse number="30">האם כולם יכולים לרפא את החולים? האם אלוהים מעניק לכולנו את מתנת הדיבור בשפה שלא למדנו מעולם? האם כל אחד מאיתנו מסוגל לתרגם את דברי המדברים בשפות?</verse>
				<verse number="31">השתדלו להשיג את המתנות המועילות ביותר. עתה ברצוני לספר לכם על דבר אחר העולה בערכו על כל המתנות האלה גם יחד.</verse>
			</chapter>
			<chapter number="13">
				<verse number="1">אילו ידעתי את כל השפות, אפילו את שפת מלאכי השמים, אך לא הייתה בי אהבה, הייתי מרעיש כמצלתיים.</verse>
				<verse number="2">אילו ניתנה לי מתנת הנבואה ויכולתי לדעת את כל הסודות, אך לא הייתה בי אהבה, לא הועלתי מאומה. גם אם יעניק לי אלוהים אמונה רבה עד שאוכל לצוות על ההרים לזוז ממקומם, אולם אין בי אהבה, אין לי ערך רב ומוטב שאשתוק.</verse>
				<verse number="3">אם אתן את כל רכושי לעניים, ואף אקריב את חיי למען המשיח והבשורה, אבל אין בי אהבה, אין כל ערך למעשי.</verse>
				<verse number="4">האהבה טובת-לב וסבלנית מאוד, אינה קנאית ואינה גאוותנית.</verse>
				<verse number="5">האהבה אינה גסה ואינה אנוכית, אינה נוחה לכעוס ואינה נוחה להיעלב. האהבה מוותרת. היא אינה שומרת טינה ולא חושבת רעה על אחרים.</verse>
				<verse number="6">האהבה אינה שמחה באי-צדק, אלא שמחה בצאת האמת לאור.</verse>
				<verse number="7">האהבה נושאת הכול, מאמינה בכול, מקווה לכול וסובלת הכול.</verse>
				<verse number="8">יבוא יום שתילקחנה מאיתנו כל המתנות שהעניק לנו אלוהים, כולל נבואות ודיבור בשפות לא-ידועות, אולם האהבה תישאר לנצח!</verse>
				<verse number="9">על אף כל המתנות והכישרונות אנו יודעים עתה מעט מאוד; אפילו הדוברים המוכשרים ביותר אינם יודעים הרבה.</verse>
				<verse number="10">אך עם בוא המשיח תיעלמנה כל המתנות האלה, כי לא נזדקק להן יותר; המשיח ישלים בנו את כל הדרוש.</verse>
				<verse number="11">בהיותי ילד התנהגתי וחשבתי כילד; כאשר הייתי לאיש השתנו מחשבותיי והתבגרו, ולכן הנחתי לענייני הילדות.</verse>
				<verse number="12">מצבנו הנוכחי דומה: בשלב זה אנו יכולים לראות את אלוהים ולהבינו באופן מוגבל בלבד, כאילו שאנו מביטים מבעד לעדשה מטושטשת. אך יבוא יום שנראהו פנים אל פנים בכל הדרו. עתה אני יודע מעט מאוד ולא הכול ברור לי, אולם בבואו יתבהר הכול ויתברר, ואכיר אותו כשם שהוא מכיר אותי.</verse>
				<verse number="13">לסיכום, שלושה דברים יישארו לעולם: אמונה, תקווה ואהבה, והחשובה מכל היא האהבה.</verse>
			</chapter>
			<chapter number="14">
				<verse number="1">טפחו את האהבה, אך השתדלו להשיג גם את שאר המתנות הרוחניות שמעניק רוח הקודש, ובמיוחד את מתנת הנבואה, שהיא היכולת והכישרון ללמד את דבר ה'.</verse>
				<verse number="2">אם קיבלת את מתנת הדיבור בשפה שלא למדת, אתה יכול לדבר רק אל אלוהים ולא אל חברי הקהילה, שאינם מסוגלים להבין שפה זאת. אתה אמנם תדבר בהשראת רוח הקודש, אך לאחרים יישמע הדבר כסודות.</verse>
				<verse number="3">לעומת זאת, המנבא מדבר בשם אלוהים, וכך הוא עוזר לאחרים להתחזק באמונה, מעודד ומנחם אותם.</verse>
				<verse number="4">אדם שמדבר "בשפות" עוזר לעצמו להתחזק באמונה, ואילו מי שמתנבא עוזר לכל הקהילה להיבנות.</verse>
				<verse number="5">הלוואי שכולכם תדברו בשפות זרות, אבל יותר מזה, הלוואי שכולכם תנבאו. כי חשוב יותר להטיף את דבר אלוהים מאשר לדבר בשפות לא-ידועות, אלא אם תוכלו לתרגם את הנאמר כדי שכל השומעים יבינו.</verse>
				<verse number="6">אחי היקרים, אם אני עצמי אבוא ואדבר אליכם בשפה שאינכם מבינים, מה אועיל לכם? לעומת זאת, אם אדבר אליכם בשפתכם ואספר לכם מה אמר לי אלוהים, מה אני יודע, אם אני אנבא, או אלמד מה כתוב בכתבי-הקודש — הרי שאעזור לכם להתחזק באמונה.</verse>
				<verse number="7">אם איננו מדברים עברית פשוטה וברורה, איש לא יבין מה אנחנו רוצים. קחו למשל את החליל והכינור — אם אין הם משמיעים צלילים ברורים ומדויקים, איש לא יוכל לזהות את המנגינה המנוגנת.</verse>
				<verse number="8">אם בעת מלחמה לא יתקע המחצצר את התרועה המוסכמת, כיצד יידעו החיילים שהם נקראים למלחמה?</verse>
				<verse number="9">כך גם לגבי דיבור בשפות לא-ידועות: אם אתה מדבר אל מישהו בשפה שאינו מבין, כיצד יוכל לנחש מה אתה אומר? אתה כאילו מדבר אל הקיר!</verse>
				<verse number="10">יש בעולם מאות שפות שונות, וכל אחת מהן טובה ושימושית... לאלה שמבינים אותן,</verse>
				<verse number="11">אך לי אין כל תועלת בהן. לכן, אדם שיפנה אלי באחת השפות האלה יהיה לגבי זר לגמרי — אני לא אבין אותו, והוא לא יבין אותי.</verse>
				<verse number="12">מאחר שאתם באמת שואפים למתנות הרוחניות, בקשו מרוח הקודש את המתנות המועילות ביותר לקהילה כולה.</verse>
				<verse number="13">מי שמדבר בשפה לא-ידועה צריך להתפלל בעד היכולת לתרגם שפה זו, כדי שיוכל לשתף את האחרים ולהסביר להם מה אמר.</verse>
				<verse number="14">הרי אם אני מתפלל בשפה שאיני מבין, רוחי אמנם מתפלל, אך איני יודע מה אני אומר.</verse>
				<verse number="15">כיצד אני פותר את הבעיה? אני מדבר בשפה לא-ידועה וגם בשפתי הרגילה המוכרת לכולם; אני שר בשפה זרה וגם בשפתי הרגילה.</verse>
				<verse number="16">אם אתם מהללים את אלוהים רק בשפה לא-ידועה, אלה שאינם מבינים אתכם לא יוכלו להלל את ה' ולהודות לו יחד אתכם. כיצד יוכלו להצטרף אליכם ולהלל את ה' בשעה שאינם יודעים מה אתם אומרים?</verse>
				<verse number="17">אתם אמנם מהללים את ה', אולם הדבר אינו מועיל ואינו עוזר לאחרים.</verse>
				<verse number="18">אני מודה לאלוהים על שאני מדבר "בשפות" יותר מכל אחד מכם.</verse>
				<verse number="19">אך בציבור אני מעדיף לומר חמש מילים מובנות שיעזרו לכולם, מאשר עשרת-אלפים מילים בשפה שאינה מוכרת לאיש.</verse>
				<verse number="20">אחי היקרים, אל תהיו ילדותיים במחשבותיכם והבנתכם. היו תמימים כילדים בכל הנוגע למעשים רעים, אולם בכל הקשור לעניינים רציניים כאלה, היו נבונים והתנהגו כמבוגרים.</verse>
				<verse number="21">כתוב בכתבי-הקודש, שאלוהים ידבר אל העם הזה בשפות זרות, אבל גם אז לא יקשיב העם לה'.</verse>
				<verse number="22">מכאן אתם רואים שדיבור בשפה זרה ולא-ידועה אינו עוזר לאנשים להאמין. אך הנבואה עוזרת לאנשים להאמין.</verse>
				<verse number="23">אם יבואו לקהילתכם אורחים או לא-מאמינים ויראו את כולכם מדברים בשפות זרות ולא מוכרות, מה יחשבו? הם יחשבו שיצאתם מדעתכם!</verse>
				<verse number="24">בעוד שאם תטיפו את דבר ה', גם האורח וגם הלא-מאמין שיבקרו בקהילתכם ישמעו ויבינו. יתכן מאוד שדבר אלוהים יגע בלבם, יוכיח אותם בחטאם,</verse>
				<verse number="25">ותוך כדי הקשבה לדבר ה' יתרכך לבם, והם יכרעו ברך לפני ה' ויודו כי אלוהים באמת נמצא בינינו.</verse>
				<verse number="26">לסיכום: כשתתאספו יחד, אחד ישיר, שני ילמד, שלישי יגלה חזון מיוחד מאלוהים, רביעי ידבר בשפה לא-ידועה, חמישי יפרש בקול רם את השפה הלא-ידועה, אולם זכרו: כל מה שנעשה צריך להועיל לכולם, לחזק ולבנות את כולם באדון.</verse>
				<verse number="27">בכל אסיפה מותר רק לשניים או שלושה איש לדבר בשפות לא-ידועות; עליהם לדבר זה לאחר זה, ומישהו חייב לתרגם את דבריהם.</verse>
				<verse number="28">אם אין בקהל מי שמסוגל לתרגם, אסור להם לדבר בקול רם; עליהם לדבר בלחש לעצמם ולאלוהים, ולא לציבור. [(29-30) ]שניים או שלושה נביאים ידברו — זה לאחר זה וכל האחרים יקשיבו. אולם אם בשעה שאחד מדבר אדם אחר מקבל חזון מאלוהים, על הראשון להפסיק ולהניח לשני לדבר.</verse>
				<verse number="29">***</verse>
				<verse number="30">***</verse>
				<verse number="31">בדרך זאת כל מי שמקבל חזון או נבואה מה' יוכל לדבר — אחד-אחד — וכולם ילמדו, יתעודדו ויתחזקו.</verse>
				<verse number="32">אל תשכחו כי האנשים שמביאים אליכם את דבר אלוהים מסוגלים לשלוט בעצמם ולחכות בסבלנות בתור!</verse>
				<verse number="33">אלוהים אינו אלוהי מהומה אלא שלום. כנהוג בכל הקהילות,</verse>
				<verse number="34">על הנשים לשתוק בעת אסיפות הקהילה; אסור להן להשתתף בשיחה, כי עליהן להיכנע לגברים, כפי שמלמדים אותנו הכתובים.</verse>
				<verse number="35">אם יש להן שאלות, שתשאלנה את הבעלים בבית, כי לא נאה לאישה להביע את דעתה באסיפות הקהילה.</verse>
				<verse number="36">האם אינכם מסכימים איתי? האם אתם חושבים שאתם בעצמכם המצאתם את הכתובים? או האם אתם לבדכם מבינים את הכתובים?</verse>
				<verse number="37">אם מישהו חושב שהוא נביא או רוחני, אז שיכיר בכך שהדברים שאני כותב הם מצוות האדון.</verse>
				<verse number="38">אך אם מישהו לא יכיר בכך, אז לא יוכר בו.</verse>
				<verse number="39">אם כן, אחי היקרים, השתדלו להשיג את מתנת הנבואה, ואל תאסרו את הדיבור בשפות לא-ידועות.</verse>
				<verse number="40">על כל פנים, כל מה שאתם עושים עשו תוך שמירה על הסדר והטעם הטוב.</verse>
			</chapter>
			<chapter number="15">
				<verse number="1">אחי, ברצוני להזכיר לכם את הבשורה שהבאתי לכם — אותה בשורה שקיבלתם בשמחה ושאתם עדיין מאמינים בה.</verse>
				<verse number="2">בשורה זאת היא המושיעה אתכם, אם אתם עדיין מאמינים בה, אלא אם כן מעולם לא האמנתם בה באמת.</verse>
				<verse number="3">סיפרתי לכם כל מה שסופר לי, ודברים אלה הם בעלי חשיבות ראשונה במעלה: שהמשיח מת בעד חטאינו, כפי שניבאו הכתובים,</verse>
				<verse number="4">שהוא נקבר, ושלאחר שלושה ימים קם לתחייה כפי שחזו הנביאים.</verse>
				<verse number="5">המשיח נראה לכיפא, לאחר מכן נראה לשנים-עשר התלמידים.</verse>
				<verse number="6">הוא נגלה גם ליותר מחמש-מאות מאמינים שהתאספו יחד. רובם עדיין חיים ויכולים להעיד על כך, ואחדים מהם כבר מתו.</verse>
				<verse number="7">אחר כך נראה המשיח ליעקב אחיו ולכל השליחים.</verse>
				<verse number="8">לאחר שנראה אל כל האחרים הוא נראה לבסוף גם אלי, כאל מי שלא נולד בזמנו.</verse>
				<verse number="9">כי אני השליח הקטן מכולם בחשיבותו, ולמעשה איני ראוי כלל להיקרא "שליח", שכן לפני בואי לאמונה רדפתי את קהילת אלוהים והטרדתי אותה.</verse>
				<verse number="10">אולם בזכות טוב-לבו וחסדו של אלוהים אני היום מה שאני. חסדו בהחלט לא היה לשווא, כי פעלתי יותר מכל השליחים האחרים — כלומר, לא אני פעלתי, אלא אלוהים הוא שפעל דרכי.</verse>
				<verse number="11">בעצם לא חשוב מי פעל יותר, הם או אני; העיקר שבישרנו לכם את הבשורה ושאתם האמנתם.</verse>
				<verse number="12">איני מבין אתכם! אם אתם מאמינים שהמשיח קם מן המתים, מדוע אינכם מאמינים בתחיית-המתים?</verse>
				<verse number="13">אם אין תחייה למתים, הרי שגם המשיח לא קם לתחייה, כלומר, הוא עדיין מת!</verse>
				<verse number="14">ואם המשיח עדיין מת, אין כל ערך למה שסיפרנו לכם, וביטחונכם בה' חסר יסוד ותקווה.</verse>
				<verse number="15">מכאן גם משתמע שכולנו, השליחים, שקרנים. כי סיפרנו לכם שאלוהים הקים את ישוע מן המתים — דבר שאינו אפשרי אם המתים אינם יכולים לקום לתחייה.</verse>
				<verse number="16">ואם המתים אינם יכולים לקום לתחייה אזי גם המשיח לא קם, והוא עדיין מת.</verse>
				<verse number="17">אם המשיח עדיין מת, איזה ערך יש לאמונתכם שה' הושיע אתכם? אתם עדיין משועבדים לחטא וצפויים לעונש!</verse>
				<verse number="18">במקרה כזה, כל המאמינים שכבר מתו הם בעצמם אבודים.</verse>
				<verse number="19">ואם אנו מאמינים ומקוים במשיח רק בעולם הזה, אומללים אנו מכל אדם!</verse>
				<verse number="20">אולם תודה לאל על כך שהמשיח אכן קם מן המתים! הוא היה הראשון מבין הרבים שיקומו לתחייה יום אחד.</verse>
				<verse number="21">כשם שהמוות בא לעולם בעקבות חטאו של אדם אחד — האדם הראשון — כך באה גם תחיית המתים לעולם על-ידי אדם אחד — המשיח.</verse>
				<verse number="22">כולנו עתידים למות בגלל השתייכותנו למין האנושי והחוטא של אדם, והעונש על החטא הוא מוות. אך השייכים למשיח יקומו לתחייה.</verse>
				<verse number="23">כל אחד יקום בתורו: המשיח היה הראשון שקם לתחייה, וכאשר ישוב אלינו, יקומו גם כל המאמינים השייכים לו.</verse>
				<verse number="24">לאחר מכן יבוא הקץ — לאחר שהמשיח יכרית ויכניע את כל האויבים, הכוחות והשלטונות, ויחזיר את המלכות לאלוהים אביו.</verse>
				<verse number="25">כי המשיח ימלוך עד שיכניע לרגליו את כל אויביו,</verse>
				<verse number="26">והאויב האחרון שיכניע יהיה המוות.</verse>
				<verse number="27">אלוהים אביו העניק לו שלטון וסמכות על הכול, חוץ מאשר על אלוהים עצמו שהוא נותן הכוח.</verse>
				<verse number="28">לאחר שינצח המשיח את כל אויביו הוא ייכנע לשלטון אביו, כדי שהאלוהים אשר העניק לו את הניצחון על הכול יישאר מעל לכול.</verse>
				<verse number="29">אם המתים לא יקומו לתחייה, מה התועלת במעשה האנשים שנטבלים בשם המתים? איזה ערך יש למעשה כזה, אם אינכם מאמינים שיום אחד יקומו המתים לתחייה?</verse>
				<verse number="30">מלבד זאת, למה לנו לסכן את חיינו כל הזמן?</verse>
				<verse number="31">הלא יודעים אתם שאני מסכן את חיי בכל יום; זוהי עובדה ממש כמו העובדה שאני גאה מאוד בהתפתחותכם הרוחנית.</verse>
				<verse number="32">לשם מה נלחמתי בחיות הפרא — באנשי אפסוס — האם רק למען תועלתי בעולם הזה? אם לא נקום לתחייה לאחר מותנו, מה יש לנו להפסיד? הבה "נהנה מהחיים, נאכל ונשתה כי מחר נמות!"</verse>
				<verse number="33">התרחקו מאנשים שחיים כך. אם תקשיבו להם, תושפעו מהם ותנהגו כמוהם.</verse>
				<verse number="34">חשבו בהגיון ובתבונה והפסיקו לחטוא. עליכם להתבייש על שיש ביניכם אנשים שאינם מאמינים באלוהים ואף פעם לא האמינו — הם רק מעמידים פנים!</verse>
				<verse number="35">אם ישאל מישהו: "כיצד יוכלו המתים לקום לתחייה? כיצד ייראו? איזה גוף יהיה להם?"</verse>
				<verse number="36">השאלה אמנם טיפשית, אך את התשובה תמצאו. כשאתה טומן זרע באדמה, הוא לא יצמח עד שלא תקברהו תחילה.</verse>
				<verse number="37">הגבעול הירקרק שצומח מהזרע שונה בצורתו מהזרע שזרעת, כי הרי טמנת באדמה זרע קטנטן ויבש,</verse>
				<verse number="38">ואלוהים העניק לו גוף חדש כפי בחירתו. לכל זרע יש גוף שונה.</verse>
				<verse number="39">כשם שיש זרעים שונים וצמחים שונים, כך יש גם מינים שונים של בשר וגוף. בני-אדם, חיות, דגים וציפורים — לכל אחד יש בשר אחר וגוף אחר.</verse>
				<verse number="40">למלאכים בשמים יש גוף השונה משלנו, וגם היופי וההדר שלהם הוא ממין אחר שאינו דומה לשלנו.</verse>
				<verse number="41">היופי וההוד של השמש שונה מזה של הירח והכוכבים, ולכל כוכב יש יופי וזוהר משלו.</verse>
				<verse number="42">כך גם גופנו, שהוא בר-מיתה, שונה מהגוף שנקבל לאחר תחיית המתים, כי גופנו החדש יהיה בן-אלמוות!</verse>
				<verse number="43">עכשיו נוטה גופנו לחלות ולמות, אך כשנקום לתחייה הוא יהיה מלא כוח וגבורה.</verse>
				<verse number="44">עד המוות גופנו הוא גוף אנושי — בשר ודם; אולם בתחיית המתים הוא יהיה גוף רוחני על-טבעי.</verse>
				<verse number="45">כתבי-הקודש מספרים לנו: "ויהי האדם הראשון לנפש חיה." כלומר, לאדם חי, ואילו האדם האחרון (המשיח) — לרוח שמעניק חיים.</verse>
				<verse number="46">מכאן אתם רואים שה' מעניק תחילה גוף פיזי, ולאחר מכן גוף רוחני.</verse>
				<verse number="47">האדם הראשון נברא מעפר האדמה, ואילו המשיח בא מהשמים.</verse>
				<verse number="48">לכל בני-האדם יש גוף בשר ודם שנברא מעפר, כמו לאדם הראשון; אולם לכל מי ששייך למשיח יהיה גוף על-טבעי כמו למשיח.</verse>
				<verse number="49">כשם שלכל אחד מאיתנו יש גוף כמו לאדם הראשון, כך יום אחד יהיה לכולנו גוף כמו למשיח.</verse>
				<verse number="50">אני רוצה לומר לכם, אחים יקרים, שבשר ודם לא יוכל לרשת את מלכות האלוהים, כי בר-חלוף אינו יכול לרשת את הנצח ולשלוט בו.</verse>
				<verse number="51">ברצוני לגלות לכם סוד נפלא: לא כולנו נמות, אבל לכולנו יהיה גוף אחר.</verse>
				<verse number="52">הכול יתרחש במהירות הבזק, כהרף עין! כאשר תישמע תקיעת השופר האחרון מן השמים, כל המאמינים שמתו יקומו לתחייה בגוף חדש שאינו בר-מיתה, ואלה מאיתנו שחיים עדיין יקבלו גוף חדש לגמרי.</verse>
				<verse number="53">כי גוף הבשר שיש לנו עתה ישתנה ויהפוך לגוף רוחני ונצחי.</verse>
				<verse number="54">כאשר כל זה יתרחש, יתקיים הכתוב: "המוות נוצח!" [(55-56) ]מוות, היכן ניצחונך? היכן עוקצך? החטא — העוקץ שגרם למוות — ייעלם, והתורה המצביעה על חטאינו שוב לא תשפוט אותנו.</verse>
				<verse number="55">***</verse>
				<verse number="56">***</verse>
				<verse number="57">כל השבח והתהילה לאלוהים אבינו, על אשר עשה אותנו למנצחים על-ידי ישוע המשיח אדוננו.</verse>
				<verse number="58">ובכן, אחים יקרים, הואיל והניצחון מובטח לנו, התחזקו, התעודדו ואל תתייאשו, כי יודעים אתם שכל עמלכם למען האדון אינו לשווא.</verse>
			</chapter>
			<chapter number="16">
				<verse number="1">באשר לכסף שאתם אוספים למען המאמינים שמקדישים את כל זמנם לשירות האדון, הייתי רוצה מאוד שתנהגו כפי שביקשתי מהקהילה בגלטיא.</verse>
				<verse number="2">מדי שבת על כל איש להפריש תרומה מסוימת מהסכום שהרוויח באותו שבוע, כל אחד בהתאם למשכורתו. אל תחכו עד שאבוא אליכם, כדי שלא יהיה צורך לאסוף את הכסף בבואי.</verse>
				<verse number="3">כשאבוא אליכם תבחרו שליחים נאמנים, ואני אשלח בידם את מתנתכם הנדיבה בצירוף מכתב לירושלים.</verse>
				<verse number="4">אם אצטרך גם אני ללכת, נלך כולנו יחד.</verse>
				<verse number="5">אבוא לבקר אתכם לאחר ביקורי הקצר במקדוניה.</verse>
				<verse number="6">יתכן שאשאר אצלכם זמן מה, אולי אפילו למשך כל החורף. בתום ביקורי תוכלו ללוות אותי ליעד הבא במסעי.</verse>
				<verse number="7">הפעם איני רוצה לערוך אצלכם ביקור חטוף בלבד ומיד להמשיך הלאה; אם ירצה השם, ברצוני להישאר איתכם זמן מה.</verse>
				<verse number="8">אשאר באפסוס עד חג השבועות,</verse>
				<verse number="9">כי יש לי כאן הזדמנות טובה לבשר את הבשורה; הדלת פתוחה לרווחה והאפשרויות רבות, אך... גם האויבים רבים.</verse>
				<verse number="10">אם טימותיוס יבוא אליכם, אנא, קבלוהו יפה ותנו לו להרגיש כמו בבית, שכן הוא עובד למען האדון, כמוני.</verse>
				<verse number="11">אל תניחו לאיש לבוז לו (בגלל גילו הצעיר), כי אני רוצה שייהנה מביקורו אצלכם. שילחוהו בשלום, כי אני מצפה לשובו יחד עם האחים האחרים.</verse>
				<verse number="12">התחננתי לפני אפולוס שיבוא לבקר אתכם יחד עם האחים האחרים, אך הוא חשב כי אין זה רצון האלוהים שיבקר אתכם דווקא עתה. הוא הבטיח לבקר אתכם בהזדמנות הקרובה.</verse>
				<verse number="13">היזהרו מסכנות רוחניות, היו נאמנים לאדון, התעודדו והתחזקו,</verse>
				<verse number="14">ועשו כל דבר באהבה.</verse>
				<verse number="15">האם אתם זוכרים את סטפנוס ובני-משפחתו? הם היו המאמינים הראשונים בכל יוון, והקדישו את חייהם לעזור למאמינים המשיחיים באשר הם ולשרתם.</verse>
				<verse number="16">לכן אני מבקש מכם לשמוע בקולם ולעזור להם כמיטב יכולתכם. עזרו גם לשאר המאמינים העובדים קשה כמוהם למען האדון, משום שהקדישו את חייהם לעבודה הנפלאה הזאת.</verse>
				<verse number="17">אני ממש מאושר שסטפנוס, פורטונטוס ואכיקוס באו לבקר כאן, כי הם מילאו את מקומכם ועזרו לי בחסרונכם.</verse>
				<verse number="18">הם שימחו ועודדו אותי בצורה נפלאה, ואני בטוח שגם אתכם הם עודדו. אני מקווה שאתם מעריכים את עבודתם של אנשים נפלאים אלה.</verse>
				<verse number="19">הקהילות כאן באסיה שולחות לכם דרישת שלום. עקילס, פריסקילא והמאמינים המתאספים בביתם מוסרים לכם דרישת שלום חמה מכל הלב.</verse>
				<verse number="20">כל החברים והידידים כאן ביקשו ממני למסור לכם דרישת שלום. כאשר אתם מתכנסים יחד, ברכו איש את רעהו לשלום בנשיקה קדושה.</verse>
				<verse number="21">את המילים האחרונות במכתב זה אני כותב בכתב ידי:</verse>
				<verse number="22">ארור מי שאינו אוהב את האדון! מרן-אתא — חזור במהרה, אדון ישוע!</verse>
				<verse number="23">חסדו של ישוע ואהבתו ינוחו עליכם.</verse>
				<verse number="24">אני שולח את אהבתי לכולכם, כי כולנו שייכים לישוע המשיח. — אמן.</verse>
			</chapter>
		</book>
		<book number="47">
			<chapter number="1">
				<verse number="1">מאת פולוס, שליח ישוע המשיח לפי רצון אלוהים, ומאת אחינו טימותיוס. אל המאמינים המשיחיים בקורינתוס וביוון כולה.</verse>
				<verse number="2">מי ייתן שהאלוהים אבינו וישוע המשיח אדוננו יברך כל אחד מכם ויעניק לכם שלום.</verse>
				<verse number="3">הבה נברך את האלוהים אבי המשיח אדוננו, שכן הוא מקור ואב הרחמים, שמנחם ומעודד אותנו בצרותינו.</verse>
				<verse number="4">אלוהים מנחם אותנו בצרותינו, על-מנת שבאותו אופן נעזור גם אנחנו למתנסים בצרות שעברו עלינו.</verse>
				<verse number="5">שכן ככל שאנו מרבים לסבול למען המשיח, כך הוא ירבה לעודדנו ולנחמנו.</verse>
				<verse number="6">אם אנחנו סובלים, הרי שזה למען נחמתכם וישועתכם; אם אנחנו מנוחמים, הרי שזה למען נחמתכם: להראות לכם מניסיוננו כיצד ינחם אלוהים גם אתכם כשתתנסו בסבלנו.</verse>
				<verse number="7">אין לנו ספק שאם עליכם לסבול כמונו, הרי שגם תנוחמו כמונו.</verse>
				<verse number="8">אחים יקרים, ברצוננו להזכיר לכם את דבר הצרות שעברו עלינו באסיה. המשא והלחצים היו כבדים מנשוא, עד כי לא האמנו שנישאר בחיים.</verse>
				<verse number="9">חשנו שנגזר עלינו דין מוות, אך הדבר נועד ללמדנו שאל לנו לבטוח בעצמנו, אלא רק באלוהים המחיה את המתים.</verse>
				<verse number="10">אלוהים אכן הצילנו ממוות נורא, ואנו בטוחים שאף יוסיף להצילנו.</verse>
				<verse number="11">אך על כולכם להתפלל בעדנו, כי ככל שירבו המתפללים למען ביטחוננו, כן ירבו המודים לאלוהים כשיענה לתפילותיכם.</verse>
				<verse number="12">אנו גאים בעובדה שתמיד התנהגנו בתם ויושר, בוטחים באלוהים ולא בעצמנו. גם איתכם נהגנו כך! [(13-14) ]מכתבי היו כנים ולא כתבתי דבר בין השורות. ואם כי עדיין אינכם מכירים אותי היטב (אני מקווה שבקרוב תטיבו להכירני), אנא, השתדלו להתגאות בי, כשם שאני אתגאה בכם ביום שובו של ישוע אדוננו. [(15-16) ]הואיל ולא הטלתי ספק בביטחונכם והבנתכם, החלטתי לבקרכם בדרכי למקדוניה ובשובי משם, כדי שאהיה לכם לברכה כפולה וכדי שתשלחוני ליהודה.</verse>
				<verse number="13">***</verse>
				<verse number="14">***</verse>
				<verse number="15">***</verse>
				<verse number="16">***</verse>
				<verse number="17">ודאי תשאלו מדוע שיניתי את דעתי; האם נהגתי בפזיזות? או האם נהגתי באנוכיות ואמרתי "כן" כשהתכוונתי ל"לא"?</verse>
				<verse number="18">חס וחלילה! כשם שאלוהים מהימן כך לא נהגתי בקלות ראש. כשאני אומר "כן" אני מתכוון לכך.</verse>
				<verse number="19">טימותיוס, סילוונוס ואני סיפרנו לכם על ישוע המשיח בן-האלוהים. המשיח תמיד מקיים את דבריו ולעולם אינו אומר "כן" בהתכוונו ל"לא".</verse>
				<verse number="20">הוא מקיים את כל הבטחות אלוהים, יהיה מספרן אשר יהיה. אנו סיפרנו לכולם מה נאמן הוא, וכך פארנו את שם אלוהים.</verse>
				<verse number="21">אלוהים הוא אשר עשה אתכם ואותי למאמינים משיחיים נאמנים, והטיל עלינו את השליחות לבשר את הבשורה.</verse>
				<verse number="22">הוא אף חתם אותנו בחותמו, והשכין בלבנו את רוח הקודש כערבות להשתייכותנו אליו.</verse>
				<verse number="23">אלוהים עדי שלא באתי אליכם עד כה מפני שחסתי עליכם; לא רציתי לצער אתכם בתוכחה קשה.</verse>
				<verse number="24">איני מנסה לשפוט אתכם בענייני האמונה, שהרי אמונתכם איתנה. ברצוני לעזור לשמחתכם; כן, ברצוני לשמח אתכם ולא לצער.</verse>
			</chapter>
			<chapter number="2">
				<verse number="1">החלטתי שלא אבוא יותר לצער אתכם,</verse>
				<verse number="2">כי אם אני אגרום לכם צער, מי ישמח אותי? בטח שלא מישהו שהעצבתי.</verse>
				<verse number="3">מסיבה זאת כתבתי לכם את המכתב ההוא — לא רציתי לבוא אליכם ולהתעצב בגלל אלה שצריכים לשמחני, ואני בטוח ששמחתי היא שמחת כולכם.</verse>
				<verse number="4">מה שנאתי לכתוב לכם אותו מכתב! כתבתי אותו בכאב ובדמעות לא כדי להכאיב לכם, אלא כדי להראות לכם מה רבה אהבתי אליכם. [(5-6) ]זכרו כי האיש אשר גרם לכל הצרה הזאת ציער לא רק אותי, אלא את כולכם — לפחות במידת-מה, כדי שלא להגזים. איני רוצה להחמיר איתו למעלה מן הצורך, כי הוא כבר נענש דיו מהתוכחה של כולכם.</verse>
				<verse number="5">***</verse>
				<verse number="6">***</verse>
				<verse number="7">כעת עליכם לסלוח לו ולנחם אותו, שאם לא כן הוא עלול להתמוטט מרוב צער.</verse>
				<verse number="8">אנא, הוכיחו לו שאתם עדיין אוהבים אותו.</verse>
				<verse number="9">כתבתי את מכתבי על-מנת לבחון את נכונותכם לציית בכל הדברים.</verse>
				<verse number="10">אם אתם סולחים למישהו על איזה דבר, גם אני סולח לו. שהרי כאשר אני סולח, אם אכן עלי לסלוח למישהו, אני עושה זאת למענכם ובסמכות המשיח,</verse>
				<verse number="11">כדי שהשטן לא יערים עלינו במזימותיו ותחבולותיו המוכרות לנו.</verse>
				<verse number="12">בהגיעי לעיר טרואס נתן לי האדון הזדמנות נפלאה לבשר את בשורת המשיח,</verse>
				<verse number="13">אך לא מצאתי מנוחה לנפשי, כי לא פגשתי כמתוכנן את טיטוס אחי. לפיכך נפרדתי מאנשי טרואס ויצאתי למקדוניה לחפש את טיטוס.</verse>
				<verse number="14">השבח לאלוהים המוביל אותנו במסע הניצחון של המשיח, ומפיץ על-ידינו את בשורת המשיח כריח ניחוח בכל מקום.</verse>
				<verse number="15">אנחנו כניחוח המשיח לאלוהים בקרב הנושעים ובקרב הלא-נושעים.</verse>
				<verse number="16">ללא-נושעים אנו כריח מוות, ואילו לנושעים אנו כניחוח המעניק חיים. אך מי ראוי למשימה כזאת?</verse>
				<verse number="17">רק אלה אשר הם ישרים, שליחי אלוהים, מדברים בגבורת המשיח ובהשגחת אלוהים. איננו כאותם רבים שסוחרים בדבר-אלוהים לשם רווח.</verse>
			</chapter>
			<chapter number="3">
				<verse number="1">האם עלינו לשוב ולשבח את עצמנו? האם עלינו לנהוג כמורי השקר ולהציג לפניכם מכתבי המלצה? אני חושב שאיננו זקוקים למכתב המלצה אליכם או מכם!</verse>
				<verse number="2">אתם בעצמכם מכתב ההמלצה שלנו, שהרי כל הרואה את השינוי לטובה שחל בכם יודע מיד שעשינו בכם עבודה טובה.</verse>
				<verse number="3">אתם מראים שהינכם מכתב מאת המשיח שנכתב על-ידינו. הוא לא נכתב בדיו, אלא ברוח אלוהים חיים; אין הוא כתוב על לוחות אבן, אלא על לבבות של בשר ודם.</verse>
				<verse number="4">אנו מעזים לומר דברים אלה על עצמנו רק משום שאנו בוטחים באלוהים, באמצעות המשיח, שהוא אכן יעזור לנו לקיים את דברינו,</verse>
				<verse number="5">ולא משום שאנו סומכים על כוחנו ויכולתנו. כוחנו והצלחתנו באים מאלוהים לבדו!</verse>
				<verse number="6">הוא הכשיר אותנו לספר לאחרים על בריתו החדשה שנועדה להושיעם. איננו אומרים להם שאם לא יצייתו לתורת ה' ימותו; אנו מספרים להם על רוח הקודש שמעניק חיים. הניסיון להיוושע על-ידי שמירת מצוות התורה סופו מוות, ואילו רוח הקודש מעניק חיים.</verse>
				<verse number="7">השיטה הישנה של חוקי התורה, אשר הביאה מוות, לוותה בהוד כה רב, עד כי בני-ישראל לא יכלו להביט בפניו של משה. שכן במסרו לעם את לוחות הברית זרחו פניו בכבוד ה', אם כי הזוהר כבר החל לחלוף.</verse>
				<verse number="8">אם השיטה הישנה לוותה בהוד כה רב, האם לא נצפה להוד רב יותר כשרוח הקודש מעניק חיים?</verse>
				<verse number="9">אם התוכנית שהביאה מוות לוותה בהוד כה רב, הרי התוכנית שמצדיקה את האדם בעיני אלוהים מלווה בהוד נעלה יותר.</verse>
				<verse number="10">למעשה הזוהר שקרן מפני משה הוא כאין וכאפס לעומת הוד הברית החדשה.</verse>
				<verse number="11">שכן אם השיטה הישנה שחלפה והתבטלה לוותה בהוד, השיטה החדשה והנצחית מלווה בהוד נעלה הרבה יותר.</verse>
				<verse number="12">מאחר שאנו יודעים כי הוד חדש זה קיים לנצח, אנו יכולים לבשר את דבר ה' באומץ רב.</verse>
				<verse number="13">איננו כמשה אשר הסתיר את פניו כדי שבני-ישראל לא יביטו בזוהר שחולף ומתבטל.</verse>
				<verse number="14">אך לבם של בני-ישראל קהה, שכן עד היום בקראם את הכתובים נדמה שמסווה נתון על לבם, ואין ביכולתם להבין את משמעות הכתובים. מסווה זה יוסר רק כשיאמינו בה'.</verse>
				<verse number="15">אכן, אפילו היום בקראם את תורת משה, המסווה מונח על לבם.</verse>
				<verse number="16">אך בשובם אל ה' יוסר המסווה.</verse>
				<verse number="17">האדון הוא הרוח, והיכן שנמצא רוח האדון שם יש חירות.</verse>
				<verse number="18">אך אנו, המאמינים המשיחיים, אין מסווה על פנינו; אנו הולכים ומשקפים את כבוד ה' כמראה, ורוח הקודש הפועל בנו הופך אותנו בהדרגה לצלמו.</verse>
			</chapter>
			<chapter number="4">
				<verse number="1">אלוהים בעצמו נתן לנו ברחמיו את העבודה הנפלאה של הפצת דברו, ולכן איננו מתייאשים.</verse>
				<verse number="2">איננו מרמים איש, איננו משתמשים בתכסיסים ותחבולות כדי להביא אנשים לידי אמונה, ומעולם לא סילפנו את דבר אלוהים. שכן אנו בוחלים בכל הונאה. אנו עומדים לנוכח ה' ודוברים אמת, וכל המכיר אותנו יודה בכך.</verse>
				<verse number="3">אם הבשורה שאנו מספרים נסתרת מאיש, היא נסתרת מאלה שפניהם מועדות לאבדון.</verse>
				<verse number="4">השטן, שהוא שר העולם המרושע הזה, עיוור את עיניהם, כדי שלא יוכלו לראות את אור הבשורה שזורח עליהם, ושלא יבינו את הבשורה הנפלאה על כבוד המשיח שהוא צלם האלוהים.</verse>
				<verse number="5">איננו מכריזים על עצמנו, אלא על ישוע המשיח כאדון, ועל עצמנו כעבדיכם בזכות המשיח.</verse>
				<verse number="6">האלוהים אשר אמר: "יהי אור מן החושך", הציף את לבנו באור דעת כבוד אלוהים אשר בפניו של המשיח.</verse>
				<verse number="7">אך אוצר זה — האור והגבורה שזורחים בנו — טמון בכלי חרס בר-חלוף, כלומר בגופנו. עובדה זאת מוכיחה שהגבורה בתוכנו היא מאת אלוהים ולא מעצמנו.</verse>
				<verse number="8">הצרות לוחצות עלינו מכל עבר, אך לא נשברנו. אנו נבוכים, אך לא נואשנו.</verse>
				<verse number="9">אנו נרדפים, אך אלוהים לא נטש אותנו. אנו מוכים, אך לא הושמדנו.</verse>
				<verse number="10">מדי יום אנו מתנסים במידת-מה במות המשיח, על מנת שגבורת חיי המשיח תיגלה בגופנו.</verse>
				<verse number="11">אכן, חיינו בסכנה מתמדת כי אנו משרתים את האדון, אך הדבר מאפשר לנו להפגין את גבורת ישוע בגופנו בר-התמותה.</verse>
				<verse number="12">לפיכך, אנו עומדים בפני מוות, בגלל הטפת דבר אלוהים, על-מנת שתזכו בחיי נצח.</verse>
				<verse number="13">כתבי-הקודש אומרים: "האמנתי כי אדבר." באותה רוח אמונה גם אנחנו מאמינים ולכן מדברים.</verse>
				<verse number="14">אנו יודעים כי האלוהים אשר הקים לתחייה את האדון ישוע, יקים לתחייה גם אותנו עם ישוע ויציגנו לפניו יחד אתכם.</verse>
				<verse number="15">סבלנו הוא למענכם, וככל שירבו מקרבכם המאמינים במשיח, כן ירבו המודים לו על טובו לכבוד אלוהים.</verse>
				<verse number="16">משום כך איננו מתייאשים. גופנו הפיזי אמנם הולך ובלה, אך כוחנו הפנימי שמקורו בה' הולך ומתחזק מדי יום.</verse>
				<verse number="17">צרתנו הקלה של הרגע תביא לנו את ברכתו העשירה והנצחית של אלוהים.</verse>
				<verse number="18">לפיכך איננו מתרכזים בדברים שאנו רואים עתה, כלומר בצרות הסובבות אותנו, אלא עינינו נשואות לשמחה המצפה לנו בשמים ושטרם ראינו אותה. הצרות תעלמנה בקרוב, אך השמחה שמצפה לנו תעמוד לעולם.</verse>
			</chapter>
			<chapter number="5">
				<verse number="1">אנו יודעים שכאשר משכננו הארצי ייהרס, כלומר כאשר נמות ונצא מגופנו הגשמי, יצפה לנו בשמים משכן נצחי מאת אלוהים, שאינו מעשה ידי אדם.</verse>
				<verse number="2">מה עייפנו מגופנו הנוכחי! אנו נכספים ליום שבו נקבל גוף חדש מן השמים אשר נלבשהו כבגד,</verse>
				<verse number="3">כדי שלא נהיה נשמות ללא גוף.</verse>
				<verse number="4">כל עוד אנו בגופנו הגשמי, אנו נאנחים מתוך דיכאון ומועקה, אך איננו רוצים למות ולהיוותר ללא גוף. ברצוננו ללבוש את הגוף החדש, כך שהגוף בן התמותה יבלע על-ידי החיים.</verse>
				<verse number="5">אלוהים הוא שהכין כל זאת למעננו, וכערבות לכך נתן לנו את רוח הקודש.</verse>
				<verse number="6">עתה אנו מצפים בביטחון לגופנו הרוחני, כי אנו יודעים שכל עוד אנו שוכנים בגופנו הגשמי אנו רחוקים מן האדון.</verse>
				<verse number="7">אנו יודעים שאלה דברי אמת מתוך אמונה, ולא ממראה עיניים.</verse>
				<verse number="8">אנו כה בטוחים בדבר, עד כי אנו מעדיפים לצאת מן הגוף ולבוא הביתה אל האדון.</verse>
				<verse number="9">משום כך אנו משתדלים למצוא-חן בעיניו בכל מעשינו, אם אנו בגופנו הגשמי ואם בשמים.</verse>
				<verse number="10">כי כולנו עתידים לעמוד לפני המשיח ולהישפט על-ידו. כל אחד יקבל את המגיע לו על-פי מעשיו הטובים או הרעים בחייו הגשמיים.</verse>
				<verse number="11">מתוך הכרת יראת ה' אנו משתדלים להביא אנשים לידי אמונה בו. מניעינו הטהורים בעניין זה גלויים לפני אלוהים, ואני מקווה שגם לפני מצפונכם!</verse>
				<verse number="12">האם אנו שוב טופחים לעצמנו על השכם? לא! אני נותן לכם הזדמנות להתגאות בנו לפי אלה המתפארים בהופעתם החיצונית ובדרך הטפתם, במקום בטוהר לבם. אנחנו לפחות ישרים ומניעינו טהורים.</verse>
				<verse number="13">האם יצאנו מדעתנו? אם כן, הרי זה כדי להביא כבוד לאלוהים. אך אם דעתנו שפויה, הרי זה למענכם.</verse>
				<verse number="14">איננו עושים דבר למען עצמנו, שכן אהבת המשיח מכוונת עתה את מעשינו. הואיל ואנו מאמינים שהמשיח מת בעד כולנו, עלינו להאמין שמתנו לגבי החיים שנהגנו לחיות.</verse>
				<verse number="15">הוא מת למען כולם כדי שכל החיים — אשר קיבלו ממנו חיי נצח — שוב לא יחיו למען עצמם, אלא למען המשיח אשר מת וקם לתחייה בעדם.</verse>
				<verse number="16">לכן חדלו לשפוט את המאמינים על-פי חיצוניותם או על-פי דעתם של הלא-מאמינים. פעם שגיתי ושפטתי את המשיח על-פי קנה מידה אנושי, אך איני עושה זאת שוב.</verse>
				<verse number="17">המאמין במשיח נעשה בריאה חדשה; שוב אין הוא אותו אדם כמקודם, שכן יש בו עתה חיים חדשים.</verse>
				<verse number="18">כל הדברים החדשים האלה הינם מאת האלוהים אשר השיבנו לעצמו בזכות קורבנו של המשיח. אלוהים העניק לנו את הזכות לעודד אחרים לשוב אליו,</verse>
				<verse number="19">ולבשר להם שהוא מקרב אליו את כל בני-האדם באמצעות המשיח, ושוב אין הוא זוכר להם את חטאיהם. זוהי הבשורה הנפלאה שמסר לנו לבשר לאחרים.</verse>
				<verse number="20">לפיכך שגרירי המשיח אנחנו, ואלוהים מזהיר אתכם באמצעותנו. על כן אנו מתחננים לפניכם בשם המשיח: אנא, היענו לאהבתו והתרצו לאלוהים.</verse>
				<verse number="21">למרות שהמשיח היה ללא חטא, אלוהים שם בו את חטאינו, ואחר כך שם בנו את צדקת אלוהים.</verse>
			</chapter>
			<chapter number="6">
				<verse number="1">כעוזרי אלוהים אנו מתחננים לפניכם לא להזניח את חסד אלוהים שקיבלתם; אל תבזבזו את טובו וחסדו של אלוהים!</verse>
				<verse number="2">כי הוא אומר: "בעת רצון עניתיך וביום ישועה עזרתיך". עתה עת רצון והיום יום ישועה!</verse>
				<verse number="3">אנו משתדלים לא להיות מכשול לאיש, כדי שלא יטילו דופי בעבודתנו.</verse>
				<verse number="4">אדרבא, בכל מעשינו אנו משתדלים להראות שאנו משרתי אלוהים. בסבלנות רבה אנו נושאים סבל, צרות ומצוקות.</verse>
				<verse number="5">הוכינו, הושלכנו לכלא, נמסרנו לידי המון זועם; עמלנו עד אפיסת כוחות, לא אכלנו ולא ישנו.</verse>
				<verse number="6">הוכחנו שאנו משרתי אלוהים בחיינו הטהורים, בהבנתנו את הבשורה, בסבלנותנו, בנדיבות לבנו, באהבתנו הכנה, ברוח הקודש הממלא אותנו,</verse>
				<verse number="7">בדבר האמת שבפינו ובגבורת אלוהים. אנו חמושים בנשק הצדקה להגנה ולהתקפה.</verse>
				<verse number="8">אנו שומרים על נאמנותנו לאדון אם מכבדים אותנו ואם בזים לנו, אם מבקרים או משבחים אותנו. אנו כנים וישרים אך נחשבים לשקרנים.</verse>
				<verse number="9">העולם מתעלם מאתנו, אך רבים מכירים אותנו; אנו קרובים למוות, ובכל זאת חיים. נפצענו אך לא מתנו.</verse>
				<verse number="10">לבנו מלא צער, ובכל זאת אנו שמחים באדון. אנו אמנם עניים, אך מעשירים אנשים רבים במתנות רוחניות. אנו חסרי-כל אך נהנים מן הכול.</verse>
				<verse number="11">הו, ידידי הקורינתיים, דיברתי אליכם בכנות ופתחתי לפניכם את לבי.</verse>
				<verse number="12">לא סגרתי את לבי בפניכם; אתם סגרתם את לבכם בפני!</verse>
				<verse number="13">אני פונה אליכם עתה כאל בני: אנא, פתחו לנו את לבכם והיענו לאהבתנו.</verse>
				<verse number="14">אל תיכנסו לשותפות עם אלה שאינם אוהבים את האדון, שכן מה המשותף לאנשי אלוהים ולאנשי חטא? כיצד יכול האור לחיות עם החושך?</verse>
				<verse number="15">איזו הסכמה יכולה להיות בין המשיח לבין השטן? כיצד יכול המאמין להיות שותף ללא-מאמין?</verse>
				<verse number="16">איזה קשר יש להיכל אלוהים עם האלילים? הלא אתם היכל אלוהים, משכן אלוהים חיים, שכן הוא עצמו אמר: "ונתתי משכני בתוככם... והתהלכתי בתוככם והייתי לכם לאלוהים ואתם תהיו לי לעם".</verse>
				<verse number="17">על כן אמר ה': "צאו מתוכם והברו, נאום ה', וטמא אל תיגעו ואני אקבץ אתכם.</verse>
				<verse number="18">והייתי לכם לאב ואתם תהיו לי לבנים ולבנות, נאום ה' צבאות."</verse>
			</chapter>
			<chapter number="7">
				<verse number="1">ידידים יקרים, הואיל ויש לנו הבטחות נפלאות כאלה, הבה נטהר את עצמנו מכל טומאה רוחנית וגופנית. הבה נחיה ביראת אלוהים ונקדיש לו את עצמנו.</verse>
				<verse number="2">אנא, פתחו לנו את לבכם. הרי לא פגענו באיש, לא רימינו ולא ניצלנו איש מכם.</verse>
				<verse number="3">איני אומר זאת כדי להרשיע אתכם, שהרי כבר אמרתי שאתם כה יקרים לי, עד כי אחיה ואמות עמכם.</verse>
				<verse number="4">יש לי ביטחון רב בכם, ואני גאה בכם מאוד. עודדתם ושימחתם אותי למרות סבלי וצרותי.</verse>
				<verse number="5">בהגיענו למקדוניה, לא מצאנו מנוחה לגופנו. הצרות הקיפונו מכל עבר: מריבות מבחוץ וחרדה מבפנים.</verse>
				<verse number="6">אך אלוהים המעודד את הנדכאים ניחם אותנו בבואו של טיטוס.</verse>
				<verse number="7">לא רק נוכחותו שימחה אותנו, אלא גם החדשות על שעזרתם לו ועודדתם אותו. הוא סיפר לנו על געגועיכם אלי, על השתתפותכם בסבלי, על נאמנותכם ואהבתכם אלי. חדשות אלה ממלאות אותי שמחה רבה.</verse>
				<verse number="8">גם אם העצבתי אתכם במכתבי האחרון, איני מתחרט על כך. האמת היא שבתחילה הצטערתי מאוד, כי ידעתי שיכאיב לכם, אך הוא הכאיב לכם לזמן קצר בלבד.</verse>
				<verse number="9">עתה אני שמח, לא בגלל שהכאיב לכם, אלא בגלל שהכאב הביא אתכם לידי תשובה. שכן נעצבתם ברצון אלוהים, ואנו לא גרמנו לכם כל נזק.</verse>
				<verse number="10">עצב הבא עלינו ברצון אלוהים מביא אותנו לידי תשובה וישועה, ואיש אינו מתחרט על כך. לעומת זאת, עצב הבא על הלא-מאמינים אינו מביא לידי תשובה, אלא למוות.</verse>
				<verse number="11">ראו מה עורר בכם העצב מאלוהים: נמלאתם חריצות וחפצתם להיפטר מהחטא שעליו כתבתי לכם. נבהלתם ממה שקרה והשתוקקתם שאבוא לעזרתכם. מיד נקטתם צעדים לפתור את הבעיה (והענשתם את החוטא). בכל מעשיכם הוכחתם שבעניין ההוא אין בכם דופי.</verse>
				<verse number="12">לא כתבתי את המכתב למען האדם שחטא, ואף לא למען זה שנפגע מהחטא; כתבתי כדי שאלוהים יראה לכם באיזו מידה אתם אוהבים אותנו.</verse>
				<verse number="13">מלבד נחמתנו מאהבתכם, שמחנו במיוחד בשמחתו של טיטוס, שכן קיבלתם אותו בחמימות וגרמתם לנו נחת רוח.</verse>
				<verse number="14">התגאיתי בכם לפניו, ואני שמח שלא אכזבתם אותי. הלא תמיד דיברתי אליכם אמת, ואף הפעם התפארותי הוכחה כאמת.</verse>
				<verse number="15">טיטוס אוהב אתכם יותר מתמיד בזכרו כיצד הקשבתם לו בדריכות, וקיבלתם אותו ביראה ובחרדה.</verse>
				<verse number="16">מה שמח אני על ששוב אני יכול לסמוך עליכם ולבטוח בכם בכל דבר.</verse>
			</chapter>
			<chapter number="8">
				<verse number="1">ברצוני לספר לכם על החסד שהעניק אלוהים לקהילות במקדוניה.</verse>
				<verse number="2">הם אמנם התנסו בסבל רב ובצרות, אך שמחתם הייתה כה גדולה עד כי הפגינו נדיבות ורוחב-לב למרות העוני שלהם.</verse>
				<verse number="3">הם נתנו לא רק כפי יכולתם, אלא מעל ומעבר ליכולתם, ואני יכול להעיד שעשו זאת מרצון ולא מכורח.</verse>
				<verse number="4">הם ממש התחננו לפנינו לקבל את מתנתם הכספית, כדי שישתתפו בשמחה שבעזרה למאמינים בירושלים.</verse>
				<verse number="5">נדיבותם עלתה על ציפיותינו, שכן קודם הקדישו את עצמם לאדון ואחר כך לנו, לפי רצון אלוהים.</verse>
				<verse number="6">הם כל-כך התלהבו מהדבר, עד שהאצנו בטיטוס, אשר עודד אתכם בתחילה לעזור למאמינים, לבקרכם ולעודד אתכם להשלים את חלקכם בשירות זה של גמילות חסדים.</verse>
				<verse number="7">אתם הלא מצטיינים בתחומים רבים: באמונתכם הרבה, במספר המטיפים ביניכם, בדעת, בשקידה ובאהבתכם אלינו. עתה ברצוני שתצטיינו גם בנדיבותכם.</verse>
				<verse number="8">איני מצווה עליכם לעשות זאת; ברצוני רק לבחון את כנות אהבתכם בהשוואה להתלהבותם של אחרים.</verse>
				<verse number="9">הלא יודעים אתם את אהבתו וחסדו של ישוע אדוננו: למרות היותו עשיר הוא נעשה עני למענכם, כדי שתעשירו על-ידי עניותו.</verse>
				<verse number="10">אני מציע שתשלימו את אשר התחלתם לעשות לפני שנה, שהרי הייתם לא רק הראשונים להציע את הרעיון, אלא גם הראשונים לעשות משהו בנידון.</verse>
				<verse number="11">עתה השלימו את המלאכה באותה התלהבות שבה התחלתם, ותנו ככל שמשגת ידכם.</verse>
				<verse number="12">אם אתם באמת מוכנים לתת, אין זה חשוב אם יש באפשרותכם לתת רק סכום קטן, שכן אלוהים אינו מצפה מכם לתת מה שאין לכם. [(13-14) ]איני מתכוון שמקבלי התרומות יחיו ברווחה על חשבונכם, אך עליכם להתחלק עמם. כעת יש לכם די והותר ובאפשרותכם לעזור להם; בעת הצורך הם יתחלקו עמכם. כך לכל אחד יהיה כפי צרכו.</verse>
				<verse number="13">***</verse>
				<verse number="14">***</verse>
				<verse number="15">הזוכרים אתם מה אומרים על כך הכתובים? "לא העדיף המרבה, והממעיט לא החסיר". לכן עליכם להתחלק עם הנזקקים.</verse>
				<verse number="16">אני מודה לאלוהים על ששם בלב טיטוס אותה התלהבות לעזור לכם כמונו.</verse>
				<verse number="17">הוא שמח לקבל את הצעתי לבקרכם, אך אני בטוח שהיה בא לבקרכם גם אלמלא הצעתי, שכן הוא משתוקק לראותכם.</verse>
				<verse number="18">אני שולח עם טיטוס אח שמוכר היטב בין כל הקהילות כמטיף מחונן של בשורת אלוהים.</verse>
				<verse number="19">אח זה נבחר למעשה על-ידי הקהילות להתלוות אלי במסעי לירושלים, כדי להביא את המתנה למאמינים שם. הדבר יכבד את אלוהים ויוכיח את נכונותנו לעזור זה לזה.</verse>
				<verse number="20">ברצוננו למנוע כל ביקורת על הדרך שבה אנו מטפלים בתרומה נדיבה זו.</verse>
				<verse number="21">אלוהים יודע את יושר לבנו, אך ברצוני שגם אתם תדעו זאת. משום כך החלטנו לנסוע יחד.</verse>
				<verse number="22">אני שולח אליכם אח נוסף אשר הוכיח את מסירותו פעמים רבות. עתה מסירותו והתלהבותו גדלו עוד יותר, שכן סיפרתי לו על נכונותכם לעזור בעניין התרומה.</verse>
				<verse number="23">אם מישהו ישאל לזהותו של טיטוס, אמרו שהוא שותפי ועובד אתי למענכם. אתם גם יכולים לומר ששני האחים האחרים מייצגים את הקהילות כאן והם דוגמת מופת למאמינים במשיח.</verse>
				<verse number="24">אנא, הוכיחו לאנשים אלה שאתם באמת אוהבים אותי, ושיש לי סיבה להתגאות בכם.</verse>
			</chapter>
			<chapter number="9">
				<verse number="1">איני צריך לכתוב לכם על העזרה הכספית למאמינים ביהודה,</verse>
				<verse number="2">כי אני יודע שאתם מוכנים לעזור, ואף התגאיתי בכם לפני המאמינים במקדוניה. "המאמינים ביוון היו מוכנים לשלוח תרומה כבר לפני שנה," אמרתי להם. התלהבותכם עוררה רבים מהם להשתתף בתרומה.</verse>
				<verse number="3">עתה אני שולח אחים אלה רק כדי לוודא שאתם באמת מוכנים ושכבר אספתם את כל התרומות, כפי שאמרתי להם. איני רוצה לגלות שהפעם התגאיתי בכם לשווא.</verse>
				<verse number="4">אם יבואו אתי האנשים ממקדוניה וייווכחו שאינכם מוכנים, הרי אתבייש מאוד וגם אתם תתביישו.</verse>
				<verse number="5">על כן ביקשתי מהאחים לבוא אליכם לפני, כדי לוודא שהתרומה אשר הבטחתם אכן מוכנה. ברצוני שתתרמו מתוך נדיבות ולא מתוך קמצנות.</verse>
				<verse number="6">זכרו, אם תתנו מעט תקבלו מעט. איכר שזורע זרעים מעטים יקצור יבול דל, אך אם יזרע זרעים רבים יקצור יבול רב.</verse>
				<verse number="7">כל אחד ייתן כאשר ידרבנו לבו; אל תאלצו איש לתת מעל יכולתו או רצונו, כי אלוהים אוהב את הנותנים בשמחה.</verse>
				<verse number="8">אלוהים יכול לתת לכם מעל מה שאתם צריכים, כך שתמיד יהיה לכם די והותר לעצמכם, ואף תוכלו לתת לנזקקים בנדיבות ובשמחה.</verse>
				<verse number="9">ככתוב: "פזר נתן לאביונים, צדקתו עומדת לעד".</verse>
				<verse number="10">האלוהים שנותן לאיכר זרע לזרוע, ואחר כך יבול לאכול, ייתן לכם זרע בשפע ויברך את יבול מעשיכם הטובים.</verse>
				<verse number="11">אכן, אלוהים ייתן לכם שפע כדי שתוכלו לתת לזולת בשפע, וכאשר נמסור את מתנותיכם לנזקקים הם יודו לאלוהים על עזרתכם הנדיבה.</verse>
				<verse number="12">וכך שירותכם לא רק יספק את צרכי המאמינים, אלא גם יביאם לידי הודיה לה'.</verse>
				<verse number="13">הואיל ושירותכם זה עמד במבחן, יודו רבים לה' על עזרתכם הנדיבה, ועל שאתם מקיימים הלכה למעשה את בשורת המשיח שבה אתם מאמינים.</verse>
				<verse number="14">יתרה מזאת, הם יתפללו בעדכם בחיבה רבה, בגלל החסד הנפלא שהעניק לכם אלוהים.</verse>
				<verse number="15">הבה נודה לאלוהים על מתנתו העצומה מספר.</verse>
			</chapter>
			<chapter number="10">
				<verse number="1">אני, פולוס, מתחנן לפניכם בענווה, כפי שהמשיח היה מתחנן לפניכם. אחדים מכם טוענים: "מכתביו של פולוס נועזים כל עוד הוא רחוק מאתנו, אך בבואו הנה יפחד להרים את קולו!"</verse>
				<verse number="2">אני מתחנן לפניכם שלא תאלצוני לנהוג בכם ביד קשה בבואי אליכם, כי אני בטוח שאוכל לנהוג בחומרה באלה שטוענים שמעשי ומניעי הינם של אדם רגיל.</verse>
				<verse number="3">אני אמנם אדם רגיל וחלש, אך איני נלחם את מלחמותיי בדרך אנושית רגילה.</verse>
				<verse number="4">איני נלחם בכלי מלחמה רגילים, אלא בכלי המלחמה של אלוהים, ובעזרתם אני הורס את מבצרי השטן.</verse>
				<verse number="5">אכן, כלי מלחמה אלה יכולים למוטט תחבולות וכל דבר שמתנשא נגד דעת אלוהים. בעזרתם אני מכניע את אלה לציות למשיח.</verse>
				<verse number="6">אני מוכן להעניש כל הפרת משמעת עד שתושלם המשמעת שלכם במשיח.</verse>
				<verse number="7">הבעיה אתכם היא, שאתם מסתכלים רק בקנקן ולא במה שיש בו. אם מישהו בטוח בעצמו שהוא שייך למשיח, שלא ישכח שאני שייך למשיח בדיוק כמוהו!</verse>
				<verse number="8">גם אם נראה שאני מתגאה מדי על הסמכות שנתן לי האדון, לבנותכם ולא לפגוע בכם, איני מתבייש.</verse>
				<verse number="9">אני אומר זאת כדי שלא תחשבו שאני מאיים עליכם סתם במכתבי.</verse>
				<verse number="10">"אל תשימו לב למכתביו של פולוס," אומרים אחדים מכם. "הוא אמנם נשמע מרשים ותקיף, אך בבואו אלינו אישית תראו שהוא חלש ודיבורו אינו משכנע."</verse>
				<verse number="11">הפעם ביקורי האישי יהיה מרשים ותקיף כמכתבי.</verse>
				<verse number="12">כמובן שאיני מעיז לכלול את עצמי עם אלה שמשבחים את עצמם, ואף לא להשוות את עצמי אליהם. מה טיפשים הם! הם משווים את עצמם לעצמם, ושופטים את עצמם על-פי קנה המידה שקבעו בעצמם.</verse>
				<verse number="13">אנחנו לעומתם איננו מתפארים יתר על המידה; אנו מתפארים רק בתחום העבודה שהקצה לנו אלוהים, ואתם נכללים בתחום זה.</verse>
				<verse number="14">איננו מפריזים בסמכותנו עליכם, שכן אנו הבאנו לכם ראשונים את בשורת המשיח.</verse>
				<verse number="15">איננו מתפארים בדברים מעבר לתחומנו, ואף לא בעמלם של אחרים. אנו רק מקווים שאמונתכם תגדל ושעבודתנו ביניכם תגדל גם היא, אך רק בתחום שהוקצה לנו.</verse>
				<verse number="16">לאחר מכן נוכל לבשר את הבשורה לערים הרחוקות מכם, היכן שאיש אינו מבשר את הבשורה, וכך לא נפלוש לתחומם של אחרים.</verse>
				<verse number="17">הכתובים אומרים: "המתהלל יתהלל בה'!"</verse>
				<verse number="18">כי הלא אין ערך רב להתפארותו של אדם בעצמו, אך כאשר אלוהים משבח אדם יש לשבח ערך רב!</verse>
			</chapter>
			<chapter number="11">
				<verse number="1">אני מקווה שתתייחסו אלי בסבלנות גם אם אני מדבר בטיפשות. אנא, סלחו לי והניחו לי לומר את אשר על לבי.</verse>
				<verse number="2">אני דואג לכם דאגה עמוקה כאלוהים עצמו; אתם כבתולה טהורה שהארשתי לאיש אחד, למשיח.</verse>
				<verse number="3">אך אני חושש שמא תסטו יום אחד ממסירותכם הטהורה למשיח, כשם שחווה רומתה על-ידי הנחש בגן העדן.</verse>
				<verse number="4">אתם מתנהגים כפתאים ומאמינים לכל מה שאומרים לכם, גם אם מישהו מכריז לכם על ישוע השונה מזה שהכרזנו, או על רוח ששונה מרוח הקודש שקיבלתם, או על דרך שונה לישועה. אכן, אתם מוכנים להאמין לכל דבר!</verse>
				<verse number="5">סבורני שאיני נופל במאומה מ"שליחים" מיוחדים אלה!</verse>
				<verse number="6">אולי אינני נואם מעולה, אך אני יודע לפחות על מה אני מדבר, כפי שהוכחנו לכם פעמים רבות.</verse>
				<verse number="7">האם חטאתי כשהשפלתי את עצמי (כדי לרומם אתכם!) ובישרתי לכם את בשורת האלוהים ללא תשלום?</verse>
				<verse number="8">קהילות אחרות תמכו בי בעת שעבדתי למענכם. כן, לקחתי את כספם כדי לעזור לכם.</verse>
				<verse number="9">בכל עת שהותי עמכם לא ביקשתי מכם פרוטה; האחים שבאו ממקדוניה סיפקו את כל צרכי. מעולם לא ביקשתי מכם דבר, וגם להבא לא אבקש.</verse>
				<verse number="10">בשם אמת המשיח בי, אני מבטיח שאתגאה על כך בכל יוון!</verse>
				<verse number="11">מדוע? האם משום שאיני אוהב אתכם? אלוהים יודע שאני אוהב אתכם!</verse>
				<verse number="12">אעשה זאת כדי לסכור את פיהם של אלה שמתפארים וטוענים: "אנחנו עושים את עבודת אלוהים בדיוק כמו פולוס וטימותיוס!"</verse>
				<verse number="13">אנשים אלה הינם שליחי-שקר, רמאים שמתחפשים לשליחי המשיח.</verse>
				<verse number="14">אך איני מתפלא על כך! אם השטן עצמו יכול להתחפש למלאך אור,</verse>
				<verse number="15">אין פלא שמשרתיו יכולים להתחפש למשרתי צדק. אך לבסוף הם יקבלו את העונש שמגיע להם על מעלליהם.</verse>
				<verse number="16">אני חוזר ואומר, אל תחשבוני לשוטה, אך גם אם אתם חושבים אותי לשוטה, הקשיבו לי בכל זאת והניחו לי להתגאות כמוהם.</verse>
				<verse number="17">גאווה זאת לא ניתנה לי מאת המשיח, שכן אני נוהג כשוטה.</verse>
				<verse number="18">אך מאחר שרבים מתגאים על הישגיהם האנושיים, גם אני אתגאה כמוהם.</verse>
				<verse number="19">אתם חושבים את עצמכם לחכמים גדולים, אך אתם מקשיבים ברצון לשוטים האלה.</verse>
				<verse number="20">לא אכפת לכם אם הם משעבדים אתכם, מנצלים אתכם, מכשילים אתכם, סוטרים על פניכם או מתנשאים עליכם.</verse>
				<verse number="21">אני מתבייש להודות שאיני חזק או נועז כמוהם. אך בכל מה שהם יכולים להתגאות, אני שוב מדבר כשוטה, גם אני יכול להתגאות!</verse>
				<verse number="22">האם הם עברים? גם אני. האם הם ישראלים? גם אני. זרע אברהם? גם אני.</verse>
				<verse number="23">האם הם משרתי המשיח? אולי אני מדבר כשוטה, אך אני משרת טוב מהם! עמלתי קשה מהם, הושלכתי לכלא פעמים רבות מהם, הוכיתי יותר, ועמדתי לפני המוות פעמים רבות יותר.</verse>
				<verse number="24">חמש פעמים הלקוני היהודים שלושים-ותשע מלקות.</verse>
				<verse number="25">שלוש פעמים הולקיתי בשוטים, פעם אחת נסקלתי באבנים, שלוש פעמים נטרפה ספינתי, ופעם נסחפתי עשרים-וארבע שעות בים הפתוח.</verse>
				<verse number="26">במסעותיי הרבים והמעייפים ניצלתי מסכנת שיטפונות, מידי שודדים, מידי היהודים ומידי הגויים. הותקפתי על-ידי המון בערים שונות, ניצלתי ממוות במדבר, מטביעה בים ומאנשים שהתחזו כמאמינים משיחיים.</verse>
				<verse number="27">עמלתי וטרחתי ולילות רבים לא עצמתי עין. פעמים רבות רעבתי וצמאתי; כן, הייתי ללא אוכל, לבוש או קורת-גג.</verse>
				<verse number="28">מלבד כל אלה אני נושא עמי דאגה מתמדת לשלום הקהילות.</verse>
				<verse number="29">כאשר מישהו שוגה, אני חש בצערו. כאשר מישהו חוטא, לבי כואב.</verse>
				<verse number="30">אם עלי להתגאות, אני בוחר להתגאות בדברים שמראים את חולשתי.</verse>
				<verse number="31">האלוהים ואבי המשיח אדוננו, יבורך שמו לעולמים, יודע שאני דובר אמת.</verse>
				<verse number="32">בהיותי בדמשק, המושל מטעם המלך ארטס הפקיד שומרים על שערי העיר כדי לתפשני,</verse>
				<verse number="33">אך הורדתי בסל דרך פתח בחומה ונמלטתי מידיו.</verse>
			</chapter>
			<chapter number="12">
				<verse number="1">התפארות זאת טיפשית כל-כך, אך הרשו לי להמשיך. ברצוני לספר לכם על חזיונות והתגלויות שהיו לי מאת האדון. [(2-3) ]אני מכיר מאמין אחד שנלקח לשמים לפני ארבע-עשרה שנים. אני יודע שהאיש הזה (אם בגוף ממש או שבנפרד מגופו רק האלוהים יודע).</verse>
				<verse number="2">***</verse>
				<verse number="3">***</verse>
				<verse number="4">נלקח לשמים ושמע דברים כה מדהימים, עד כי לא ניתן לבטאם, ואסור לחזור עליהם.</verse>
				<verse number="5">חוויה כזאת ראויה להתגאות בה, אך איני מתכוון לעשות כן. אתגאה רק בחולשותיי.</verse>
				<verse number="6">לא חסר לי במה להתגאות, ואף לא אנהג כשוטה אם אתגאה, אך איני רוצה שאיש יחשבני ליותר ממה שראה במעשי ובדיבורי.</verse>
				<verse number="7">על-מנת שלא אתמלא יהירות בגלל הדברים הנפלאים שראיתי, ניתנה לי קוץ בבשרי, שליח מאת השטן להטרידני ולעקוץ את גאוותי.</verse>
				<verse number="8">שלוש פעמים התחננתי לאלוהים שייקח אותו ממני,</verse>
				<verse number="9">ברם בכל פעם האדון אמר לי: "לא. אך אני אתך, ואינך זקוק ליותר. גבורתי נשלמת בחולשתך." עתה אני שמח להתגאות בחולשתי; במקום שאפגין את כוחי ויכולתי, אני שמח להיות דוגמה חיה לגבורת המשיח.</verse>
				<verse number="10">הואיל ואני יודע שחולשתי מפארת את המשיח, אני שמח ב"קוץ" הזה שבבשרי, בעלבונות, בצרות, ברדיפות ובמצוקות. שכן בהיותי חלש, אז אני חזק — ככל שאני חלש יותר כך אני תלוי יותר במשיח.</verse>
				<verse number="11">אני מתנהג כשוטה, אך אתם גרמתם לכך. אתם הייתם צריכים להתגאות בי, כי למרות שאני כאין וכאפס, איני נופל במאומה מהשליחים "הנפלאים".</verse>
				<verse number="12">כבר הוכחתי לכם שאכן אלוהים עצמו שלחני אליכם, שהרי בסבלנות רבה חוללתי ביניכם נסים, נפלאות ואותות גבורה.</verse>
				<verse number="13">מדוע אתם מרגישים נחותים מהקהילות האחרות? האם משום שלא הנחתי לכם לתמוך בי כספית? אנא, סלחו לי על העוול הנורא הזה!</verse>
				<verse number="14">עתה אני בא לבקרכם בפעם השלישית, וגם הפעם לא יעלה לכם הדבר פרוטה. איני מעוניין בכספכם, אלא בכם! אחרי הכול, הילדים אינם צריכים לכלכל את הוריהם אלא להיפך, על ההורים לכלכל את ילדיהם.</verse>
				<verse number="15">אני מוכן בשמחה לתת לכם את עצמי ואת כל אשר לי למען טובתכם הרוחנית, אם כי נראה שככל שאני אוהב אתכם יותר, אתם אוהבים אותי פחות.</verse>
				<verse number="16">אחדים מכם אומרים: "אמנם נראה שביקוריו לא עלו לנו דבר, אך הפולוס הזה איש ערמומי ואין ספק ששיחק בנו. הוא ודאי הרוויח מאתנו כסף איכשהו!"</verse>
				<verse number="17">אך כיצד? האם ניצל אתכם אחד מהאנשים אשר שלחתי אליכם?</verse>
				<verse number="18">כשהאצתי בטיטוס לבקרכם ושלחתי עמו אח נוסף, האם הם רימו או ניצלו אתכם? ודאי שלא. הרי אנחנו פועלים מתוך אותם המניעים ומתנהגים באותה דרך.</verse>
				<verse number="19">החושבים אתם שאנו מנסים להצטדק לפניכם? אם כן, אתם טועים! לנוכח אלוהים אני אומר לכם שהדברים נאמרו למענכם, ידידים יקרים, כדי לעזור לכם להיבנות באופן רוחני.</verse>
				<verse number="20">אני חושש שמא בבואי אליכם לא ימצא-חן בעיני מה שאראה, והצעדים שאאלץ לנקוט לא ימצאו חן בעיניכם. אני חושש שמא אמצא בקרבכם מריבה, קנאה, רוגז אנוכיות, רכלנות, הוצאת-דיבה, יהירות ומבוכה.</verse>
				<verse number="21">אכן, אני חושש שמא בשובי אליכם ישפילני אלוהים לפניכם, ואתאבל על רבים מכם אשר חטאו זה מכבר ולא חזרו בתשובה על מעשיהם הבלתי-מוסריים, על זנות וזימה.</verse>
			</chapter>
			<chapter number="13">
				<verse number="1">זוהי הפעם השלישית שאבוא אליכם. הכתובים אומרים שעל-פי שניים או שלושה עדים יקום כל דבר.</verse>
				<verse number="2">כבר הזהרתי אתכם פעם אחת בביקורי הקודם, ועתה בהעדרי אני חוזר על האזהרה: בשובי אליכם הפעם לא אחוס על אלה שחטאו מקודם ועל כל הראויים לעונש.</verse>
				<verse number="3">אוכיח לכם מעל כל ספק שהמשיח אכן מדבר באמצעותי. המשיח שבו אתם מאמינים אינו חלש לפניכם, אלא חזק בתוככם!</verse>
				<verse number="4">המשיח אמנם נצלב בחולשה, אך עתה הוא חי בגבורת אלוהים. כך גם אנחנו חלשים, כשם שהמשיח היה חלש, אך אנו נחיה עמו למענכם בגבורת אלוהים.</verse>
				<verse number="5">בחנו את עצמכם וראו אם אתם עומדים במבחן: האם אתם באמת מאמינים במשיח? האם אתם מרגישים בקרבכם את נוכחותו וגבורתו? או האם אמונתכם במשיח אינה אלא העמדת פנים?</verse>
				<verse number="6">אני מקווה שאתם מסכימים אתי שעברתי מבחן זה בהצלחה.</verse>
				<verse number="7">אני מתפלל לאלוהים שלא תעשו רע — לא כדי להוכיח את הצלחתנו, אלא כדי שתעשו את הטוב גם אם כלפי חוץ ייראה שנכשלנו.</verse>
				<verse number="8">תפקידנו לעודד את הטוב בכל עת, ולא לקוות לרע.</verse>
				<verse number="9">אנו תמיד מוכנים להיות חלשים, אם פרוש הדבר שאתם חזקים. משאלתנו ותפילתנו היא שתתבגרו באמונתכם.</verse>
				<verse number="10">אני כותב לכם עתה מכתב זה בתקווה שלא אצטרך לנזוף בכם או להעניש אתכם בבואי, כי ברצוני להשתמש בסמכות שנתן לי האדון לחזק אתכם ולא להענישכם.</verse>
				<verse number="11">אני מסיים מכתבי במילים הבאות: שמחו, התבגרו באמונתכם, שימו לב לדברים שאמרתי, חיו באהבה ובשלום. מי ייתן שאלוהי האהבה והשלום יהיה עמכם. [(12-13) ]ברכו איש את רעהו לשלום בנשיקה קדושה. כל המאמינים המשיחיים מוסרים לכם דרישת שלום.</verse>
				<verse number="12">***</verse>
				<verse number="13">***</verse>
				<verse number="14">מי ייתן שחסד אדוננו ישוע המשיח, אהבת האלוהים וחברת רוח-הקודש יהיו עם כולכם.</verse>
			</chapter>
		</book>
		<book number="48">
			<chapter number="1">
				<verse number="1">אל הקהילה בגלטיא. מאת פולוס השליח — שליחם לא של בני-אדם, כי אם של ישוע המשיח, ושל אלוהים האב אשר הקימו מן המתים —</verse>
				<verse number="2">ומאת כל המאמינים המשיחיים הנמצאים אתי ברומא.</verse>
				<verse number="3">שלום וברכה לכם מאת האלוהים אבינו ומאת ישוע המשיח אדוננו.</verse>
				<verse number="4">אלוהים רצה שישוע המשיח ימות על הצלב בעד חטאינו, כדי להושיענו מהשעבוד לעולם הרע הזה שבו אנו חיים.</verse>
				<verse number="5">לאלוהים הכבוד, התודה והתהילה מעולם ועד עולם. — אמן.</verse>
				<verse number="6">אני מתפלא שאתם מתרחקים כל-כך מהר מאלוהים. ברוב אהבתו ורחמיו הוא נתן לכם במתנה חיי נצח, על-ידי ישוע המשיח, ואילו אתם כבר מצאתם "בשורה" אחרת, שכביכול תושיע אתכם. אולם דעו לכם שבשורה זאת לא תושיע אתכם,</verse>
				<verse number="7">שכן לא קיימת בשורה אחרת, מלבד זו שבישרנו לכם. אלה שהסיתו אתכם מהדרך הנכונה ללכת בדרכם, מרמים אתכם; הם מסלפים ומעוותים את האמת על אודות המשיח.</verse>
				<verse number="8">ארור כל מי שיספר לכם (כולל אני עצמי) על דרך לישועה השונה מהדרך שסיפרנו לכם. גם אם יבוא מלאך מן השמים ויספר לכם על דרך אחרת לעבוד את אלוהים — ארור הוא!</verse>
				<verse number="9">אני חוזר ואומר: ארור מי שיבשר לכם בשורה השונה מזו שהאמנתם בה.</verse>
				<verse number="10">אתם רואים שאיני משתדל למצוא-חן בעיניכם במחמאות ובדברי חנופה; אני משתדל למצוא-חן בעיני אלוהים בלבד. לו ניסיתי למצוא-חן בעיני בני-אדם, לא יכולתי להיות עבדו של ישוע המשיח.</verse>
				<verse number="11">אחים יקרים, אני מבטיח לכם כי הדרך אל אלוהים, שעליה סיפרתי לכם, איננה סיפור דמיוני ואף לא חלום שחלמתי.</verse>
				<verse number="12">ישוע המשיח עצמו מסר לי את הבשורה שבישרתי לכם, והוא לימד אותי מה לומר וכיצד לומר זאת; איש מלבדו לא לימד אותי.</verse>
				<verse number="13">האם אתם זוכרים כיצד התנהגתי בתקופה שהייתי בקרב היהודים? האם אתם זוכרים כיצד רדפתי את המאמינים במשיח, הצקתי להם ללא רחמים, וגם השתדלתי כמיטב יכולתי להיפטר מכולם?</verse>
				<verse number="14">בין בני-גילי הייתי אחד היהודים האדוקים ביותר בכל הארץ, והשתדלתי לקיים את כל המנהגים הישנים והמסורתיים של דת אבותיי. [(15-16) ]אולם אז קרה דבר מה! שכן עוד לפני שנולדתי בחר בי אלוהים להיות אחד מילדיו המאמינים בישוע המשיח, כדי שאוכל ללכת אל הגויים ולספר להם את הבשורה אודות ישוע המשיח. כאשר כל זה התרחש, לא מיהרתי להיוועץ באיש.</verse>
				<verse number="15">***</verse>
				<verse number="16">***</verse>
				<verse number="17">לא הלכתי לירושלים כדי להיוועץ בשליחי האדון המנוסים ממני, אלא הלכתי למדבריות ערב, ולאחר מכן חזרתי לדמשק.</verse>
				<verse number="18">רק כעבור שלוש שנים עליתי לירושלים, כדי לבקר את פטרוס, ונשארתי אצלו חמישה-עשר יום.</verse>
				<verse number="19">מלבד פטרוס פגשתי עוד שליח אחד בלבד — יעקב, אחיו של ישוע אדוננו.</verse>
				<verse number="20">הקשיבו היטב לדברי. אלוהים עדי שאיני משקר ושכל דברי אמיתיים ונכונים!</verse>
				<verse number="21">לאחר הביקור בירושלים הלכתי לסוריה וקיליקיא.</verse>
				<verse number="22">כל אותו זמן לא ראו אותי עדיין המאמינים ביהודה.</verse>
				<verse number="23">כל מה שידעו היה, שהאויב הפך לאוהב, ושעתה הוא מטיף לאמונה אשר לפנים ניסה לחסל ולהשמיד.</verse>
				<verse number="24">וכולם היללו את אלוהים על הנס שחולל בחיי.</verse>
			</chapter>
			<chapter number="2">
				<verse number="1">כעבור ארבע-עשרה שנים חזרתי לירושלים עם בר-נבא, וטיטוס הצטרף אלינו.</verse>
				<verse number="2">אלוהים ציווה עלי להתייעץ עם האחים בירושלים בנוגע לבשורה שבישרתי לגויים. נועצתי גם בזקני הקהילה, כדי שכולם יבינו את תוכן הבשורה שאני מספר לגויים. קיוויתי שזקני הקהילה יסכימו אתי,</verse>
				<verse number="3">והם אכן הסכימו; הם אף לא דרשו מטיטוס (שאינו יהודי) להימול.</verse>
				<verse number="4">שאלת ברית-המילה כלל לא הייתה עולה על הפרק אלמלא כמה אנשים, הקוראים לעצמם "מאמינים", שבאו לרגל בינינו. הם רצו לראות איזה חופש העניק לנו המשיח בנוגע לקיום מצוות התורה. אנשים אלה רצו לשעבד אותנו לחוקים שלהם.</verse>
				<verse number="5">אך לא הקשבנו לדבריהם, כי לא רצינו לבלבל אתכם. לא רצינו שתחשבו שאתם יכולים להושיע את עצמכם על-ידי קיום ברית-המילה, או על-ידי קיום מצוות התורה.</verse>
				<verse number="6">לנכבדי הקהילה לא היה מה להעיר או להוסיף על דברי. (אגב, כלל לא התרשמתי מהעובדה שהם היו נכבדי הקהילה, כי אני יודע שבעיני אלוהים כולנו שווים!) [(7-9) ]כשראו פטרוס, יעקב ויוחנן, שנחשבו לעמודי התווך של הקהילה, כיצד ברך אלוהים את עדותי לגויים, כשם שברך את עדותו של פטרוס ליהודים — שכן אלוהים נתן לכל אחד מאיתנו מתנות שונות ותפקידים שונים — הם לחצו את ידי ואת ידו של בר-נבא, ועודדו אותנו להמשיך להעיד לגויים, בזמן שהם ממשיכים להעיד ליהודים.</verse>
				<verse number="7">***</verse>
				<verse number="8">***</verse>
				<verse number="9">***</verse>
				<verse number="10">הם רק הזכירו לנו לא לשכוח לעזור לעניים, אבל התזכורת הייתה מיותרת, שכן אני תמיד דואג לעניים.</verse>
				<verse number="11">אולם כשכיפא (פטרוס) בא לאנטיוכיה, הוכחתי אותו לפני כולם, משום שהתנגדתי בכל תוקף למעשיו ולהתנהגותו.</verse>
				<verse number="12">כשכיפא הגיע בראשונה לאנטיוכיה, הוא נהג לסעוד עם המאמינים המשיחיים הלא-יהודים (שלא נימולו, ולא שמרו את מצוות התורה). לאחר מכן הגיעו לאנטיוכיה מספר חברים יהודים של יעקב, ומאז הפסיק כיפא לסעוד עם המאמינים הלא-יהודים. מדוע הפסיק לסעוד עמם? מפני שפחד מביקורתם של היהודים המקפידים על שמירת המצוות, אשר עמדו על דעתם כי ברית-המילה היא חלק בלתי-נפרד מהישועה.</verse>
				<verse number="13">שאר היהודים המשיחיים (ואפילו בר-נבא) הפכו גם הם לצבועים והלכו בעקבות כיפא, למרות שידעו היטב כי הם שוגים ואינם נוהגים כהלכה.</verse>
				<verse number="14">כשראיתי מה קורה שם, וכשנוכחתי לדעת שאינם ישרים ואינם שומרים את דבר אלוהים, אמרתי לכיפא לפני כולם: "למרות שאתה יהודי מלידה, אינך שומר את חוקי התורה ומצוותיה. אם כן מדוע אתה מנסה לשכנע את הגויים האלה לקיים את מצוות התורה?</verse>
				<verse number="15">הלא אתה ואני יהודים מלידה, ולא סתם חוטאים מן הגויים.</verse>
				<verse number="16">ואנחנו, היהודים המשיחיים, יודעים היטב שאיננו יכולים להיחשב צדיקים בעיני אלוהים על-ידי קיום מצוות התורה, אלא רק על-ידי אמונה במשיח. לכן גם אנחנו בטחנו והאמנו בישוע המשיח, כדי שנהיה רצויים לאלוהים בזכות אמונתנו, ולא בזכות קיום המצוות. איש אינו יכול להיוושע על-ידי קיום מצוות התורה."</verse>
				<verse number="17">אם אנחנו מבקשים להיות מוצדקים על ידי המשיח אך כבר לא נשענים על תורת משה בעבור ישועה, הרי אנחנו כמו הגויים אשר נחשבים לחוטאים על ידי היהודים. אם כך, האם המשיח מעודד שנחטא? בודאי שלא!</verse>
				<verse number="18">דעו לכם כי פשע הוא לנסות לבנות מחדש את מה שעמלתי להרוס — את האמונה שאפשר להיוושע על-ידי קיום מצוות התורה.</verse>
				<verse number="19">מתוך קריאה בכתבי-הקודש למדתי שלא אוכל למצוא-חן בעיני אלוהים אם אשתדל, ללא הצלחה כמובן, לקיים את מצוות התורה. למדתי שאוכל למצוא-חן בעיני אלוהים רק על-ידי אמונה במשיח.</verse>
				<verse number="20">מתי על הצלב עם המשיח; עתה איני חי יותר, כי אם המשיח חי בקרבי. והחיים האמיתיים שממלאים אותי הם תוצאה של אמונתי בבן-האלוהים, אשר אהב אותי והקריב את חייו למעני.</verse>
				<verse number="21">איני מזלזל במותו של המשיח, כי אילו יכולתי להיוושע על-ידי קיום מצוות התורה, היה מותו של המשיח מיותר לחלוטין.</verse>
			</chapter>
			<chapter number="3">
				<verse number="1">אוי, גלטים טיפשים! מי הסיתכם נגד האמת? לאיזה כישוף נפלתם קורבן? פעם הבנתם את המשמעות המלאה של מות המשיח; צליבתו הייתה כל-כך ממשית בעיניכם — כאילו ראיתם אותו נצלב לפניכם.</verse>
				<verse number="2">ברצוני לשאול אתכם, האם אלוהים נתן לכם את רוח הקודש על-שום ששמרתם את מצוות התורה? ודאי שלא! אלוהים נתן לכם את רוח הקודש רק לאחר ששמעתם על המשיח והאמנתם שהוא בלבד מסוגל להושיע אתכם.</verse>
				<verse number="3">מה לכם, האם יצאתם מדעתכם? אם ראיתם כבר שקיום המצוות לא הועיל לכם במאומה ולא העניק לכם סיפוק רוחני, כיצד מעלים אתם על הדעת שקיום מצוות התורה יעזור לכם להיות מאמינים טובים יותר?</verse>
				<verse number="4">סבלתם כל-כך למען הבשורה, ועכשיו אתם משליכים את הכול מאחורי גבכם? קשה לי להאמין בכך!</verse>
				<verse number="5">אני חוזר ושואל אתכם: האם אלוהים נותן לכם את רוח הקודש ומחולל ביניכם ניסים ונפלאות, משום שאתם מקיימים את מצוות התורה? אלוהים משכין בלבכם את רוח הקודש ופועל בחייכם, רק משום שאתם מאמינים ובוטחים בישוע המשיח.</verse>
				<verse number="6">קחו לדוגמה את אברהם אבינו: אלוהים חשב את אברהם לצדיק, רק משום שאברהם האמין בהבטחותיו של ה'.</verse>
				<verse number="7">מכאן יכולים אתם להבין מדוע כל מי שמאמין בה' ובוטח בו, הוא למעשה בנו של אברהם אבינו. [(8-9) ]בכתבי-הקודש אנו קוראים על הציפייה ליום שבו יושיע אלוהים גם את הגויים, בזכות אמונתם. לפני זמן רב הבטיח אלוהים לאברהם לברך את כל מי שיאמין בו (באלוהים) כמו אברהם. על כן לכל מי שמאמין במשיח יש חלק בברכת ה' לאברהם אבינו.</verse>
				<verse number="8">***</verse>
				<verse number="9">***</verse>
				<verse number="10">כל מי שסומך על ישועה בזכות התורה חשוף לקללת אלוהים, שהרי כתוב בכתבי-הקודש: "ארור מי שאינו מקיים את דברי התורה הזאת."</verse>
				<verse number="11">לפיכך אתם רואים שאיש אינו יכול למצוא-חן בעיני ה' בזכות קיום מצוות התורה, שכן ה' אמר כי הדרך היחידה למצוא-חן בעיניו היא דרך האמונה: "וצדיק באמונתו יחיה."</verse>
				<verse number="12">רואים אתם, אם כן, מה שונה הישועה מתוך אמונה מהישועה הנובעת מקיום כל מצוות התורה.</verse>
				<verse number="13">המשיח שיחרר אותנו מהקללה הרובצת על אלה שאינם מקיימים את כל מצוות התורה, בלקחו על עצמו את הקללה במקומנו, שהרי כתוב בתורה: "קללת אלוהים תלוי" (על עץ, והרי ישוע שנצלב היה בעצם תלוי על עץ.)</verse>
				<verse number="14">ועתה יכול אלוהים לברך גם את הגויים באותה ברכה שהבטיח לאברהם אבינו, ויתקיים בנו הבטחת רוח הקודש.</verse>
				<verse number="15">אחים יקרים, גם היום כשמבטיח אדם הבטחה בכתב וחותם עליה, חובה עליו לקיים את הבטחתו, ואין הוא יכול לשנות את דעתו.</verse>
				<verse number="16">אלוהים הבטיח את הברכות לאברהם ולזרעו. שימו לב שלא כתוב "לזרעיו" — בלשון רבים, אלא בלשון יחיד, בן — זרע, הלא הוא ישוע המשיח.</verse>
				<verse number="17">אני מנסה לומר לכם שה' הבטיח בכתב להושיע את כל מי שמאמין בו, והבטחה זו אינה יכולה להשתנות או להתבטל לאחר ארבע-מאות ושלושים שנה, כשנתן ה' את עשרת הדיברות.</verse>
				<verse number="18">אברהם מצא-חן בעיני אלוהים, מפני שהאמין בה' ובהבטחותיו. אילו יכולנו למצוא-חן בעיני ה' על-ידי קיום מצוות התורה, הייתה דרכנו שונה לחלוטין מדרכו של אברהם.</verse>
				<verse number="19">שואלים אתם ודאי, מדוע נתן ה' את התורה? התורה ניתנה כתוספת, לאחר ההבטחה לאברהם, כדי להוכיח לבני-האדם שהם אשמים באי-קיום מצוותיה. אולם ה' נתן את חוקי התורה רק באופן זמני, עד בואו של ישוע המשיח — הבן — אשר לו ניתנה הבטחת ה'. יתרה מזאת, כשנתן ה' את התורה, הוא נתן אותה בידי מלאכים למשה, ואילו משה נתן את התורה לעם.</verse>
				<verse number="20">אולם כשנתן ה' את ההבטחה לאברהם, אלוהים בעצמו דיבר עם אברהם, ללא מתווכים. [(21-22) ]האם יש סתירה בין תורתו של ה' לבין הבטחותיו? ודאי שלא! אילו יכלה התורה להושיע אותנו, לא היה צריך אלוהים לתת לנו מוצא אחר מהשעבוד לחטא — שהרי כתבי-הקודש אומרים שכולנו עבדים לחטא. הדרך היחידה להשתחרר מהשעבוד לחטא, דרך הפתוחה לכל אחד, היא אמונה בישוע המשיח!</verse>
				<verse number="21">***</verse>
				<verse number="22">***</verse>
				<verse number="23">לפני בוא המשיח התורה חסתה עלינו עד היום שבו יכולנו להאמין במשיח.</verse>
				<verse number="24">במילים אחרות: התורה הדריכה אותנו והשגיחה עלינו, עד שבא ישוע המשיח לקרב אותנו לאלוהים בזכות אמונתנו.</verse>
				<verse number="25">אבל עכשיו, לאחר שכבר בא המשיח, שוב אין לנו צורך בהדרכת מצוות התורה.</verse>
				<verse number="26">כי עתה כולנו בני אלוהים בזכות אמונתנו בישוע המשיח,</verse>
				<verse number="27">ואלה מאיתנו שנטבלו כסמל לאחדות עם המשיח, כאילו עטופים במשיח.</verse>
				<verse number="28">בין המאמינים שוב אין הבדל בין יהודי לגוי, בין עבד לבן-חורין ואף לא בין גבר לאישה. בעיני אלוהים כולנו שווים. אלוהים אוהב את כולנו באותה מידה, וכולנו מאוחדים בישוע המשיח.</verse>
				<verse number="29">מאחר שאנו שייכים למשיח, אנו גם זרע אברהם, וכל הבטחותיו של ה' לאברהם ולזרעו שייכות גם לנו.</verse>
			</chapter>
			<chapter number="4">
				<verse number="1">זכרו, גם אם אב עשיר מת ומוריש לבנו הקטן את כל רכושו, הילד הקטן דומה במעמדו לעבד. אין הוא יכול ליהנות מן הירושה עד שיגיע לגיל בגרות (או לגיל מסוים שקבע אביו למתן הירושה).</verse>
				<verse number="2">עד אז עליו לשמוע לקול המבוגרים האחראים לטיפולו ולחינוכו.</verse>
				<verse number="3">לפני בואו של ישוע המשיח היה מצבנו דומה. בעת היותנו חסרי בגרות, היינו משועבדים לדרכי העולם.</verse>
				<verse number="4">אך בהגיע הזמן המתאים שלח אלוהים את בנו, שנולד לאם יהודיה,</verse>
				<verse number="5">כדי לשחרר אותנו מהשעבוד לתורה, וכדי לאמץ אותנו לבניו.</verse>
				<verse number="6">היות שאנחנו בני-אלוהים, הוא השכין בלבנו את רוח בנו, ומשום כך יש לנו את הזכות לקרוא לו: אבא, אבינו.</verse>
				<verse number="7">מעתה ואילך אין אנו עבדים, אלא בני אלוהים ממש; ומאחר שאנחנו בני-אלוהים, כל מה ששייך לאלוהים אבינו שייך גם לנו.</verse>
				<verse number="8">אתם הגויים, לפני שהאמנתם באלוהים הייתם עבדים לכל מיני אלילים מגוחכים, שקראתם להם "אלוהים".</verse>
				<verse number="9">עתה, לאחר שמצאתם את אלוהים (או נכון יותר לומר: לאחר שאלוהים מצא אתכם), כיצד יכולים אתם לחזור ולהשתעבד לאמונה חלשה ורופפת, הגורסת שניתן להיוושע על-ידי קיום מצוות התורה?</verse>
				<verse number="10">אתם מנסים למצוא-חן בעיני אלוהים על-ידי שמירת חגים ומועדים!</verse>
				<verse number="11">אני חושש מאוד שכל עבודתי בכם הייתה לשווא. [(12-13) ]אחים יקרים, מדוע אינכם מקשיבים לי? עכשיו אני חופשי ומשוחרר מכבלי מצוות התורה, ממש כמוכם. כשבאתי אליכם בפעם הראשונה, כדי לספר לכם את הבשורה, לא בזתם לי למרות שהייתי חולה.</verse>
				<verse number="12">***</verse>
				<verse number="13">***</verse>
				<verse number="14">מחלתי הייתה דוחה ומתועבת, אבל לא דחיתם אותי ולא הפניתם לי עורף. לקחתם אותי לביתכם וטיפלתם בי כאילו טיפלתם במלאך מן השמים או בישוע המשיח עצמו!</verse>
				<verse number="15">מה קרה לכם? פעם הייתה בכם רוח של אהבה, אחדות ושמחה; בימים ההם אהבתם אותי כל-כך, עד שהייתם מוכנים לנקר את עיניכם ולתת אותן לי, אילו היה צורך בכך.</verse>
				<verse number="16">האם הפכתי לאויבכם משום שאני אומר לכם את האמת?</verse>
				<verse number="17">האנשים האלה שמשתדלים מאוד למצוא-חן בעיניכם, אינם עושים זאת מתוך רצון בטובתכם, אלא מתוך רצון לסכסך ולהפריד ביניכם לביני, כדי שלא תקשיבו לי, אלא תקשיבו להם בלבד.</verse>
				<verse number="18">ודאי שאני רוצה שאנשים יתנהגו יפה כלפיכם, אך זאת רק בתנאי שמניעיהם טהורים ושאין הם מתנהגים כך רק כשאני נמצא אתכם!</verse>
				<verse number="19">ילדי, אתם כל-כך מכאיבים לי! אני סובל ייסורי ציפייה ליום שבו תתמסרו למשיח בכל לבכם, בדומה לאם הסובלת ייסורי לידה בציפייה להולדת בנה.</verse>
				<verse number="20">הלוואי שיכולתי להיות אצלכם עכשיו ולדבר אתכם פנים אל פנים, במקום לנסות להשפיע עליכם בכתב; פשוט איני יודע מה לעשות אתכם!</verse>
				<verse number="21">אני פונה אל כל אלה שחושבים שעליהם לשמור את מצוות התורה כדי להיוושע: היודעים אתם מה כתוב בתורה?</verse>
				<verse number="22">כתוב בתורה שלאברהם אבינו היו שני בנים: ישמעאל בן האישה המשרתת, ויצחק בן האישה החופשייה.</verse>
				<verse number="23">בן המשרתת נולד בלידה טבעית ובלי נסים ונפלאות; אולם בן האישה החופשייה נולד רק לאחר הבטחתו המיוחדת של אלוהים לאברהם. [(24-25) ]סיפור אמיתי זה הוא משל: שתי הנשים הן שתי הבריתות שכרת ה' עם עמו. האחת היא ברית הר-סיני שבערב, שהביאה את האנשים לידי שעבוד לתורה — זוהי הגר שמסמלת את עיר-האם, ירושלים, שמשועבדת עדיין למצוות התורה ושמשמשת מרכז לפולחן דתי</verse>
				<verse number="24">***</verse>
				<verse number="25">***</verse>
				<verse number="26">ואילו שרה, האישה החופשייה, מסמלת את ירושלים החופשית שבשמים, שהיא עיר-האם והקודש שלנו, ואינה משועבדת למצוות התורה.</verse>
				<verse number="27">אליה התכוון הנביא ישעיהו כשניבא: "רני עקרה לא ילדה, פצחי רנה וצהלי לא-חלה, כי רבים בני שוממה מבני בעולה".</verse>
				<verse number="28">אחים יקרים, אנחנו — אתם ואני — הבנים שהבטיח ה' לירושלים החדשה, כשם שהבטיח את יצחק לאברהם ושרה.</verse>
				<verse number="29">ואנחנו, המאמינים שנולדנו מחדש על-ידי רוח הקודש, נרדפים על-ידי אלה שרוצים שנשמור את מצוות התורה, ממש כמו שיצחק — בן ההבטחה — נרדף על-ידי ישמעאל בן המשרתת.</verse>
				<verse number="30">אבל כתבי-הקודש מספרים שאלוהים פקד על אברהם לגרש את האישה המשרתת ואת בנה, מפני שבן המשרתת לא יכול היה לרשת עם יצחק את רכושו של אברהם.</verse>
				<verse number="31">אחים יקרים, אין אנו בני האישה המשרתת ואיננו עבדים לתורה; אנחנו בני האישה החופשייה, ורצויים לאלוהים בזכות אמונתנו.</verse>
			</chapter>
			<chapter number="5">
				<verse number="1">המשיח הוציאנו לחופשי! לכן אל תשובו להשתעבד למצוות התורה ולמסורת.</verse>
				<verse number="2">הקשיבו לדברי: אם אתם באמת חושבים שברית-המילה ושמירת המצוות יקרבו אתכם לאלוהים, אזי אין המשיח יכול להושיע אתכם.</verse>
				<verse number="3">אני חוזר ואומר: מי שמייחס חשיבות רבה לקיום ברית-המילה, חייב למלא את כל מצוות התורה, שאם לא-כן תבוא עליו קללה.</verse>
				<verse number="4">אם אתם באמת חושבים שתוכלו למצוא-חן בעיני אלוהים בזכות שמירת מצוות התורה, הרי שאין לכם כל צורך במשיח, ואינכם יכולים ליהנות מחסדו של אלוהים.</verse>
				<verse number="5">בעזרת רוח הקודש אנו מאמינים כי מותו של המשיח מטהר אותנו מחטאינו ומצדיק אותנו בעיני אלוהים.</verse>
				<verse number="6">אנו, המאמינים המשיחיים, יודעים כי המילה ושמירת המצוות הם סימנים חיצוניים בלבד שאינם מוכיחים דבר. ומה חשוב? אמונה שמוכיחה את עצמה על-ידי אהבה.</verse>
				<verse number="7">עד עתה התקדמתם יפה מאוד באמונתכם. מה קרה לכם לפתע? מי הסיתכם נגד דבר האמת?</verse>
				<verse number="8">ודאי שלא אלוהים הסיתכם לכך, שכן אלוהים עצמו העניק לכם חופש במשיח.</verse>
				<verse number="9">הרי הוראת כזב זו היא כמו מעט שאור שמחמיץ את כל הבצק.</verse>
				<verse number="10">אני בטוח שאלוהים ישכנע אתכם לשוב ולהאמין באמת, כמוני, ודעו לכם שאלוהים יעניש את האדם שבלבל והתעה אתכם, וגרם לכך שתטילו ספק בדבר אלוהים.</verse>
				<verse number="11">יש אשר חושבים כי אני עצמי טוען שהמילה וקיום המצוות הם חלק בלתי-נפרד מהישועה. אבל אני שואל אתכם, לו נכון היה הדבר, האם היו לי עדיין כל-כך הרבה אויבים ומתנגדים? הלא אם הייתי מטיף למילה ולקיום המצוות לא הייתי פוגע באיש, ואף אחד לא היה קם נגדי. אבל העובדה היא שאנשים רבים רודפים אותי ומציקים לי, משום שאני מטיף לישועה דרך אמונה במותו ובתחייתו של ישוע המשיח.</verse>
				<verse number="12">הלוואי שהיו מעקרים את האנשים שמנסים לסכסך ולהפריד בינינו בגלל ברית-המילה!</verse>
				<verse number="13">אחי היקרים, אל תשכחו שהמשיח הוציא אתכם לחופשי! אין זה חופש לעשות ככל העולה על רוחכם, כי אם חופש לאהוב ולעזור לזולת.</verse>
				<verse number="14">אפשר לסכם את התורה כולה במצווה אחת: "ואהבת לרעך כמוך."</verse>
				<verse number="15">אבל אם במקום לאהוב איש את רעהו אתם תמיד רבים, שונאים ומקנאים, אז תהרסו איש את אחיו.</verse>
				<verse number="16">אני מייעץ לכם לשמוע רק לקול רוח הקודש, והוא יראה לכם מה לעשות ולאן ללכת, ומובטח לכם ששוב לא תהיו משועבדים לבשר שלכם, הגורם לכם תמיד לעשות את הרע.</verse>
				<verse number="17">לכולנו יש נטייה טבעית לעשות את הרע, שהוא היפוכו הגמור של מה שרוח הקודש אומר לנו לעשות. וכאשר רוח הקודש פועל בנו ומביא אותנו לכך שנרצה לעשות את הטוב, הרי שזה היפוכן הגמור של נטיותינו הטבעיות. שני כוחות אלה, הבשר שלנו ורוח הקודש, נאבקים בתוכנו כשזה רוצה לנצח את זה, ואיננו יכולים לעשות כל מה שאנו רוצים.</verse>
				<verse number="18">כשרוח הקודש מדריך את מעשינו, הוא גם משחרר אותנו מהחובה לקיים את מצוות התורה.</verse>
				<verse number="19">אם תלכו אחרי הנטיות הטבעיות שלכם, אלה תהיינה התוצאות: זנות, טומאה, תאווה,</verse>
				<verse number="20">עבודת אלילים וכישוף, שנאה, פילוג, קנאה, כעס, אנוכיות, תלונות, מריבות,</verse>
				<verse number="21">חמדנות, שיכרות, הוללות וכדומה. אני חוזר ואומר לכם: מי שמנהל חיים כאלה לא יירש את מלכות האלוהים.</verse>
				<verse number="22">אולם אם נניח לרוח הקודש לשלוט בחיינו, זה יהיה הפרי: אהבה, שמחה, שלום ושלווה, סבלנות, נדיבות, טוב-לב, אמונה,</verse>
				<verse number="23">צניעות ושליטה עצמית, וכמובן שאין סתירה בין תכונות אלה לבין מצוות התורה.</verse>
				<verse number="24">המאמינים במשיח התכחשו לבשר שלהם; הם קברו אותו לרגלי צלב המשיח.</verse>
				<verse number="25">אם אנו חיים עתה בכוחו של רוח הקודש, הבה נציית לו בכל שטחי החיים.</verse>
				<verse number="26">ואז לא נצטרף לבקש כבוד והצלחה, הגורמים לקנאה ולרוגז.</verse>
			</chapter>
			<chapter number="6">
				<verse number="1">אם ייכשל אחד מכם בעבירה כלשהי, אלה מביניכם החזקים יותר באמונה צריכים לעזור לו לשוב לדרך הנכונה, בעדינות ובענווה, ואל תשכחו שבפעם הבאה אתם בעצמכם עלולים להיות בצד הנכשלים.</verse>
				<verse number="2">השתתפו איש בבעיות רעהו, כפי שביקש מאיתנו המשיח.</verse>
				<verse number="3">מי שחושב שהדבר הוא למטה מכבודו אינו אלא גאוותן; מי שחושב את עצמו ל"מישהו" הוא לא כלום.</verse>
				<verse number="4">כל אחד יעשה את שלו על הצד הטוב ביותר, כי אז יהיה לו סיפוק מעבודתו הטובה, ולא יצטרך להשוות את עצמו לאחרים.</verse>
				<verse number="5">כל אחד מאיתנו חייב לקחת אחריות על מעשיו.</verse>
				<verse number="6">אלה שלומדים את כתבי-הקודש צריכים לעזור למוריהם ולתמוך בהם כפי יכולתם.</verse>
				<verse number="7">אל תחשבו שאתם יכולים להתל באלוהים, שהרי הוא יודע בדיוק מי אתם ומה אתם. כל אחד קוצר את מה שהוא זרע.</verse>
				<verse number="8">מי שזרע זרעים של רוע ושחיתות יקצור בבוא הזמן מוות, הרס וכליון. אולם מי שזרע את הזרעים המשובחים של רוח הקודש יקצור בבוא הזמן חיי נצח - מתנת רוח הקודש.</verse>
				<verse number="9">הבה נמשיך לעשות את הטוב בלי להרפות, כי מובטח לנו שאם לא נתייאש נראה בבוא הזמן ברכה רבה בעבודתנו.</verse>
				<verse number="10">לכן עלינו להתנהג יפה תמיד עם כל אדם, ובמיוחד עם אחינו המאמינים. [(11-12) ]לסיכום: האנשים שמנסים לשכנע אתכם לקיים ברית-מילה עושים זאת מסיבה אחת בלבד: הם יודעים היטב שאם יודו כי ישוע הוא המשיח, יהיה עליהם לסבול למענו. אבל אין הם רוצים לסבול ולאבד את הצלחתם החברתית.</verse>
				<verse number="11">***</verse>
				<verse number="12">***</verse>
				<verse number="13">אנשים אלה מקיימים את המילה, אך אינם שומרים בעצמם את חוקי התורה; הם רוצים שתקיימו את ברית-המילה רק כדי שיוכלו להתפאר בכוח-השפעתם ובעליונותם.</verse>
				<verse number="14">אני עצמי מתפאר אך ורק בצלב ישוע המשיח. הודות לצלב כבר אין לי עניין בשום דבר שקשור להנאות העולם הזה ולפיתוייו. וזה זמן רב כבר שלעולם הזה אין כל עניין בי.</verse>
				<verse number="15">עתה, כשאנו מאמינים בישוע המשיח, כלל לא חשוב אם עשינו ברית-מילה או לא. מה שחשוב הוא אם באמת אפשר לראות שאופיינו השתנה לטובה אם לאו.</verse>
				<verse number="16">שלום ורחמים מאת אלוהים לכל השייכים לאלוהים והשומרים על העיקרון הזה.</verse>
				<verse number="17">אני מבקש מכם שמעתה ואילך לא תטרידו אותי בוויכוחים נוספים בנושא זה, שכן גופי מלא צלקות וחבורות, שגרמו לי אויבי המשיח, המשמשים לי סימנים של עבד ישוע המשיח.</verse>
				<verse number="18">אחים יקרים, יהי רצון שחסד ישוע המשיח יהיה עם כולכם. — אמן.</verse>
			</chapter>
		</book>
		<book number="49">
			<chapter number="1">
				<verse number="1">מאת פולוס, שליחו של ישוע המשיח לפי רצון אלוהים. אל כל המאמינים המשיחיים, הנאמנים והקדושים, אשר נמצאים באפסוס.</verse>
				<verse number="2">חסד ושלום לכם מאת האלוהים אבינו וישוע המשיח אדוננו.</verse>
				<verse number="3">אנחנו מברכים את האלוהים, אבי אדוננו ישוע המשיח, אשר ברך אותנו בכל ברכות השמים בזכות השתייכותנו למשיח.</verse>
				<verse number="4">עוד לפני שברא אלוהים את העולם הוא בחר אותנו בזכות המשיח, כדי לקדשנו ולהעמידנו לפניו ללא כל חטא או דופי.</verse>
				<verse number="5">באהבתו הרבה ומרצונו הטוב הוא אימץ אותנו לבניו על-ידי ישוע המשיח.</verse>
				<verse number="6">כל הכבוד, התהילה והשבח לאלוהינו על טוב-לבו וחסדו, ועל הברכות שברך אותנו בזכות השתייכותנו לבנו האהוב.</verse>
				<verse number="7">אלוהים הוא טוב ורחמן כל-כך, עד שגאל אותנו מחטאינו, במחיר דמו של המשיח, וסלח לנו על כל פשעינו.</verse>
				<verse number="8">וכל זאת הוא נתן לנו ברוחב-לב, בחכמה ובהבנה.</verse>
				<verse number="9">אלוהים גילה את מטרתו הסודית והנעלה בשליחת המשיח, תוכנית שבחר ברחמיו עוד לפני זמן רב.</verse>
				<verse number="10">וזוהי המטרה: בהגיע הזמן המיועד הוא יאסוף את כולנו מכל מקום, מהארץ ומהשמים.</verse>
				<verse number="11">לפי תוכניתו הנדיבה הכין לנו אלוהים נחלה במשיח. עוד מבראשית הוא בחר בנו להיות שלו, והכול מתרחש בדיוק כפי שהחליט מאז ומעולם.</verse>
				<verse number="12">אלוהים עשה זאת כדי שאנו, שהיינו המאמינים הראשונים במשיח, נשבח ונפאר את שמו, וניתן לו כבוד על שעשה למעננו את הדברים הנפלאים האלה.</verse>
				<verse number="13">גם אתם, ששמעתם את הבשורה אחרינו והאמנתם במשיח, נושעתם ונחתמתם כשייכים למשיח, באמצעות רוח הקודש אשר הובטח לכל המאמינים עוד לפני זמן רב.</verse>
				<verse number="14">נוכחותו של רוח הקודש בתוכנו היא הערובה שאלוהים באמת יעניק לנו כל מה שהבטיח, וחותם הרוח בנו פירושו שאלוהים קנה אותנו ויביאנו אליו. זוהי סיבה נוספת לנו לפאר ולשבח את אלוהינו.</verse>
				<verse number="15">משום כך, מאז ששמעתי על אמונתכם החזקה באדון ישוע, ועל אהבתכם למאמינים המשיחיים בכל מקום, [(16-17) ]לא חדלתי להודות לאלוהים עבורכם. אני מתפלל בעדכם כל הזמן; אני מבקש מאלוהי אדוננו ישוע המשיח, מאבי הכבוד, שיעניק לכם רוח חכמה, כדי שתראו ותבינו מיהו המשיח ומה עשה למעננו.</verse>
				<verse number="16">***</verse>
				<verse number="17">***</verse>
				<verse number="18">אני מתפלל שאורו יציף את לבבכם ושעיניכם תיפקחנה, למען תוכלו לראות ולדעת מהי הקריאה שהועיד לכם, ומה עשירות ונפלאות הן הברכות שהבטיח למאמינים בו. [(19-20) ]אני מתפלל שתבינו מה עצום הכוח שהעמיד אלוהים לרשות המאמינים בו; הוא העמיד לרשותנו את אותו הכוח העצום, אשר הקים את המשיח מן המתים והושיבו במקום הכבוד לימין האלוהים בשמים,</verse>
				<verse number="19">***</verse>
				<verse number="20">***</verse>
				<verse number="21">מעל לכל מלך, שליט או מנהיג. כן, כבודו גדול, מלא-הדר ורב-רושם יותר מזה של כל אחד אחר בעולם הזה או בעולם הבא.</verse>
				<verse number="22">אלוהים שם לרגליו את הכול, ומינה אותו לראש הקהילה,</verse>
				<verse number="23">אשר היא גופו ואשר מלאה במי שממלא את הכול.</verse>
			</chapter>
			<chapter number="2">
				<verse number="1">פעם הייתם מתים באופן רוחני; הייתם תחת קללת האל בגלל מעשיכם הרעים.</verse>
				<verse number="2">חייתם לפי דרך-החיים של העולם הזה ושמעתם לקול השטן, שהוא השליט הרשע של הרוחות הרעות, והפועל עדיין בכל כוחו באנשים המורדים בה'.</verse>
				<verse number="3">כולנו חיינו בעבר בצורה כזאת. אורח-חיינו ביטא את רוע לבנו וכניעתנו לתשוקותינו ותאוותינו. נולדנו בעלי טבע מושחת, והיינו תחת זעם אלוהים כשאר בני-האדם.</verse>
				<verse number="4">אבל אלוהים הוא אב מלא רחמים! הוא אהב אותנו כל-כך,</verse>
				<verse number="5">עד כי למרות שהיינו מתים (באופן רוחני) ואשמים בעיניו בגלל חטאינו, הוא החזיר אותנו לחיים כשהקים לתחייה את המשיח — זכרו שנושענו רק בזכות חסדו הרב —</verse>
				<verse number="6">והעלה אותנו מהקבר עם המשיח, כדי שנשב איתו במרומים.</verse>
				<verse number="7">כך הוא מראה לכל הדורות הבאים את רוחב-לבו, טובו וחסדו הנפלא, שביטא כלפינו בישוע המשיח.</verse>
				<verse number="8">נושעתם בזכות חסדו וטוב-לבו, על-ידי אמונתכם במשיח. כל זאת אינה שלכם; זוהי מתנתו של אלוהים, ואין היא תלויה בשום מעשה שעשיתם.</verse>
				<verse number="9">איננו יכולים להתפאר בישועה זאת, שכן איש מאיתנו לא הרוויח אותה! אלוהים נתן לנו את הישועה הזאת במתנה.</verse>
				<verse number="10">אלוהים עצמו עשה אותנו כפי שאנחנו עכשיו; הוא בחר בנו בישוע המשיח כדי שנעשה מעשים טובים, לפי תוכניתו מקדם.</verse>
				<verse number="11">אל תשכחו שנולדתם "ערלים", ואלה אשר נימולו בידי אדם הם כינו אתכם "ערלים".</verse>
				<verse number="12">באותה עת הייתם רחוקים מהמשיח, ונחותים מעם ישראל בחיר האלוהים; לא הייתה לכם כל זכות לבריתות ההבטחה, לא הייתה לכם תקווה ולא היה לכם אל.</verse>
				<verse number="13">אבל עכשיו אתם שייכים לישוע המשיח, ולמרות שפעם הייתם רחוקים מאלוהים, כעת אתם קרובים אליו בזכות דמו של המשיח שנשפך למענכם.</verse>
				<verse number="14">כי המשיח עצמו הוא שלומנו; הוא השכין שלום בינינו היהודים לביניכם הגויים, כשהרס את המחיצה בינינו ועשה משנינו אחד.</verse>
				<verse number="15">על-ידי מותו שם המשיח קץ לשנאה ולאיבה שהייתה בינינו — איבה שנבעה מכך שחוקי התורה היו לטובת היהודים ולא כללו את הגויים — כי המשיח מת כדי לבטל את שיטת חוקי התורה. ואז הוא לקח את שתי הקבוצות שהתנגדו זו לזו ועשה מהן גוף אחד. כך הוא מיזג אותנו יחדיו ויצר מאיתנו אדם אחד חדש, וכך עשה שלום.</verse>
				<verse number="16">כאיברים של גוף אחד, נעלמה האיבה שהייתה בינינו, כי המשיח שם קץ לאיבה המתמדת בינינו וריצה אותנו לאלוהים בהקריבו את עצמו על הצלב.</verse>
				<verse number="17">ואז הוא בישר את בשורת השלום לכם, הגויים, שהייתם רחוקים ממנו, ולנו, היהודים, שהיינו קרובים.</verse>
				<verse number="18">עתה באמצעותו ובזכותו יכולים כולנו, יהודים וגויים, לבוא אל אלוהים האב בעזרת רוח הקודש.</verse>
				<verse number="19">אם כן, עתה אינכם זרים ונחותים, אלא בני-משפחתו של אלוהים ואזרחים בממלכת אלוהים, יחד עם כל המאמינים האחרים.</verse>
				<verse number="20">אתם בנויים על היסודות שהניחו השליחים והנביאים, וישוע המשיח עצמו הוא אבן הפינה.</verse>
				<verse number="21">אנחנו, המאמינים, מחוברים אל המשיח ואיש אל רעהו בהתאמה, וכולנו מהווים היכל קודש לה'.</verse>
				<verse number="22">גם אתם מחוברים אל המשיח ואיש אל רעהו, ומהווים משכן לרוח הקודש של אלוהים.</verse>
			</chapter>
			<chapter number="3">
				<verse number="1">אני, פולוס, עבד ישוע המשיח, נמצא כאן בבית-הסוהר בגללכם. [(2-3) ]אתם ודאי יודעים שאלוהים הטיל עלי את המשימה המיוחדת להראות לכם, הגויים, את חסדו, כפי שכבר ציינתי בקצרה באחד ממכתבי. אלוהים עצמו גילה לי את תוכניתו הסודית האומרת שגם הגויים כלולים בחסדו זה.</verse>
				<verse number="2">***</verse>
				<verse number="3">***</verse>
				<verse number="4">אני מספר לכם את כל זאת כדי שתבינו כיצד אני יודע את סוד המשיח.</verse>
				<verse number="5">בדורות הראשונים הסתיר אלוהים מעמו את הסוד הזה, אך עתה גילהו לשליחיו ונביאיו באמצעות רוח הקודש.</verse>
				<verse number="6">זהו הסוד: על-ידי הבשורה היהודים והגויים הם יורשים שווים של העושר המיועד לבני-האלוהים; הם חברים שווי-זכויות בקהילת האלוהים, ושותפים בהבטחותיו שניתנו על-ידי המשיח לכל המאמינים בו (במשיח).</verse>
				<verse number="7">אלוהים העניק לי את הזכות הנפלאה לספר לכולם על אודות תוכניתו זאת, ונתן לי את הכישרון והיכולת לעשות זאת כהלכה.</verse>
				<verse number="8">אכן, לי, הצעיר מכל המאמינים, העניק אלוהים את הזכות והחסד לבשר לגויים את הבשורה של עושר המשיח — עושר שהוא מעל ומעבר לכושר הבנתנו —</verse>
				<verse number="9">ולהסביר לכל האנשים שאלוהים הוא גם מושיעם של הגויים, כפי שבורא-הכול תכנן מבראשית.</verse>
				<verse number="10">מדוע? כדי שכל הכוחות, השרים והשליטים אשר בשמים יראו את חכמתו הנפלאה של אלוהים, וכל בני-משפחתו, יהודים וגויים, ייראו מאוחדים בקהילתו,</verse>
				<verse number="11">בדרך שבה תמיד תכנן זאת על-ידי ישוע המשיח אדוננו.</verse>
				<verse number="12">עתה אנו יכולים לבוא ישר אל נוכח האלוהים, ללא חשש ובטוחים שישמח לבואנו, בזכות אמונתנו בישוע המשיח.</verse>
				<verse number="13">לפיכך אל תדאגו על סבלי למענכם אלא התעודדו והתגאו בכך!</verse>
				<verse number="14">בחשבי על תוכנית נפלאה זאת אני כורע ברך לפני האלוהים, אבי אדוננו ישוע המשיח,</verse>
				<verse number="15">אשר על שמו נקראו כל המשפחות בארץ ובשמים,</verse>
				<verse number="16">ואני מתפלל שבאמצעות רוח הקודש הוא יעניק לכם כוח וגבורה פנימיים מתוך אוצרו הנהדר והאין-סופי.</verse>
				<verse number="17">אני מתפלל שהמשיח באמת ישכון בלבבכם על-ידי אמונתכם ושתתחזקו באהבה,</verse>
				<verse number="18">כדי שתוכלו לתפוש ולהבין, יחד עם שאר המאמינים, עד כמה עצומה, רבה, עמוקה וחובקת היא אהבת המשיח,</verse>
				<verse number="19">וכדי שתתנסו בעצמכם באהבה נפלאה זאת, שהיא מעל ומעבר להבנתנו. וכך תימלאו כולכם באלוהים עצמו.</verse>
				<verse number="20">אלוהים יכול להרבות את חסדו אלינו, ולפעול בנו מעל ומעבר למה שאנו מסוגלים לתאר או לבקש.</verse>
				<verse number="21">כל הכבוד והתהילה לאלוהים בקרב המאמינים ובישוע המשיח, לדור ודור עד עולם.</verse>
			</chapter>
			<chapter number="4">
				<verse number="1">כאסיר האדון אני מתחנן לפניכם שתחיו ותתנהגו בדרך ההולמת את אלה שנבחרו להתברך בכל הברכות הנפלאות האלה.</verse>
				<verse number="2">היו ענווים ואדיבים; התייחסו בסבלנות זה אל זה, וסלחו איש לאחיו באהבה.</verse>
				<verse number="3">שאפו לשמור על אחדותכם ברוח הקודש, וחיו בשלום איש עם רעהו.</verse>
				<verse number="4">כולנו איברים של גוף אחד, לכולנו רוח אחד, וכולנו נבחרנו לאותו עתיד נפלא.</verse>
				<verse number="5">לכולנו אדון אחד, אמונה אחת וטבילה אחת.</verse>
				<verse number="6">לכולנו אל ואב אחד שהוא מעל לכל, נמצא בכל וחי בכל.</verse>
				<verse number="7">ובכל זאת, המשיח העניק לכל אחד מאיתנו מתנות וכישרונות שונים ומיוחדים, מתוך עושרו ולפי רצונו.</verse>
				<verse number="8">על כך אומרים הכתובים שכאשר עלה המשיח לשמים בגבורה, לאחר תחייתו מהמתים ונצחונו על השטן, הוא נתן מתנות לבני האדם ברוחב-לב.</verse>
				<verse number="9">שימו לב שכתוב 'עלה לשמים'! משמע שקודם לכן הוא ירד ממרומי השמים אל תחתיות הארץ.</verse>
				<verse number="10">זה שירד אלינו הוא זה שעלה השמימה כדי למלא באישיותו את הכול, מתחתיות הארץ עד למרומי השמים.</verse>
				<verse number="11">הוא העניק לבני-האדם מתנות שונות: לאחדים העניק את היכולת להיות שליחיו, לאלה העניק את היכולת להיות נביאים, ולאלה העניק כישרון מיוחד לבשר את הבשורה, או כושר מנהיגות והדרכה לפי דבר ה' וכישרון ללמד היטב.</verse>
				<verse number="12">לשם מה העניק לנו המשיח את המתנות והכישרונות הללו? כדי שבני-אלוהים יוכלו להיטיב לשרתו בשעה שהם בונים את הקהילה, שהיא גוף המשיח,</verse>
				<verse number="13">עד שנגיע כולנו כאחד לאמונה, בגרות והבנה של מושיענו בן האלוהים — עד שנתמלא כליל במשיח.</verse>
				<verse number="14">וכך מעתה ואילך לא נשנה את דעתנו בנוגע לאמונתנו; לא ניכשל ולא נרומה על-ידי רמאים ובדחנים,</verse>
				<verse number="15">אלא נאמר את האמת באהבה, ונגדל באמונתנו במשיח אשר הוא ראש-הקהילה.</verse>
				<verse number="16">בהנהגתו של המשיח מחוברים כל איברי הגוף זה לזה, וכל איבר עוזר למשנהו לבניית הגוף, לפי מידת הכוח שניתן לו, כך שכל הגוף צומח לבניין אחד מלא אהבה — בניין המשיח.</verse>
				<verse number="17">בשם האדון אני אומר לכם: אל תשובו לחיות כמו הלא מאמינים, כי הם הולכים אחרי טיפשות שיכלם.</verse>
				<verse number="18">בגלל טיפשותם הם בורים וחסרי-דעת בכל הנוגע לחיי אלוהים; הם אינם מבינים את דרכו של אלוהים, כי הם חיים בחשכה ובחטא.</verse>
				<verse number="19">הם איבדו כל רגש בושה, והפקירו את עצמם לתאוות בשרם ולכל מעשה זימה ומרמה.</verse>
				<verse number="20">אבל לא כך לימד אתכם המשיח!</verse>
				<verse number="21">אם באמת הקשבתם לקולו והבינותם את האמת שלימד אתכם,</verse>
				<verse number="22">אזי עליכם לסור מדרככם הישנה ומהרגליכם הקודמים, שהיו זימה, תאווה ורמייה,</verse>
				<verse number="23">ולחדש את מחשבותיכם וגישתכם לדברים שונים.</verse>
				<verse number="24">כן, עליכם להיות אנשים מחודשים בעלי תכונות שהעניק לכם אלוהים, קדושים וצדיקים. עטפו את עצמכם באופי חדש זה.</verse>
				<verse number="25">הפסיקו לשקר ודברו אמת, שכן אנו איברים איש לאחיו, ובשקרנו לאחינו אנו פוגעים למעשה בעצמנו!</verse>
				<verse number="26">אם אתם כועסים, אל תניחו לכעסכם להביא אתכם לידי חטא! אל תניחו לשמש לשקוע לפני שחלף כעסכם,</verse>
				<verse number="27">כי אחרת אתם פותחים פתח לשטן.</verse>
				<verse number="28">הגנב חייב להפסיק לגנוב! עליו להתחיל לעבוד עבודה ישרה, כדי שיוכל לעזור לנזקקים.</verse>
				<verse number="29">אל תנבלו את פיכם! דברו רק דברים יפים, טובים ומועילים לאנשים אחרים, דברים שיברכו את השומעים.</verse>
				<verse number="30">אל תצערו את רוח הקודש של אלוהים, שעל ידיו נחתמתם ליום הגאולה.</verse>
				<verse number="31">הפסיקו להתמרמר והסירו מעליכם כל כעס, רוגז, צעקות, קללות ורשעות.</verse>
				<verse number="32">היו טובים איש לרעהו, רחמנים וסלחנים, כשם שאלוהים סלח לכם בזכות השתייכותכם למשיח.</verse>
			</chapter>
			<chapter number="5">
				<verse number="1">עליכם ללכת בעקבות אלוהים, כי אתם ילדיו והוא אוהב אתכם.</verse>
				<verse number="2">אהבו איש את רעהו, כשם שהמשיח אהב אותנו וביטא אהבה זאת בהקריבו את עצמו למעננו, כדי לסלוח על חטאינו, וקורבנו היה רצוי לאלוהים.</verse>
				<verse number="3">בכל הנוגע למעשי זנות למיניהם, מעשי טומאה ואהבת בצע — אפילו אל תזכירו אותם! נושאים אלה אינם הולמים שיחת מאמינים משיחיים.</verse>
				<verse number="4">הימנעו גם מניבול-פה, דברי שטות וליצנות — אין הם הולמים אתכם! לעומת זאת, הזכירו איש לרעהו את טוב-לבו של אלוהים והיו אסירי תודה.</verse>
				<verse number="5">דעו לכם כי הזונים ואוהבי הבצע, שאינם אלא עובדי אלילים, לעולם לא יירשו את מלכות האלוהים והמשיח, כי הם אוהבים את דברי העולם הזה יותר מאשר את אלוהים.</verse>
				<verse number="6">אל תניחו לאיש להתעות אתכם בנושא זה, כי בגלל חטאים כאלה ישפוך אלוהים את זעמו על מי שמורד בו.</verse>
				<verse number="7">אף אל תתחברו עם אנשים כאלה!</verse>
				<verse number="8">פעם חייתם בחשכה ובחטא, אך כעת אתם חיים באור אדוננו, והתנהגותכם צריכה להוכיח זאת.</verse>
				<verse number="9">שכן פרי הרוח והאור הוא כל דבר טוב, צודק ואמיתי.</verse>
				<verse number="10">השתדלו ללמוד מה רצוי בעיני אדוננו.</verse>
				<verse number="11">אל תשתתפו במעשים רעים למיניהם שאינם מביאים כל תועלת, אלא הוקיעו אותם!</verse>
				<verse number="12">בושה וחרפה היא מה שעושים הרשעים בסתר.</verse>
				<verse number="13">כשאתה חושף אותם לאור נראים חטאיהם בבירור, ובמקום שבו ניתן לראות בבירור יש אור.</verse>
				<verse number="14">על כן נאמר: "התעורר, אתה הישן, קום מן המתים והמשיח יאיר עליך!" [(15-16) ]לפיכך התנהגו בזהירות, שכן אלה הם ימים קשים. אל תהיו שוטים, אלא חכמים, ונצלו היטב כל הזדמנות לעשות מעשים טובים.</verse>
				<verse number="15">***</verse>
				<verse number="16">***</verse>
				<verse number="17">אל תתנהגו בחוסר מחשבה, אלא השתדלו להבין מה רוצה האדון שתעשו, ועשו זאת!</verse>
				<verse number="18">אל תרבו בשתיית יין, כי שתייה מרובה גורמת למעשים רעים. לעומת זאת, מלאו עצמכם ברוח הקודש והניחו לו לשלוט בכם.</verse>
				<verse number="19">בפגשכם זה את זה שוחחו על אודות האדון, צטטו מזמורי תהילים, שירו שירים רוחניים וזמרו לאלוהים בלבבכם.</verse>
				<verse number="20">הודו תמיד על כל דבר לאלוהים אבינו בשם ישוע המשיח אדוננו.</verse>
				<verse number="21">כבדו את המשיח על-ידי כניעתכם איש לרעהו.</verse>
				<verse number="22">נשים, עליכן להיכנע ולציית לבעליכן, כשם שאתן נכנעות ומצייתות למשיח.</verse>
				<verse number="23">כי הבעל הוא ראש האישה, כשם שהמשיח הוא ראש הקהילה, שהיא גופו ואשר למענה הקריב את חייו, כדי להושיעה ולדאוג לה.</verse>
				<verse number="24">אם כן, עליכן, הנשים, להיכנע ברצון לבעליכן בכל דבר, כשם שהקהילה נכנעת למשיח.</verse>
				<verse number="25">אתם, הבעלים, אהבו את נשותיכם באותה מידה שאהב המשיח את הקהילה, כשהקריב את חייו למענה</verse>
				<verse number="26">כדי לזכותה ולקדשה, לרחצה בדבר אלוהים,</verse>
				<verse number="27">למען יוכל להעמידה לפניו כקהילה יפה וקדושה, חסרת-דופי, כתם או פגם.</verse>
				<verse number="28">על הבעלים לאהוב את נשותיהם כמו את עצמם, כי הבעל ואשתו אחד הם. [(29-30) ]הרי איש אינו שונא את גופו, אלא מזין אותו ודואג לו באהבה, כשם שהמשיח דואג לקהילתו, ואנו הרי איברי גופו, בשר מבשרו.</verse>
				<verse number="29">***</verse>
				<verse number="30">***</verse>
				<verse number="31">כפי שאומר הכתוב: "על כן יעזוב איש את אביו ואת אמו, ודבק באשתו והיו לבשר אחד."</verse>
				<verse number="32">קשר הנישואים הוא דבר מופלא, אך יש בו הקבלה לקשר שבין המשיח והקהילה.</verse>
				<verse number="33">אם כן, אני חוזר ואומר: הבעל חייב לאהוב את אשתו כמו את עצמו, והאישה חייבת לכבד את בעלה ולציית לו.</verse>
			</chapter>
			<chapter number="6">
				<verse number="1">ילדים, שמעו בקול הוריכם, כי כך נאה.</verse>
				<verse number="2">המצווה הראשונה בעשרת-הדיברות הנושאת הבטחה בצידה היא: כבד את אביך ואת אמך!</verse>
				<verse number="3">מהי ההבטחה? אם תכבד את אביך ואת אמך יאריכו ימיך ויהיה לך טוב בחיים.</verse>
				<verse number="4">הורים, אל תציקו לילדיכם! אל תרגיזו ואל תכעיסו אותם, אלא גדלו אותם לפי החינוך והמוסר של ישוע המשיח אדוננו.</verse>
				<verse number="5">עבדים, שמעו בקול אדוניכם; כבדו ושרתו אותם כמו את המשיח. [(6-7) ]אל תנסו להרשים את אדוניכם בעבודתכם הקשה רק כשהם מביטים בכם! עבדו במסירות ובשמחה בכל עת, כאילו שאתם עובדים למען המשיח (ולא למען בני-אדם) ועושים את רצון אלוהים מכל לבכם.</verse>
				<verse number="6">***</verse>
				<verse number="7">***</verse>
				<verse number="8">זכרו, האדון יגמול לכם על כל מעשה טוב שאתם עושים, בין אם אתם עבדים ובין אם אתם בני-חורין.</verse>
				<verse number="9">אתם, האדונים, התנהגו כהלכה עם עבדיכם. אל תגערו בהם ואל תאיימו עליהם! זכרו, אתם בעצמכם עבדי המשיח; אדונכם הוא גם אדונם, ואין לפניו משוא-פנים.</verse>
				<verse number="10">לסיום, ברצוני להזכיר לכם שכוחכם צריך לנבוע מגבורת אלוהים שבכם.</verse>
				<verse number="11">הצטיידו בכלי הנשק שאלוהים מעמיד לרשותכם, כדי שתוכלו לעמוד נגד התקפות השטן ותחבולותיו.</verse>
				<verse number="12">כי איננו נלחמים נגד בשר ודם, אלא נגד שליטי העולם הבלתי-נראה; נגד אותם כוחות רשע השולטים בעולם הזה, ונגד רוחות רעות ומרושעות.</verse>
				<verse number="13">על כן אחזו בכלי הנשק שאלוהים מעניק לכם, כדי שתוכלו להדוף את התקפות האויב, ואף תוכלו לעמוד איתן לאחר המאבק.</verse>
				<verse number="14">אך לשם כך עליכם לחגור את חגורת האמת, ללבוש את שריון הצדק,</verse>
				<verse number="15">ולנעול נעליים שיקלו עליכם לצעוד ולבשר את בשורת השלום של אלוהים.</verse>
				<verse number="16">בנוסף לכל זה: בכל קרב תזדקקו לאמונה כמגן, כדי לעצור את חצי הרשע שמכוון השטן לעברכם.</verse>
				<verse number="17">תזדקקו גם לכובע הישועה ולחרב הרוח, שהיא דבר האלוהים.</verse>
				<verse number="18">התמידו בתפילה! בקשו מאלוהים כל דבר בהתאם לרצון רוח הקודש. התחננו לפניו, הזכירו לו את צרכיכם, והמשיכו להתפלל למען כל המאמינים באשר הם.</verse>
				<verse number="19">התפללו גם בעדי ובקשו מאלוהים שישים בפי את המילים הנכונות, כשאני מבשר לאחרים באומץ, וכשאני מספר להם כי ישועת אלוהים היא גם עבור הגויים.</verse>
				<verse number="20">עתה אני אסור באזיקים משום שהטפתי את בשורת אלוהים, אך התפללו שאמשיך לבשר באומץ למען אלוהים גם כאן בכלא, כפי שמוטל עלי.</verse>
				<verse number="21">טוכיקוס, אחינו החביב והמשרת הנאמן בעבודת האדון, יספר לכם את כל מעשי וקורותיי.</verse>
				<verse number="22">שלחתי אותו אליכם כדי שיספר לכם את כל מה שקרה לנו, וכדי שדבריו יעודדו אתכם.</verse>
				<verse number="23">אחי היקרים, יברך אתכם האלוהים אבינו וישוע המשיח אדוננו בשלום, באהבה ובאמונה.</verse>
				<verse number="24">ברכת האלוהים וחסדו עם כל האוהבים באמת את ישוע המשיח אדוננו.</verse>
			</chapter>
		</book>
		<book number="50">
			<chapter number="1">
				<verse number="1">מאת פולוס וטימותיוס, עבדי ישוע המשיח. אל ראשי הקהילות, אל בעלי התפקידים השונים בקהילות ואל כל המאמינים המשיחיים בעיר פיליפי.</verse>
				<verse number="2">מי ייתן שאלוהים יברך את כולכם. כן, אני מתפלל שאבינו ואדוננו יברך כל אחד מכם בברכה מיוחדת, וימלא אתכם בשלום ובשלווה.</verse>
				<verse number="3">בכל פעם שאני מתפלל בעדכם אני מודה לאלוהים מעומק לבי, [(4-5) ]ונמלא שמחה על עזרתכם הנפלאה בהפצת הבשורה על ישוע המשיח, מהיום הראשון ששמעתם עליו ועד היום.</verse>
				<verse number="4">***</verse>
				<verse number="5">***</verse>
				<verse number="6">אני בטוח שאלוהים ימשיך לעזור לכם לגדול ולהתחזק באמונתכם, וישלים את העבודה הטובה שהחל בכם עד יום שובו של ישוע המשיח.</verse>
				<verse number="7">אין פלא שאני אוהב אתכם כל-כך, שהרי שמור לכם בלבי מקום מיוחד. יחד סיפרנו על ישוע המשיח, ואלוהים ברך בנו את עדותנו.</verse>
				<verse number="8">אלוהים לבדו יודע עד כמה אני מתגעגע אליכם ועד כמה אני אוהב אתכם.</verse>
				<verse number="9">אני מתפלל שה' ימלא אתכם באהבה רבה לזולתכם, ושיעזור לכם לגדול ולהתפתח בהבנה ובידע רוחני,</verse>
				<verse number="10">כי ברצוני שתדעו תמיד להבחין בין טוב לרע, ושיהיה לכם מצפון נקי. אל תתנו סיבה לאיש למתוח עליכם ביקורת, מעתה ועד שובו של אדוננו.</verse>
				<verse number="11">עשו תמיד מעשים טובים אשר יוכיחו לעולם כי בני אלוהים אתם, וכך יביאו מעשיכם כבוד ותהילה לאלוהים.</verse>
				<verse number="12">דעו לכם, אחים יקרים, כי כל מה שקרה לי כאן בכלא עזר מאוד בהפצת הבשורה על ישוע המשיח.</verse>
				<verse number="13">הן כל אחד יודע כאן (כולל חיילי הארמון) שאני יושב בכלא רק משום שאני מאמין כי ישוע הוא המשיח.</verse>
				<verse number="14">כתוצאה ממאסרי חדלו מאמינים רבים לפחד ממאסר אפשרי. סבלנותי עודדה אותם, ועדותם למען המשיח נעשית אמיצה והחלטית יותר.</verse>
				<verse number="15">יש אנשים שמבשרים את הבשורה רק מתוך קנאה בדרך שבה אלוהים משתמש בי. אנשים אלה שואפים לתדמית של מטיפים אמיצים! ואילו אחרים מבשרים את הבשורה מתוך מניעים טהורים — [(16-17) ]מתוך אהבתם אלי. הם יודעים שאלוהים הביאני לכאן כדי שיוכל להשתמש בי להגן על האמת. יש גם המעוניינים לעורר את קנאתי; הם חושבים כי הצלחתם בהפצת הבשורה תוסיף על סבלי כאן בכלא!</verse>
				<verse number="16">***</verse>
				<verse number="17">***</verse>
				<verse number="18">אך למעשה כלל לא אכפת לי מה המניעים שלהם. אני שמח שהם מפיצים את הבשורה על ישוע המשיח, וזה העיקר.</verse>
				<verse number="19">אני ממשיך לשמוח ואיני מתייאש, כי אני יודע שבתשובה לתפילותיכם, ובעזרת רוח הקודש, יסתדר הכול על הצד הטוב ביותר.</verse>
				<verse number="20">אני מאמין ומקווה שלעולם לא אעשה מעשה שיגרום לי להתבייש בעצמי, אלא שאהיה תמיד מוכן לספר לכל אחד על ישוע המשיח בביטחון, כפי שנהגתי בעבר, ואני מקווה שאביא תמיד כבוד למשיח — בחיי או במותי.</verse>
				<verse number="21">עבורי לחיות פירושו לשרת את המשיח, ואילו מוות — בגדר רווח.</verse>
				<verse number="22">אך אם בחיי אוכל להביא עוד אנשים לאמונה במשיח, שוב איני יודע מה עדיף על מה, לחיות או למות!</verse>
				<verse number="23">לפעמים אני רוצה לחיות ולפעמים אני רוצה למות, שכן אני נכסף להיות עם המשיח, וברור שאני מעדיף להיות איתו.</verse>
				<verse number="24">אך למעשה אביא לכם תועלת רבה יותר אם אשאר בחיים.</verse>
				<verse number="25">עדיין יש בי צורך בעולם הזה, ולכן אני בטוח שאשאר בחיים עוד זמן מה, כדי שאוכל לעזור לכם לגדול ולשמוח באמונתכם.</verse>
				<verse number="26">כאשר אשוב לבקר אתכם, תהיה לכם סיבה לשמוח ולהודות לישוע המשיח על שהשאירני בחיים.</verse>
				<verse number="27">יקרה אשר יקרה, זכרו תמיד שעליכם לחיות כיאה למאמינים משיחיים, כך שאם אשוב לראותכם אם לאו, אמשיך לשמוע שכולכם מאוחדים במטרה נעלה אחת: להפיץ את בשורת האלוהים</verse>
				<verse number="28">ללא פחד מאויביכם, ולא משנה מה יעשו לכם. הם יראו בהתנהגותכם האמיצה אות לכישלונם, ואילו לכם יהיה זה סימן ברור מאלוהים — סימן שמאשר כי אלוהים אתכם וכי נתן לכם חיי נצח!</verse>
				<verse number="29">שהרי ניתנה לכם הזכות לא רק לבטוח בו אלא גם לסבול למענו.</verse>
				<verse number="30">כולנו נמצאים יחד במערכה זאת. ראיתם כיצד סבלתי בעבר למען המשיח, וכפי שאתם רואים אני עדיין נמצא בעיצומו של מאבק גדול וקשה.</verse>
			</chapter>
			<chapter number="2">
				<verse number="1">אם קיים עידוד הדדי כלשהו בין המאמינים, אם אתם אוהבים אותי עד כדי לרצות לעזור לי, אם יש בלבכם רחמים ואהדה, אם יש בעיניכם משמעות כלשהי לעובדה שאנו אחים באמונה וששוכן בנו אותו רוח הקודש,</verse>
				<verse number="2">אזי דעו לכם שתגרמו לי שמחה אמיתית אם תאהבו איש את רעהו, אם לא תריבו זה עם זה, ואם תעבדו יחד בלב ובדעה אחת למען מטרה אחת.</verse>
				<verse number="3">אל תהיו אנוכיים, ואל תנסו לעשות רושם על אחרים. היו ענווים, התחשבו באחרים והעריכו אותם יותר מאשר את עצמכם.</verse>
				<verse number="4">אל תעסקו כל הזמן רק בעניינים שלכם, אלא התעניינו גם באנשים אחרים ובמעשיהם.</verse>
				<verse number="5">התנהגו עם הזולת כמו שישוע התנהג איתנו:</verse>
				<verse number="6">למרות שהיה בדמות אלוהים הוא לא דרש את זכויותיו כאלוהים,</verse>
				<verse number="7">אלא הפשיט מעצמו את כוחו הרב, את ההוד והתהילה, ולבש דמות עבד הדומה לבן-אדם.</verse>
				<verse number="8">הוא אף השפיל את עצמו כל-כך עד שבחר למות מוות בזוי על הצלב.</verse>
				<verse number="9">על כן העלהו אלוהים למרומי השמים ונתן לו שם העולה בכבודו על כל שם אחר,</verse>
				<verse number="10">כדי שבשם ישוע יכרעו כולם ברך וישתחוו לו בשמים, בארץ ומתחת לארץ,</verse>
				<verse number="11">וכל אדם יודה שישוע הוא האדון, לכבודו של אלוהים האב.</verse>
				<verse number="12">ידידי היקרים, כשהייתי אצלכם שמעתם בקולי תמיד. עתה כשאני רחוק מכם, אני מבקש שתמשיכו לעשות מעשים טובים שנובעים מישועתכם. שמעו בקול אלוהים ביראה עמוקה, והתרחקו מכל דבר העלול לא למצוא-חן בעיניו.</verse>
				<verse number="13">כי אלוהים הוא פועל בכם לרצות להישמע לו, והוא גם עוזר לכם למלא את רצונו.</verse>
				<verse number="14">עשו כל דבר ללא ויכוחים וללא תלונות,</verse>
				<verse number="15">כדי שאיש לא יוכל לדבר נגדכם. עליכם לחיות חיים פשוטים, טהורים ותמימים, כמו בני אלוהים בתוך עולם של נוכלים ורמאים. עליכם להאיר ולזרוח ביניהם כקרני אור בחשכה,</verse>
				<verse number="16">ולספר להם על דבר אלוהים — על דבר החיים! אם כך תנהגו, אתגאה בכם בשובו של המשיח אלינו, שכן עבודתי ביניכם לא הייתה לשווא.</verse>
				<verse number="17">גם אם עלי לשפוך את דמי כנסך על קורבן אמונתכם, כלומר, אם יהיה עלי להקריב את חיי למענכם, אגיל ואשמח עם כל אחד מכם.</verse>
				<verse number="18">גם אתם צריכים לשמוח איתי על כך.</verse>
				<verse number="19">אם ירצה השם אשלח אליכם בקרוב את טימותיוס, וכשישוב מביקורו אשמח לשמוע מפיו מה נשמע אצלכם.</verse>
				<verse number="20">הידעתם שטימותיוס מתעניין בכם יותר מכל אדם אחר?</verse>
				<verse number="21">נראה שכל אחד אחר דואג רק לעצמו ולתוכניותיו, ולא לתוכניותיו של ישוע המשיח.</verse>
				<verse number="22">אך מכירים אתם את טימותיוס. בכל הנוגע להפצת הבשורה על המשיח הוא כבן לי.</verse>
				<verse number="23">אני מקווה לשלחו אליכם ברגע שאדע מה עומד לקרות לי כאן.</verse>
				<verse number="24">אני בטוח שהאדון יאפשר לי לבקר אתכם בקרוב.</verse>
				<verse number="25">חושבני כי בינתיים מוטב שאשלח אליכם חזרה את אפפרודיטוס. שלחתם אותו כדי שיעזור לי בענייני, והוא אמנם עזר לי. שנינו היינו ממש כאחים; עבדנו יחד ואף סבלנו יחד למען המשיח.</verse>
				<verse number="26">עתה אני מחזירו הביתה, שכן הוא מתגעגע אליכם מאוד ומודאג מהעובדה ששמעתם כי היה חולה.</verse>
				<verse number="27">הוא באמת היה חולה, ואפילו עמד למות! אולם אלוהים ריחם עליו וגם עלי — בחסכו ממני את הצער הזה שלא יתווסף לסבלי.</verse>
				<verse number="28">אני רוצה מאוד להחזיר אליכם את אפפרודיטוס, שכן אני יודע עד כמה תשמחו לראותו, וגם אני אשמח ויוקל לי מאוד.</verse>
				<verse number="29">קבלוהו באדון בשמחה רבה, והביעו את הוקרתכם והערכתכם, כי הוא סיכן את חייו למען עבודת המשיח, ואף עמד למות בעודו משתדל לעשות מה שאתם לא יכולתם לעשות, בגלל היותכם רחוקים ממני.</verse>
			</chapter>
			<chapter number="3">
				<verse number="1">אחים יקרים, יקרה אשר יקרה, שמחו תמיד באדוננו! אף פעם לא אחדל להזכיר לכם, וטוב שתשמעו זאת פעמים רבות.</verse>
				<verse number="2">היזהרו מהאנשים הרשעים — אני קורא להם "כלבים מסוכנים" - שטוענים שאם ברצונכם להיוושע עליכם לקיים ברית-מילה.</verse>
				<verse number="3">הרי חיתוך בשרנו לא עושה אותנו בני-אלוהים; המילה האמיתית היא לאהוב את אלוהים ולשרתו בלב ונפש. אנחנו, המאמינים, מתפארים במה שהמשיח עשה למעננו, ואנו יודעים שאיננו מסוגלים להושיע את עצמנו.</verse>
				<verse number="4">אם למישהו הייתה סיבה לקוות שיוכל להושיע את עצמו — לי הייתה סיבה כזאת. אילו אפשר היה להיוושע על-ידי מעשים, הייתי נימנה עם הנושעים.</verse>
				<verse number="5">הרי נולדתי למשפחה יהודית טהורה משבט בנימין, עברתי מילה בהיותי בן שמונה ימים, כך שהייתי יהודי יהודי! הייתי חבר בכת הפרושית, אשר דרשה קיום קפדני של כל מצוות התורה וכל המנהגים היהודיים.</verse>
				<verse number="6">האם הייתי קנאי? כן, הייתי קנאי כל-כך עד שרדפתי את הקהילה המשיחית; והשתדלתי לקיים את כל המצוות, החוקים והמנהגים היהודיים עד לפרט הקטן ביותר.</verse>
				<verse number="7">אך עתה השלכתי הצידה את כל הדברים שפעם הגזמתי בהערכתם ובחשיבותם, כדי שאוכל לקוות ולבטוח רק במשיח.</verse>
				<verse number="8">אכן, בהשוואה ליתרון היקר והחשוב שבהכרת המשיח, כל דבר אחר הוא חסר חשיבות. ויתרתי על הכול, כי לעומת המשיח הכול נראה חסר ערך. עשיתי זאת למען המשיח,</verse>
				<verse number="9">כדי שיחיה בי ואני בו, ולא חשבתי יותר שביכולתי להושיע את עצמי על-ידי מעשים טובים או על-ידי קיום מצוות התורה. אלוהים מצדיק אותנו בזכות אמונתנו בישוע המשיח, ולכן עלינו לבטוח במשיח ולהאמין שהוא זה שמושיע אותנו.</verse>
				<verse number="10">ויתרתי על הכול, כי נוכחתי לדעת שזוהי הדרך היחידה להכיר את המשיח, להתנסות בכוחו האדיר אשר הקימו מן המתים, ולגלות בעצמי את משמעות הסבל והמוות עם המשיח.</verse>
				<verse number="11">כל זה בתקווה להיות בין אלה שהמשיח יקים לתחייה מן המתים.</verse>
				<verse number="12">איני מנסה לרמוז שאני מושלם. טרם למדתי את כל אשר עלי ללמוד, אך אני חותר לקראת היום שבו אהיה מה שהמשיח רצה שאהיה כאשר הושיע אותי.</verse>
				<verse number="13">עדיין לא הגעתי לשלמות הזאת, אך אני אוזר את מיטב כוחותיי למען מטרה אחת: לשכוח את העבר ולהביט בציפייה ובתקווה אל העתיד.</verse>
				<verse number="14">אני מתאמץ להגיע אל סוף המרוץ, כדי לקבל את הפרס שלמענו קורא לנו אלוהים השמימה, בזכות מה שעשה ישוע המשיח למעננו.</verse>
				<verse number="15">אני מקווה שגם אתם, המבוגרים יותר באמונה, שואפים לאותה מטרה. אם אינכם מסכימים איתי בכמה דברים, אני מאמין שאלוהים יבהיר לכם אותם —</verse>
				<verse number="16">בתנאי שתצייתו לקול אלוהים שבקרבכם.</verse>
				<verse number="17">אחים יקרים, קחו דוגמה מדרך החיים שלי ושל כל אלה שחיים כמוני.</verse>
				<verse number="18">כבר אמרתי לכם פעמים רבות, ואני שוב אומר לכם כשדמעות בעיני: אנשים רבים נותנים את הרושם כאילו הם הולכים בדרך המשיחית, בעוד שלמעשה הם אויבי המשיח!</verse>
				<verse number="19">אנשים אלה נועדו לאבדון! שכן אלוהיהם הוא תאבונם. הם מתגאים במה שעליהם להתבייש, וחושבים על חיי העולם הזה בלבד.</verse>
				<verse number="20">ואילו אנחנו אזרחי השמים, ומשם אנו מצפים לשובו של המשיח ישוע.</verse>
				<verse number="21">כשהמשיח יחזור אלינו, הוא ישנה את גופנו המת לגוף מפואר והדור כגופו, על-ידי אותו כוח אדיר שבו ינצח את הכול.</verse>
			</chapter>
			<chapter number="4">
				<verse number="1">אחים יקרים, אני אוהב אתכם ומתגעגע אליכם מאוד, כי אתם מקור שמחה בשבילי וגמול על עבודתי. חברים אהובים, אנא, היו נאמנים לאדון.</verse>
				<verse number="2">יש לי בקשה אל שתי הנשים היקרות, אבהודיה וסונטיכי: אני מתחנן לפניכן, בשם אלוהים, הפסיקו לריב — התפייסו ושובו להיות חברות!</verse>
				<verse number="3">ואני מבקש מכם, שותפי לעבודה, עזרו לנשים האלה, כי הן עבדו איתי בהפצת הבשורה על ישוע המשיח. הן עבדו גם עם קלימיס ועם שאר חברי לעבודה, ושמם כתוב בספר החיים.</verse>
				<verse number="4">שמחו תמיד בישוע אדוננו; אני חוזר ואומר: שמחו!</verse>
				<verse number="5">הוכיחו לכולם שאינכם אנוכיים ושאתם מתחשבים תמיד באחרים. זכרו, אדוננו ישוע קרוב!</verse>
				<verse number="6">אל תדאגו לדבר, אלא התפללו ואמרו לאלוהים למה אתם זקוקים, ואל תשכחו להודות לו.</verse>
				<verse number="7">אם באמת תעשו כך, אלוהים ישכין בלבכם שלווה נפלאה שאינכם מסוגלים אפילו לתאר לעצמכם.</verse>
				<verse number="8">אחים יקרים, לסיום מכתבי ברצוני לומר לכם דבר נוסף: רכזו את תשומת לבכם בכל דבר טוב, אמיתי וישר. חישבו על דברים טהורים ונעימים; חישבו על כל דבר משמח, ועל כל מה שאתם יכולים להודות עליו לאלוהים.</verse>
				<verse number="9">המשיכו לקיים הלכה למעשה את כל אשר לימדתי אתכם, ואת כל אשר ראיתם אותי עושה, ואלוהי השלום יהיה אתכם.</verse>
				<verse number="10">אני אסיר תודה לכם ומודה לאלוהים על ששוב עזרתם לי. אני יודע שתמיד רציתם לשלוח לי מתנות כפי שמשיגה ידכם, אולם במשך זמן-מה לא הייתה לכם אפשרות לכך.</verse>
				<verse number="11">איני אומר זאת משום שאני זקוק לכסף, שכן למדתי להסתפק במה שיש לי, אם בהרבה ואם במעט.</verse>
				<verse number="12">אני יודע כיצד לחיות בעוני או בעושר. למדתי לשמוח ולהסתפק בחלקי בכל מצב — בשובע או ברעב, בשפע או במחסור.</verse>
				<verse number="13">כל זאת משום שאני מסוגל לעשות כל מה שאלוהים רוצה שאעשה, בעזרת המשיח שנותן לי כוח.</verse>
				<verse number="14">ובכל זאת, נהגתם יפה מאוד כשעזרתם לי במצוקתי הנוכחית.</verse>
				<verse number="15">כידוע לכם, כשעזבתי את מקדוניה ובאתי לספר לכם את הבשורה בפעם הראשונה, רק אתם, אנשי פיליפי, עזרתם לי מבחינה כלכלית. אף קהילה אחרת לא עזרה לי,</verse>
				<verse number="16">גם בהיותי בתסלוניקי שלחתם לי מתנות פעמיים.</verse>
				<verse number="17">אני מעריך מאוד את מתנותיכם, אבל מעל לכל אני שמח על הגמול שייתן לכם אלוהים בעד טוב-לבכם.</verse>
				<verse number="18">כרגע יש לי את כל מה שאני צריך, ואפילו יותר ממה שאני צריך! עדיין נשאר לי די והותר מהמתנות ששלחתם לי ביד אפפרודיטוס. אני יודע שמתנות אלה הן קורבן יקר מאוד, ואלוהים מעריך זאת.</verse>
				<verse number="19">אלוהים ייתן לכם כל מה שאתם צריכים, מתוך אוצרו בשמים, בזכות קורבנו של המשיח למעננו.</verse>
				<verse number="20">שבח ותהילת עולם לאבינו שבשמים. — אמן.</verse>
				<verse number="21">מסרו דרישת שלום חמה בשמי לכל המאמינים בפיליפי. גם האחים הנמצאים איתי כאן מוסרים דרישת שלום.</verse>
				<verse number="22">כל שאר המאמינים מוסרים דרישת שלום, במיוחד אלה שנמצאים בבית הקיסר.</verse>
				<verse number="23">חסד אדוננו ישוע המשיח עם רוחכם. — אמן.</verse>
			</chapter>
		</book>
		<book number="51">
			<chapter number="1">
				<verse number="1">מאת פולוס, שליחו של ישוע המשיח לפי רצון אלוהים, ומאת טימותיוס אחינו.</verse>
				<verse number="2">אל כל האחים הנאמנים לישוע המשיח בעיר קולוסא. שלום רב ושפע ברכות מאת האלוהים אבינו וישוע המשיח אדוננו.</verse>
				<verse number="3">אנחנו תמיד מתפללים בעדכם ומודים לאלוהים, אבי אדוננו ישוע המשיח,</verse>
				<verse number="4">כי שמענו על אמונתכם החזקה במשיח ועל אהבתכם הנפלאה לכל המאמינים.</verse>
				<verse number="5">אנחנו יודעים כי אמונתכם החזקה ואהבתכם הגדולה נובעות מהעובדה שאתם מבינים את מהות התקווה השמורה לכם בשמים, אותה קיבלתם כאשר שמעתם לראשונה את בשורת האמת על המשיח.</verse>
				<verse number="6">אותה בשורה נשמעת בכל העולם, ובכל מקום היא משנה את חיי שומעיה, כשם שחייכם השתנו מהיום שבו שמעתם ותפשתם מה רבה אהבת אלוהים.</verse>
				<verse number="7">אפפרס האהוב, חברי לעבודה, סיפר לכם לראשונה את הבשורה. הוא משרת נאמן של המשיח, ומלמד אתכם ועוזר לכם במקומנו.</verse>
				<verse number="8">הוא סיפר לנו גם על אהבתכם הנפלאה איש לרעהו, שהיא מתנה מרוח הקודש.</verse>
				<verse number="9">לכן לא חדלנו להתפלל בעדכם מאז היום הראשון ששמענו עליכם, וביקשנו מאלוהים שיעזור לכם להבין את רצונו, ושיעניק לכם חכמה להבין דברים רוחניים.</verse>
				<verse number="10">ביקשנו גם שאורח-חייכם ימצא-חן תמיד בעיני האדון ויביא לו כבוד, שתמיד תעשו את הטוב ותעזרו לזולת, ושעל-ידי כך תלמדו להכיר את אלוהים טוב יותר.</verse>
				<verse number="11">אנחנו מתפללים שאלוהים יחזק ויאמץ אתכם בכוחו וגבורתו, כדי שתוכלו לשאת כל צרה ובעיה בסבלנות ובשמחה,</verse>
				<verse number="12">וכדי שתודו לאבינו שבשמים, אשר העניק לנו חלק בכל הברכות הנפלאות שהן מנת חלקם של בני-אלוהים החיים בממלכת האור.</verse>
				<verse number="13">אבינו הצילנו מהחשכה והקדרות של ממלכת השטן, והביא אותנו לממלכתו של בנו היקר והאהוב,</verse>
				<verse number="14">אשר קנה את חירותנו בדמו וסלח לכל חטאינו.</verse>
				<verse number="15">המשיח בן-האלוהים הוא התגלמותו של האלוהים הבלתי-נראה. הוא קדם לכל בריאה,</verse>
				<verse number="16">כי הוא למעשה ברא את הכול בשמים ובארץ, את הנראה והבלתי-נראה. מלכים, שליטים, ממלכות ורשויות — הכול נברא על-ידי המשיח ולמענו.</verse>
				<verse number="17">הוא היה לפני הכול, והוא זה שמלכד, מאחד ומפעיל את היקום!</verse>
				<verse number="18">המשיח הוא ראש הגוף המורכב מקהילת המאמינים שאותה ברא, והוא הראשון שקם מן המתים כדי שיהיה הראשון בכל דבר.</verse>
				<verse number="19">אלוהים האב בחר לקבוע בו את מכלול התכונות האלוהיות.</verse>
				<verse number="20">בזכות דם המשיח שנצלב ריצה לעצמו אלוהים את כל אשר בשמים ובארץ,</verse>
				<verse number="21">כולל אתכם! גם אתם הייתם פעם רחוקים מאוד מאלוהים: הייתם אויביו במחשבותיכם ומעשיכם הרעים, אך הוא סלח לכם וקרב אתכם אליו.</verse>
				<verse number="22">על-ידי מותו על הצלב השכין המשיח שלום ביניכם לבין אלוהים, והביאכם לפניו נקיים מכל חטא ואשמה.</verse>
				<verse number="23">כל זאת בתנאי שתאמינו בדבר-אלוהים בכל לבכם, ושלא תחדלו להאמין בתקוות הבשורה אשר שמעתם ואשר הושמעה בכל העולם, ואשר לי, פולוס, יש את הכבוד והזכות לשרתה ולבשרה לאחרים.</verse>
				<verse number="24">אני אמנם סובל כרגע למענכם, אך איני מתלונן, אלא להפך — אני שמח. כי בגופי אני עוזר להשלים את חלקנו החסר בסבלו של המשיח למען גופו, שהיא הקהילה.</verse>
				<verse number="25">אלוהים מינה אותי לשרת את הקהילה, לעזור לה בכל הדרוש ולספר לבני-האדם את סודו. [(26-27) ]אלוהים שמר סוד זה במשך דורות רבים, אך עתה החליט לגלותו לאוהבים אותו ולחיים למענו. גם לגויים יש חלק בעושר ובכבוד הטמונים בסוד הנפלא הזה! היודעים אתם מהו הסוד? המשיח החי בלבכם! ופירושו של דבר שתיקחו חלק בכבודו הנצחי של אלוהים.</verse>
				<verse number="26">***</verse>
				<verse number="27">***</verse>
				<verse number="28">אנו מספרים על אודות המשיח לכל מי שמוכן להקשיב לנו; אנו מזהירים ומלמדים כמיטב ידיעתנו, כי ברצוננו להציג כל אדם לפני המשיח נקי מחטא ואשמה, בזכות קורבנו של ישוע המשיח.</verse>
				<verse number="29">זוהי עבודתי, ואני מסוגל לבצעה אך ורק בעזרת כוחו של המשיח שפועל בי בגבורה.</verse>
			</chapter>
			<chapter number="2">
				<verse number="1">אני רוצה שתדעו באיזו דאגה אני מתפלל בעדכם, בעד הקהילה בלודקיא ובעד כל אלה שאינם מכירים אותי אישית.</verse>
				<verse number="2">אני מבקש מאלוהים שיעודד, ישמח ויאחד אתכם באהבה רבה איש לרעהו, כדי שתתנסו בחוויה המעשירה שבידיעת סודו של אלוהים, הלא הוא ישוע המשיח עצמו,</verse>
				<verse number="3">אשר בו בלבד צפונים כל אוצרות החכמה והדעת.</verse>
				<verse number="4">היודעים אתם מדוע אני כותב לכם את כל הדברים האלה? כדי שאיש לא יוכל לרמותכם בדברי-חלקות.</verse>
				<verse number="5">אני אמנם רחוק מכם גיאוגרפית, אך לבי אתכם, ואני ממש מאושר לראות את אמונתכם החזקה והיציבה במשיח.</verse>
				<verse number="6">לכן, אם אתם מאמינים שהאדון ישוע הוא מושיעכם, שמעו בקולו ושמרו את מצוותיו.</verse>
				<verse number="7">השתרשו בו ושאבו כוחכם ממנו, החזיקו באמונה שקיבלתם, והודו לאלוהים על כל מעשיו.</verse>
				<verse number="8">היזהרו מהאנשים שמנסים לרמותכם ולהרוס את אמונתכם בפילוסופיות ובתיאוריות מוטעות ושטחיות, שמבוססות על מחשבות אדם ולא על דברי המשיח.</verse>
				<verse number="9">כל הטבע האלוהי גלום בגוף המשיח,</verse>
				<verse number="10">ואם נקשור את חיינו בחייו, נימלא בכל הדרוש לחיינו הרוחניים. המשיח הוא האדון הנעלה ביותר, ובעל שליטה מוחלטת על כל כוח אחר.</verse>
				<verse number="11">כאשר האמנתם במשיח לא עברתם מילה פיזית, אלא מילה רוחנית — המשיח הסיר מעליכם את האופי החוטא שלכם, ואת כל המעשים הרעים שנובעים ממנו.</verse>
				<verse number="12">כי הטבע הישן והרע שלכם מת ונקבר עם המשיח כמסומל בטבילתכם, ואתם קמתם מהמוות יחד עם המשיח ונכנסתם לחיים חדשים לגמרי, בזכות אמונתכם בכוחו ובגבורתו של האלוהים אשר הקימו מן המתים.</verse>
				<verse number="13">גם אתם הייתם פעם מתים באופן רוחני בגלל חטאיכם, הייתם משועבדים לתאוותיכם ולא נימלתם, אך אלוהים סלח לכל חטאיכם והעניק לכם חלק בחיי המשיח.</verse>
				<verse number="14">הוא מחק את כל העדויות המאשימות אותנו באי-קיום חוקי התורה ומצוות ה'. יתר על כן, הוא השמיד את גיליון העדויות המרשיעות בתקעו אותו על צלב המשיח.</verse>
				<verse number="15">במעשה זה שלל אלוהים מהשטן את האפשרות להאשימנו בחטא, והציג לראווה לכל העולם את נצחונו של המשיח על הצלב, אשר בו נמחקו כל חטאינו ולא נותר להם זכר.</verse>
				<verse number="16">לכן אל תניחו לאיש למתוח עליכם ביקורת על המשקה שאתם שותים, על האוכל שאתם אוכלים, או על ענייני שבתות וחגים,</verse>
				<verse number="17">שכן דברים אלה הם משניים, ואילו הם צילו של העתיד לבוא — ישוע המשיח האדון.</verse>
				<verse number="18">היזהרו מאנשים שרוצים לרמותכם ולשלול את שכרכם מאלוהים, מאנשים שמתגאים בענוותם ועובדים מלאכים. כל אמונתם מבוססת על "חזיונות" והם מלאי גאווה.</verse>
				<verse number="19">אנשים אלה אינם מאמינים בעיקר ובחשוב ביותר — במשיח, שהוא הראש של גוף-המאמינים, וממנו בלבד ניזונים כל איברי הגוף, שגדלים ומתחזקים לפי רצון אלוהים.</verse>
				<verse number="20">לכן אם מתם עם המשיח והשתחררתם מדרך המחשבה של העולם, מדוע אתם ממשיכים להשתעבד לחוקים וכללים שהומצאו על-ידי בני-אדם, כגון:</verse>
				<verse number="21">אל תאחז בזה, אל תטעם מזה או אל תיגע בזה!?</verse>
				<verse number="22">כל אלה מתייחסים לדברים ארעיים, שחולפים ונגמרים לאחר השימוש.</verse>
				<verse number="23">חוקים אלה נראים מחוכמים בעיני אנשים שמעמידים פנים כאילו שהם משרתים את אלוהים — אלה שמתפארים בצניעותם והגאים בעובדה שהם מייסרים את גופם. אולם למעשה אין כל תועלת במעשים אלה; הם רק מוסיפים לגאוות האדם, ואינם מביאים כבוד לאלוהים.</verse>
			</chapter>
			<chapter number="3">
				<verse number="1">הואיל וקמתם לחיים חדשים עם המשיח, רכזו את תשומת לבכם באוצרות ובברכות שבשמים, שם יושב המשיח לימין האלוהים.</verse>
				<verse number="2">רכזו את מחשבותיכם בכל מה שנוגע למלכות השמים, ואל תדאגו לדברי העולם הזה,</verse>
				<verse number="3">כי מתם עם המשיח, וחייכם שמורים איתו אצל אלוהים.</verse>
				<verse number="4">וכאשר המשיח, שהוא חיינו, ישוב אלינו, אתם תקרינו כבוד והדר יחד איתו.</verse>
				<verse number="5">לפיכך המיתו את התאוות והיצרים הרעים שחבויים בכם: זנות, ניאוף, מעשי זימה וטומאה, ואל תשתעבדו לחומרנות שבעולם, כי בעיני אלוהים זוהי עבודת אלילים,</verse>
				<verse number="6">והוא יעניש בחומרה את כל מי שממרה את פיו בעניינים אלה.</verse>
				<verse number="7">גם אתם עשיתם את המעשים הנוראים האלה לפני שהאמנתם במשיח,</verse>
				<verse number="8">אך עתה עליכם להסיר מעליכם כל רוגז, כעס, רשע, שנאה, גידופים וניבול-פה.</verse>
				<verse number="9">אל תשקרו איש לרעהו, שהרי הסרתם מעצמכם את הטבע הישן ואת כל הרוע הנובע ממנו.</verse>
				<verse number="10">פתחתם בחיים חדשים לגמרי, שבהם אתם לומדים לעשות את הטוב והישר, ואתם לומדים יותר ויותר על טבעו ודמותו של המשיח, אשר העניק לכם את החיים הנפלאים האלה שממלאים אתכם.</verse>
				<verse number="11">בחיים אלה אין כל חשיבות למין, דת, גזע, השכלה, מצב כלכלי או מעמד חברתי. חשובה רק האמונה במשיח שמזמינה אליה כל אדם.</verse>
				<verse number="12">היות שאלוהים בחר בכם והעניק לכם חיים חדשים אלה, ומשום שהוא אוהב אתכם מאוד ודואג לכם, עליכם לנהוג בזולת ברוך וטוב-לב. אל תנסו לעשות רושם על איש, היו מוכנים לסבול בשקט ובסבלנות,</verse>
				<verse number="13">היו אדיבים, סלחניים ואל תשמרו טינה לאיש. זכרו: עליכם לסלוח איש לרעהו כשם שהמשיח סלח לכם!</verse>
				<verse number="14">אך מעל הכול, אהבו איש את רעהו אהבה אמיתית! אהבה כזאת תאחד את כולכם בהרמוניה שלמה.</verse>
				<verse number="15">דאגו לכך שהשקט והשלווה הבאים מהמשיח ימלאו תמיד את לבכם ומצפונכם, כי זוהי זכותכם וחובתכם כאיברי גוף-המשיח, והודו לאלוהים תמיד.</verse>
				<verse number="16">זכרו את דברי המשיח, כי דבריו וחוכמתו יעשירו את חייכם בתוכן ויחכימו אתכם; למדו אותם איש את רעהו, ושירו לה' בהכרת תודה מזמורי תהילים ושירים רוחניים.</verse>
				<verse number="17">אמרו ועשו כל דבר בשם ישוע המשיח אדוננו, והודו לאלוהים האב באמצעותו.</verse>
				<verse number="18">נשים, שמענה בקול בעליכן, כי זהו רצון האלוהים.</verse>
				<verse number="19">בעלים, אהבו את נשותיכם ונהגו בהן בעדינות ולא בגסות.</verse>
				<verse number="20">ילדים, אלוהים רוצה שתשמעו תמיד בקול הוריכם.</verse>
				<verse number="21">אבות, אל תציקו לילדיכם יותר מדי, כי הם עלולים לאבד את סבלנותם ולמאוס בכל. [(22-23) ]עבדים, שמעו תמיד בקול אדוניכם! לא רק כשהם נמצאים לידכם, אלא כל הזמן! כי עליכם להשתדל למצוא-חן בעיני אלוהים ולא בעיני בני-אדם.</verse>
				<verse number="22">***</verse>
				<verse number="23">***</verse>
				<verse number="24">וזכרו, אלוהים ישלם לכם מאוצרותיו גמול מלא על עבודתכם ושירותכם למען המשיח.</verse>
				<verse number="25">אבל אוי לו לעושה הרע! הוא יקבל את מה שמגיע לו, כי אלוהים אינו נושא פנים.</verse>
			</chapter>
			<chapter number="4">
				<verse number="1">אדונים, אל תקפחו את פועליכם! תנו להם את המגיע להם, ואל תשכחו שגם לכם יש אדון בשמים.</verse>
				<verse number="2">התמידו בתפילה; צפו לתשובתו של אלוהים, וכאשר זו תגיע, אל תשכחו להודות לו.</verse>
				<verse number="3">התפללו גם בעדנו, שאלוהים ייתן לנו הזדמנויות רבות לבשר את הבשורה על המשיח, מעשה שהביא למאסרי הנוכחי.</verse>
				<verse number="4">התפללו שיהיה בי האומץ לספר את הבשורה בחופשיות, בשלמות ובפשטות, כפי שמוטל עלי.</verse>
				<verse number="5">התנהגו בחכמה עם הלא-מאמינים, ונצלו היטב כל הזדמנות להעיד על המשיח.</verse>
				<verse number="6">דברו אך ורק דברים נעימים ודברי טעם, כדי שתוכלו להשיב לספקות של כל אחד.</verse>
				<verse number="7">באשר אלי, טוכיקוס אחינו האהוב יספר לכם מה נשמע אצלי. טוכיקוס הוא עובד חרוץ שמשרת את האדון יחד איתי.</verse>
				<verse number="8">שלחתי אותו אליכם כדי שיברר מה שלומכם, וכדי שבאותה הזדמנות יעודד וישמח אתכם.</verse>
				<verse number="9">אוניסימוס, אחינו הנאמן והאהוב שהוא גם בן-עירכם, יצטרף לטוכיקוס, והשניים יספרו לכם את כל החדשות האחרונות.</verse>
				<verse number="10">אריסטרכוס, האסור איתי כאן בכלא, מוסר לכם דרישת שלום, וכן מרקוס, בן אחותו של בר-נבא. אם מרקוס יבוא אליכם, קבלוהו בסבר-פנים יפות, כפי שכבר ביקשתי מכם.</verse>
				<verse number="11">גם ישוע יוסטוס מוסר לכם דרישת שלום. אלה הם היהודים המשיחיים היחידים שעובדים איתי כאן, ועלי לומר שהיו לי לעידוד רב ולשמחה.</verse>
				<verse number="12">אפפרס, בן-עירכם ומשרתו של ישוע המשיח, שולח לכם דרישת שלום חמה. הוא תמיד מתפלל בעדכם מכל לבו כדי שתתחזקו, שתתבגרו באמונתכם וכדי שתדעו את רצון האלוהים בכל מעשיכם.</verse>
				<verse number="13">אני עד לכך שהוא מתפלל רבות למענכם מתוך דאגה אמיתית. ולא רק למענכם, אלא גם למען המאמינים בלודקיא והירפוליס.</verse>
				<verse number="14">לוקס — הרופא היקר, ודימס מוסרים לכם דרישת שלום.</verse>
				<verse number="15">מסרו דרישת שלום למאמינים בלודקיא, לנומפס ולכל המאמינים שנפגשים בביתה.</verse>
				<verse number="16">דרך-אגב, לאחר שתקראו את המכתב הזה, אנא, תנו גם לקהילה בלודקיא לקרוא אותו, ובקשו מהם שיניחו לכם לקרוא את מכתבי אליהם.</verse>
				<verse number="17">אמרו לארכיפוס בשמי: "דאג לבצע בשלמות את המשימה שהטיל עליך האדון!"</verse>
				<verse number="18">אני, פולוס, דורש בשלומכם בכתב ידי. אנא, זכרו אותי כאן בכלא. יברך אלוהים את כולכם. — אמן.</verse>
			</chapter>
		</book>
		<book number="52">
			<chapter number="1">
				<verse number="1">אל קהילת תסלוניקי, ששייכת לאלוהים אבינו ולישוע המשיח אדוננו. מאת פולוס, סילוונוס וטימותיוס. שלום וברכה מאת האלוהים אבינו וישוע המשיח אדוננו.</verse>
				<verse number="2">בכל פעם שאנו מתפללים בעדכם אנו מודים לאלוהים על כולכם,</verse>
				<verse number="3">ומזכירים לפניו תמיד את מעשיכם הטובים, את אמונתכם החזקה, את אהבתכם ואת ציפייתכם הסבלנית לשובו של ישוע המשיח אדוננו.</verse>
				<verse number="4">אחים יקרים ואהובי האדון, אנחנו יודעים שאלוהים בחר בכם,</verse>
				<verse number="5">שהרי כאשר בישרנו לכם את בשורת האלוהים לא המילים שלנו שכנעו אתכם, אלא רוח הקודש הוא ששכנע אתכם ועזר לכם להאמין בבשורה בהתלהבות ובדבקות. גם אורח חיינו שימש הוכחה חותכת לאמיתות הבשורה שבישרנו לכם.</verse>
				<verse number="6">וכך הלכתם בעקבותינו כשם שאנו הלכנו בעקבות האדון. למרות שאמונתכם בבשורה הביאה עליכם צרות וסבל מאויביכם, מילא אתכם רוח הקודש שמחה,</verse>
				<verse number="7">ותוך זמן קצר הפכתם בעצמכם לדוגמה ועשיתם שם בין כל המאמינים ביוון.</verse>
				<verse number="8">בינתיים פרסמתם את דבר-אלוהים בכל מקום, ואנו שומעים על אמונתכם הנפלאה באלוהים בכל מקום שאנו הולכים. לנו לא נותר מה לספר!</verse>
				<verse number="9">אנשים מספרים לנו על קבלת-הפנים החמה שערכתם לנו, וכיצד עזבתם את האלילים והאמנתם באלוהים החי והאמיתי.</verse>
				<verse number="10">הם גם סיפרו לנו על ציפייתכם לשובו של בן-האלוהים מהשמים, הלא הוא ישוע המשיח שקם לתחייה והושיענו מזעם אלוהים על החטא.</verse>
			</chapter>
			<chapter number="2">
				<verse number="1">אחים יקרים, הלא יודעים אתם שביקורנו אצלכם היה מאוד פורה.</verse>
				<verse number="2">למרות העינויים והחרפה שסבלנו בפיליפי, נתן לנו אלוהים אומץ לבוא ולבשר גם לכם את הבשורה על-אף אויבינו הרבים.</verse>
				<verse number="3">מכאן יכולים אתם לראות שאיננו מדברים אליכם מתוך טעות, ושמניעינו טהורים וטובים.</verse>
				<verse number="4">אנו שליחי אלוהים והוא סומך עלינו שנאמר את האמת בלבד. איננו משתדלים למצוא-חן בעיני בני-אדם, אלא בעיני אלוהים שחוקר ובוחן את לבנו.</verse>
				<verse number="5">כידוע לכם, איש אינו יכול לומר שניסינו לקנות את לבכם בדברי חלקות במטרה לסחוט מכם כסף, ואלוהים יכול להעיד על כך.</verse>
				<verse number="6">מעולם לא ביקשנו כבוד מבני-אדם — לא מכם ולא ממישהו אחר, אף כי בתוקף סמכותנו כשליחי המשיח זכאים אנו למעט כבוד מכם!</verse>
				<verse number="7">התנהגנו אתכם בעדינות וברכות, כמו אם שדואגת לילדיה.</verse>
				<verse number="8">באהבתנו הרבה אליכם היינו מוכנים לתת לכם לא רק את בשורת אלוהים, אלא אף את חיינו.</verse>
				<verse number="9">אחים יקרים, אתם ודאי זוכרים כמה קשה עבדנו בעת שבישרנו לכם את בשורת אלוהים. יומם ולילה עמלנו והזענו כדי להרוויח את לחמנו, כי לא רצינו שמישהו מכם ייאלץ לשאת בעול פרנסתנו.</verse>
				<verse number="10">גם אלוהים וגם אתם עדים לכך שנהגנו עם כל אחד מכם ביושר, קדושה ואהבה.</verse>
				<verse number="11">הזהרנו אתכם כאב שמזהיר את ילדיו — הזוכרים אתם? — התחננו לפניכם, עודדנו אתכם, ואף דרשנו מכם</verse>
				<verse number="12">לחיות את חייכם בצורה ראויה בעיני אלוהים שמזמין אתכם לחלק עמו את כבודו ומלכותו.</verse>
				<verse number="13">אנו ממשיכים להודות לאלוהים על שלא התייחסתם לבשורה שהבאנו לכם כאילו המצאנו אותה בעצמנו, אלא האמנתם שאלה הם באמת דברי אלוהים חיים, ועל כן הם שינו את חייכם.</verse>
				<verse number="14">ואז, אחים יקרים, החלו בני עמכם להציק לכם ולרדוף אתכם, כפי שקהילות האלוהים ביהודה נרדפו על-ידי בני-עמם היהודים.</verse>
				<verse number="15">לאחר שהרגו את נביאיהם הרגו גם את האדון ישוע, ואף גירשו ורדפו אותנו. הם עושים את הרע בעיני האדם ובעיני אלוהים,</verse>
				<verse number="16">ואינם מניחים לנו לבשר לגויים, מחשש שאחדים מהם ייוושעו. כך מתרבים חטאיהם עד שלבסוף ישפוך עליהם אלוהים את זעמו.</verse>
				<verse number="17">אחים יקרים, זמן קצר לאחר שנפרדנו מכם (בגופנו אך לא בנפשנו!) תקפו אותנו געגועים עזים אליכם,</verse>
				<verse number="18">ונכספנו לשוב ולראותכם. אני, פולוס, ניסיתי לשוב אליכם פעמים רבות, אך השטן מנע זאת מאיתנו.</verse>
				<verse number="19">ככלות הכול אתם תקוותנו, שמחתנו וגאוותנו לנוכח אדוננו ישוע בבואו.</verse>
				<verse number="20">שכן הינכם כבודנו ושמחתנו.</verse>
			</chapter>
			<chapter number="3">
				<verse number="1">כאשר לא יכולנו יותר להתאפק החלטנו להישאר כאן באתונה, [(2-3) ]ושלחנו אליכם את טימותיוס — אחינו, עוזרנו ומשרתו של אלוהים — כדי לחזק את אמונתכם, ולעודד אתכם שלא תכרעו תחת כובד הצרות והקשיים שבאים עליכם. (עליכם להבין שקשיים אלה הם חלק מתוכניתו של אלוהים למעננו המאמינים).</verse>
				<verse number="2">***</verse>
				<verse number="3">***</verse>
				<verse number="4">כשהיינו אצלכם הזהרנו אתכם מראש מפני כל הצרות האלה, ואכן דברינו התקיימו.</verse>
				<verse number="5">משום כך לא יכולתי להתאפק יותר ושלחתי אליכם את טימותיוס, כדי לברר אם אמונתכם עדיין איתנה. חששתי שמא ינסה השטן לפתותכם וכל עבודתנו תהיה לשווא.</verse>
				<verse number="6">אך עתה טימותיוס חזר והביא עמו את החדשות הנפלאות שאתם איתנים באמונתכם ואהבתכם, שאתם זוכרים לטובה את ביקורנו, ואף מייחלים לראותנו שנית כפי שאנו מייחלים לראותכם.</verse>
				<verse number="7">אחים יקרים, אמונתכם החזקה ניחמה אותנו בכל הצרות והסבל שעוברים עלינו כאן;</verse>
				<verse number="8">כל עוד אנו יודעים שאתם נאמנים לאדון, קל לנו יותר לשאת את הסבל.</verse>
				<verse number="9">איננו יודעים כיצד להודות לאלוהים על השמחה והאושר שגרמתם לנו.</verse>
				<verse number="10">אנחנו מתפללים יומם ולילה ומתחננים לפני אלוהים שיניח לנו לראותכם שנית, ושיאפשר לנו להשלים את החסר באמונתכם.</verse>
				<verse number="11">מי ייתן שאלוהינו ואדוננו ישוע המשיח יחזירנו אליכם,</verse>
				<verse number="12">ושיברך אתכם וירבה את אהבתכם איש לרעהו ולכל אדם — כשם שאנו אוהבים אתכם.</verse>
				<verse number="13">כך יחזק אלוהים את לבכם, יטהרכם ויקדשכם, כדי שבשוב אדוננו ישוע תעמדו לפניו נקיים מחטא יחד עם כל המאמינים.</verse>
			</chapter>
			<chapter number="4">
				<verse number="1">הרשו לי לומר עוד דבר, אחים יקרים: אנו מתפללים ומתחננים, בשם המשיח אדוננו, שתמשיכו ואף תרבו לעשות את הטוב בעיני ה', כפי שלימדנו אתכם.</verse>
				<verse number="2">הלא זוכרים אתם את המצוות וההוראות שנתנו לכם בשם ישוע אדוננו. [(3-4) ]אלוהים רוצה שתהיו קדושים וטהורים, שתתרחקו מזנות וניאוף, ושכל אחד מכם יתחתן בקדושה ובכבוד,</verse>
				<verse number="3">***</verse>
				<verse number="4">***</verse>
				<verse number="5">ולא מתוך תאוות הבשר כמו הגויים שאינם מאמינים באלוהים.</verse>
				<verse number="6">אלוהים דורש שלא תרמו בעניין זה ושלא תנסו לפתות נשים נשואות. אם תמרו את פיו הוא יעניש אתכם בעונש חמור מאוד, כפי שכבר אמרנו לכם.</verse>
				<verse number="7">שהרי אלוהים לא בחר בנו כדי שנחיה חיי זנות וניאוף, אלא כדי שנהיה קדושים וטהורים.</verse>
				<verse number="8">לכן מי שמקל בעניין זה וממרה את פי ה', אינו חוטא נגד בני-אדם, אלא נגד האלוהים אשר השכין בקרבנו את רוח הקודש.</verse>
				<verse number="9">איננו צריכים להוכיח אתכם בכל הנוגע לאהבת האחים המאמינים, כי אני יודע היטב שה' עצמו מלמד אתכם לאהוב איש את אחיו,</verse>
				<verse number="10">והוכחתם זאת באהבתכם הרבה לכל האחים במקדוניה. בכל זאת אנו מבקשים מכם לאהוב יותר,</verse>
				<verse number="11">לשאוף לחיים שקטים, לא לחטט בענייניהם של אחרים, ולהרוויח את פרנסתכם בעבודת-כפיים, כפי שכבר ביקשנו מכם,</verse>
				<verse number="12">כדי שתרכשו את אמונם של הלא-מאמינים, וכדי שתהיו עצמאים מבחינה כספית ולא תלויים בחסדם של אחרים.</verse>
				<verse number="13">אחים יקרים, ברצוני לומר לכם מה קורה למאמין כשהוא נפטר, כדי שלא תתאבלו מרה על המת כמו הלא-מאמינים שאין להם תקווה.</verse>
				<verse number="14">כשם שאנו מאמינים כי ישוע מת ולאחר מכן קם לתחייה, כך אנו מאמינים שכאשר ישוע יחזור, אלוהים ישיב איתו את כל המאמינים בו שמתו.</verse>
				<verse number="15">אלוהים גילה לנו את העובדות הבאות: אלה שנשארים בחיים בבוא האדון לא יפגשוהו לפני המתים.</verse>
				<verse number="16">האדון עצמו יירד אלינו מהשמים בתרועה גדולה, לקריאת שר-המלאכים ולקול תקיעת שופר ה', והמאמינים שמתו יקומו ראשונים לפגשו.</verse>
				<verse number="17">לאחר מכן הנותרים בחיים יילקחו יחד איתם בעננים, יפגשו את האדון באוויר ויישארו איתו לנצח.</verse>
				<verse number="18">על כן נחמו ועודדו איש את רעהו בדברים אלה.</verse>
			</chapter>
			<chapter number="5">
				<verse number="1">אחים יקרים, איני צריך לכתוב לכם מתי כל זה יתרחש,</verse>
				<verse number="2">כי הלא יודעים אתם שאיש אינו יודע את המועד. יום ה' יבוא במפתיע — כגנב בלילה.</verse>
				<verse number="3">כאשר בני-האדם יחיו בשלווה ויחשבו שלא יקרה דבר, יירד עליהם האסון במפתיע, כיולדת שאינה יודעת מתי יתקפוה צירי הלידה, ואיש לא יוכל לברוח.</verse>
				<verse number="4">אבל אתם, אחים יקרים, אינכם שרויים בחשכה בכל הנוגע לדברים אלה, ולכן יום ה' לא יפתיע אתכם כגנב.</verse>
				<verse number="5">כולכם בני-האור ובני-היום; אינכם בני-הלילה ואינכם שייכים לחושך.</verse>
				<verse number="6">משום כך עמדו על המשמר! אל תירדמו כמו האחרים, אלא צפו לבואו בשקידה ובערנות,</verse>
				<verse number="7">כי אלה שנרדמים נרדמים בלילה והשיכורים משתכרים בלילה.</verse>
				<verse number="8">אולם אנחנו בני אור-היום, ועל כן נישאר ערים ומפוכחים, מוגנים על-ידי אמונתנו ואהבתנו וחוסים בתקווה הנפלאה של ישועתנו.</verse>
				<verse number="9">אלוהים לא בחר בנו כדי לשפוך את זעמו עלינו, אלא כדי להושיענו על-ידי אדוננו ישוע המשיח,</verse>
				<verse number="10">אשר מת בעדנו למען נחיה איתו לנצח, בין אם נהיה חיים או מתים בשובו.</verse>
				<verse number="11">לכן המשיכו לעודד ולבנות איש את אחיו כפי שעשיתם עד כה.</verse>
				<verse number="12">אחים יקרים, אנו מבקשים מכם לכבד את האחראים עליכם מטעם הקהילה, כי אלוהים מינה אותם להשגיח עליכם ולהוכיח אתכם בעת הצורך.</verse>
				<verse number="13">עליכם להעריך את העבודה שהם עושים למענכם ולאהוב אותם, שכן הם משתדלים לעזור לכם. זכרו, חיו בשלום זה עם זה.</verse>
				<verse number="14">אחים יקרים, הזהירו את העצלנים שביניכם, עודדו את הפוחדים, חזקו את החלשים והיו סבלנים עם כולם.</verse>
				<verse number="15">אל תניחו לאיש לשלם רעה תחת רעה, אלא עזרו תמיד איש לאחיו ולכל אדם.</verse>
				<verse number="16">שמחו תמיד באמונתכם.</verse>
				<verse number="17">התמידו בתפילה.</verse>
				<verse number="18">הודו לאלוהים על כל דבר, כי זהו רצון אלוהים מכל המאמינים במשיח.</verse>
				<verse number="19">אל תבלמו ואל תכלאו את רוח הקודש.</verse>
				<verse number="20">לעולם אל תזלזלו במה שנאמר בשם ה'.</verse>
				<verse number="21">בחנו כל דבר והאמינו רק במה שטוב, ישר ואמיתי.</verse>
				<verse number="22">התרחקו מכל מעשה רע.</verse>
				<verse number="23">ואלוהי השלום יטהר ויקדש אתכם לעצמו, וישמור את רוחכם, נפשכם וגופכם בריאים וללא-חטא, עד יום שובו של אדוננו ישוע המשיח.</verse>
				<verse number="24">אתם יכולים לסמוך על האלוהים אשר בחר בכם שימלא את כל הבטחותיו.</verse>
				<verse number="25">אחים יקרים, התפללו בעדנו.</verse>
				<verse number="26">דרשו בשלום כל האחים בנשיקה הקדושה.</verse>
				<verse number="27">בשם ישוע המשיח אדוננו אני משביע אתכם שתקראו מכתב זה באוזני כל המאמינים.</verse>
				<verse number="28">חסד אדוננו ישוע המשיח עם כל אחד ואחד מכם. — אמן.</verse>
			</chapter>
		</book>
		<book number="53">
			<chapter number="1">
				<verse number="1">אל קהילת תסלוניקי השייכת לאלוהים אבינו ולישוע המשיח אדוננו. מאת פולוס, סילוונוס וטימותיוס.</verse>
				<verse number="2">שלום וברכה מאת האלוהים אבינו וישוע המשיח אדוננו.</verse>
				<verse number="3">אחים יקרים, אנו מרגישים חובה נעימה להודות לאלוהים על שאמונתכם התחזקה מאוד, ועל שאהבתכם איש לרעהו גדלה כל-כך.</verse>
				<verse number="4">אנחנו אף מתגאים בכם לפני הקהילות האחרות, כי הוכחתם מה חזק כוח-הסבל שלכם ומה איתנה אמונתכם באלוהים, למרות כל הרדיפות והצרות הבאות עליכם.</verse>
				<verse number="5">אלוהים חפץ שתהיו ראויים למלכותו אשר למענה אתם סובלים, והוא יוכיח לכם שהוא שופט בצדק.</verse>
				<verse number="6">כיצד הוא יוכיח לכם זאת? בהענישו את רודפיכם,</verse>
				<verse number="7">ובהעניקו לכם, הנרדפים, רווחה והקלה יחד איתנו, כשישוע המשיח יופיע בשמים עם מלאכיו בלהבת-אש,</verse>
				<verse number="8">כדי להעניש את אלה שסירבו להאמין באלוהים ובתוכניתו להושיעם באמצעות ישוע המשיח אדוננו.</verse>
				<verse number="9">עונשם יהיה אבדון עולם — ניתוק מפני האדון ומהדרת כוחו,</verse>
				<verse number="10">ביום שיבוא האדון להתכבד בקדושיו. אתם תהיו בין הקדושים האלה, כי האמנתם למה שסיפרנו לכם עליו.</verse>
				<verse number="11">לפיכך אנו תמיד מתפללים שאלוהים יעשה אתכם ראויים לו, שימלא בגבורתו את כל משאלותיכם הטובות, ושיצליח את מעשיכם הנעשים מתוך אמונה בו,</verse>
				<verse number="12">כדי ששם ישוע המשיח יהיה מפואר ומכובד באמצעותכם, וכדי שגם אתם תיקחו חלק בכבוד הזה, לפי מידת חסדו של אלוהינו ואדוננו ישוע המשיח.</verse>
			</chapter>
			<chapter number="2">
				<verse number="1">בנוגע לבואו של ישוע המשיח אדוננו ופגישתנו איתו, אני מבקש מכם, אחים יקרים, אנא,</verse>
				<verse number="2">אל תאבדו את עשתונותיכם ואל תפחדו משמועות כזב, חזיונות שווא, נבואות שקר ומסמכים מזויפים, שנכתבו כביכול על-ידי, שמספרים כי הגיע יום ה'.</verse>
				<verse number="3">אל תניחו לאף אחד לרמות ולבלבל אתכם, כי לפניכן יפרוץ המרד ואיש הרשע יתגלה, זה שנידון לאבדון.</verse>
				<verse number="4">הוא ירומם את עצמו מעל כל מה שמאלוהים וכל מה שקדוש, עד שיעז אפילו לשבת בהיכל אלוהים ויכריז שהוא עצמו אלוהים!</verse>
				<verse number="5">האם אינכם זוכרים שסיפרתי לכם כל זאת כשהייתי אצלכם?</verse>
				<verse number="6">עכשיו אתם יודעים מה מונע בעדו מלהופיע לפני הזמן המתאים.</verse>
				<verse number="7">מעלליו הרעים כבר משתוללים בעולם, אך הוא עצמו יוכל להופיע רק כשיוסר המעצור מדרכו.</verse>
				<verse number="8">ואז יתגלה בן-האבדון הרשע, אשר האדון ישוע ישתק בהבל-פיו וישמיד אותו כליל בזוהר כבודו.</verse>
				<verse number="9">הרשע הזה יבוא בשליחות השטן ובכוחו, וידהים את כולם באותות-שקר ואחיזת-עיניים.</verse>
				<verse number="10">הוא יצליח להטעות את האנשים שנועדו לגיהינום, בגלל סירובם לאהוב את האמת שבכוחה להושיעם.</verse>
				<verse number="11">על כן יניח להם אלוהים להאמין בכל השקרים האלה,</verse>
				<verse number="12">כדי שיוכל לשפטם על אשר האמינו בשקרים, עשו בכוונה את הרע וסרבו להאמין באמת.</verse>
				<verse number="13">אך אנו חייבים להודות תמיד לאלוהים בעדכם, אחי יקירי האדון, כי עוד מבראשית הוא בחר להושיע ולטהר אתכם באמצעות רוח הקודש ואמונתכם באמת.</verse>
				<verse number="14">הוא אף הזמינכם לקחת חלק בכבודו של אדוננו ישוע המשיח, באמצעות הבשורה שבישרנו לכם.</verse>
				<verse number="15">על כן, אחים יקרים, התמידו באמונתכם, ואל תרפו מכל מה שלימדנו אתכם בכתב ובעל-פה.</verse>
				<verse number="16">מי ייתן שאדוננו ישוע המשיח ואלוהים אבינו, אשר אהב אותנו והעניק לנו נחמת-עולם ותקווה שאיננו ראויים לה,</verse>
				<verse number="17">ינחם את לבכם ויעזור לכם בכל דבר טוב שתאמרו או תעשו.</verse>
			</chapter>
			<chapter number="3">
				<verse number="1">לסיום, אחים יקרים, אנא, התפללו בעדנו. ראשית כל התפללו שבשורת ה' תופץ במהירות וביעילות בכל מקום, ותביא לו כבוד רב כפי שהביאה ביניכם.</verse>
				<verse number="2">שנית, התפללו שלא ניפול בידי אנשים רשעים, שהרי לא כולם אוהבים את האדון.</verse>
				<verse number="3">אך אתם יכולים לסמוך על האדון שיחזק וישמור אתכם מכל רע.</verse>
				<verse number="4">האדון גם העניק לנו את הביטחון שאתם מקיימים הלכה למעשה את מה שלימדנו אתכם, ואף שתמשיכו בכך בעתיד.</verse>
				<verse number="5">והאדון ישוע יכשיר את לבבכם להבין את משמעותה ועומקה של אהבת אלוהים וסבלנותו של המשיח.</verse>
				<verse number="6">אחים יקרים, אנו מצווים עליכם בשם ישוע המשיח אדוננו ובסמכותו: התרחקו מכל מאמין עקשן שמסרב לקיים את ההוראות שמסרנו לכם.</verse>
				<verse number="7">אתם יודעים היטב שעליכם להתנהג כמונו, שכן מעולם לא ראיתם אותנו סוטים מהדרך הנכונה;</verse>
				<verse number="8">מעולם לא אכלנו בחינם — תמיד שילמנו בעד מה שקיבלנו. עבדנו קשה יומם ולילה כדי להרוויח את מחייתנו, כי לא רצינו להכביד על איש מכם.</verse>
				<verse number="9">אל תחשבו שלא הייתה לנו הזכות לבקש מכם לספק את מזוננו — פשוט רצינו להראות לכם כיצד עליכם לעבוד לפרנסתכם.</verse>
				<verse number="10">עוד בהיותנו אצלכם ביקשנו מכם לשמור על העיקרון: "מי שלא יעבוד לא יאכל!"</verse>
				<verse number="11">אך בכל זאת אנו שומעים כי יש ביניכם טפילים עצלים, המסרבים לעבוד ומבזבזים את זמנם ברכילות וחרחורי-ריב.</verse>
				<verse number="12">אנחנו מזהירים את האנשים האלה ומצווים עליהם בשם אדוננו ישוע המשיח: לכו לעבוד והרוויחו את לחמכם בכבוד!</verse>
				<verse number="13">ולשאר האחים אני אומר: לעולם אל תתייאשו ואל תפסיקו לעשות מעשים טובים.</verse>
				<verse number="14">גרשו מקרבכם את מי שמסרב לשמוע לדברינו שכתובים במכתב זה, כדי שיתבייש בעצמו.</verse>
				<verse number="15">אל תתייחסו אליו כאל אויב, אלא כאל אח תועה שיש להזהירו ולהחזירו לדרך הישר.</verse>
				<verse number="16">ואדון השלום בעצמו יעניק לכם את שלומו בכל עת ובכל מקום. יהיה האדון עם כולכם. [(17-18) ]עתה אני, פולוס, מברך את כולכם בכתב-ידי, כמנהגי בסיום כל מכתבי, לאות וסימן שאני באמת הכתבתי אותם. זהו כתב ידי וזוהי חתימתי.</verse>
				<verse number="17">***</verse>
				<verse number="18">***</verse>
				<verse number="19">יברך אדוננו ישוע המשיח את כולכם.</verse>
			</chapter>
		</book>
		<book number="54">
			<chapter number="1">
				<verse number="1">מאת פולוס, שליחו של ישוע המשיח לפי מצוותו הישירה של האלוהים מושיענו וישוע המשיח, שהוא תקוותנו היחידה.</verse>
				<verse number="2">אל טימותיוס, בני האמיתי באמונה. מי ייתן שהאלוהים אבינו וישוע המשיח אדוננו יברך אותך בחסד, ברחמים ובשלום.</verse>
				<verse number="3">אני חוזר ומבקש ממך את מה שביקשתי לפני צאתי למקדוניה: אנא, הישאר כאן באפסוס, וצווה על אנשים מסוימים להפסיק ללמד את תורות השקר שלהם, ולהפסיק לרמות את האנשים.</verse>
				<verse number="4">שים קץ לאגדות, לשקרים ולאמונה במגילות-יוחסין אינסופיות, הגורמים לוויכוחים ולספקות, ומונעים את בניית בית האלוהים באמונה.</verse>
				<verse number="5">אני משתוקק שכל המאמינים המשיחיים ימלאו באהבה שנובעת מלב טהור, מצפון נקי ואמונה אמיתית.</verse>
				<verse number="6">אבל ישנם אנשים שתעו מהדברים האלה ופנו לדיבורי הבל.</verse>
				<verse number="7">הם רוצים שיכירו בהם כבעלי סמכות בהוראת התורה, בזמן שאינם בקיאים בתורה ואינם יודעים כלל מה שהם אומרים.</verse>
				<verse number="8">אנחנו יודעים שחוקי התורה הם טובים, בתנאי שמשתמשים בהם כפי שאלוהים רצה.</verse>
				<verse number="9">אנחנו גם יודעים שחוקי התורה לא נחקקו למען האנשים הישרים והטובים, אלא למען אנשים חסרי מוסר, חסרי שליטה עצמית — למען הרשעים. כן, חוקי התורה נחקקו עבור אנשים שמכים את הוריהם, רוצחים את חבריהם, [(10-11) ]זונים, הומוסקסואלים, סוחרי נפש, רמאים, שקרנים, וכל אלה שעושים מעשים שהם נגד הבשורה הנפלאה של האל המבורך, אשר אני שליחו.</verse>
				<verse number="10">***</verse>
				<verse number="11">***</verse>
				<verse number="12">אני אסיר תודה לישוע המשיח אדוננו על שבחר בי להיות אחד משליחיו, שבטח בי ומינה אותי לשרת אותו,</verse>
				<verse number="13">למרות שבעבר לעגתי לשמו וקיללתי אותו. רדפתי את המאמינים במשיח, הצקתי להם ופגעתי בהם, אולם אלוהים ריחם עלי, כי בזמנו לא הכרתי את המשיח ולא ידעתי מה אני עושה.</verse>
				<verse number="14">מה רב חסדו של אדוננו! — הוא לימדני לבטוח ולהאמין בו, ולהימלא באהבת המשיח.</verse>
				<verse number="15">מה נהדר הדבר ומה משתוקק אני שכל העולם יידע: שישוע המשיח בא לעולם כדי להושיע את החוטאים, ואני הייתי הגדול שבהם!</verse>
				<verse number="16">אך אלוהים ריחם עלי, כדי שישוע המשיח יוכל להציגני לדוגמה לפני כל העתידים להאמין בו, כהוכחה לסבלנותו הרבה אף כלפי החוטא הגדול ביותר! כך יבינו שגם הם יכולים לזכות בחיי נצח,</verse>
				<verse number="17">כל הכבוד וההדר לאלוהים מעולם ועד עולם! הוא מלך העולמים, הבלתי-נראה אשר חי לנצח; הוא בלבד האלוהים והוא מלא חכמה. — אמן.</verse>
				<verse number="18">טימותיוס, בני, אני מצווה עליך להילחם היטב במלחמת האדון, כפי שביקש ממך האדון באמצעות נביאיו.</verse>
				<verse number="19">שמור היטב על אמונתך במשיח, שמור את מצפונך נקי תמיד, ועשה את הישר והנכון. כי יש אנשים שאטמו את אוזניהם לקול מצפונם ועשו את הרע בכוונה תחילה. לאחר שמאסו באלוהים בצורה כזאת, אין פלא שעד מהרה איבדו את אמונתם במשיח!</verse>
				<verse number="20">הומניוס ואלכסנדרוס הם דוגמה לכך: נאלצתי להענישם ולמסרם לשטן, כדי שילמדו לא לבייש יותר את שם המשיח.</verse>
			</chapter>
			<chapter number="2">
				<verse number="1">ראשית כל אני מבקש מכם להרבות בתפילה בעד כל בני-אדם. התחננו לפני אלוהים ובקשו ממנו שירחם עליהם, ואל תשכחו להודות לו בשם כולם.</verse>
				<verse number="2">התפללו בעד המלכים, המנהיגים ואנשי-השלטון למיניהם, כדי שנוכל לחיות בשקט ובשלווה, באורח מכובד וביראת אלוהים.</verse>
				<verse number="3">זהו רצונו של האלוהים מושיענו,</verse>
				<verse number="4">כי הוא חפץ שכולם ייוושעו ויאמינו באמת, כלומר:</verse>
				<verse number="5">שיש רק אלוהים אחד ומתווך אחד בינו לבין בני-האדם, הלא הוא בן-האדם ישוע המשיח,</verse>
				<verse number="6">אשר הקריב את נפשו בעד כל בני-האדם, והעדות לכך ניתנה במועד המתאים.</verse>
				<verse number="7">אני אומר לכם את האמת: נבחרתי לתפקיד שליחו של אלוהים כדי ללמד את הגויים אמת זאת, וכדי להראות להם את תוכניתו של אלוהים לישועה דרך האמונה.</verse>
				<verse number="8">משום כך אני רוצה שהמאמינים יתפללו בכל מקום ויניפו את ידיהם, כשליבם נקי מכל טינה, כעס או ספק.</verse>
				<verse number="9">על הנשים להתלבש בצניעות, בתלבושת נאה ופשוטה, ואל להן להתגנדר בתסרוקות המושכות את העין, ולא בתכשיטים או במלבושים יקרים.</verse>
				<verse number="10">כי על הנשים המשיחיות למשוך תשומת-לב במעשיהן הטובים, כיאה לנשים שבחרו לאהוב את אלוהים ולשרתו.</verse>
				<verse number="11">עליהן להקשיב וללמוד בשקט ובענווה.</verse>
				<verse number="12">על הנשים לשבת בשקט באסיפות הקהילה. איני מרשה לנשים ללמד את הגברים או להתנשא עליהם.</verse>
				<verse number="13">מדוע? מפני שאלוהים ברא לראשונה את אדם, ורק לאחר מכן את חוה.</verse>
				<verse number="14">ולא אדם הוא שרומה על-ידי השטן, כי אם חוה לא עמדה בפיתוי וחטאה.</verse>
				<verse number="15">מכאן הכאב והסבל של האישה בעת לידת בניה, אך נפשה תיוושע אם תמשיך לחיות באמונה, קדושה, אהבה וצניעות.</verse>
			</chapter>
			<chapter number="3">
				<verse number="1">אכן נכונה האמרה: השואף להיות מנהיג בקהילה, שואף לתפקיד טוב.</verse>
				<verse number="2">מנהיג בקהילה צריך להיות אדם טוב וחסר דופי, בעל לאישה אחת בלבד, מושל ברוחו, צנוע, נעים-הליכות, מכניס אורחים, מורה טוב של כתבי-הקודש, אינו מפריז בשתיית יין, אינו אלים ואינו רודף בצע.</verse>
				<verse number="3">עליו להיות טוב-לב ואדיב, להתחשב באחרים, לרדוף שלום ולא לאהוב כסף.</verse>
				<verse number="4">עליו להנהיג היטב את משפחתו, ולחנך את ילדיו למשמעת.</verse>
				<verse number="5">כי אם אדם אינו מסוגל להנהיג כהלכה את משפחתו, כיצד יוכל להנהיג את קהילת אלוהים?</verse>
				<verse number="6">עליו להיות מאמין משיחי בעל ניסיון, שכן אם הוא מאמין צעיר ובלתי-מנוסה, הוא עלול להתגאות על שנבחר לתפקיד חשוב תוך זמן קצר בלבד, וכך ייפול בידי השטן.</verse>
				<verse number="7">צריך להיות לו שם טוב בין הלא-מאמינים, כדי שהשטן לא יוכל להעליל עליו עלילות ולהכשילו.</verse>
				<verse number="8">גם על שמשי הקהילה להיות ישרים וטובים כמנהיגי הקהילה. אסור להם להרבות בשתייה ולרדוף בצע.</verse>
				<verse number="9">עליהם להיות רציניים, לאהוב את אלוהים, ולשמור במצפון נקי את סוד האמונה אשר מוסתר מהלא-מאמינים.</verse>
				<verse number="10">עליהם להוכיח את עצמם לפני שהם נבחרים לתפקיד שמשי הקהילה. יש לבחון את אישיותם ואת יכולתם, ואם יעמדו במבחן ייבחרו לתפקיד.</verse>
				<verse number="11">נשותיהם צריכות להיות ישרות, לא מלשינות ולא רכלניות, כי אם סובלניות ונאמנות בכל מעשיהן.</verse>
				<verse number="12">לכל שמש בקהילה תהיה אישה אחת בלבד, ועליה לנהל היטב את משפחתה ומשק ביתה.</verse>
				<verse number="13">כי המשרתים כהלכה ירכשו את אהדתם של אחרים, ואף ירכשו ביטחון רב באמונתם בישוע המשיח. [(14-15) ]אני אמנם מקווה לבוא אליך במהרה, אך אני כותב לך דברים אלה עתה, כדי שאם אאחר לבוא תדע אילו אנשים לבחור לתפקיד שמשי בית האלוהים. זכור: קהילת האלוהים היא ביתו של אלוהים חיים, שהוא עמוד האמת ויסודה.</verse>
				<verse number="14">***</verse>
				<verse number="15">***</verse>
				<verse number="16">אין ספק שסוד אמונתנו גדול ביותר, אך פתרונו טמון במשיח שבא לעולם כאדם, הוכח כחסר-דופי וטהור ברוחו, נגלה אל המלאכים, התפרסם בין העמים, נתקבל באמונה על-ידי רבים ונלקח חזרה לשמים בכבוד.</verse>
			</chapter>
			<chapter number="4">
				<verse number="1">רוח הקודש אומר לנו בפירוש שבאחרית הימים יפנו מאמינים מסוימים עורף למשיח, ויאמינו בכל מיני תורות שקר אשר השראתן מהשדים ומהרוחות הרעות.</verse>
				<verse number="2">הם ישקרו ללא בושה, ומצפונם כלל לא יציק להם.</verse>
				<verse number="3">הם יאמרו שאסור להינשא ואסור לאכול מאכלים מסוימים, למרות שאלוהים ברא אותם כדי שאנחנו, המאמינים ויודעי האמת, נאכל אותם בתודה.</verse>
				<verse number="4">שהרי כל מה שברא אלוהים הוא טוב ומותר לאכילה, בתנאי שנודה עליו לאלוהים</verse>
				<verse number="5">ונבקש ממנו לברך את האוכל, כי המזון מקודש בתפילה ובדבר-אלוהים.</verse>
				<verse number="6">אם תסביר כל זאת למאמינים, תמלא את תפקידך כמנהיג קהילה נאמן שניזון מהאמונה ומתורת האמת שבה דבקת.</verse>
				<verse number="7">אולם התרחק מאגדות מרושעות ומטופשות, והרגל את עצמך למשמעת ולקדושה.</verse>
				<verse number="8">כושר גופני הוא דבר טוב, אך כושר רוחני חשוב הרבה יותר, ויועיל לך בכל הנוגע לחיי העולם הזה והעולם הבא.</verse>
				<verse number="9">אין כל ספק בדבר; אתה יכול להאמין בדברים אלה ללא כל הסתייגות.</verse>
				<verse number="10">אנחנו עובדים קשה וסובלים הרבה כדי שאנשים יאמינו בזאת, כי תקוותנו היא באלוהים חיים, מושיעם של כל בני-האדם ובמיוחד של המאמינים בו.</verse>
				<verse number="11">המשך לצוות וללמד דברים אלה.</verse>
				<verse number="12">אל תניח לאיש לזלזל בחשיבותך בגלל גילך הצעיר. שמש דוגמה ומופת למאמינים במעשיך, בדברך, באהבתך, באמונתך ובטוהר מחשבותיך.</verse>
				<verse number="13">עד שאגיע, הקדש את עצמך לקריאת כתבי-הקודש לפני הציבור, ולמד אותם את דבר ה'.</verse>
				<verse number="14">נצל את המתנה שהעניק לך ה' באמצעות נביאיו, כשזקני הקהילה סמכו את ידיהם על ראשך.</verse>
				<verse number="15">נצל מתנות אלה; הקדש להן מרץ וכל תשומת לבך, כדי שכולם יראו בבירור את התקדמותך והצלחתך.</verse>
				<verse number="16">שים לב לכל מה שאתה עושה וחושב. הישאר נאמן לאמת ולמה שישר, ואלוהים יברך אותך ואת שומעיך.</verse>
			</chapter>
			<chapter number="5">
				<verse number="1">לעולם אל תגער באדם זקן, אלא נהג בו בכבוד כאילו היה אביך. אל הצעירים ממך דבר כאל אחים אהובים.</verse>
				<verse number="2">את הנשים המבוגרות ממך כבד כאמהות, והתייחס אל הצעירות כאל אחיותיך — חשוב עליהן אך ורק מחשבות טהורות.</verse>
				<verse number="3">עליך לכבד את אלה שהן באמת אלמנות, כלומר, אלה שנותרו בודדות וחסרות עזרה.</verse>
				<verse number="4">אך אם לאלמנה יש ילדים או נכדים, חובתם לשאת באחריות לפרנסתה, וכך ישיבו לה גמול על כל מה שעשתה למענם. התנהגות כזאת מוצאת-חן בעיני אלוהים.</verse>
				<verse number="5">על הקהילה לדאוג לאלמנות שנותרו עניות ובודדות, אם הן בוטחות בה' ומרבות בתפילה.</verse>
				<verse number="6">אולם אלמנה שחיה חיי תענוגות היא מתה באופן רוחני.</verse>
				<verse number="7">צווה עליהן דברים אלה כדי שתהיינה ללא דופי.</verse>
				<verse number="8">מי שאינו דואג לקרוביו, ובמיוחד לבני-משפחתו, כופר באמונה והוא גרוע מאלה שאינם מאמינים.</verse>
				<verse number="9">אל תכלול ברשימת האלמנות את אלה שהן מתחת לגיל שישים ואת אלה שנישאו ליותר מבעל אחד.</verse>
				<verse number="10">על האלמנה להיות ידועה במעשיה הטובים, בחינוך ילדיה, בהכנסת אורחים, ברחיצת רגלי המאמינים, בעזרתה לנזקקים ובהקדשת עצמה לעשיית מעשים טובים.</verse>
				<verse number="11">אל תכלול ברשימה את האלמנות הצעירות, כי כשהן מאבדות את מנוחתן והיצרים הטבעיים שלהן מתחזקים, הן מתרחקות מהמשיח ומשתוקקות להינשא בשנית.</verse>
				<verse number="12">כך הן בוגדות באמונתן במשיח.</verse>
				<verse number="13">יותר מזה, הן מתרגלות לחיי עצלות, נודדות מבית לבית, מרכלות ומתערבות בענייניהם של אחרים.</verse>
				<verse number="14">לכן אני חושב כי מוטב שהצעירות הללו תינשאנה שוב, תלדנה ילדים ותדאגנה למשק הבית, כי אז לא יוכל איש למתוח עליהן ביקורת.</verse>
				<verse number="15">כבר עתה יש ביניהן כאלה שנטשו את אמונתן במשיח והלכו אחרי השטן.</verse>
				<verse number="16">אני חוזר ואומר לכם: קרובי האלמנה חייבים לדאוג לה ולפרנס אותה, ואל להם להטיל את המעמסה על הקהילה, כי אז תוכל הקהילה לפרנס את האלמנות שבאמת זקוקות לעזרה.</verse>
				<verse number="17">מנהיגי הקהילה שממלאים היטב את תפקידם ראויים לכבוד רב, במיוחד אלה שעמלים בהפצת הבשורה ובהוראת דבר האלוהים.</verse>
				<verse number="18">כי כתבי-הקודש אומרים: "אל תחסום את פי השור בעת הדיש — הנח לו לאכול בעת עמלו!" ובמקום אחר כתוב: "הפועל ראוי לשכרו."</verse>
				<verse number="19">אל תאמין להאשמות נגד מנהיג קהילה אלא אם כן שמעת את עדותם של שניים, שלושה אנשים.</verse>
				<verse number="20">אם הוא באמת חטא, יש להוכיחו לפני כל הקהילה, כדי שאיש לא ילך בעקבותיו.</verse>
				<verse number="21">לפני אלוהים, אדוננו ישוע המשיח והמלאכים בחירי ה', אני מצווה עליך לקיים את המצוות האלה ללא משוא-פנים, ואל תשפוט ללא חקירה.</verse>
				<verse number="22">לעולם אל תמהר למנות מנהיג קהילה, שמא הוא אדם חוטא, והאנשים עלולים לחשוב שאתה שותף לחטאיו. התרחק מכל חטא!</verse>
				<verse number="23">(אגב, אני מייעץ לך לשתות מעט יין במקום מים. היין יועיל לכאבי הבטן שלך החוזרים ונשנים).</verse>
				<verse number="24">יש אנשים שחטאיהם ידועים וגלויים, וכמובן שהם יישפטו על כך, ויש אנשים שחטאיהם אינם ידועים — רק יום-הדין יוציא לאור את האמת המרה.</verse>
				<verse number="25">כך גם מעשיהם הטובים של מאמינים מסוימים ידועים לאנשים רבים. אך גם אם לא כל מעשיהם הטובים ידועים עדיין, הם ייצאו לאור במוקדם או במאוחר.</verse>
			</chapter>
			<chapter number="6">
				<verse number="1">על מאמינים שהם עבדים לעבוד קשה למען אדוניהם ולכבד אותם, כדי שישמשו דוגמה לחריצות, ולא יחללו את שם האלוהים ואת האמונה.</verse>
				<verse number="2">אם אדונם הוא מאמין משיחי, אין זו סיבה להתעצל בעבודה, אלא להיפך — עליהם לעבוד בחריצות כפולה, שכן הם עוזרים לאח מאמין ואהוב. טימותיוס, למד אותם דברים אלה ועודד את כולם לקיימם.</verse>
				<verse number="3">כל מי שילמד אתכם תורה אחרת, ויתכחש לדברי אדוננו ישוע המשיח ולתורתו הבריאה והקדושה,</verse>
				<verse number="4">הוא טיפש וגאה. לאדם כזה יש נטייה חולנית להתפלפל בשאלות האמונה, ולעורר ויכוחי סרק הגורמים לקנאה, למריבות, לגידופים ולחשדות.</verse>
				<verse number="5">אנשים כאלה הם חוטאים ורעים, מחוסרי אמונה שמעוררים ויכוחי סרק ומתייחסים אל הקדושה כאל אמצעי להתעשר. התרחקו מאנשים כאלה!</verse>
				<verse number="6">אתה באמת רוצה להתעשר? אם אתה חי ביושר ושמח בחלקך, אתה כבר עשיר!</verse>
				<verse number="7">הלא באנו לעולם בחוסר-כל, ואף כשנמות לא נוכל לקחת איתנו דבר.</verse>
				<verse number="8">משום כך, אם יש לנו אוכל ולבוש עלינו להסתפק ולשמוח בחלקנו.</verse>
				<verse number="9">אנשים שמשתוקקים להתעשר סוטים עד-מהרה מהדרך הישרה, ומשתמשים באמצעים לא-כשרים להשגת כסף. מעשים אלה מזיקים להם, משחיתים אותם ולבסוף שולחים אותם לגיהינום.</verse>
				<verse number="10">כי אהבת הכסף היא שורש כל המעשים הרעים. אנשים רבים שלהוטים אחרי הכסף נטשו את האמונה, ובכך גרמו לעצמם צער וכאב.</verse>
				<verse number="11">אולם אתה, טימותיוס, הינך איש אלוהים. ברח מכל הדברים האלה ועשה מעשים טובים; למד לבטוח באדוננו, לאהוב את הזולת ולהתייחס לכולם בסבלנות ובעדינות.</verse>
				<verse number="12">המשך להילחם למען אלוהים. אחוז היטב במתנת חיי-הנצח שהעניק לך אלוהים, ושעליהם סיפרת לאנשים רבים כל-כך.</verse>
				<verse number="13">אני מצווה עליך לפני האלוהים, שמעניק חיים לכל, ולפני ישוע המשיח, שללא פחד אמר את האמת לפונטיוס פילטוס:</verse>
				<verse number="14">עליך לקיים את המצווה הזאת ללא כל דופי, עד בואו של ישוע המשיח אדוננו.</verse>
				<verse number="15">וכשיגיע הזמן המתאים יתגלה המשיח אלינו מהשמים, על-ידי האלוהים המבורך והעליון, מלך המלכים ואדון האדונים;</verse>
				<verse number="16">הוא לבדו בן-אלמוות, וחי באור נשגב שאיש אינו יכול לחזות בו. כל הכבוד, התפארת והגבורה לאלוהינו לעולמים. — אמן.</verse>
				<verse number="17">אמור לעשירים שלא יתגאו ושלא יסמכו על עושרם אשר ייעלם בקרוב, אלא שיבטחו באלוהים חיים שמעניק לנו תמיד ברוחב לב כל מה שאנחנו צריכים.</verse>
				<verse number="18">עודד אותם לעשות מעשים טובים, להעניק מכספם לנזקקים, ולשתף את האחרים בכל מה שהעניק להם אלוהים.</verse>
				<verse number="19">אם כך ינהגו, הם יאגרו לעצמם אוצר אמיתי בשמים אשר יישמר לנצח, וגם יחיו חיים משיחיים פוריים כאן עלי אדמות.</verse>
				<verse number="20">טימותיוס, שמור היטב את מה שאלוהים הפקיד בידך. התרחק מוויכוחי סרק עם אלה שמתפארים שהם יודעים הכול, ובכך מוכיחים את בורותם.</verse>
				<verse number="21">רבים מאלה החטיאו את העיקר — את האמונה בישוע המשיח! חסדו של אלוהים איתך. — אמן.</verse>
			</chapter>
		</book>
		<book number="55">
			<chapter number="1">
				<verse number="1">מאת פולוס שליח המשיח, אשר נבחר על-ידי אלוהים לבשר לבני-האדם את דבר חיי-הנצח, שהבטיח להם באמצעות האמונה בישוע המשיח.</verse>
				<verse number="2">אל טימותיוס, בני היקר. מי ייתן שהאלוהים אבינו וישוע המשיח אדוננו יברך אותך בחסד, ברחמים, בשלום ובשלווה.</verse>
				<verse number="3">אני מודה לאלוהים בעדך, טימותיוס. יומם ולילה אני מתפלל בעדך ומבקש מאלוהים לברך אותך. זהו אלוהי אבותיי, ומטרתי האחת בחיים היא לעשות את הטוב בעיניו.</verse>
				<verse number="4">אני כל-כך מתגעגע אליך! אני עדיין זוכר את הדמעות שזלגו מעיניך כשנפרדנו. מה אשמח לשוב ולראותך!</verse>
				<verse number="5">אני יודע שאמונתך באדוננו כנה ורצינית, כאמונתן של אמך אבניקי ושל סבתך לואיס, ואני בטוח שהיא חזקה כתמיד.</verse>
				<verse number="6">משום כך אני מזכיר לך לעורר את מתנת האלוהים שנמצאת בקרבך, ואשר ניתנה לך כשסמכתי את ידי עליך.</verse>
				<verse number="7">שכן האלוהים לא נתן לנו רוח של פחד, אלא של גבורה, אהבה ומשמעת-עצמית.</verse>
				<verse number="8">אם אכן תעורר את המתנה הרוחנית הזאת, לא תתבייש לספר לאחרים על אודות אדוננו, ולמרות היותי כאן בכלא למען ישוע המשיח, לא תתבייש שמא ידעו שאני ידידך, אלא תהיה מוכן לסבול יחד איתי למען האדון, שכן הוא יעניק לך כוח וסבלנות לסבול למענו.</verse>
				<verse number="9">אלוהים הושיע אותנו ובחר בנו לעבודתו הקדושה לא משום שהיינו ראויים לכך, אלא משום שזו הייתה תוכניתו עוד לפני בריאת העולם; הוא רצה להראות לנו את טוב לבו ואהבתו באמצעות ישוע המשיח.</verse>
				<verse number="10">אלוהים גילה לנו דברים אלה על-ידי בואו של ישוע המשיח מושיענו, אשר ניצח את המוות והראה לנו את הדרך לחיי נצח על-ידי אמונה בו.</verse>
				<verse number="11">אלוהים בחר בי להיות שליחו כדי שאבשר לגויים את הבשורה הזאת, וכדי שאלמד אותם את דבר ה'.</verse>
				<verse number="12">מסיבה זאת אני סובל כאן בכלא, אך איני מתבייש בכך, כי אני יודע במי אני מאמין, ואני בטוח שהוא מסוגל לשמור היטב על אשר הפקדתי בידו עד יום שובו.</verse>
				<verse number="13">נהג לפי דברי האמת שלימדתי אותך, ובמיוחד במה שנוגע לאמונה ולאהבה שהעניק לך המשיח.</verse>
				<verse number="14">בעזרת רוח הקודש ששוכן בקרבך שמור היטב על האוצר שהופקד בידך.</verse>
				<verse number="15">אתה יודע שכל המאמינים אשר באו לכאן מאסיה נטשו אותי; אפילו פוגלוס והרמוגניס הלכו להם.</verse>
				<verse number="16">רק אוניסיפורוס ביקר אותי פעמים רבות; הוא מעולם לא התבייש בעובדת היותי בכלא. ביקוריו ממש השיבו את רוחי, ולכן יברך האלוהים אותו ואת משפחתו.</verse>
				<verse number="17">למעשה, בהגיעו לרומא הוא חיפש אותי בכל מקום, עד שלבסוף מצאני.</verse>
				<verse number="18">אתה יודע היטב כמה עזר לי אוניסיפורוס באפסוס. יברך אותו האלוהים בברכה מיוחדת ביום שובו של המשיח.</verse>
			</chapter>
			<chapter number="2">
				<verse number="1">טימותיוס, בני, עליך להתחזק בכוח ובחסד שמעניק לך המשיח.</verse>
				<verse number="2">למד אנשים אחראיים את דברי האמת אשר שמעת מפי בנוכחות עדים רבים, כדי שבבוא הזמן הם ילמדו את האחרים.</verse>
				<verse number="3">קבל את חלקך בסבל למען המשיח, כמוני, כחייל גיבור במלחמת ישוע המשיח.</verse>
				<verse number="4">וכחייל של ישוע המשיח אל תתערב יותר מדי בענייני העולם הזה, כדי שתוכל להשביע את רצונו של מי שגייס אותך לצבאו.</verse>
				<verse number="5">בעשותך את אשר הטיל עליך האדון, עליך לנהוג לפי הכללים שלו. גם הספורטאי לא יזכה בפרס אם לא יתחרה לפי הכללים!</verse>
				<verse number="6">האיכר החרוץ שמעבד את אדמתו זכאי לאכול ראשון את ביכורי הפרי.</verse>
				<verse number="7">חשוב היטב על דברים אלה, ואלוהים יעזור לך להבינם.</verse>
				<verse number="8">לעולם אל תשכח את הבשורה שאני מבשר; תקומתו של ישוע המשיח מן המתים, והיותו משושלת דוד המלך.</verse>
				<verse number="9">הם כלאו אותי בבית-הסוהר כמו פושע, משום שהפצתי את האמת הזאת, אך דבר האלוהים אינו כלוא!</verse>
				<verse number="10">אני מוכן לסבול הכול למען בחירי האלוהים, כדי שגם הם ייוושעו ויזכו בכבוד עולמים בישוע המשיח.</verse>
				<verse number="11">אכן נכון השיר: אם מתנו עם המשיח, גם נחיה איתו;</verse>
				<verse number="12">אם נסבול למענו, גם נמלוך איתו; אם נתכחש אליו, גם הוא יתכחש אלינו;</verse>
				<verse number="13">אף אם לא נאמין, הוא תמיד נאמן, כי אין הוא יכול לכחש בעצמו.</verse>
				<verse number="14">הזכר לאנשיך דברים אלה וצווה עליהם, בשם האדון, לא להתווכח על דברים חסרי ערך. ויכוחים כאלה מבלבלים את השומעים ומזיקים להם.</verse>
				<verse number="15">שקוד להשביע את רצון ה' — כפועל שאין לו כל סיבה להתבייש בעבודתו, וכאדם שיודע להשתמש בדבר האמת בצורה המועילה ביותר.</verse>
				<verse number="16">התרחק מוויכוחים מטופשים אשר מרגיזים ומכעיסים, וכך מביאים לידי חטא.</verse>
				<verse number="17">ויכוחים מטופשים אלה מתפשטים כמו ריקבון ומכאיבים לאנשים שמעורבים בהם. הומניוס ופיליטוס מעוררים ויכוחים כאלה.</verse>
				<verse number="18">השניים, שהפנו עורף לאמת, מפיצים את השקר כאילו כבר הייתה תחיית המתים. במעשה זה הם החלישו ובלבלו את אמונתם של אלה שהאמינו להם.</verse>
				<verse number="19">אולם דבר אינו יכול לערער את אמת האלוהים; היא עומדת איתנה כסלע שעליו חקוק: "יודע אלוהים את אשר לו." ו"הקורא לעצמו מאמין באלוהים צריך להתרחק מכל רע."</verse>
				<verse number="20">בבית העשיר יש כלים שעשויים מזהב ומכסף, ויש גם כלים שעשויים מעץ ומחמר. את הכלים היקרים מגישים לאורחים, ואילו בכלים הזולים משתמשים לעבודות המטבח או ככלי אשפה.</verse>
				<verse number="21">כדי להשתייך לחשוב וליקר — להיות חפץ בעל-ערך לבעל הבית — עליך לטהר את עצמך ולהתרחק מכל חטא, ואז יוכל המשיח להשתמש בך למטרותיו הנעלות.</verse>
				<verse number="22">ברח לך מתאוות הנעורים, והתקרב לכל דבר שמעודד אותך לעשות מעשים טובים. שאף לצדק, לשלום, לאמונה ולאהבה, ובקש את חברתם של האוהבים את אלוהים בלב טהור.</verse>
				<verse number="23">אני חוזר ואומר: התרחק מוויכוחים טיפשיים וחסרי טעם, אשר רק מרגיזים אנשים וגורמים למריבות.</verse>
				<verse number="24">המאמין באלוהים אינו צריך לריב עם אחרים, אלא עליו להיות אדיב וסובלני, וללמד את הדרך הטובה לאלה שאינם הולכים בה.</verse>
				<verse number="25">כשאתה מוכיח את המתכחשים לדבר ה', נהג בהם בענווה ובעדינות, כי אז, בעזרת ה', הם עשויים לשוב מדרכם הרעה ולהאמין באמת.</verse>
				<verse number="26">כך תשוב אליהם בינתם והם יברחו ממלכודת השטן — שלכד אותם כדי שישרתוהו — ויתחילו לעשות את רצון האלוהים.</verse>
			</chapter>
			<chapter number="3">
				<verse number="1">דע לך, טימותיוס, שבאחרית הימים יבואו זמנים קשים.</verse>
				<verse number="2">האנשים יהיו אנוכיים ויאהבו רק את עצמם ואת כספם; הם יתהללו בעצמם, יתגאו, יקללו את אלוהים, ימרו את פי הוריהם, יהיו כפויי טובה ויעשו כל מעשה רע.</verse>
				<verse number="3">הם יהיו חסרי אהבה וחסרי רחמים; הם ישמיצו אחרים ויהיו חסרי ריסון עצמי. הם יהיו אכזריים ושונאי כל דבר טוב.</verse>
				<verse number="4">הם יבגדו בחבריהם, ימהרו לכעוס, יהיו גאוותנים ויאהבו תענוגות במקום שיאהבו את אלוהים.</verse>
				<verse number="5">הם יעמידו פנים כאילו הם מאמינים באלוהים, ואפילו ישתתפו באסיפות הקהילה, אבל הם לא יאמינו למה שישמעו. היזהר מאנשים כאלה!</verse>
				<verse number="6">הם מסוג האנשים המתגנבים אל בתי אחרים, ומתחברים עם נערות קלות דעת ומלאות חטאים, הנשלטות על-ידי תאוותיהן, ומלמדים אותן את תורת השקר שלהם.</verse>
				<verse number="7">נערות כאלה תמיד נוטות ללכת אחרי מורים חדשים; הן מוכנות ללמוד מכל אחד, אבל לעולם אינן מסוגלות לבוא לידיעת האמת.</verse>
				<verse number="8">כשם שיניס וימבריס התנגדו למשה רבנו, כך מתנגדים מורי השקר האלה באמת. מחשבותיהם טמאות ומושחתות, והם נלחמים באמונה המשיחית.</verse>
				<verse number="9">אך הם לא יגיעו רחוק! יום אחד יתגלה השקר שלהם לכולם — כמו שקרה לחטא של יניס וימבריס.</verse>
				<verse number="10">אך אתה טימותיוס, אתה יודע מה אני מלמד, מהו אורח-חיי ומהי מטרתי בחיים. אתה מכיר את אמונתי, סבלנותי, אהבתי והתמדתי.</verse>
				<verse number="11">אתה יודע כמה סבלתי כתוצאה מכך שהטפתי את הבשורה. אתה יודע את כל אשר קרה לי כשביקרתי באנטיוכיה, באיקניון ובלוסטרא, אך האדון הצילני מכל הצרות, הרדיפות והסבל.</verse>
				<verse number="12">למעשה, כל אלה שיבחרו לשרת את המשיח בחיי קדושה יסבלו מידי שונאיהם.</verse>
				<verse number="13">האנשים הרעים ומורי השקר יגבירו את מעשיהם הרעים, וימשיכו להתעות את בני-האדם, כי הם עצמם הותעו על-ידי השטן.</verse>
				<verse number="14">אולם אתה, טימותיוס, המשך להאמין במה שלמדת. אתה יודע שאלה הם דברי אמת, ושאתה יכול לבטוח באלה מאיתנו שלימדו אותך.</verse>
				<verse number="15">עוד בילדותך ידעת והכרת את כתבי-הקודש, אשר החכימו אותך והכשירו אותך לקבלת ישועת האלוהים באמצעות האמונה בישוע המשיח.</verse>
				<verse number="16">כל כתבי-הקודש נכתבו בהשראת אלוהים. הם מלמדים אותנו את אמת האלוהים, מתקנים את טעויותינו ומדריכים את חיינו בדרך הישרה והצודקת.</verse>
				<verse number="17">זוהי דרכו של אלוהים להכשירנו לעשות תמיד מעשים טובים.</verse>
			</chapter>
			<chapter number="4">
				<verse number="1">אני מצווה עליך לפני אלוהים ולפני אדוננו ישוע המשיח, אשר ישפוט את החיים ואת המתים בבואו ובמלכותו:</verse>
				<verse number="2">הטף את דבר האלוהים בכל עת — בכל הזדמנות שבאה לידך, בין אם זה נוח או לא. הוכח, הזהר ותקן את אנשיך כשיש צורך בכך; עודד אותם לעשות את הטוב ולמד אותם בסבלנות את דבר ה'.</verse>
				<verse number="3">כי יבוא הזמן שהאנשים לא יקשיבו לאמת, ויחפשו מורים שילמדו אותם מה שהם רוצים לשמוע.</verse>
				<verse number="4">הם לא יקשיבו לדבר אלוהים, ויפנו בשמחה לאגדות ולשקרים.</verse>
				<verse number="5">אבל אתה שמור על קור רוחך, ואל תפחד לסבול למען האדון. הדרך אנשים אחרים לאמונה במשיח, ובצע את כל המוטל עליך על הצד הטוב ביותר.</verse>
				<verse number="6">אני אומר לך דברים אלה משום שלא נותר לי זמן רב להיות איתך. שעתי קרבה — תוך זמן קצר אעבור מן העולם הזה ואהיה בשמים.</verse>
				<verse number="7">נלחמתי את המלחמה הטובה למען האדון, רצתי במרוץ הגדול ותמיד נשארתי נאמן לו. הגיעה העת שאנוח.</verse>
				<verse number="8">עתה שמור לי בשמים כתר צדקה אשר האדון, שופט-הצדק, ייתן לי ביום שובו, ולא רק לי, כי אם לכל אלה שמצפים לשובו בכיליון עיניים.</verse>
				<verse number="9">אנא, בוא אלי במהירות האפשרית,</verse>
				<verse number="10">כי דימס עזב אותי בגלל אהבתו לדברי העולם הזה, והלך לתסלוניקי. קריסקיס הלך לגלטיא, וטיטוס הלך לדלמטיה.</verse>
				<verse number="11">רק לוקס נמצא איתי. הבא איתך את מרקוס, כי אני זקוק לעזרתו.</verse>
				<verse number="12">(גם טוכיקוס איננו כאן, כי שלחתיו לאפסוס).</verse>
				<verse number="13">אנא, הבא איתך את מעילי אשר השארתי אצל אחינו קרפוס, ואת הספרים, והחשוב ביותר — את כתבי הקלף.</verse>
				<verse number="14">אלכסנדרוס חרש הנחושת עולל לי רעות רבות. ישלם לו אלוהים כגמולו.</verse>
				<verse number="15">היזהר ממנו, כי הוא מתנגד בחריפות לכל מה שאנחנו מאמינים.</verse>
				<verse number="16">כשהביאו אותי למשפט בפעם הראשונה, איש לא היה כאן כדי לעזור לי; כולם ברחו להם. (אני מקווה שאלוהים לא ישפוט אותם על כך).</verse>
				<verse number="17">אך האדון חיזק אותי ועזר לי, כדי שאוכל להטיף את הבשורה באומץ לכל העולם, ובכך הצילני מלוע הארי.</verse>
				<verse number="18">אכן, האדון יצילני תמיד מכל רע ויביאני אל מלכותו בשמים. לאלוהים הכבוד לעולם ועד. — אמן.</verse>
				<verse number="19">אנא, מסור דרישת-שלום בשמי לפריסקה, לעקילס ולאלה שגרים בביתו של אוניסיפורוס.</verse>
				<verse number="20">ארסטוס נשאר בקורינתוס, ואת טרופימוס השארתי חולה במיליטוס.</verse>
				<verse number="21">השתדל לבוא לכאן לפני בוא החורף. אובולוס, פודיס, לינוס, קלודיה וכל האחים דורשים בשלומך.</verse>
				<verse number="22">אדוננו ישוע המשיח יברך אותך ויהיה עם רוחך. — אמן.</verse>
			</chapter>
		</book>
		<book number="56">
			<chapter number="1">
				<verse number="1">[(1-2) ]מאת פולוס, עבדו של אלוהים ושליחו של ישוע המשיח. נשלחתי לחזק ולבנות את אמונתם של המשיחיים וללמדם את אמת אלוהים, שבה הכוח לשנות חיי אדם, כדי שיוכלו לקבל את מתנת חיי הנצח שהבטיח להם ה' עוד לפני בריאת העולם, ואלוהים אינו משקר.</verse>
				<verse number="2">***</verse>
				<verse number="3">אלוהים החליט כי עכשיו הזמן המתאים לגלות ברבים את הבשורה על אודות בנו, והוא עצמו הטיל עלי את המשימה הזאת וציווה עלי לבצעה למענו.</verse>
				<verse number="4">אל טיטוס, בני האמיתי באמונה. יברך אותך אלוהים וישכין בלבך שלום ושלווה.</verse>
				<verse number="5">השארתיך באי-כרתים כדי שתעזור כמיטב יכולתך לתיקון ולחיזוק הקהילות שם, וכדי שבכל עיר תמנה זקנים אשר ימלאו את ההוראות שנתתי לך. [(6-7) ]אלה הן הדרישות מהזקנים — עליהם להיות: בעלי שם טוב וללא דופי (שהרי הם שליחי ה'),.בעלים לאישה אחת בלבד, שילדיהם אוהבים את אלוהים, בעלי תדמית טובה, מחונכים היטב וממושמעים, שלא אשמים בשום פשע, ענווים, לא רגזניים, שאינם מרבים בשתיית יין, לא אלימים, שונאי בצע,</verse>
				<verse number="6">***</verse>
				<verse number="7">***</verse>
				<verse number="8">מכניסי אורחים, אוהבים כל דבר טוב, נבונים, ישרים,בעלי ריסון עצמי</verse>
				<verse number="9">ובעלי אמונה חזקה ויציבה באמת (כדי שיוכלו לעמוד בוויכוח עם מתנגדיהם ולהוכיחם על טעותם).</verse>
				<verse number="10">אנשים רבים מסרבים לשמוע בקול אלוהים, במיוחד בין אלה שטוענים שהמאמינים המשיחיים חייבים לעבור ברית מילה ולקיים את כל ההלכה כדי להיוושע.</verse>
				<verse number="11">עלינו לשים קץ לדבר, כי אנשים אלה הרחיקו משפחות רבות מן האמת אך ורק למען בצע כסף.</verse>
				<verse number="12">אחד מאנשיהם, נביא מכרתים, אמר עליהם: "אנשי כרתים הם שקרנים, חיות אכזריות וגזלנים עצלנים!"</verse>
				<verse number="13">וזוהי האמת. משום כך דבר אל המאמינים בחומרה הנדרשת ועורר אותם להתחזק באמונתם.</verse>
				<verse number="14">הזהר אותם שלא יקשיבו לסיפורים ולאגדות הרווחות בין היהודים, ושלא ישמעו לאנשים שדוחים את האמת.</verse>
				<verse number="15">אדם טוב מוצא מעלות ויתרונות בכל דבר, ואילו אדם רשע, שאי-אפשר לסמוך עליו, מוצא פגמים וחסרונות בכל דבר, בגלל מחשבותיו הטמאות ותכונותיו הרעות.</verse>
				<verse number="16">אנשים אלה טוענים שהם מאמינים באלוהים, אולם מעשיהם ואורח חייהם אינם מעידים על כך. הם כופרים, עושים מעשי תועבה ואינם מסוגלים לעשות כל מעשה טוב.</verse>
			</chapter>
			<chapter number="2">
				<verse number="1">טיטוס, למד את המאמינים כיצד לחיות כראוי את החיים המשיחיים.</verse>
				<verse number="2">למד את המאמינים הזקנים להיות רציניים ומיושבים בדעתם, להיות נבונים, למשול ברוחם, להכיר באמת ולהאמין בה, ולעשות את כל מעשיהם באהבה ובסבלנות.</verse>
				<verse number="3">למד את המאמינות הזקנות לשלוט ברוחן, לעורר כבוד בכל מעשיהן, לא לרכל, לא להוציא דיבה ולא להרבות בשתיית יין, שכן עליהן לשמש דוגמה טובה וללמד מעשים טובים.</verse>
				<verse number="4">זקנות אלה צריכות ללמד את הבחורות הצעירות למשול ברוחן, לאהוב את בעליהן וילדיהן,</verse>
				<verse number="5">להיות נבונות וטהורות-מחשבה, לבלות את מרבית זמנן בבית ולשמוע בקול בעליהן, כדי שלא ידברו רעה על האמונה המשיחית.</verse>
				<verse number="6">דבר גם עם הבחורים; בקש מהם לרסן את עצמם ולהתייחס אל החיים בכובד ראש.</verse>
				<verse number="7">אתה בעצמך חייב לשמש להם דוגמה למעשים טובים; כאשר אתה מלמד, עשה זאת ביושר וברצינות.</verse>
				<verse number="8">דבריך צריכים להיות נבונים והגיוניים, כדי שכל מי שירצה להתווכח איתך יתבייש בעצמו, כשייווכח שאינו יכול למצוא בדבריך שום סיבה למתיחת ביקורת.</verse>
				<verse number="9">דבר גם עם המשרתים והעבדים, ובקש מהם לשמוע בקול אדוניהם, להשתדל להשביע את רצונם,</verse>
				<verse number="10">לא להתחצף ולא לגנוב, אלא להוכיח שאפשר לסמוך עליהם. התנהגות כזאת תביא אנשים רבים לידי הרצון להאמין באדוננו ואלוהינו.</verse>
				<verse number="11">כי אלוהים מציע עתה לכל אדם מתנת חינם! תשועת עולמים וחיי נצח!</verse>
				<verse number="12">כאשר מקבלים אנו את המתנה המוצעת לנו, אנו באים להכרה שאלוהים רוצה שנפסיק לחיות חיי חטא, ושנפסיק לרדוף אחרי תענוגות העולם הזה ותאוות הבשר, ולעומתם נחייה חיים ישרים, נאהב את אלוהים באמת ובתמים,</verse>
				<verse number="13">ונצפה בכיליון עיניים להופעת אלוהינו הנפלא ומושיענו ישוע המשיח בכבוד והדר.</verse>
				<verse number="14">אלוהים גזר עליו למות, כדי שמותו יכפר על מעשינו הרעים וישחררנו מהשעבוד ליצר הרע שלנו. וכל זאת כדי לטהר אותנו ולעשותנו לעם נבחר ואהוב על אלוהים, עם שמוכן לעשות מעשים טובים.</verse>
				<verse number="15">טיטוס, עודד את אנשיך לקיים דברים אלה הלכה למעשה. זכותך (וגם חובתך) להעיר להם ולתקן אותם היכן שיש צורך בכך. אל תניח לאיש לזלזל בדברים האלה!</verse>
			</chapter>
			<chapter number="3">
				<verse number="1">הזכר למאמינים שעליהם לציית לשלטונות ולנציגיהם, ושעליהם להיות מוכנים תמיד לעשות מעשים טובים.</verse>
				<verse number="2">עליהם להימנע מרכילות, הוצאת דיבה ומריבות, ולעומת זאת להיות עדינים ולהראות ענווה אמיתית לכולם.</verse>
				<verse number="3">גם אנחנו היינו פעם טיפשים ולא שמענו לקול אלוהים; אנשים שונים הוליכו אותנו שולל, וגרמו לכך שנשתעבד לתשוקות וליצרים שלנו. התקופה ההיא הייתה נוראה; היינו חסרי-שלווה ומנוחה, מלאי קנאה וטינה, שנאנו את כולם וכולם שנאו אותנו.</verse>
				<verse number="4">אך כאשר אלוהים מושיענו גילה לנו את טוב לבו ואהבתו,</verse>
				<verse number="5">הוא הושיע אותנו, לא בגלל המעשים הצדיקים שעשינו, אלא מתוך רחמיו. הוא רחץ אותנו מחטאינו, ונתן לנו לידה חדשה וחיים חדשים באמצעות רוח הקודש.</verse>
				<verse number="6">אלוהים עשה זאת בזכות קורבנו של ישוע המשיח,</verse>
				<verse number="7">ובחסדו הרב הצדיק אותנו ונתן לנו חלק ונחלה בחיי הנצח, שלהם אנו מצפים.</verse>
				<verse number="8">כל הדברים שאמרתי לך הם נכונים. הדגש את חשיבותם כדי שהמאמינים יהיו זהירים יותר ויעשו תמיד מעשים טובים, לא רק משום שזו חובתם, אלא משום שזה גם מועיל!</verse>
				<verse number="9">הימנעו מוויכוחי סרק ומוויכוחים בנושאים השנויים במחלוקת; הימנעו מוויכוחים ומריבות בנוגע לקיום מצוות התורה, שכן הם מיותרים, חסרי-תועלת וגורמים רק נזק.</verse>
				<verse number="10">אם מישהו מכם גורם לסכסוכים ולחילוקי דעות, הזהירו אותו פעם או פעמיים ולאחר מכן עזבוהו לנפשו,</verse>
				<verse number="11">כי אדם כזה הוא מושחת וידוע לו היטב שהוא חוטא.</verse>
				<verse number="12">אני עומד לשלוח אליך את ארטימס או את טוכיקוס. בהגיע אליך אחד מהשניים השתדל לבוא אלי לניקופוליס במהירות האפשרית, כי החלטתי להישאר שם למשך החורף.</verse>
				<verse number="13">זינס, עורך-הדין, ואפולוס עומדים לצאת למסעם. עזור להם כמיטב יכולתך, ודאג לכך שהמאמינים יספקו את כל צרכיהם,</verse>
				<verse number="14">כי על המאמינים לבטא את אמונתם במעשיהם הטובים ובהגשת עזרה.</verse>
				<verse number="15">כולם כאן מוסרים דרישת שלום. מסור בבקשה דרישת שלום חמה לכל המאמינים בכרתים. יברך אתכם אלוהים. — אמן.</verse>
			</chapter>
		</book>
		<book number="57">
			<chapter number="1">
				<verse number="1">[(1-2) ]אל פילימון, עוזרנו היקר והאהוב, אל הקהילה שמתאספת בביתך, אל אחותנו אפיה ואל ארכיפס, שהוא חבר במלחמתנו למען המשיח. מאת פולוס, שיושב במאסר באשמת הפצת הבשורה על ישוע המשיח, ומאת טימותיוס אחינו.</verse>
				<verse number="2">***</verse>
				<verse number="3">שלום וברכה מאת אלוהינו ואדוננו ישוע המשיח.</verse>
				<verse number="4">פילימון היקר, אני מודה תמיד לאלוהים כאשר אני מתפלל בעדך,</verse>
				<verse number="5">כי אני ממשיך לשמוע על אמונתך במשיח ישוע ואהבתך לכל עם אלוהים.</verse>
				<verse number="6">אני מתפלל שכאשר תספר לאנשים שונים על אמונתך באדון, הם יבחינו בתכונותיך הטובות ובברכות שהשפיע עליך האדון, וגם הם יאמינו בישוע המשיח.</verse>
				<verse number="7">אחי היקר, אהבתך הייתה לי לשמחה ונחמה, שכן מעשיך הטובים עודדו מאוד את המאמינים. [(8-9) ]ברצוני לבקש ממך לעשות לי טובה. למעשה אני רשאי לצוות עליך למלא את בקשתי בשם ישוע המשיח, כי חובתך למלא אותה. אך אני, פולוס הזקן שיושב בכלא למען המשיח, אוהב אותך ומעדיף לבקש ממך במקום לצוות עליך.</verse>
				<verse number="8">***</verse>
				<verse number="9">***</verse>
				<verse number="10">בקשתי היא שתתנהג יפה עם אוניסימוס. כאן בכלא הדרכתי אותו אל האדון ישוע המשיח, ועתה אוניסימוס מאמין בו.</verse>
				<verse number="11">אוניסימוס (פירוש השם: רב-תועלת) לא הועיל לך בעבר, אך מעתה ואילך יהיה לתועלת רבה לשנינו.</verse>
				<verse number="12">בצער רב ניפרד אני מבני באמונה, שהוא בבת עיני, ומחזירו אליך.</verse>
				<verse number="13">חפצתי שיישאר לעזור לי כאן בבית הכלא,</verse>
				<verse number="14">אך לא רציתי לכפות עליך את רצוני.</verse>
				<verse number="15">אני מציע שתסתכל על המצב כך: אוניסימוס עזב אותך לזמן קצר כדי שעכשיו, בשובו, יוכל להיות שלך לתמיד.</verse>
				<verse number="16">הוא לא יהיה יותר סתם עבד, אלא מישהו חשוב יותר — אח אהוב, ובמיוחד אהוב עלי. מעתה יגדל ערכו בעיניך, שכן אין הוא סתם עבד, אלא גם אחיך במשיח.</verse>
				<verse number="17">אם אתה באמת חושב אותי לידיד טוב שלך, אנא, קבלהו בחמימות כשם שהיית מקבל אותי לו אני הייתי בא.</verse>
				<verse number="18">אם אוניסימוס גרם לך נזק כלשהו בעבר או גנב ממך משהו, זקוף זאת לחובתי,</verse>
				<verse number="19">ואני מתחייב בזאת לשלם את כל מה שמגיע לך. (הריני מאשר בכתב ידי שאני ערב לכל מעשיו של אוניסימוס). איני צריך להזכיר לך כמה אתה חייב לי; אתה חייב לי כל-כך הרבה אפילו את חייך!</verse>
				<verse number="20">אחי היקר, אנא עשה את המעשה הנעלה הזה אשר יגרום לי שמחה רבה, ואני אודה לאלוהים מעומק לבי.</verse>
				<verse number="21">כתבתי לך מכתב זה כי אני בטוח שתמלא את בקשתי. (ואף למעלה מזאת).</verse>
				<verse number="22">אתה כבר יכול להכין למעני את חדר האורחים, כי אני מקווה שאלוהים יענה לתפילותיכם ויאפשר לי לבקר אתכם בקרוב.</verse>
				<verse number="23">דרישת שלום לך מאפפרס שנמצא איתי בכלא. גם הוא נאסר רק בגלל שסיפר לאנשים על ישוע המשיח.</verse>
				<verse number="24">***</verse>
				<verse number="25">גם עוזרי מרקוס, אריסטרכוס, דימס ולוקס מוסרים דרישת שלום חמה. חסד האדון ישוע עם רוחכם.</verse>
				<verse number="26">***</verse>
				<verse number="27">***</verse>
				<verse number="28">***</verse>
				<verse number="29">***</verse>
				<verse number="30">***</verse>
				<verse number="31">***</verse>
				<verse number="32">***</verse>
				<verse number="33">***</verse>
				<verse number="34">***</verse>
				<verse number="35">***</verse>
				<verse number="36">***</verse>
				<verse number="37">***</verse>
				<verse number="38">***</verse>
				<verse number="39">***</verse>
				<verse number="40">***</verse>
				<verse number="41">***</verse>
			</chapter>
		</book>
		<book number="58">
			<chapter number="1">
				<verse number="1">לפני שנים רבות דיבר אלוהים אל אבותינו באמצעות הנביאים בדרכים שונות, וסיפר להם, שלב אחרי שלב, על תוכניותיו.</verse>
				<verse number="2">אך עתה, באחרית הימים, דיבר אלינו אלוהים באמצעות בנו, אשר בידו הפקיד את הכול ועל-ידו ברא את העולם ואת כל אשר בו.</verse>
				<verse number="3">בן-האלוהים מקרין את זוהר כבוד האלוהים; הוא צלם תכונותיו של אלוהים, ובכוח גבורתו הוא נושא את העולם כולו. לאחר שהקריב את עצמו למעננו, כדי לטהר אותנו מחטאינו, עלה בן האלוהים למרומים וישב לימין האלוהים.</verse>
				<verse number="4">בזאת הוכיח שהוא בעל חשיבות גדולה מכל המלאכים, ואלוהים אישר עובדה זאת כשהעניק לו את השם: "בן-אלוהים" — שם שלא הוענק לאף מלאך!</verse>
				<verse number="5">לאיזה מלאך אמר אלוהים אי-פעם: "בני אתה, אני היום ילדתיך"?, או "אני אהיה לו לאב והוא יהיה לי לבן"?</verse>
				<verse number="6">כשהציג אלוהים לפני העולם את בנו בכורו, את ישוע המשיח, אמר: "השתחוו לו כל-מלאכי אלוהים".</verse>
				<verse number="7">אלוהים מדבר על מלאכיו כעל שליחים שמהירים כרוח, ועל משרתיו — כלהבות אש.</verse>
				<verse number="8">אך לבנו הוא אומר: "כסאך, אלוהים, עולם ועד, שבט מישר שבט מלכותך.</verse>
				<verse number="9">אהבת צדק ותשנא רשע, על כן משחך אלהים אלהיך שמן ששון מחבריך".</verse>
				<verse number="10">גם במקום אחר אנו מוצאים רמז לעליונותו של הבן: "לפנים הארץ יסדת, ומעשה ידיך שמים,</verse>
				<verse number="11">המה יאבדו, ואתה תעמד; וכולם כבגד יבלו.</verse>
				<verse number="12">כלבוש תחליפם, ויחלפו. ואתה הוא ושנותיך לא יתמו".</verse>
				<verse number="13">האם אמר אלוהים אי-פעם לאחד המלאכים את אשר אמר לבנו: "שב לימיני עד אשית איביך הדם לרגליך"?.</verse>
				<verse number="14">לא! כי המלאכים הם רק רוחות שרת, אשר נשלחו לעזור ולהשגיח על העתידים להיוושע.</verse>
			</chapter>
			<chapter number="2">
				<verse number="1">עלינו להקדיש תשומת-לב רבה לאמת אשר שמענו, כדי שלא נסטה ממנה בשום פנים ואופן!</verse>
				<verse number="2">שכן אם דברי התורה שמסרו המלאכים למשה רבנו הוכחו כדברי אמת, וכל מי שלא ציית להם קיבל את העונש שמגיע לו,</verse>
				<verse number="3">כיצד נימלט אנחנו מעונש, אם נתעלם מהישועה הנפלאה הזאת שהוכרזה על-ידי האדון, ושסופרה לנו מפי עדים אשר שמעוה מפיו?</verse>
				<verse number="4">אלוהים עצמו העיד עליה והראה לנו שזוהי בשורת אמת, באמצעות אותות, נסים, נפלאות ועל-ידי העובדה שהעניק, כרצונו, מתנות וכישרונות מאת רוח הקודש לכל המאמינים בבשורה.</verse>
				<verse number="5">העולם הבא שעליו אנו מדברים לא יהיה בשליטת המלאכים,</verse>
				<verse number="6">שהרי דוד אומר לאלוהים: "מה אנוש כי תזכרנו, ובן-אדם כי תפקדנו</verse>
				<verse number="7">ותחסרהו מעט מאלוהים, וכבוד והדר תעטרהו ותמשילהו במעשי ידיך,</verse>
				<verse number="8">כל שתה (הנחת) תחת רגליו." שימו לב שכתוב כי אלוהים הניח לרגליו הכול; אין דבר שלא הוכנע והונח לרגלי המשיח! עדיין לא ראינו את הכול מונח לרגליו,</verse>
				<verse number="9">אך אנו רואים את ישוע — שלזמן מה נהיה נחות מהמלאכים — מעוטר על-ידי אלוהים בהדר ובכבוד, משום שסבל למעננו עד מוות. כן, על-שום חסדו של אלוהים טעם המשיח מוות בעד כל אדם בעולם.</verse>
				<verse number="10">האלוהים, שעל-ידו ולכבודו קיים הכול, מצא לנכון להביא סבל על ישוע, כי במעשה זה הושיע אנשים רבים מספור. ובאמצעות הסבל נעשה ישוע, שר ישועתנו, מושלם וראוי לתפקידו.</verse>
				<verse number="11">אנחנו שקודשנו על-ידי ישוע, כולנו בנים לאותו אב ולכן ישוע אינו מתבייש לקרוא לנו אחים,</verse>
				<verse number="12">כפי שאמר: "אספרה שמך לאחי, בתוך קהל אהללך".</verse>
				<verse number="13">במקום אחר הוא אומר: "קותי לו". והוא גם אומר: "הנה אנכי והילדים אשר נתן לי ה'"</verse>
				<verse number="14">מכיוון שאנחנו, הילדים, עשויים בשר ודם, גם המשיח לבש דמות בשר ודם, כדי שעל-ידי מותו יכריע את השטן אשר לו שליטה על המוות.</verse>
				<verse number="15">בדרך זאת שיחרר המשיח את כל אלה שהיו משועבדים לפחד מן המוות במשך כל ימי חייהם.</verse>
				<verse number="16">כולנו יודעים שהמשיח לא בא בדמות מלאך, אלא בצורת אדם מזרע אברהם — כיהודי.</verse>
				<verse number="17">ישוע צריך היה להידמות לאחיו בכל דבר, כדי שיוכל להיות כוהן גדול, רחמן ונאמן, שמכפר על חטאינו בעיני אלוהים.</verse>
				<verse number="18">מכיוון שהמשיח עצמו סבל והתענה כשהשטן ניסה לפתותו, הוא יכול לעזור עתה לכל אלה שעומדים בניסיונות ובפיתויים.</verse>
			</chapter>
			<chapter number="3">
				<verse number="1">לכן, אחים יקרים, אשר אלוהים קרא לכם והקדיש אתכם לשירותו, ברצוני שתתבוננו אל ישוע המשיח שהוא שליח ה' והכוהן הגדול של אמונתנו.</verse>
				<verse number="2">המשיח היה נאמן לאלוהים אשר מינהו לתפקיד הכוהן הגדול, כשם שמשה רבנו שרת בנאמנות בבית ה'.</verse>
				<verse number="3">אך כבודו של ישוע גדול מכבודו של משה, כשם שבנאי שבונה בית לתפארת זוכה לשבחים רבים יותר מהבית עצמו.</verse>
				<verse number="4">אמנם לכל בית יש בנאי, אך בונה הכול הוא האלוהים.</verse>
				<verse number="5">משה שרת את ה' בנאמנות בכל ענייני המשכן — שהוא בית אלוהים — אולם משה היה משרת בלבד, ותפקידו היה לרמוז על הדברים שאלוהים עמד לומר בעתיד.</verse>
				<verse number="6">ואילו המשיח, בנו הנאמן של אלוהים, שולט באופן מוחלט על בית אלוהים. אנחנו, המאמינים, הננו בית אלוהים — בתנאי שנשמור על אומץ-לבנו עד הסוף ונשמח בתקוותנו.</verse>
				<verse number="7">לכן עלינו לציית לרוח הקודש שמזהיר אותנו ואומר: "היום אם בקלו תשמעו,</verse>
				<verse number="8">אל תקשו לבבכם כמריבה, כיום מסה במדבר,</verse>
				<verse number="9">אשר נסוני אבותיכם, בחנוני גם ראו פעלי, ארבעים שנה".</verse>
				<verse number="10">רוח הקודש ממשיך ואומר שאלוהים מאס בדור ההוא, שכן היו בו רשעים שלא קיימו את תורתו ולא הלכו בדרכיו.</verse>
				<verse number="11">משום כך כעס עליהם אלוהים מאוד ונשבע שלא יכנסו לעולם אל מקום מנוחתו.</verse>
				<verse number="12">לפיכך, אחים יקרים, בחנו את לבכם, כדי שלא יימצאו ביניכם רשעים וחסרי-אמונה שמסרבים לבטוח בה'.</verse>
				<verse number="13">הוכיחו זה את זה בכל יום, כל עוד יש אפשרות לכך, כדי שאיש מכם לא ירומה על-ידי החטא ולא יקשיח את לבו נגד אלוהים.</verse>
				<verse number="14">שכן רק אם נישאר נאמנים עד הסוף, ונבטח בה' כמו שבטחנו בו לראשונה, נשתתף וניקח חלק בכל מה ששייך למשיח.</verse>
				<verse number="15">לעולם אל תשכחו את האזהרה: "היום אם בקלו תשמעו, אל תקשו לבבכם כמריבה!"</verse>
				<verse number="16">במי מדובר? מי הם אלה אשר שמעו את דבר ה', אך רבו איתו וסרבו לציית לו? מדובר בבני-ישראל שיצאו ממצרים בהנהגת משה.</verse>
				<verse number="17">ומי הכעיס את ה' במדבר במשך ארבעים שנה? אלה שחטאו וכתוצאה מכך מתו במדבר.</verse>
				<verse number="18">ולמי נשבע ה' שלא ייכנסו אל ארץ ההבטחה? לסוררים אשר לא שמעו בקולו.</verse>
				<verse number="19">ומדוע לא יכלו להיכנס? כי לא האמינו בה' ולא בטחו בו.</verse>
			</chapter>
			<chapter number="4">
				<verse number="1">הבטחת אלוהים, שמאפשרת לכל אדם להיכנס אל מקום מנוחתו, עדיין בתוקף, אך עלינו להיזהר פן נחמיץ את ההזדמנות להיכנס אל מנוחתו זאת.</verse>
				<verse number="2">כי בשורת אלוהים שמודיעה לנו על ישועתו נמסרה גם לבני-ישראל, בימי משה, אך היא לא הועילה לבני-ישראל משום שלא האמינו בה.</verse>
				<verse number="3">הכתוב אומר שרק המאמינים והבוטחים באלוהים — ואנחנו ביניהם — יכולים לבוא אל מקום מנוחתו. אלוהים נשבע כי אלה שאינם מאמינים בו לא יבואו לעולם אל מקום מנוחתו. אל תחשבו, חלילה, שמקום מנוחתו לא היה מוכן בזמנו! מקום מנוחתו היה מוכן מאז בריאת העולם,</verse>
				<verse number="4">כפי שכתוב בבראשית: "וישבות ביום השביעי מכל מלאכתו."</verse>
				<verse number="5">אף-על-פי-כן לא באו בני-ישראל אל מנוחתו, כי אלוהים אמר: "הם לא יבואו אל מנוחתי."</verse>
				<verse number="6">אך הבטחת אלוהים עדיין בתוקף, ויש הבאים אל מנוחתו — אך לא אלה שהחמיצו את ההזדמנות הראשונה, שכן הימרו את פי ה'.</verse>
				<verse number="7">משום כך קבע אלוהים מועד נוסף שמאפשר לבוא אל מנוחתו: היום! שנים רבות לאחר הזמנתו הראשונה הודיע לנו אלוהים על מועד נוסף זה באמצעות דוד המלך, אשר אמר: "היום אם בקולו תשמעו, אל תקשו לבבכם!"</verse>
				<verse number="8">אילו מקום מנוחתו של אלוהים היה ארץ-ישראל, הוא לא היה קובע מועד נוסף שמאפשר לבוא אל מנוחתו, שהרי יהושע כבר הביא את בני-ישראל אל ארץ-ישראל.</verse>
				<verse number="9">לפיכך, לעם-אלוהים עדיין צפויה מנוחה שלמה.</verse>
				<verse number="10">כי מי שנכנס אל מנוחת אלוהים שובת מכל מעשה ומכל מלאכה, כשם שאלוהים שבת מכל מלאכתו לאחר שסיים את בריאת העולם.</verse>
				<verse number="11">הבה נשתדל כמיטב יכולתנו להיכנס אל מקום מנוחתו של אלוהים, כדי שאיש מאיתנו לא ייכשל ולא ימרה את פי אלוהים, כפי שעשו בני-ישראל.</verse>
				<verse number="12">כי דבר-אלוהים מלא כוח וחיים, חד מחרב פיפיות, חודר למעמקי מחשבותינו ותשוקותינו, ומגלה את מזימותינו ומניעינו.</verse>
				<verse number="13">כן, אלוהים יודע הכול על כולם בכל מקום. כל מעשינו ומזימותינו גלויים וחשופים לעיני אלוהים, ועלינו למסור לו דין וחשבון על התנהגותנו.</verse>
				<verse number="14">אך היות שיש לנו כהן גדול, ישוע בן-האלוהים, אשר עלה לשמים כדי לעזור לנו, לעולם אל נחדל לבטוח בו!</verse>
				<verse number="15">הכהן הגדול שלנו מבין את חולשותינו, שכן הוא עצמו התנסה כמונו באותם פיתויים, אך הוא לא חטא מעולם.</verse>
				<verse number="16">משום כך, הבה נתקרב בביטחון לכסא אלוהים, כדי שיעניק לנו את חסדו ורחמיו אשר יעזרו לנו בעת הצורך.</verse>
			</chapter>
			<chapter number="5">
				<verse number="1">כשאדם נבחר לשרת ככהן גדול, תפקידו לייצג את בני-האדם לפני אלוהים — עליו להקריב לאלוהים מנחה וקורבנות בעד-חטאיהם.</verse>
				<verse number="2">על הכהן הגדול להיות רחמן ולהתייחס אל החוטאים ברוך ובהבנה, שכן הוא עצמו אינו אלא אדם ועלול לחטוא כמוהם.</verse>
				<verse number="3">מסיבה זאת עליו להקריב קורבנות בעד חטאי העם ובעד חטאי עצמו.</verse>
				<verse number="4">עלינו לזכור שאיש אינו יכול למנות את עצמו לתפקיד הרם והנכבד של הכהן הגדול. רק אלוהים עצמו ממנה את הכהן הגדול, כשם שמינה את אהרון לפני שנים רבות.</verse>
				<verse number="5">גם המשיח לא מינה את עצמו לתפקיד הכהן הגדול; המשיח נבחר לתפקידו על-ידי האלוהים אשר אמר אליו: "בני אתה, אני היום ילדתיך."</verse>
				<verse number="6">ובמקום אחר אמר לו אלוהים: "אתה כהן לעולם, על דברתי מלכי-צדק."</verse>
				<verse number="7">כאשר חי המשיח על-פני האדמה בדמות אדם, הוא התפלל והתחנן בבכי ובדמעות לפני אלוהים שיושיעו מתוך הלחצים, הניסיונות והייסורים של המוות לניצחון התחייה. אלוהים שמע לתפילתו, כי המשיח אהב את אלוהים וציית לו תמיד.</verse>
				<verse number="8">אף כי ישוע היה בן-אלוהים, היה עליו ללמוד ציות על-ידי סבלו וייסוריו.</verse>
				<verse number="9">לאחר שהוכיח את עצמו מושלם לפני האלוהים, נעשה ישוע מקור ישועת עולמים לכל המצייתים לו,</verse>
				<verse number="10">והוא זה שאלוהים מינה ככהן הגדול כמו מלכי-צדק.</verse>
				<verse number="11">יש לי עוד הרבה לספר לכם בנושא זה, אך קשה לי להסביר לכם, כי נהייתם קשי-הבנה.</verse>
				<verse number="12">במקום שאתם, המאמינים הוותיקים, תלמדו את האחרים, אתם בעצמכם זקוקים עדיין למורים שילמדו אתכם את האלף-בית של בשורת האלוהים. אתם עדיין כתינוקות שזקוקים לחלב ולא למזון מוצק.</verse>
				<verse number="13">ומי שחי על חלב אינו מסוגל לעכל את דבר ה', ואינו יודע להבחין בין טוב לרע, כי טרם התבגר.</verse>
				<verse number="14">מזון רוחני מוצק מיועד למבוגרים באמונה, אשר מתוך ניסיון למדו להבחין בין טוב לרע.</verse>
			</chapter>
			<chapter number="6">
				<verse number="1">הבה נשאיר מאחורינו את האלף-בית של בשורת המשיח, ונתקדם ללימוד מעמיק יותר של תורתו. איננו צריכים לשוב ולהדגיש את החשיבות של חזרה בתשובה ממעשים רעים ושל אמונתנו בה'.</verse>
				<verse number="2">איננו צריכים לשוב וללמד אתכם את יסודות תורת הטבילה, סמיכת ידיים, תחיית המתים ומשפטו של אלוהים.</verse>
				<verse number="3">בעזרת אלוהים נתקדם עתה באמונתנו.</verse>
				<verse number="4">אם הבנתם פעם את משמעות דברי אלוהים, טעמתם מטוב השמים, קיבלתם את רוח הקודש,</verse>
				<verse number="5">האמנתם בדבר-אלוהים וקיימתם אותו, הרגשתם בכוחו ובטובו,</verse>
				<verse number="6">ולמרות כל זאת פניתם לו עורף, אין לכם כל אפשרות לחזור בתשובה כפי שנהגתם לראשונה. מדוע? מפני שבבגידתכם במשיח אתם חוזרים וצולבים אותו כביכול, וכך אתם חושפים אותו לבושה וחרפה בפומבי.</verse>
				<verse number="7">אדמה שסופגת את הגשם שיורד עליה, ומצמיחה כל טוב לתועלת בעל-האדמה, היא אדמה שאלוהים ברך.</verse>
				<verse number="8">ואילו אדמה שמצמיחה רק קוץ ודרדר היא אדמה מקוללת שאינה מועילה לאיש, ובמוקדם או במאוחר תישרף.</verse>
				<verse number="9">אחים יקרים, אני מדבר אמנם בלשון חריפה, אך אני בטוח שאינכם זקוקים לתוכחתי זאת. אני משוכנע שחייכם נושאים פרי מבורך כתוצאה מאמונתכם וישועתכם,</verse>
				<verse number="10">כי אלוהים נוהג בצדק ובהגינות. כיצד הוא יכול לשכוח את עמלכם הקשה למענו, ואת האהבה שאתם מגלים למען שמו כשאתם עוזרים לאחיכם המאמינים?</verse>
				<verse number="11">אנו משתוקקים שתמשיכו לאהוב את הזולת כל ימי חייכם, כדי שתקבלו את שכרכם בבוא העת.</verse>
				<verse number="12">איננו רוצים שתתעצלו, אלא שתלכו בעקבות אלה שזכו בהבטחות ה' בזכות אמונתם וסבלנותם.</verse>
				<verse number="13">כשהבטיח ה' לברך את אברהם הוא נשבע בעצמו, שהרי אין גדול מאלוהים כדי להישבע בו,</verse>
				<verse number="14">ואמר: "ברך אברכך והרבה ארבה את זרעך."</verse>
				<verse number="15">לאחר שאברהם המתין בסבלנות, קיים ה' את הבטחתו והעניק לו את יצחק בנו, שצאצאיו רבים מספור.</verse>
				<verse number="16">בדרך כלל אדם נשבע במישהו גדול ממנו, כדי שזה יכפה עליו לקיים את הבטחתו, או יעניש אותו אם הפר את אשר הבטיח. השבועה שמה קץ לכל ויכוח בנוגע לקיום ההבטחה.</verse>
				<verse number="17">משום כך, כשרצה אלוהים לשכנע את מקבלי ההבטחה שאין הוא עומד לשנות את דעתו, חיזק אותה בשבועה.</verse>
				<verse number="18">אלוהים העניק לנו את הבטחתו ואת שבועתו — שני דברים שבהם אנו יכולים לבטוח ללא צל של ספק, שכן אלוהים אינו יכול לשקר. ואנחנו, שנמלטנו אליו לישועה ולמחסה, יכולים עתה להתעודד ממקור כוחו ומהתקווה שבהבטחתו.</verse>
				<verse number="19">תקווה זו שבה אנו אוחזים היא כעוגן בטוח לנפשותינו, והיא מחברת אותנו אל אלוהים עצמו מאחורי פרוכת השמים,</verse>
				<verse number="20">מקום שאליו הלך המשיח לפנינו, בתפקידו הרם ככהן הגדול במעמד מלכי-צדק, כדי לסנגר עלינו לפני אלוהים.</verse>
			</chapter>
			<chapter number="7">
				<verse number="1">אותו מלכי-צדק היה מלך העיר שלם וכהן לאל עליון. כשחזר אברהם מהקרב שבו ניצח מלכים רבים, יצא מלכי-צדק לקבל את פניו וברך אותו,</verse>
				<verse number="2">ואילו אברהם העניק לו מעשר מכל השלל שלקח. מלכי-צדק פירושו: מלך הצדקה, אך הוא גם מלך השלום, שכן שלם פירושו שלום.</verse>
				<verse number="3">אין לנו כל מסמך שמעיד על ייחוסו של מלכי-צדק; לא אב ולא אם, וגם לא ידוע לנו דבר על לידתו ועל מותו. חייו דומים לחיי בן-האלוהים וכהונתו עומדת לנצח.</verse>
				<verse number="4">הבה נבחן את גדולתו של מלכי-צדק: א) אפילו אברהם אבינו העניק לו מעשר משללו.</verse>
				<verse number="5">אילו היה מלכי-צדק כהן משבט לוי, היה אברהם חייב לתת לו מעשר, כפי שבמרוצת הזמן ציוותה התורה על בני-ישראל לפרנס את הכוהנים שהקדישו את חייהם לעבודת אלוהים.</verse>
				<verse number="6">מלכי-צדק לא השתייך למשפחת בני-ישראל, ובכל זאת נתן לו אברהם מעשר. ב) מלכי-צדק ברך את אברהם — שלו ניתנה הבטחת ה' —</verse>
				<verse number="7">וכפי שאנו יודעים, גדול מי שמברך ממקבל הברכה. ג)</verse>
				<verse number="8">בכהונת הלויים היו מקבלי המעשר אנשים של בשר ודם, אשר מתו בבוא העת, ואילו על מלכי-צדק אנו קוראים כאילו הוא חי לעולם. ד)</verse>
				<verse number="9">אפשר אף לומר שלוי עצמו — אבי שבט הכוהנים, ומי שבדרך כלל מקבל מעשר מאחרים — נתן מעשר למלכי-צדק באמצעות המעשר של אברהם.</verse>
				<verse number="10">כיצד יתכן הדבר? אמנם לוי טרם נולד, אולם בהיותו זרע אברהם הוא היה בחלציו כשיצא מלכי-צדק לקראת אברהם. ה)</verse>
				<verse number="11">אילו כהונת הלווים, שמשמשת יסוד לתורה, יכלה להושיע אותנו, מדוע שלח אלוהים את המשיח ככהן במעמד מלכי-צדק? מדוע לא במעמד אהרון, שהייתה דרגתם של כל שאר הכוהנים?</verse>
				<verse number="12">התשובה היא: כיוון שאם יש שינוי בכהונה, צריך לשנות גם את התורה. [(13-14) ]כולנו יודעים שישוע המשיח לא השתייך לשבט לוי, אלא לשבט יהודה אשר אנשיו מעולם לא עסקו בתפקידי כהונה, שכן משה מעולם לא מינה אותם לכך.</verse>
				<verse number="13">***</verse>
				<verse number="14">***</verse>
				<verse number="15">אם כן, אנו יכולים לראות בבירור ששיטתו של אלוהים השתנתה: המשיח, שהוא הכהן הגדול בדרגת מלכי-צדק,</verse>
				<verse number="16">לא נתמנה לתפקידו על-פי הישן שמחייב השתייכות לשבט לוי, כי אם על-פי הכוח של חיים נצחיים,</verse>
				<verse number="17">ועדות לכך אנו מוצאים בתהילים: "אתה כוהן לעולם, על דברתי מלכי-צדק."</verse>
				<verse number="18">השיטה הישנה, לפיה עבר תפקיד הכהונה בירושה מאב לבן, נתבטלה, משום שהוכיחה את עצמה כחלשה ובלתי-יעילה.</verse>
				<verse number="19">התורה לא תיקנה את טבע האדם ולא הושיעה איש. מאידך, אלוהים העניק לנו תקווה טובה יותר: ישוע המשיח שמאפשר לנו להתקרב אל אלוהים.</verse>
				<verse number="20">אלוהים נשבע שהמשיח יהיה כהן לנצח, אף כי מעולם לא נשבע לכוהנים אחרים.</verse>
				<verse number="21">רק למשיח אמר אלוהים: "נשבע ה' ולא יינחם: 'אתה כהן לעולם, על דברתי מלכי-צדק.'"</verse>
				<verse number="22">בזכות שבועה זאת, המשיח הוא ערובה חיה לברית טובה יותר.</verse>
				<verse number="23">הכוהנים הקודמים היו רבים במספר, מפני שמותם מנע מהם להמשיך בתפקידם לנצח.</verse>
				<verse number="24">ואילו המשיח מחזיק בכהונתו לנצח, מפני שלחייו אין סוף.</verse>
				<verse number="25">מסיבה זאת יכול המשיח להושיע את כל מי שבא אל אלוהים באמצעותו, ומאחר שהוא חי לנצח, תמיד יסנגר עלינו לפני אלוהים.</verse>
				<verse number="26">אם כן, המשיח הוא כהן גדול המתאים בדיוק לצרכינו: קדוש, חסר-דופי, מושלם, טהור ונבדל מחוטאים. כן, זהו משיחנו שקיבל מקום כבוד בשמים.</verse>
				<verse number="27">הוא אינו צריך להקריב מדי יום קורבנות עבור חטאיו וחטאי העם — כמנהג הכוהנים האחרים — שכן המשיח הקריב קורבן אחד לתמיד: המשיח הקריב את עצמו.</verse>
				<verse number="28">התורה מינתה אנשים חלשים כמונו לשרת ככוהניה הגדולים, ואילו שבועת ה', שניתנה לאחר מתן התורה, מינתה את בן-אלוהים המושלם לכוהן נצחי.</verse>
			</chapter>
			<chapter number="8">
				<verse number="1">לסיכום דברינו: יש לנו כהן גדול אידיאלי שיושב עתה לימין האלוהים בשמים,</verse>
				<verse number="2">ומשרת במקדש האמיתי שהוקם על-ידי אלוהים ולא על-ידי אדם.</verse>
				<verse number="3">מכיוון שכל כהן צריך להקריב מנחות וזבחים, גם המשיח צריך להקריב קורבן כלשהו.</verse>
				<verse number="4">אילו המשיח היה חי עדיין עלי-אדמות, לא היו מתירים לו לשרת ככהן, משום שהכוהנים כאן עלי-אדמות מקריבים את הקורבנות על-פי חוקי התורה.</verse>
				<verse number="5">כוהנים אלה משרתים רק את הדגם וההעתק של מה שקיים בשמים, כי לפני שהחל משה לבנות את משכן אלוהים על-פני האדמה, ציווה עליו אלוהים לבנות את המשכן בדיוק לפי הדגם וההעתק שהראה לו על הר סיני.</verse>
				<verse number="6">אך לכהן הגדול שלנו יש כהונה חשובה הרבה יותר מזו של כוהני הברית-הישנה, שכן הוא מתווך בברית נעלה יותר שמבוססת על הבטחות נפלאות יותר.</verse>
				<verse number="7">אילו הייתה הברית הראשונה מושלמת, לא היה צורך בברית חדשה.</verse>
				<verse number="8">אולם העובדה היא שאלוהים עצמו הביע אי-שביעות רצונו מהברית הראשונה באמירתו: "הנה ימים באים, נאם ה', וכרתי את בית ישראל ואת בית-יהודה ברית חדשה.</verse>
				<verse number="9">לא כברית אשר כרתי את אבותם ביום החזיקי בידם להוצאם מארץ מצרים, אשר המה הפרו את בריתי ואנכי בעלתי (בחלתי) בם נאם ה'.</verse>
				<verse number="10">כי זאת הברית אשר אכרת את בית-ישראל אחרי הימים ההם, נאם ה': נתתי את תורתי בקרבם ועל לבם אכתבנה, והייתי להם לאלוהים והמה יהיו לי לעם;</verse>
				<verse number="11">ולא ילמדו עוד איש את רעהו ואיש את אחיו לאמור: דעו את ה', כי כולם ידעו אותי למקטנם ועד גדולם נאם ה'.</verse>
				<verse number="12">כי אסלח לעוונם ולחטאתם לא אזכר עוד;".</verse>
				<verse number="13">בהגדרתו "ברית חדשה" הוא קבע את התיישנות הברית הראשונה, ואם הברית הראשונה ישנה, הרי שהיא חולפת.</verse>
			</chapter>
			<chapter number="9">
				<verse number="1">לברית הראשונה בין אלוהים לבין בני-ישראל היו חוקים וכללים לעבודת ה', והיה משכן על-פני האדמה.</verse>
				<verse number="2">המשכן היה מחולק לשניים: משכן חיצוני ומשכן פנימי. במשכן החיצוני היה מקום שנקרא "קודש", ובו היו מנורת הזהב והשולחן שעליו מערכת לחם-הפנים.</verse>
				<verse number="3">בתוך המשכן החיצוני היה מסך (הפרוכת), ומעברו המשכן הפנימי שנקרא "קודש הקודשים". [(4-5) ]לפני קודש הקודשים היה מזבח זהב להקטרת קטורת, ובתוכו ארון-הברית שכולו מצופה זהב. בתוך ארון-הברית היו לוחות הברית, צנצנת זהב שהכילה מן, ומטה אהרון שפרח. מעל ארון-הברית היו דמויות של שני מלאכי כבוד, שנקראים "כרובים", וכנפיהם סוככות על כיסוי הזהב של הארון — כיסוי הנקרא "כפורת". לא ארחיב עתה את הדיבור על כל אחד מאלה.</verse>
				<verse number="4">***</verse>
				<verse number="5">***</verse>
				<verse number="6">בתנאים אלה יכלו תמיד הכוהנים להיכנס אל המשכן החיצוני כדי לבצע את תפקידם.</verse>
				<verse number="7">אך אל המשכן הפנימי, אל קודש הקודשים, יכול היה להיכנס רק הכהן הגדול, ורק פעם אחת בשנה. בכל פעם שנכנס אל קודש הקודשים היה עליו להתיז דם על הכפורת ולפני הכפורת, כקורבן לאלוהים — קורבן שמכפר על שגיאותיו וחטאיו של הכהן הגדול עצמו ושל כל העם.</verse>
				<verse number="8">רוח הקודש רוצה ללמדנו שלפי הברית הישנה, כל עוד היה קיים המשכן החיצוני, והייתה קיימת השיטה המתירה רק לכהן הגדול את הגישה לקודש הקודשים, הציבור הרחב אינו יכול להתקרב לאלוהים.</verse>
				<verse number="9">דבר זה בא ללמדנו שהמנחות והזבחים, שהוקרבו לפי השיטה הישנה, לא הצליחו לטהר את לבו של החוטא אשר הקריב את הקורבנות.</verse>
				<verse number="10">מדוע? מפני שהתורה עוסקת רק בטקסים מסוימים: בענייני מאכל, משקה, טהרת הגוף וכן הלאה, וטקסים אלה יכלו לטהר באופן חיצוני ופיזי בלבד. משום כך תפקידם זמני בלבד — עד שיבוא המשיח ואיתו הברית החדשה.</verse>
				<verse number="11">כאשר בא המשיח ככהן הגדול של הברית החדשה, הוא עבר דרך המשכן המושלם והאמיתי בשמים — משכן שנבנה לא בידי אדם, שכן אינו מיועד לעולם הזה.</verse>
				<verse number="12">וכשנכנס אל קודש הקודשים הביא איתו לא דם שעירים ועגלים, אלא את דמו שלו אשר התיז על הכפורת אחת ולתמיד, וכך הבטיח לנו ישועה נצחית.</verse>
				<verse number="13">אם לפי התורה יכלו דם הפרים והשעירים ואפר הפרה האדומה לטהר את גוף החוטאים,</verse>
				<verse number="14">אנו יכולים להיות בטוחים שדם המשיח, אשר על-ידי רוח הקודש הנצחי הקריב את עצמו לאלוהים כקורבן בעד חטאינו, יטהר את גופנו ומצפוננו ממעשים מתים, ובמקומם יחדיר בנו את האמונה באלוהים חיים ואת הרצון לשרתו.</verse>
				<verse number="15">המשיח הביא איתו את הברית החדשה, כדי שכל הקרואים אל אלוהים יירשו את הבטחותיו הנפלאות של אלוהים. כי המשיח מת כדי להצילם מהעונש על החטאים שחטאו עוד בהיותם כפופים לברית הישנה, לתורה.</verse>
				<verse number="16">כאשר אדם מוריש את רכושו בצוואה, איש מן היורשים אינו מקבל את חלקו לפני שמוכח כי בעל הצוואה מת.</verse>
				<verse number="17">כל עוד חי בעל הצוואה, איש אינו יכול לדרוש את החלק המובטח לו, כי לצוואה אין תוקף בחיי בעליה.</verse>
				<verse number="18">משום כך גם הברית הראשונה נחתמה בדם.</verse>
				<verse number="19">לאחר שמשה קרא לפני העם את כל החוקים שבתורת ה', הוא לקח מים, דם עגלים ושעירים, ובעזרת תולעת-שני וענף אזוב התיזם על ספר התורה ועל כל העם.</verse>
				<verse number="20">ובעשותו זאת אמר: "הנה דם הברית אשר כרת ה' עמכם."</verse>
				<verse number="21">באותה דרך התיז משה דם גם על המשכן ועל כל כלי הקודש שבתוכו.</verse>
				<verse number="22">למעשה לפי חוקי הברית הישנה כמעט כל דבר טוהר על-ידי התזת דם, ובלי שפיכת דם אין סליחת חטאים.</verse>
				<verse number="23">משום כך המשכן וכלי הקודש, שהם העתק של המשכן האמיתי שנמצא בשמים, היו צריכים להיטהר בדם כפי שטוהרו על-ידי משה. אך המשכן האמיתי, שנמצא בשמים, מטוהר בזבחים וקורבנות יקרים הרבה יותר.</verse>
				<verse number="24">כי המשיח לא נכנס אל המשכן שנבנה בידי אדם כאן עלי-אדמות, ואשר הוא רק העתק של המשכן האמיתי; המשיח נכנס אל המשכן האמיתי שנמצא בשמים, כדי לייצג אותנו לפני אלוהים.</verse>
				<verse number="25">נוסף לכך, המשיח לא הקריב את עצמו פעמים רבות, כמנהג הכהן הגדול שהקריב מדי שנה את דם הקורבנות בקודש הקודשים.</verse>
				<verse number="26">אילו היה על המשיח להקריב את עצמו מדי שנה, מבריאת העולם, היה עליו להתענות ולמות שוב ושוב. אולם עובדה היא שהמשיח בא אלינו באחרית הימים והקריב את עצמו פעם אחת ולתמיד,כדי שמותו בעדנו יבטל את כוח החטא שבתוכנו.</verse>
				<verse number="27">כשם שכולנו יודעים בביטחון שנגזר על בני-האדם למות פעם אחת, ולאחר מכן להישפט על-ידי אלוהים,</verse>
				<verse number="28">כך אנו בטוחים שהמשיח הוקרב פעם אחת בלבד ככפרה על חטאינו. אך הוא יבוא אלינו שנית — הפעם לא כדי לסלוח לחטאינו, אלא כדי להשלים את ישועתם של כל המצפים לו.</verse>
			</chapter>
			<chapter number="10">
				<verse number="1">התורה רק רומזת על הברכות שהביא לנו המשיח; התורה עצמה לא יכלה לתת את אותן הברכות, ולכן לא היה בכוחה לטהר באופן מוחלט את מקריבי הקורבנות שבאו מדי שנה.</verse>
				<verse number="2">אילו יכלה התורה לטהר אותם באופן מושלם, אזי היה מספיק קורבן אחד; מקריבי הקורבנות היו מקבלים סליחת חטאים פעם אחת ולתמיד ומצפונם היה נקי מחטא.</verse>
				<verse number="3">אולם המציאות שונה: הקורבנות שהקריבו החוטאים מדי שנה הזכירו להם שוב ושוב את אשמתם וחטאיהם, במקום שיטהרו אותם!</verse>
				<verse number="4">מדוע? מפני שדם הפרים והשעירים אינו יכול לטהר מחטא.</verse>
				<verse number="5">משום כך, כאשר בא המשיח לעולם אמר: "זבח ומנחה לא חפצת, גוף כוננת לי,</verse>
				<verse number="6">עולה וחטאה לא שאלת." כלומר, המשיח אומר שהוא יודע כי אלוהים אינו חפץ בדם הפרים והשעירים, ועל כן הכין למשיח גוף שיוקרב כקורבן.</verse>
				<verse number="7">ועוד אמר: "הנה באתי — במגילת ספר כתוב עלי — לעשות רצונך, אלוהי".</verse>
				<verse number="8">לאחר שאומר המשיח כי אלוהים אינו חפץ בדם הפרים והשעירים שדורשת התורה,</verse>
				<verse number="9">הוא מוסיף: "הנה באתי לעשות רצונך, אלוהי." המשיח ביטל את הברית הישנה כדי לתת תוקף לברית החדשה,</verse>
				<verse number="10">ובברית חדשה זאת נסלחו לנו חטאינו, טוהרנו וקודשנו על-ידי קורבנו של המשיח למעננו — קורבן שהוקרב פעם אחת ולתמיד.</verse>
				<verse number="11">על-פי הברית הישנה, על-פי התורה, הקריבו הכוהנים מדי יום קורבנות שמעולם לא יכלו לטהר מחטא.</verse>
				<verse number="12">ואילו המשיח, לאחר שהקריב את עצמו לאלוהים בעד חטאים כקורבן אחד ולתמיד, ישב לנצח על כסא הכבוד לימין האלוהים.</verse>
				<verse number="13">ומאז הוא מצפה שכל אויביו יוכנעו לרגליו.</verse>
				<verse number="14">כי על-ידי הקורבן האחד השלים המשיח לנצח את פועלו למען אלה שאותם הוא משחרר מחטא.</verse>
				<verse number="15">רוח הקודש מאשר דברים אלה באמירתו:</verse>
				<verse number="16">"זאת הברית אשר אכרת את בית-ישראל אחרי הימים ההם, נאם ה': נתתי את תורתי בקרבם ועל לבם אכתבנה...</verse>
				<verse number="17">כי אסלח לעוונם ולחטאתם לא אזכר עוד".</verse>
				<verse number="18">ואם נסלחו החטאים אחת ולתמיד, הרי שאין צורך בקורבנות נוספים כדי להשתחרר מהחטא.</verse>
				<verse number="19">אם כן, אחי, מאחר שדם המשיח מאפשר לנו עתה לבוא בביטחון אל קודש הקודשים</verse>
				<verse number="20">בדרך חדשה וחיה, (דרך שפילס למעננו המשיח בקרעו את הפרוכת שהיא גופו),</verse>
				<verse number="21">ומאחר שיש לנו כהן גדול הממונה על בית אלוהים,</verse>
				<verse number="22">הבה ניכנס פנימה — אל אלוהים עצמו — בלב שלם ובביטחון מלא, מתוך ידיעה שלבנו ונפשנו טוהרו על-ידי דם המשיח שנשפך, וגופנו נרחץ במים טהורים.</verse>
				<verse number="23">עתה יכולים אנו לצפות לישועה שהבטיח לנו אלוהים. אין לנו כל ספק שאלוהים באמת יקיים את הבטחתו, ואנו יכולים להכריז על כך לפני כולם.</verse>
				<verse number="24">כהוקרה על כל מה שאלוהים עשה למעננו, הבה נקדיש תשומת-לב איש לרעהו, נעודד ונאהב איש את אחיו ונעזור זה לזה.</verse>
				<verse number="25">אל תזניחו את אסיפות הקהילה שלכם כפי שנוהגים אחדים מכם, אלא השתדלו כמיטב יכולתכם לעזור לאמונת הזולת, במיוחד עתה כשאנו רואים שקרב יום בואו של המשיח.</verse>
				<verse number="26">אם אנו חוטאים בזדון לאחר שידענו את האמת והאמנו המשיח, קורבנו של המשיח אינו מכפר על חטאינו.</verse>
				<verse number="27">כן, מי שדחה את המשיח לאחר שידע את האמת, יוכל לצפות רק לעונש נורא — עונש שיבוא בעקבות זעמו של אלוהים אשר ישמיד את כל אויביו.</verse>
				<verse number="28">הרי אם אדם שסירב לקיים את תורת משה נידון למוות ללא רחמים (בתנאי ששניים, שלושה עדים ראוהו בחטאו),</verse>
				<verse number="29">תארו לעצמכם מה נורא יהיה עונשם של אלה שרומסים ברגליהם את בן-האלוהים, שמחללים את דם הברית הקדוש, ושמחרפים את רוח הקודש שמביא רחמים לבני-האדם.</verse>
				<verse number="30">כי אנו מכירים היטב את מי שאמר: "לי נקם ושלם." ו"ידין ה' עמו."</verse>
				<verse number="31">מה נורא ליפול בידי אלוהים חיים!</verse>
				<verse number="32">לעולם אל תשכחו את הימים הנפלאים שבהם למדתם לראשונה על המשיח. לאחר שנפקחו עיניכם וראיתם את האמת נשארתם נאמנים למשיח, אף כי מחיר הנאמנות הזאת היא סבל נורא.</verse>
				<verse number="33">לפעמים לעגו לכם והכו אתכם, ופעמים אחרות אתם בעצמכם השתתפתם בצערם של הסובלים כמוכם.</verse>
				<verse number="34">ריחמתם על אחיכם שהושלכו לכלא, וקיבלתם בשמחה את העובדה שכל רכושכם נגזל, כי ידעתם שמצפה לכם בשמים אוצר טוב מזה — אוצר שיהיה שלכם לנצח.</verse>
				<verse number="35">יקרה אשר יקרה, שימרו על ביטחונכם באדוננו! זכרו, ביטחונכם זה יזכה אתכם בשכר רב.</verse>
				<verse number="36">אם אתם רוצים שה' יקיים את כל אשר הבטיח לכם, עליכם למלא בסבלנות את רצונו,</verse>
				<verse number="37">כי בואו לא יתעכב עוד זמן רב.</verse>
				<verse number="38">אלה שאמונתם הקנתה להם מעמד של צדיקים בעיני אלוהים, צריכים לחיות באמונה ולבטוח באלוהים שיספק את כל מחסורם. אם ייסוגו, אלוהים לא ירצה בהם יותר.</verse>
				<verse number="39">אבל אנחנו איננו מן הנסוגים ואיננו מפנים עורף לאלוהים, כי בכך נחרוץ את גזר דיננו. אנחנו מאמינים באלוהים מושיענו.</verse>
			</chapter>
			<chapter number="11">
				<verse number="1">מהי אמונה? אמונה היא ביטחון מלא בדברים שלהם אנו מקווים, ומצב שבו אנו משוכנעים במציאותם של דברים שאיננו יכולים לראותם.</verse>
				<verse number="2">אבותינו זכורים לטובה בשל אמונתם הגדולה באלוהים.</verse>
				<verse number="3">על-ידי אמונה באלוהים אנו מקבלים את העובדה שהעולם כולו נברא בפקודת ה', אשר ברא את כל מה שאנו רואים מדברים בלתי-נראים.</verse>
				<verse number="4">הבל — בשל אמונתו הביא הבל לה' קורבן טוב מזה של קין. כאשר קיבל ה' את מנחתו של הבל העיד למעשה שהבל צדיק בעיניו. למרות שהבל מת לפני שנים רבות יכולים אנו עדיין ללמוד ממנו שיעור באמונה.</verse>
				<verse number="5">חנוך — בזכות אמונתו של חנוך העלה אותו אלוהים לשמים בלי שימות. חנוך נעלם לפתע מן העולם הזה, מפני שאלוהים לקחו. עוד לפני שעלה חנוך לשמים נאמר עליו שמצא חן בעיני אלוהים.</verse>
				<verse number="6">בלי אמונה לא תוכל למצוא-חן בעיני אלוהים. מי שרוצה להתקרב לאלוהים חייב להאמין שיש אלוהים, ושהוא גומל למחפשים אותו באמת.</verse>
				<verse number="7">נוח — מתוך אמונה ציית נוח לאזהרת אלוהים בדבר העתיד להתרחש. אף כי לא היה סימן למבול האמין נוח לה', ובלי לבזבז זמן בנה תיבה כדי להציל את בני-משפחתו. אמונתו של נוח באלוהים הייתה ניגוד מוחלט לחוסר-האמונה של בני דורו בעולם. נוח מצא-חן בעיני אלוהים בזכות אמונתו.</verse>
				<verse number="8">אברהם — כאשר ציווה ה' על אברהם לעזוב את מולדתו וללכת לארץ שהבטיח לו, ציית אברהם לה' מתוך אמונתו בו. הוא נשמע לה' למרות שלא ידע לאן אלוהים מוביל אותו.</verse>
				<verse number="9">מתוך אמונתו בה', גם לאחר שהגיע אברהם אל ארץ ההבטחה חי בה כזר וכנכרי; הוא גר באוהלים, כמו יצחק ויעקב שקיבלו אותה הבטחה.</verse>
				<verse number="10">כי אברהם המתין בסבלנות ובביטחון שה' יביאו אל העיר שאלוהים מתכנן ובונה.</verse>
				<verse number="11">שרה — גם שרה האמינה בה' ולכן, למרות שהייתה זקנה מאוד, העניק לה אלוהים את היכולת הפיזית ללדת את בנה.</verse>
				<verse number="12">וכך, מאב שהיה זקן מכדי להוליד אפילו בן אחד, נולד עם שלם שמספרו ככוכבי השמים וכגרגירי החול שעל שפת הים.</verse>
				<verse number="13">כל אנשי האמונה שציינתי לעיל מתו לפני שזכו לראות את התגשמות כל הבטחות ה', אך הם ראו את התגשמותן בעתיד ושמחו על כך, שכן הודו כי ביתם האמיתי אינו בעולם הזה, וראו את עצמם כזרים שנמצאים בעולם הזה.</verse>
				<verse number="14">מדבריהם משתמע שציפו לארץ מושב.</verse>
				<verse number="15">אילו הצטערו לעזוב את הארץ שממנה יצאו, הייתה להם אפשרות לשוב אליו,</verse>
				<verse number="16">אך הם לא רצו לשוב; נפשם יצאה אל הבית השמימי. עתה אלוהים אינו מתבייש להיקרא אלוהיהם, שהרי הכין להם עיר בשמים.</verse>
				<verse number="17">גם כאשר ניסהו ה' בטח בו אברהם והאמין להבטחותיו, ומשום כך היה מוכן להקריב את בנו יחידו.</verse>
				<verse number="18">אכן, אברהם היה מוכן להקריב את יצחק אשר דרכו הבטיח לו אלוהים צאצאים רבים.</verse>
				<verse number="19">אברהם האמין שאילו מת יצחק היה אלוהים משיב אותו לתחייה — וזה אכן מה שקרה, כי לגבי אברהם נועד יצחק למוות, אך ה' השיב לו את חייו.</verse>
				<verse number="20">יצחק, יעקב ויוסף — מתוך אמונה ידע יצחק שאלוהים יברך את שני בניו, יעקב ועשו.</verse>
				<verse number="21">כאשר הזדקן יעקב ועמד למות ברך מתוך אמונה את שני בני יוסף, והשתחווה על ראש המטה.</verse>
				<verse number="22">כשעמד יוסף למות הוא דיבר מתוך אמונה על העובדה שאלוהים יוציא את בני-ישראל ממצרים. יוסף לא הטיל ספק בדבר, ולכן השביע את בני-ישראל שייקחו עמם את עצמותיו בצאתם ממצרים.</verse>
				<verse number="23">עמרם ויוכבד — גם להורי משה הייתה אמונה גדולה. בראותם שאלוהים ברכם בילד מיוחד, האמינו שה' יכול להצילו מגזר-דין המוות שהוציא פרעה. משום כך הם לא פחדו מהמלך והסתירו את משה שלושה חודשים.</verse>
				<verse number="24">משה — כאשר גדל משה הוא סירב, מתוך אמונתו באלוהים, להיקרא בנו של בת-פרעה.</verse>
				<verse number="25">הוא העדיף להשתתף בסבל עמו, עם אלוהים, על-פני תענוגות החטא.</verse>
				<verse number="26">משה חשב שמוטב לסבול לשם המשיח, מאשר ליהנות מאוצרות מצרים, כי משה נשא את עיניו אל הגמול שעמד אלוהים להעניק לו.</verse>
				<verse number="27">מכיוון שמשה בטח באלוהים הוא לא פחד מזעם פרעה והוציא את בני-ישראל ממצרים, בשאבו כוח וגבורה מהאלוהים הבלתי-נראה.</verse>
				<verse number="28">מתוך אמונה ציווה משה על בני-ישראל לשחוט שה בפסח הראשון, ולהתיז את דמו על המשקוף ועל המזוזות, כדי שמלאך ה' יפסח על בתיהם בצאתו להכות את המצרים במכת בכורות.</verse>
				<verse number="29">בני-ישראל — מתוך אמונתם באלוהים חצו בני-ישראל את ים-סוף כאילו היה יבשה, ואילו כשניסו המצרים לחצותו — טבעו.</verse>
				<verse number="30">מכוח האמונה נפלו חומות יריחו לאחר שבני-ישראל צעדו סביבן שבעה ימים.</verse>
				<verse number="31">רחב — בזכות אמונתה באלוהים לא הושמדה רחב הזונה יחד עם בני-עירה שמרדו בה', משום שאספה אל ביתה את המרגלים, העניקה להם מחסה ועזרה להם להימלט מרודפיהם.</verse>
				<verse number="32">הזקוקים אתם לדוגמאות נוספות? קצר הזמן מלספר על אמונתם של גדעון, ברק, שמשון, יפתח, דוד, שמואל, וכל שאר הנביאים.</verse>
				<verse number="33">הודות לאמונתם באלוהים אנשים אלו כבשו ממלכות, השליטו צדק, אישרו את אמיתות הבטחות ה', ניצלו מגוב-אריות</verse>
				<verse number="34">ומלהבות אש. היו מהם שבזכות אמונתם ניצלו ממוות בחרב, אחרים התחזקו לאחר שנחלשו או חלו, היו כאלה שעשו חיל במלחמות והביסו צבאות שלמים.</verse>
				<verse number="35">היו נשים שבזכות אמונתן באלוהים שבו אליהן יקיריהן מן המתים. אחרים בטחו בה' והעדיפו מוות בעינויים על התכחשות לה', שהייתה מצילה אותם. הם ידעו בביטחון שאלוהים יקים אותם לחיים טובים מאלה.</verse>
				<verse number="36">היו כאלה שסבלו לעג, הצלפות שוט, כבילה בשרשראות, מאסר בבור-כלא, [(37-38) ]מוות בסקילה ואפילו ניסור גופם! לאחרים הובטח חופש אם יתכחשו לאמונתם, וכשסירבו — נרצחו בחרב. לנשארים בחיים לא נותר אלא עור-צאן לגופם. הם נדדו במדבריות ובהרים, הסתתרו במערות ובנקיקי-סלעים, רעבו ללחם ולקו במחלות. העולם לא היה ראוי לצדיקים כאלה!</verse>
				<verse number="37">***</verse>
				<verse number="38">***</verse>
				<verse number="39">למרות שאמונתם של אנשים אלה הייתה חזקה, ולמרות שבטחו בה' בכל לבם, לא זכה איש מהם בכל מה שה' הבטיח להם.</verse>
				<verse number="40">מדוע? כי אלוהים רצה שימתינו וישתתפו יחד אתנו בגמול הטוב יותר שהכין למעננו.</verse>
			</chapter>
			<chapter number="12">
				<verse number="1">מאחר שאנו מוקפים בקהל עצום כזה של אנשי אמונה שמעידים על אמת אלוהים, הבה נסיר מעלינו כל דבר שמכביד עלינו, ובמיוחד את החטאים שדבקים בנו ומכשילים אותנו, ונרוץ בסבלנות את המרוץ שהעמיד אלוהים לפנינו.</verse>
				<verse number="2">הבה נישא את עינינו אל ישוע, מורנו ויסוד אמונתנו, אשר היה מוכן למות מוות מביש על הצלב, כי ידע ששמורה לו שמחה לאחר מכן. עתה הוא יושב במקום הכבוד לימין האלוהים.</verse>
				<verse number="3">אם רצונכם להימנע מעייפות וליאות רוחנית, חישבו לרגע על סבלנותו של המשיח כשסבל בושה וחרפה מיד האנשים החוטאים.</verse>
				<verse number="4">אחרי הכול, מעולם לא נאבקתם נגד החטא עד מוות.</verse>
				<verse number="5">האם שכחתם את תוכחת ה' שפונה אליכם כאל בניו? "מוסר ה' בני אל תמאס ואל תקץ בתוכחתו,</verse>
				<verse number="6">כי את אשר יאהב ה' יוכיח וכאב את בן ירצה".</verse>
				<verse number="7">עליכם לקבל את תוכחת אלוהים, כי היא מיועדת לתועלת שלכם ולמען החינוך שלכם. אלוהים מתנהג אתכם כאב עם בניו, ואיזה אב אינו מוכיח ומחנך את בנו?</verse>
				<verse number="8">אם אלוהים אינו מעניש אתכם כשאתם ראויים לכך, כשם שאבות אחרים מענישים את בניהם, פירוש הדבר שאינכם בני אלוהים ואינכם שייכים באמת למשפחתו.</verse>
				<verse number="9">ואם אנו מכבדים את אבינו האנושי גם כשהוא מעניש אותנו, האם לא ניכנע בשמחה רבה יותר לפני האלוהים, אבינו הרוחני, כדי שנלמד כיצד לחיות?</verse>
				<verse number="10">אבותינו האנושיים חינכו אותנו במשך שנים ספורות לפי ראות עיניהם, בעוד שאלוהים מחנך אותנו לתועלת שלנו, כדי שנשתתף בקדושתו.</verse>
				<verse number="11">אין ספק שקבלת עונש היא חוויה מכאיבה ובלתי-נעימה, אך אלה שלמדו לקח מגלים כעבור זמן-מה שהעונש היה לברכה בחייהם.</verse>
				<verse number="12">על כן חזקו את ידיכם החלשות ועמדו איתן על רגליכם הכושלות.</verse>
				<verse number="13">הובילו את רגליכם בדרך ישרה, כדי שההולכים בעקבותיכם, גם אם יהיו חלשים וצולעים, לא יפלו ולא יכשלו, אלא יתחזקו.</verse>
				<verse number="14">התרחקו מכל מריבה ונהלו חיי טוהר וקדושה, כי ללא קדושה לא תראו את האדון.</verse>
				<verse number="15">השגיחו איש על רעהו שמא יתכחש אחד מכם לחסדו של אלוהים, כי באדם כזה יכולה להתפתח מרירות שעלולה להרעיל חיי רבים.</verse>
				<verse number="16">השגיחו שאיש מכם לא ייגרר לזנות או לכל טומאה אחרת, כמו מעשי עשו שמכר את בכורתו תמורת נזיד עדשים.</verse>
				<verse number="17">אתם יודעים שכאשר התחרט עשיו ורצה להשיב לעצמו את זכות הבכורה, היה מאוחר מדי. הוא לא יכול היה לתקן את המעוות גם כאשר שפך דמעות רבות.</verse>
				<verse number="18">זכרו היכן אתם עומדים: לא לפני להבת אש, ענן, ערפל או סערה נוראה, כפי שעמדו בני-ישראל לרגלי הר-סיני,</verse>
				<verse number="19">ואף לא לפני תרועת שופר נוראה, וקול ה' שדיבר אל בני-ישראל דברים נוראים עד שהתחננו לפניו שיפסיק לדבר,</verse>
				<verse number="20">כי לא יכלו לשאת את צו ה': שכל הנוגע בהר — כולל הבהמות — ייסקל באבנים וימות.</verse>
				<verse number="21">המעמד היה נורא כל-כך עד שאפילו משה עצמו אמר: "יגורתי וחרדתי!"</verse>
				<verse number="22">אתם עומדים לפני הר-ציון האמיתי ולפני עיר אלוהים חיים, הלא היא ירושלים אשר בשמים. אתם עומדים גם לפני מקהלת רבבות מלאכים,</verse>
				<verse number="23">לפני קהילת המשיח שמורכבת מאלה שכתובים בשמים, לפני האלוהים ששופט את הכול, לפני נשמות הצדיקים בשמים, אשר אלוהים השלים בהם את מלאכתו,</verse>
				<verse number="24">ולפני ישוע המשיח עצמו אשר הביא לנו את הברית החדשה והנפלאה הזאת, ואשר דמו מכפר על חטאינו במקום שיזעק לנקמה כדמו של הבל.</verse>
				<verse number="25">לכן אל תעזו לסרב להקשיב לקול המדבר אליכם. שכן אם בני-ישראל לא נמלטו מעונש כשסירבו להקשיב למשה, שהביא להם את דבר אלוהים כאן על-פני האדמה, על אחת כמה וכמה לא נימלט אנחנו מעונש, אם נסרב להקשיב לקולו של אלוהים שמדבר מן השמים.</verse>
				<verse number="26">כשדיבר אלוהים מהר-סיני זעזע קולו את הארץ, אך הוא הבטיח שבפעם הבאה יזעזע לא רק את הארץ אלא גם את השמים!</verse>
				<verse number="27">מדבריו משתמע שהוא יבדוק ויברר את כל מה שעומד על יסודות רעועים, כדי שרק החזק והיציב יישאר.</verse>
				<verse number="28">מאחר שקיבלנו מלכות שאינה יכולה להיהרס, הבה נבוא לפני אלוהים אסירי תודה, ונשרתהו כרצונו בצניעות וביראה,</verse>
				<verse number="29">כי אלוהינו אש אוכלה הוא.</verse>
			</chapter>
			<chapter number="13">
				<verse number="1">המשיכו לאהוב איש את אחיו באמת ובתמים.</verse>
				<verse number="2">אל תשכחו להכניס אורחים, כי יש כאלה שאירחו מלאכים בביתם בלי שידעו זאת.</verse>
				<verse number="3">זכרו את האסירים בכלא; השתתפו בסבלם כאילו אתם עצמכם אסורים יחד אתם. השתתפו בכאבם של הסובלים כאילו התייסרתם יחד איתם.</verse>
				<verse number="4">כבדו את נישואיכם ושמרו על נאמנותכם וטוהר גופכם, כי אלוהים יעניש את כל הזונים והנואפים.</verse>
				<verse number="5">התרחקו מאהבת כסף ושמחו בחלקכם, כי אלוהים אמר: "לעולם לא אאכזב ולא אעזוב אותך!"</verse>
				<verse number="6">משום כך יכולים אנו לומר בביטחון וללא ספק: "ה' בעוזרי ואיני פוחד מאיש!"</verse>
				<verse number="7">זכרו את מנהיגיכם אשר לימדו אתכם את דבר ה'; חישבו על דרך חייהם והשתדלו לבטוח בה' כמוהם.</verse>
				<verse number="8">ישוע המשיח אינו משתנה; כפי שהיה בעבר כך הוא בהווה, וכך גם יישאר לנצח!</verse>
				<verse number="9">אל תלכו שולל אחרי רעיונות זרים וחדשים, כי מוטב לחזק את לבנו בחסד אלוהים, מאשר להקדיש את כל תשומת לבנו לטקסי-מאכל שלא הועילו למשתתפים בהם.</verse>
				<verse number="10">יש לנו מזבח שאינו מועיל לאלה שממשיכים לחפש ישועה באמצעות קיום התורה.</verse>
				<verse number="11">לפי חוקי התורה הביא הכהן הגדול את דם הבהמות אל הקודש כדי לכפר על החטא, ואילו גוף הבהמה נשרף מחוץ למחנה.</verse>
				<verse number="12">משום כך גם ישוע סבל ומת מחוץ לעיר.</verse>
				<verse number="13">לכן, הבה נצא לקראתו אל מחוץ לעיר (כלומר, מחוץ לענייני העולם הזה) ונהיה מוכנים לשאת את חרפתו.</verse>
				<verse number="14">כי העולם הזה אינו ביתנו; אנו מצפים לעיר שעתידה לבוא.</verse>
				<verse number="15">בעזרת המשיח נקריב לאלוהים בכל עת זבח תודה, כלומר, נודה לו בפינו ונכריז על נאמנותנו לשמו.</verse>
				<verse number="16">אל תשכחו לעשות מעשים טובים ולשתף את העניים במה שיש לכם, כי קורבנות כאלה רצויים לה'.</verse>
				<verse number="17">צייתו למנהיגיכם וכבדו את סמכותם, כי הם דואגים לכם ללא ליאות, כמי שעתידים למסור על כך דין וחשבון. הקלו עליהם; אפשרו להם לבצע את תפקידם בשמחה, ללא צער וללא כאב, כי אחרת תסבלו גם אתם.</verse>
				<verse number="18">התפללו בעדנו, כי מצפוננו נקי וברצוננו לשמור עליו כך.</verse>
				<verse number="19">במיוחד עתה אני זקוק לתפילתכם, כדי שאוכל לשוב אליכם במהרה.</verse>
				<verse number="20">ואלוהי השלום, אשר בדם הברית החדשה והנצחית העלה מן המתים את רועה הצאן הגדול — את ישוע המשיח אדוננו —</verse>
				<verse number="21">יצייד אתכם בכל מה שדרוש לכם כדי למלא את רצונו, ויעשה בכם את הרצוי בעיניו על-ידי ישוע המשיח, אשר לו הכבוד לעולמי עולמים. — אמן.</verse>
				<verse number="22">אחים יקרים, אנא, הקשיבו בסבלנות למה שכתבתי במכתבי זה, שהרי זהו מכתב קצר.</verse>
				<verse number="23">אני רוצה להביא לידיעתכם שאחינו טימותיוס שוחרר מהכלא. אם הוא יבוא לכאן בקרוב, אבוא יחד איתו לבקר אתכם.</verse>
				<verse number="24">מסרו דרישת-שלום לכל מנהיגיכם ולכל המאמינים שנמצאים שם. המאמינים באיטליה שואלים לשלומכם.</verse>
				<verse number="25">חסד אלוהים עם כולכם. — אמן.</verse>
			</chapter>
		</book>
		<book number="59">
			<chapter number="1">
				<verse number="1">אל שנים עשר השבטים שפזורים בתפוצות. מאת יעקב, עבדו של אלוהים ושל ישוע המשיח. שלום וברכה לכולכם!</verse>
				<verse number="2">אחים יקרים, אם יש לכם צרות ובעיות, ואם אתם עומדים בפני פיתויים חזקים, תחשיבו זאת כהזדמנות לשמחה גדולה.</verse>
				<verse number="3">שכן צרות, בעיות ופיתויים מחזקים את כוח הסבל.</verse>
				<verse number="4">לכן אל תברחו מהבעיות, אלא תנו לסבלנותכם להתחזק. כאשר תהיה סבלנותכם חזקה די הצורך, לא יחסר לכם דבר, אופייכם יהיה חזק מן הרגיל ותהיו מסוגלים לכל דבר.</verse>
				<verse number="5">ברצונכם לדעת מה רוצה האלוהים שתעשו? שאלו אותו והוא יגיד לכם ברצון. ה' מוכן תמיד להעניק חכמה באהבה וברוחב לב למי שמבקש ממנו, בלי לגעור בו על שביקש.</verse>
				<verse number="6">אך עליכם להאמין, ללא צל של ספק, שהוא באמת ייתן לכם מה שאתם מבקשים ממנו, כי אדם ספקן וחסר-אמונה דומה לגל בים הנישא וניזרק על-ידי הרוח. [(7-8) ]אדם ספקן הוא אדם הפכפך שמשנה את דעתו בכל רגע, שכן אינו בטוח בהחלטותיו. אם אינכם מבקשים באמונה, אל תצפו מה' להיענות לכם.</verse>
				<verse number="7">***</verse>
				<verse number="8">***</verse>
				<verse number="9">מאמין משיחי הנחשב לעני בעולם הזה צריך לשמוח, כי בעיני אלוהים הוא חשוב מאוד, [(10-11) ]והמאמין העשיר צריך לשמוח על שעושרו חסר כל ערך בעיני ה'. כי כמו הפרח שמאבד את יופיו, מתייבש בקרני השמש הצורבות ומת, כך ימותו העשירים תוך זמן קצר וישאירו אחריהם את כל רכושם.</verse>
				<verse number="10">***</verse>
				<verse number="11">***</verse>
				<verse number="12">טוב לאדם שעומד בפיתויים ולא נכשל, כי הוא יקבל פרס — את כתר החיים שהבטיח ה' לכל האוהבים אותו.</verse>
				<verse number="13">זכרו, אלוהים אף פעם אינו מנסה לפתותכם לעשות מעשים רעים, כי אלוהים עצמו שונא את הרע. לכן, אם אתם עומדים לפני פיתויים שונים, אל תאשימו את אלוהים!</verse>
				<verse number="14">מקור הפיתויים הוא בלב האדם, בתשוקותיו ובמחשבותיו הרעות.</verse>
				<verse number="15">המחשבות האלה מולידות מעשים רעים. כאשר נותנים לחטא לצמוח, זה מוליד מוות.</verse>
				<verse number="16">לכן, אחים יקרים, אל תטעו בשום פנים.</verse>
				<verse number="17">כל המתנות הטובות והמושלמות ניתנות לנו מהאלוהים אשר ברא את כל האורות, ואשר בעצמו מקרין אור נפלא שאינו משתנה ואינו נחלש לעולם.</verse>
				<verse number="18">אלוהים בחר מרצונו החופשי לתת לנו חיים חדשים, באמצעות האמת שבכתבי-הקודש, וכך הפכנו להיות הילדים הראשונים במשפחתו החדשה.</verse>
				<verse number="19">זכרו, אחים יקרים, כולם צריכים מהירים להקשיב, אך איטיים לדבר ואיטיים להתרגז,</verse>
				<verse number="20">כי הרוגז מכער אותנו ואת אופיינו, ואילו ה' רוצה שנהיה טובים ומושלמים.</verse>
				<verse number="21">על כן היפטרו מכל דבר רע בחייכם, מבפנים ומבחוץ, וקבלו בשמחה ובענווה את דבר אלוהים אשר בכוחו להושיענו.</verse>
				<verse number="22">עליכם לבצע את דבר אלוהים הלכה למעשה, כי אם אתם מקשיבים ואינכם מקיימים, אתם מרמים את עצמכם.</verse>
				<verse number="23">מי שמקשיב בלבד ואינו מקיים את אשר שמע, דומה לאדם שמביט בדמותו במראה;</verse>
				<verse number="24">ברגע שהוא מפנה את גבו למראה, שוב אינו יכול לראות את בבואתו ושוכח כיצד הוא נראה.</verse>
				<verse number="25">אך החוקר והלומד את תורת החופש שנתן ה' לבני אדם, לא זו בלבד שיזכור את הכתוב, הוא גם יבצע אותו הלכה למעשה, ואלוהים יברכו בכל מעשיו.</verse>
				<verse number="26">הטוען שהוא מאמין משיחי, אך אינו מסוגל לשלוט בלשונו, מרמה את עצמו, ואמונתו אינה שווה הרבה.</verse>
				<verse number="27">אמונה טהורה ואמיתית בעיני אלוהים האב פירושה לדאוג לאלמנות וליתומים בצרתם, ולסרב להשפעה המטמאת של העולם.</verse>
			</chapter>
			<chapter number="2">
				<verse number="1">אחים יקרים, כיצד יכולים אתם לטעון שהינכם שייכים לאדון הכבוד, ישוע המשיח, בעודכם מפלים לרעה את העניים?</verse>
				<verse number="2">אם יבוא לקהילתכם איש עשיר, לבוש בגדים יקרים ועונד טבעות זהב, ואחריו יכנס לבית-הקהילה קבצן לבוש בגדים בלויים,</verse>
				<verse number="3">אל תכרכרו סביב העשיר בניסיון להושיבו במקום הטוב ביותר, ואל תפנו את העני בזלזול: "עמוד כאן ולא שם! אם הדבר אינו מוצא-חן בעיניך אתה יכול ללכת!"</verse>
				<verse number="4">אלוהים אינו רוצה שתשפטו אדם על-פי עושרו, כי אין זה משפט צדק, ומעשה כזה אינו מביא כבוד לה'.</verse>
				<verse number="5">הקשיבו לי, אחים יקרים, הלא אלוהים בחר לתת לעניים אמונה עשירה ולהוריש להם את מלכותו — אותה מתנה נפלאה שהבטיח ה' לכל האוהבים אותו.</verse>
				<verse number="6">ואילו אתם מביישים את העניים! האם אינכם יודעים כי העשירים הם הגורמים לכם צרות? הם גוזלים את כל כספכם ולבסוף סוחבים אתכם לבית-המשפט.</verse>
				<verse number="7">בדרך-כלל העשירים הם המלגלגים על ישוע אדוננו.</verse>
				<verse number="8">ודאי שעליכם לשמור את המצווה: "ואהבת לרעך כמוך."</verse>
				<verse number="9">אך אם אתם מפלים לרעה את העני, אתם חוטאים, כי עברתם על המצווה הזאת.</verse>
				<verse number="10">הרי יודעים אתם כי אדם ששומר את כל מצוות התורה, אך עובר על מצווה אחת בלבד, אשם בעיני אלוהים כאילו עבר על כל המצוות.</verse>
				<verse number="11">כי האלוהים אשר ציווה לא לנאוף ציווה גם לא לרצוח! לכן גם אם לא נאפת, אבל רצחת, הרי שעברת על חוקי ה' ואתה עומד אשם לפניו.</verse>
				<verse number="12">שימו לב למה שאתם עושים ולמה שאתם חושבים, כי אלוהים ישפוט אתכם לפי תורת החירות והחופש.</verse>
				<verse number="13">אלוהים לא ירחם על מי שלא ריחם על אחרים; לעומת זאת הוא ירחם על אלה שריחמו על אחרים ויקל במשפטם.</verse>
				<verse number="14">אחים יקרים, איזה ערך יש לטענתכם שאתם מאמינים משיחיים, אם אינכם מוכיחים את אמונתכם בהגשת עזרה לזולת? האם יכולה אמונה כזאת להציל מישהו?</verse>
				<verse number="15">אם יש לכם חבר שזקוק באופן דחוף לאוכל ובגדים,</verse>
				<verse number="16">ואתם אומרים לו: "לך לשלום, אלוהים יברך אותך וייתן לך אוכל ובגדים." אבל אינכם עוזרים לו בעצמכם, מה הערך לדיבורים שלכם?</verse>
				<verse number="17">מכאן אתם רואים שאמונה בלבד אינה מספיקה; עליכם להוכיח את אמונתכם על-ידי מעשים טובים. אמונה שאינה מוכיחה את עצמה על-ידי מעשים טובים היא חסרת ערך ונחשבת למתה.</verse>
				<verse number="18">מישהו יכול לומר: "אתה טוען שהדרך אל אלוהים היא באמצעות אמונה בלבד, ואילו אני אומר שמעשים טובים הם חלק בלתי-נפרד מהאמונה. הרי אינך יכול להוכיח את אמונתך ללא מעשים, בעוד שכל הרואה את מעשי יודע מיד על אמונתי."</verse>
				<verse number="19">האם יש ביניכם כאלה שחושבים עדיין שמספיק רק להאמין שיש אלוהים והוא אחד? אל תשכחו שגם השדים מאמינים בקיומו של אל אחד, והם פוחדים ממנו פחד מוות.</verse>
				<verse number="20">שוטים! מתי תלמדו שאין כל ערך לאמונתכם אם אינכם שומעים בקול אלוהים? אמונה שאינה באה לידי ביטוי במעשים טובים אינה שווה פרוטה.</verse>
				<verse number="21">האם אינכם זוכרים שאפילו אברהם אבינו נצדק במעשיו? אברהם שמע בקול אלוהים גם כשביקש ממנו להקריב למוות את בנו היחיד יצחק.</verse>
				<verse number="22">אברהם בטח באלוהים בכל לבו, והיה מוכן לעשות כל מה שאמר לו — מעשיו השלימו את אמונתו.</verse>
				<verse number="23">הכתובים מספרים לנו כי אברהם האמין בה' וכי אמונתו נחשבה לו לצדקה. אברהם אף נקרא "אוהב ה'."</verse>
				<verse number="24">אתם רואים, אם כן, שאדם נושע בזכות אמונתו המתבטאת במעשים.</verse>
				<verse number="25">גם רחב הזונה ניצלה בזכות מעשיה, כאשר הסתירה את שני המרגלים ושלחה אותם בדרך אחרת, הרחק מרודפיהם.</verse>
				<verse number="26">כשם שגוף בלי נשמה מת הוא, כך גם אמונה שאינה מתבטאת במעשים טובים מתה היא.</verse>
			</chapter>
			<chapter number="3">
				<verse number="1">[(1-2) ]אחים יקרים, אל תמהרו למתוח ביקורת של מעשיהם של אחרים, שכן כולנו טועים ושוגים לעתים תכופות; וכאשר אנחנו, מוריכם, טועים ואיננו משמשים לכם דוגמה טובה, עונשנו יהיה חמור הרבה יותר מעונשם של אחרים. מי שיכול לשלוט בלשונו מוכיח שיש לו שליטה מלאה על התנהגותו ומעשיו.</verse>
				<verse number="2">***</verse>
				<verse number="3">באמצעות הרסן שבפי הסוס יכולים אנו לשלוט בכל גופו,</verse>
				<verse number="4">הגה קטן שולט באנייה גדולה, ועל-אף גלים סוערים ורוח חזקה, יכול ההגה להוביל את האנייה לכל מקום שירצה רב החובל.</verse>
				<verse number="5">גם הלשון היא איבר קטן, אך עלולה לגרום נזק רב, כשם שניצוץ אש מסוגל להצית יער שלם.</verse>
				<verse number="6">הלשון היא להבת אש, מלאה זדון ורשע ומרעילה את אופיינו. הלשון בוערת באש גיהינום ועלולה להביא הרס וכליון על חיינו.</verse>
				<verse number="7">אדם יכול לאלף כל מיני חיות, ציפורים, רמשים ודגים,</verse>
				<verse number="8">אבל איש אינו מסוגל לאלף את הלשון, שמוכנה בכל רגע לשלח חיצי רעל.</verse>
				<verse number="9">אותה לשון מברכת ומהללת את אלוהים, ואף מקללת אנשים שונים שנבראו בצלם אלוהים,</verse>
				<verse number="10">כך שמפה אחד יוצאות ברכות וקללות. אחים יקרים, אתם מסכימים איתי שאין זה יאה למאמינים.</verse>
				<verse number="11">האם ממעין אחד יכולים לנבוע מים מתוקים ומים מרים?</verse>
				<verse number="12">כשם שאינכם יכולים לקטוף זיתים מעץ תאנה או תאנים מעץ גפן, כך אינכם יכולים לשאוב מים מתוקים ומים מרים ממעין אחד.</verse>
				<verse number="13">על החכמים והנבונים שביניכם להוכיח את חכמתם במעשים טובים שייעשו בצניעות ובענווה.</verse>
				<verse number="14">אם לבכם מר עליכם, הקנאה אוכלת אתכם ואתם רוצים לריב עם הזולת, אל תנסו לשקר ולהתפאר בחכמתכם ובטוב-לבכם.</verse>
				<verse number="15">שכן קנאה ומריבה אינם "חכמה" שמעניק האלוהים, אלא "חכמת" העולם שניתנת על-ידי השטן בכבודו ובעצמו.</verse>
				<verse number="16">בכל מקום שיש קנאה או מריבה, יש גם אי-סדר ומעשי שטן למיניהם.</verse>
				<verse number="17">לעומת זאת, החכמה שמעניק האלוהים היא טהורה, עדינה, רודפת-שלום, מנומסת, ותרנית, מלאת רוך, כנה, רצינית, וניתנת מכל הלב.</verse>
				<verse number="18">שוחרי השלום, שזורעים ברוח של שלום, יקצרו יבול של צדק ואמת.</verse>
			</chapter>
			<chapter number="4">
				<verse number="1">היודעים אתם מי גורם לכל המריבות והמלחמות ביניכם? היצר הרע שלכם!</verse>
				<verse number="2">אתם מוכנים אפילו לרצוח כדי להשיג את מה שאין לכם. אתם מקנאים במה שיש לאחרים, ומשום שאינכם יכולים להשיג זאת בעצמכם, אתם נלחמים כדי לחטוף ולקחת מהם! אך למעשה אין לכם, כיוון שלא ביקשתם מאלוהים!</verse>
				<verse number="3">גם אם אתם מבקשים אינכם מקבלים, כי מניעיכם אינם טהורים; אתם מבקשים רק כדי למלא את תאוותכם.</verse>
				<verse number="4">נואפים שכמוכם! האם אתם לא מבינים שידידות עם העולם היא עוינות לאלוהים? אומר זאת שוב: אם ברצונכם להתיידד עם העולם, בכך אתם עושים את עצמכם אויבים לאלוהים.</verse>
				<verse number="5">וזאת מפני שהכתובים מלמדים אותנו כי רוח הקודש, שהשכין ה' בתוכנו, שומר עלינו בקנאה.</verse>
				<verse number="6">אך הוא גם מעניק לנו כוח רב כדי שנוכל לעמוד בפיתויים ובתאוות, כפי שאומרים הכתובים: "אלוהים יחזק את העניו וישפיל את הגאה."</verse>
				<verse number="7">לכן היכנעו לאלוהים, התנגדו לשטן והוא יברח מפניכם.</verse>
				<verse number="8">התקרבו אל אלוהים כדי שגם הוא יתקרב אליכם. רחצו את ידיכם, אתם החוטאים, והניחו לאלוהים לשלוט בחייכם, כדי שיטהר את לבכם מכל רע וימלא אותו באהבה.</verse>
				<verse number="9">עליכם להוכיח חרטה אמיתית — בדמעות, בסבל ובצער אמיתי; צער במקום צחוק ואבל במקום שמחה.</verse>
				<verse number="10">השפילו את עצמכם לפני האדון, הוא יעזור לכם, ירומם ויעודד אתכם.</verse>
				<verse number="11">אחים יקרים, אל תמתחו ביקורת איש על רעהו, אל תרכלו ואל תוציאו דיבה, שכן בעשותכם זאת אתם עוברים על תורת ה' שמצווה עלינו לאהוב איש את רעהו. אתם מחליטים לעצמכם מה נכון ומה לא נכון, וכך מורדים בדבר ה', בעוד שתפקידנו אינו לשפוט את התורה אלא לקיים אותה!</verse>
				<verse number="12">רק מי שנתן את התורה רשאי לשפוט בינינו, והוא בלבד מחליט אם להציל או לאבד אותנו. אבל איזו רשות יש לכם למתוח ביקורת על אחרים?</verse>
				<verse number="13">אני פונה אל אלה מכם שאומרים: "מחר נלך לעיר פלונית, נישאר שם שנה, נפתח עסק ונרוויח כסף."</verse>
				<verse number="14">מאין לכם לדעת מה יקרה מחר? הרי אינכם יודעים כמה זמן נותר לכם לחיות! חייכם דומים למסך עשן: רגע אחד אתם רואים אותו ורגע שני הוא נעלם.</verse>
				<verse number="15">עליכם לומר: "אם ירצה השם, נחיה ונעשה דבר זה או אחר."</verse>
				<verse number="16">אם אינכם נוהגים כך הרי שאתם מתפארים בתוכניותיכם, וביטחון עצמי כזה אינו מוצא-חן בעיני אלוהים.</verse>
				<verse number="17">אל תשכחו שאם אתם יודעים מה עליכם לעשות, ובכל זאת אינכם עושים זאת, אתם חוטאים.</verse>
			</chapter>
			<chapter number="5">
				<verse number="1">העשירים, עכשיו הגיעה שעתכם לבכות ולהיאנח בייסורים וסבל, בגלל הצרות הנוראות שתבואנה עליכם.</verse>
				<verse number="2">עושרכם נרקב כבר עכשיו, ובגדיכם היפים ביותר נראים כמו סמרטוטים, כי נאכלו על-ידי עש.</verse>
				<verse number="3">כספכם וזהבכם החלידו! החלודה תשמש עדות מרשיעה נגדכם ותכלה את בשרכם כאש. וכל זה משום שאגרתם לעצמכם אוצרות לימים אחרונים.</verse>
				<verse number="4">הקשיבו! השומעים אתם את בכי האיכרים העניים אשר רימיתם ועשקתם? קול בכיים הגיע לאוזני ה' צבאות.</verse>
				<verse number="5">חייתם כאן בעושר ונוחיות, מילאתם את תאוות לבכם ופיטמתם את עצמכם ליום הטבח.</verse>
				<verse number="6">הרשעתם ורצחתם אנשים חפים מפשע אשר לא יכלו להגן על עצמם מפניכם.</verse>
				<verse number="7">ואתם, אחי היקרים, אתם המצפים לבוא אדוננו, התאזרו בסבלנות כמו איכר שמצפה לקציר.</verse>
				<verse number="8">כן, התאזרו בסבלנות והתעודדו, כי אדוננו עומד לשוב במהרה.</verse>
				<verse number="9">אחי, אל תתלוננו זה על זה פן ישפוט אתכם האלוהים — השופט. ראו, הנה הוא עומד בפתח.</verse>
				<verse number="10">נביאי האמת, שדיברו בשם ה', ישמשו לכם דוגמה לסבלנות וכוח-סבל.</verse>
				<verse number="11">אנו יודעים כי בעלי כוח-סבל שמחים מאוד על שנשארו נאמנים לה', למרות הסבל והרדיפות. קחו למשל את איוב. הוא לא חדל לבטוח בה' גם בשעת סבל קשה, ומניסיונו של איוב אנו לומדים כי תוכניתו של ה' הסתיימה בטוב, בגלל חסדו של אלוהים ורחמיו.</verse>
				<verse number="12">מעל לכל, אחי היקרים, אל תישבעו! לא בשמים, לא בארץ ולא בכל דבר אחר. אמרו פשוט "כן" או "לא", כדי שלא תחטאו ולא תואשמו.</verse>
				<verse number="13">על הסובל להמשיך להתפלל, ועל השמח להמשיך לשיר שירי תהילה לה'.</verse>
				<verse number="14">מי שחולה יקרא לזקני הקהילה; הם ימשכו אותו בשמן, יניחו ידיהם עליו ויתפללו לה' שירפאו.</verse>
				<verse number="15">אם תפילתם נאמרה באמונה היא תציל את החולה, כי אלוהים ירפא אותו. אם חטא חטא כלשהו, יסלח לו אלוהים על חטאו.</verse>
				<verse number="16">התוודו על חטאיכם איש בפני רעהו, התפללו זה בעד זה, ואלוהים ירפא אתכם. תפילת צדיק היוצאת מעומק לבו היא בעלת כוח רב ומביאה לתוצאות נפלאות.</verse>
				<verse number="17">אליהו הנביא היה אדם כמוך וכמוני, ובכל זאת, כאשר התפלל בכל לבו שלא ירד גשם, שמע ה' לתפילתו ועצר את הגשם למשך שלוש וחצי שנים.</verse>
				<verse number="18">ואז אליהו התפלל שוב, אך הפעם ביקש מה' להוריד גשם, וה' הוריד גשם והארץ הצמיחה את פריה. [(19-20) ]אחים יקרים, אם מישהו יפנה עורף לאלוהים, ומישהו אחר יחזירו לה' ויחדש את בטחונו בו, הוא יציל את התועה ממוות ויביא לסליחת כל חטאיו ופשעיו.</verse>
			</chapter>
		</book>
		<book number="60">
			<chapter number="1">
				<verse number="1">מאת פטרוס, שליחו של ישוע המשיח. אל המאמינים הפזורים בפנטוס, גלטיא, קפדוקיא, אסיה וביתיניא.</verse>
				<verse number="2">אחים יקרים, האלוהים אבינו בחר בכם עוד לפני זמן רב וקידש אתכם על-ידי רוחו, כדי שתצייתו למשיח וכדי שדם המשיח יטהר אתכם. יהי רצון שאלוהים יברך אתכם בברכה גדולה של חסד ושלום.</verse>
				<verse number="3">השבח לאלוהים, אבי אדוננו ישוע המשיח, על אשר ברחמיו הרבים ובזכות תקומתו של ישוע המשיח מן המתים, העניק לנו חיים חדשים מלאי תקווה.</verse>
				<verse number="4">אלוהים גם הועיד לכם נחלה נצחית בשמים — נחלה מושלמת שאינה תירקב או תשתנה.</verse>
				<verse number="5">בזכות אמונתכם שומר אתכם אלוהים בגבורה, עד שתתגלה ישועתו בשלמותה ביום האחרון.</verse>
				<verse number="6">משום כך עליכם לשמוח — גם אם עתה, לזמן קצר, סובלים אתם מצרות שונות.</verse>
				<verse number="7">הסבל והצרות האלה אינם מקריים; מטרתם לבחון את אמונתכם היקרה יותר מזהב, לצרפה ולטהרה. אם תישאר אמונתכם איתנה וטהורה למרות הצרות והקשיים, היא תביא לכם שבח, כבוד והדר רב ביום שובו של ישוע המשיח.</verse>
				<verse number="8">אתם אוהבים את המשיח למרות שמעולם לא ראיתם אותו; אתם מאמינים ובוטחים בו למרות שאינכם רואים אותו, ואתם מלאים שמחה שאין מילים לתארה.</verse>
				<verse number="9">בזכות אמונתכם מעניק לכם אלוהים לא רק שמחה גדולה, כי אם גם מושיע את נפשותיכם.</verse>
				<verse number="10">אף כי נביאי התנ"ך ניבאו וכתבו על ישועה זאת שמיועדת לכם, הם לא הבינו את מלוא משמעותה.</verse>
				<verse number="11">הנביאים השתדלו לגלות את המועד ואת הנסיבות שעליהם הצביע רוח הקודש, אשר פעל בקרבם וסיפר להם מראש על סבלו של המשיח וייסוריו, ועל הכבוד שיבוא בעקבותיהם.</verse>
				<verse number="12">לבסוף נאמר להם שנבואות אלה לא תתקיימנה בימי חייהם, כי אם שנים רבות לאחר מותם — בימי חייכם! נבואות אלה הן הבשורה שבישרו לכם שליחי המשיח בהשראת רוח הקודש. אפילו מלאכי אלוהים השתוקקו לדעת יותר על דברים אלה.</verse>
				<verse number="13">לפיכך, התכוננו וצפו בפיכחות וערנות לחסד שיעניק לכם אלוהים ביום שובו של ישוע המשיח.</verse>
				<verse number="14">הואיל ועתה בני-אלוהים אתם, עליכם לציית לו. אל תשובו למעשיכם הרעים ולדרך החיים שניהלתם לפני שהאמנתם במשיח.</verse>
				<verse number="15">היו קדושים בכל מעשיכם, כשם שהאלוהים אשר אימץ אתכם לבניו קדוש הוא.</verse>
				<verse number="16">הלא אלוהים אומר לנו בכתובים: "והייתם קדושים כי קדוש אני".</verse>
				<verse number="17">זכרו כי אביכם שבשמים, שאליו אתם מתפללים, אינו שופט במשוא-פנים; הוא ישפוט את כל מעשיכם בצדק מוחלט! משום כך עליכם להתייחס אליו בכבוד וביראה כל ימי חייכם עלי-אדמות.</verse>
				<verse number="18">אלוהים פדה וגאל אתכם מאמונות-שווא ומעשי-הבל שנחלתם מאבותיכם, אך הוא פדה אתכם לא בזהב, בכסף או בצורת תשלום אחרת שמקובלת בעולם הזה,</verse>
				<verse number="19">כי אם בדמו היקר של המשיח — השה התמים והטהור של האלוהים.</verse>
				<verse number="20">עוד לפני בריאת העולם יעד אלוהים את המשיח להיות קורבן בעד בני-האדם, אולם תוכניתו זאת נודעה ברבים רק בימים אחרונים אלה.</verse>
				<verse number="21">על-ידי המשיח אתם מאמינים באלוהים אשר הקימו מן המתים והעניק לו כבוד רב, כך שאמונתכם ותקוותכם מבוססות באלוהים.</verse>
				<verse number="22">היות שטוהרתם מאנוכיות ומשנאה כשהאמנתם במשיח ובבשורתו, אהבו איש את רעהו אהבה כנה ועזה.</verse>
				<verse number="23">שהרי עתה נולדתם מחדש, לא מזרע שנשחת אלא מזרע בלתי נשחת, באמצעות דבר ה' החי וקיים.</verse>
				<verse number="24">אכן, חיינו הנוכחיים יגיעו לקיצם; הם יבלו כעשב שמתייבש ומצהיב. כל דבר שהתפארנו בו יבול כפרח,</verse>
				<verse number="25">אולם דבר ה' יעמוד לעולם! והבשורה אשר שמעתם היא דבר ה'.</verse>
			</chapter>
			<chapter number="2">
				<verse number="1">לפיכך, הפסיקו לעשות מעשים רעים! אל תרמו, אל תקנאו, אל תרכלו ואל תוציאו דיבה. [(2-3) ]אכן, אם אתם באמת מעריכים את טוב-לבו של האדון, חדלו לכם מהרשע, וכתינוקות רכים המשתוקקים לחלב אמם השתוקקו לחלב רוחני טהור, שיעזור לכם לגדול ולהגיע לבגרות רוחנית ולישועה מושלמת.</verse>
				<verse number="2">***</verse>
				<verse number="3">***</verse>
				<verse number="4">בואו אל המשיח שהוא אבן-פינה חיה! בני-האדם זלזלו בו, אך לאלוהים שבחר בו להיות מעל הכול, יקר המשיח מכל!</verse>
				<verse number="5">עתה נעשיתם אבנים חיות, ואלוהים בונה בכם את משכנו הרוחני. במשכנו זה אתם כוהניו הקדושים, ובשם ישוע המשיח עליכם להקריב לו זבחים שימצאו-חן בעיניו.</verse>
				<verse number="6">בקשר לכך אומר לנו אלוהים בכתבי-הקודש: "הנני יוסד בציון אבן פינה, אבן בוחן ויקרה, המאמין בה לא יבוש".</verse>
				<verse number="7">לכם, המאמינים, אבן זאת יקרה מאוד, אך לאלה שאינם מאמינים: האבן שמאסו הבונים הייתה לראש פינה,</verse>
				<verse number="8">לאבן נגף וצור מכשול. אכן, אלה שאינם מאמינים ייכשלו, שכן לא יקשיבו לדבר אלוהים, וכך יקבלו את העונש שמיועד להם.</verse>
				<verse number="9">אולם אתם שונים מהם; אתם נבחרתם על-ידי אלוהים עצמו לממלכת כוהנים, לעם קדוש ומיוחד, כדי שתראו לבני-האדם כיצד הוציאכם אלוהים מהחשכה והביאכם אל אורו הנפלא.</verse>
				<verse number="10">בעבר התכחש אלוהים אליכם, אך עתה עם אלוהים אתם! בעבר לא הכרתם את טוב לבו של אלוהים; עתה טוב-לבו זה שינה את חייכם לחלוטין.</verse>
				<verse number="11">אחים יקרים ואהובים, אני מתחנן לפניכם, אנא, התנהגו בעולם הזה כזרים, מעין תושבים ארעיים, ואל תיכנעו לפיתויי העולם הזה שמתגרים בנפשותיכם.</verse>
				<verse number="12">הקפידו על התנהגות טובה עם שכניכם הלא-מאמינים. התנהגו איתם בצדק וביושר כדי שיראו את מעשיכם הטובים, וכך, למרות חשדותיהם הנוכחיים, בבוא המשיח הם יפארו את שמו על-שום מעשיכם הטובים.</verse>
				<verse number="13">היכנעו לכל שלטון אנושי למען אדוננו, בין אם למלך כראש המדינה,</verse>
				<verse number="14">ובין אם לנציגים אשר שלח להעניש את עושי הרע ולשבח את עושי הטוב.</verse>
				<verse number="15">אלוהים רוצה שתעשו אך ורק את הטוב, כדי שמעשיכם הטובים ישתיקו את הלא-מאמינים אשר, מתוך טיפשות וחוסר דעת, מחפשים סיבה לדבר נגדכם ונגד הבשורה.</verse>
				<verse number="16">אתם אמנם חופשיים, אך הנכם עבדים לאלוהים, אז אל תנצלו את היותכם חופשיים כתירוץ לעשות את הרע.</verse>
				<verse number="17">כבדו את כל בני האדם; אהבו את המאמינים, כבדו את השלטונות, והתייחסו ביראה אל אלוהים.</verse>
				<verse number="18">עבדים, כבדו את אדוניכם, ועשו כל מה שיאמרו לכם — לא רק אם הם טובי-לב וענווים, אלא גם אם הם קפדנים ואכזרים.</verse>
				<verse number="19">אם אתם נענשים חינם על מעשה טוב שעשיתם, הללו את אלוהים!</verse>
				<verse number="20">אחרי הכול, אם נענשתם על מעשה רע שעשיתם, לא מגיע לכם פרס; אך אם אתם נענשים וסובלים בגלל מעשיכם הטובים, מוצא הדבר חן בעיני אלוהים.</verse>
				<verse number="21">אלוהים יעד לכם סבל זה, שהרי גם המשיח סבל למענכם והשאיר לכם דוגמה ללכת בעקבותיו.</verse>
				<verse number="22">המשיח לא חטא מעולם, לא רימה,</verse>
				<verse number="23">לא השיב למקללים אותו ולא איים לנקום במעניו; הוא הפקיד את עצמו בידי האלוהים ששופט בצדק.</verse>
				<verse number="24">המשיח נשא בגופו את חטאינו, כדי שנמות לגבי החטא ונחיה כדי לעשות מעשי צדקה. הכאב והסבל שנשא המשיח ריפאו אותנו!</verse>
				<verse number="25">בעבר תעיתם כצאן ההולכות לאיבוד, אך עתה שבתם אל הרועה הטוב ששומר על נפשותיכם.</verse>
			</chapter>
			<chapter number="3">
				<verse number="1">[(1-2) ]נשים, שמענה בקול בעליכן, כי אז — גם אם אינם מאמינים בדבר-ה' — תרכוש התנהגותכן את לבם. חייכן הצנועים והקדושים יספרו להם על אלוהים יותר ממילים!</verse>
				<verse number="2">***</verse>
				<verse number="3">אל תנסו להתקשט בתכשיטים, בלבוש או בתסרוקת.</verse>
				<verse number="4">היינה יפות בפנימיותכן. יופי נצחי, שנובע מנפש עדינה ושלווה, יקר מאוד בעיני אלוהים.</verse>
				<verse number="5">יופי פנימי כזה אנו מוצאים בנשים הקדושות בתנ"ך; נשים אלה צייתו לבעליהן ובטחו באלוהים.</verse>
				<verse number="6">שרה, למשל, צייתה לאברהם בעלה ואף קראה לו "אדון". אם אתן נוהגות כמוה, עושות מעשים טובים ואינכן פוחדות מדבר, הרי אתן בנותיה.</verse>
				<verse number="7">אתם, הבעלים, השתדלו להבין את נשותיכם. כבדו אותן כבנות המין החלש, וזכרו שגם להן יש חלק בנחלת חיי-הנצח. אם לא תנהגו כך, לא ימהר אלוהים להשיב לתפילותיכם.</verse>
				<verse number="8">לסיכום: השתדלו כולכם לחיות כמשפחה גדולה ומאושרת. היו רגישים לצרכי הזולת, אהבו איש את רעהו והתנהגו ברחמים ובענווה.</verse>
				<verse number="9">אל תשלמו רעה תחת רעה ואל תשיבו למקללים אתכם, כי אם ברכו אותם והתפללו שאלוהים יעזור להם, שכן עלינו לנהוג בזולת בטוב-לב, ואלוהים יברך אותנו על כך.</verse>
				<verse number="10">רצונך בחיים טובים ומאושרים? שמור את לשונך מרע ואל תשקר.</verse>
				<verse number="11">סור מרע, עשה את הטוב והשתדל לחיות בשלום עם כל אדם, גם אם הדבר דורש מאמץ!</verse>
				<verse number="12">כי אלוהים משגיח על ילדיו העושים מעשים טובים ומקשיב לתפילותיהם, אך הוא מתנגד לעושי הרע.</verse>
				<verse number="13">בדרך כלל איש לא יפגע בכם בגלל רצונכם לעשות את הטוב.</verse>
				<verse number="14">אם בכל זאת פוגעים בכם, דעו כי אלוהים יברך אתכם על כך. אל תפחדו מאנשים שרוצים לפגוע בכם ואל תירתעו מאיומיהם.</verse>
				<verse number="15">התמסרו למשיח. אם ישאל אתכם מישהו מדוע אתם מאמינים במשיח, היו מוכנים להשיב לו בענווה וביראה.</verse>
				<verse number="16">עשו אך ורק את הטוב ושימרו על מצפון נקי, כי אז המשמיץ אתכם יתבייש בעצמו, כשייווכח כי למעשה אתם עושים את הטוב בלבד.</verse>
				<verse number="17">זכרו, אם אלוהים רוצה שתסבלו, מוטב לסבול בעד מעשים טובים מאשר בעד מעשים רעים.</verse>
				<verse number="18">גם המשיח סבל. המשיח מת פעם אחת בעד החטאים של כולנו, אף כי הוא עצמו היה צדיק גמור ונקי מחטא; הוא הקריב את עצמו על הצלב כדי לקרב אותנו אל אלוהים. גופו אמנם מת, אך רוחו חיה לנצח,</verse>
				<verse number="19">וברוחו ביקר המשיח את הרוחות הנמצאות במאסר ובישר להן את דבר ה' —</verse>
				<verse number="20">אלה שלא צייתו לאלוהים בימי קדם כאשר אלוהים חיכה לנוח לבנות את התיבה. רק שמונה אנשים ניצלו בתביעה במבול הגדול.</verse>
				<verse number="21">זוהי, דרך אגב, המשמעות הסמלית של הטבילה. בטבילה אנו מעידים כי נושענו ממוות וממשפט. ערך הטבילה אינו בטיהור הגוף, כי אם בפניה לאלוהים לטהר את המצפון — דבר שנתאפשר על-ידי תקומתו של המשיח מן המתים.</verse>
				<verse number="22">עתה יושב המשיח לימין האלוהים בשמים, והמלאכים וכל כוחות השמים נכנעים לפניו ומצייתים לו.</verse>
			</chapter>
			<chapter number="4">
				<verse number="1">הואיל והמשיח סבל והתענה למענכם, היו מוכנים מבחינה נפשית לסבול כמוהו. כי אדם שסובל פיזית עקב התנגדותו לחטא, שוב אינו חוטא בכוונה תחילה;</verse>
				<verse number="2">אדם כזה לא יבלה את שארית חייו עלי-אדמות בסיפוק תאוותיו ותשוקותיו, כי אם בעשיית רצון אלוהים!</verse>
				<verse number="3">לפני שהאמנתם במשיח היה לכם מספיק זמן להתנהג כמו הגויים: לזנות, לנאוף, להשתכר, להתהולל, לעבוד את האלילים ולעשות מעשי תועבה אחרים.</verse>
				<verse number="4">אכן, חבריכם לשעבר מתפלאים על כך ששוב אינכם משתתפים במעשי השחיתות שלהם, והם כועסים עליכם ולועגים לכם.</verse>
				<verse number="5">אולם זכרו כי הם יתנו את הדין על מעשיהם, לפני האלוהים השופט את החיים ואת המתים, וייענשו בהתאם למעלליהם.</verse>
				<verse number="6">משום כך הושמעה הבשורה גם למתים, כדי שעל אף פסק-דין המוות שקיבלו כדרך בני-האדם בבשר, יחיו ברוח כדרך האלוהים.</verse>
				<verse number="7">מכיוון שקץ העולם קרב, רסנו את עצמכם והתפללו בצלילות הדעת.</verse>
				<verse number="8">מעל הכול, המשיכו לאהוב איש את רעהו אהבה כנה ועמוקה, כי האהבה סולחת על מגרעות ופשעים רבים.</verse>
				<verse number="9">הכניסו אורחים לביתכם בשמחה ובלי תלונות.</verse>
				<verse number="10">לכל אחד מכם העניק אלוהים כישרונות מסוימים; נצלו כישרונות אלה ועזרו לזולת.</verse>
				<verse number="11">אם העניק לך אלוהים את כישרון ההטפה וההוראה, הטף ולמד כאילו אלוהים עצמו מדבר בפיך. אם ביקש ממך אלוהים לעזור לזולתך, עשה את המוטל עליך ברצון ובכל הכוח והעוז שמעניק לך אלוהים. בכל מעשיך כבד ופאר את אלוהים דרך ישוע המשיח, אשר לו הכבוד והגבורה לעולם ועד. — אמן.</verse>
				<verse number="12">ידידים יקרים, כשתבואנה עליכם צרות כדי לבחון את אמונתכם, אל תתפלאו ואל תשתוממו כאילו היה זה דבר מוזר ויוצא-דופן.</verse>
				<verse number="13">שמחו על צרות אלה, כי אתם משתתפים למעשה בסבל המשיח, ויום אחד כשיגלה את עצמו ברוב הדרו, תימלאו שמחה נפלאה.</verse>
				<verse number="14">שמחו כשמקללים ומעליבים אתכם על-שום אמונתכם במשיח, כי פירוש הדבר שרוח אלוהים נחה עליכם בהדר רב.</verse>
				<verse number="15">אולם אינני רוצה לשמוע על סבל שנגרם לכם על-שום שרצחתם, גנבתם, עשיתם רע או התערבתם בענייניהם של אחרים.</verse>
				<verse number="16">אין זאת בושה לסבול בגלל היותכם משיחיים; להיפך, הודו לאלוהים על הזכות להשתייך למשפחת המשיח ועל הזכות לשאת את שמו.</verse>
				<verse number="17">הגיע מועד משפטו של אלוהים, ותחילה עליו לשפוט את בניו. אם אף עלינו, המאמינים, להישפט, תארו לעצמכם מה נורא יהיה גורלם של אלה אשר מעולם לא האמינו באלוהים ובמשיח!</verse>
				<verse number="18">אם הצדיקים נושעים בקושי, איזה סיכוי יש לרשעים?</verse>
				<verse number="19">לפיכך, גם אם אתה סובל, כרצון אלוהים, המשך לעשות את הטוב, והפקד את עצמך בידי האלוהים אשר ברא אותך, כי הוא לעולם לא יאכזב אותך.</verse>
			</chapter>
			<chapter number="5">
				<verse number="1">אני מזהיר את זקני הקהילה שביניכם, כזקן קהילה, כמי שראה במו עיניו את סבל המשיח, וכמי שיחד אתכם ייקח חלק בכבודו והדרו כשישוב אלינו:</verse>
				<verse number="2">רעו את צאנו של אלוהים; דאגו להן והשגיחו עליהן ברצון ולא מתוך אונס. אל תעשו שיקולי כדאיות, אלא עשו את המוטל עליכם מתוך רצון כן לשרת את אלוהים.</verse>
				<verse number="3">אל תשלטו בהן בעריצות; הנהיגו אותן באהבה ושמשו להן דוגמה אישית.</verse>
				<verse number="4">וכאשר יבוא שר הרועים, הוא יעניק לכם את כתר הכבוד שלא יבול לעולם.</verse>
				<verse number="5">צעירים, עליכם להישמע לזקני הקהילה. על כולכם לשרת איש את אחיו בענווה ולהיכנע איש לפני רעהו, כי אלוהים מברך את הענווים ומתנגד לגאים.</verse>
				<verse number="6">אם תשפילו את עצמכם תחת יד אלוהים החזקה, הוא ירומם אתכם בבוא העת.</verse>
				<verse number="7">הפקידו את כל הצרות, הפחדים והחששות שלכם ביד אלוהים, שהרי הוא תמיד דואג ועוזר לכם.</verse>
				<verse number="8">היזהרו והישמרו מפני השטן אויבכם, כי הוא מתהלך סביבכם כאריה שואג שמחפש טרף.</verse>
				<verse number="9">החזיקו מעמד נגד התקפותיו; ביטחו באלוהים, וזכרו שמאמינים רבים בכל העולם מתנסים כמוכם בסבל דומה.</verse>
				<verse number="10">לאחר שתסבלו זמן קצר יעניק לכם אלוהינו רב-החסד את כבודו הנצחי דרך המשיח, ואלוהים עצמו ישלים, יבנה ויחזק אתכם.</verse>
				<verse number="11">לאלוהים הכבוד והגבורה לעולם ועד. — אמן.</verse>
				<verse number="12">אני שולח לכם מכתב קצר זה באמצעות סילוונוס (שאותו אני מכיר כאח נאמן), כדי לעודד אתכם ולהבטיח לכם שהכתוב לעיל הוא דבר אמת מאת האלוהים. קחו את הדברים לתשומת לבכם וקיימו אותם.</verse>
				<verse number="13">הקהילה כאן ברומא, אחותכם באמונה, מוסרת לכם דרישת שלום. גם מרקוס בני מוסר לכם דרישת שלום.</verse>
				<verse number="14">ברכו איש את רעהו לשלום בנשיקת אהבה. שלום לכל אלה מכם המאמינים במשיח.</verse>
			</chapter>
		</book>
		<book number="61">
			<chapter number="1">
				<verse number="1">מאת שמעון פטרוס, עבדו של ישוע המשיח ושליחו. אל כל אלה שקיבלו אמונה יקרה כשלנו, בזכות צדקת אלוהינו ומושיענו ישוע המשיח.</verse>
				<verse number="2">אחים יקרים, ככל שתעמיקו לדעת את אלוהינו ומושיענו, כך הוא יעניק לכם יותר מטובו ושלוותו.</verse>
				<verse number="3">כי כאשר מעמיקים אנו לדעת אותו, הוא מעניק לנו בגבורתו האלוהית את כל הנחוץ לנו לחיי יושר ואמת; הוא אף מעניק לנו את כבודו ותפארתו.</verse>
				<verse number="4">בנדיבותו הרבה ובגבורתו העניק לנו אלוהים הבטחות יקרות ונפלאות, כדי שנוכל להימלט באמצעותן מהשחיתות והריקבון שבעולם הסובב אותנו, ואופיינו ילך וידמה לאופיו של אלוהים.</verse>
				<verse number="5">לפיכך השתדלו כמיטב יכולתכם להוסיף על אמונתכם מעשי צדקה, ולא רק מעשי צדקה: העמיקו לדעת את אלוהים,</verse>
				<verse number="6">רסנו את עצמכם, היו סבלניים, התמסרו לאלוהים,</verse>
				<verse number="7">חיו באחווה ובאהבה.</verse>
				<verse number="8">אם יש בכם מידות אלה, ואתם אף שוקדים לטפח אותן, תוכיחו כי אמונתכם באדוננו נושאת פרי רב ומבורך,</verse>
				<verse number="9">בעוד שאדם החסר מידות אלה הוא עיוור, או לפחות קצר-ראייה. הוא שכח שאלוהים הושיעו מחיי חטא, כדי שמעתה יחיה ביושר למען אדוננו ישוע המשיח.</verse>
				<verse number="10">לפיכך, אחים יקרים, עבדו קשה והוכיחו שאלוהים אכן בחר בכם וקרא אתכם אליו. אם כך תנהגו, לעולם לא תיכשלו,</verse>
				<verse number="11">ואלוהים יפתח לרווחה את שערי השמים, כדי שתיכנסו אל מלכותו הנצחית של אדוננו ומושיענו ישוע המשיח.</verse>
				<verse number="12">למרות שאתם יודעים דברים אלה ואף חיים לפיהם, יש בדעתי להזכירם שוב ושוב. [(13-14) ]ישוע המשיח אדוננו גילה לי שלא אחיה עוד זמן רב, אך כל עוד אני חי יש בדעתי לשוב ולהזכירכם דברים אלה,</verse>
				<verse number="13">***</verse>
				<verse number="14">***</verse>
				<verse number="15">בתקווה שיישארו עמכם זמן רב לאחר מותי.</verse>
				<verse number="16">כשסיפרנו לכם על כוחו וגבורתו של ישוע המשיח ועל שובו אלינו, לא סיפרנו לכם אגדות! במו עיני ראיתי את כבודו ותפארתו. [(17-18) ]אני עצמי הייתי עם המשיח על הר-הקודש בשעה שקרן הוד וזוהר, שהעניק לו אלוהים אביו, ובאותו מעמד מרשים שמעתי קול נפלא קורא מן השמים: "זהו בני אהובי, אשר בו חפצתי."</verse>
				<verse number="17">***</verse>
				<verse number="18">***</verse>
				<verse number="19">אכן היינו עדים לקיום דברי הנביאים, ואתם תנהגו בחכמה אם תשימו לב לדבריהם, שהם כאלומת אור באפלת העולם. כאשר תהגו באמת שבדברי הנביאים ותאמינו בה, יאיר אור היום את נפשכם, וכוכב השחר, המשיח, יזרח בלבבכם.</verse>
				<verse number="20">עליכם לדעת שאיש אינו יכול לפתור את נבואות כתבי-הקודש בכוחות עצמו,</verse>
				<verse number="21">שכן אף נבואה לא ניתנה לפי רצון בני-אדם; אלוהים הוא שבחר להשרות את רוחו על אנשים קדושים כדי שיישאו את דברו.</verse>
			</chapter>
			<chapter number="2">
				<verse number="1">אך גם נביאי שקר היו בעם-ישראל, כשם שיהיו ביניכם מורי שקר. הם יתכחשו למשיח אשר קנה אותם בדמו, ובפיקחות ועורמה ילמדו אתכם תורות כזב. אנשים אלה יביאו על עצמם אסון פתאומי ונורא.</verse>
				<verse number="2">רבים יאמינו לתורות הכזב שלהם שמתירות זנות וניאוף, ובגללם יגדפו אנשים את אמת האלוהים.</verse>
				<verse number="3">באהבת הבצע שלהם ינצלו מורי השקר את תמימותכם, יספרו לכם שקרים ויגזלו את כספיכם במרמה. אולם דעו לכם כי אלוהים גזר את דינם עוד לפני זמן רב, וקיצם הנורא קרוב!</verse>
				<verse number="4">אלוהים משלם לרשעים כגמולם; הוא לא חס אף על המלאכים שחטאו, אלא השליכם לגיהינום וכבל אותם במערות אפלות עד יום-הדין.</verse>
				<verse number="5">אלוהים לא חס גם על הדורות הראשונים שחיו לפני המבול. הלא זוכרים אתם כיצד החריב את העולם כולו, בהביאו את המבול על דור הרשעים; הוא הציל רק את נוח ושבעת בני-משפחתו, משום שנוח האמין באלוהים והטיף למעשי צדקה.</verse>
				<verse number="6">אלוהים החריב גם את סדום ועמורה; הוא הפכן לאפר ומחה אותן מעל פני האדמה. גורלן של ערים אלה הוא לקח ואזהרה לכל העתידים לבחור בדרך השחיתות והאבדון. [(7-8) ]אלוהים אמנם הפך את סדום ועמורה, אך הוא הציל את לוט משום שהיה אדם ישר. לוט שמר על טוהר לבו, למרות שחי בין רשעים שהעציבו אותו מאוד בשחיתותם.</verse>
				<verse number="7">***</verse>
				<verse number="8">***</verse>
				<verse number="9">כשם שהציל אלוהים את לוט, כך הוא יכול להציל אתכם ואותי מהפיתויים הסובבים אותנו, ולגבי הרשעים — אלוהים ישמור את העונש שיעד להם, עד בוא יום-הדין.</verse>
				<verse number="10">אלוהים יחמיר במיוחד עם אלה שהולכים אחרי תאוות בשרם ובזים לכל שלטון וסמכות. אנשים אלה גאוותנים, אכזריים, אנוכיים, חצופים ומעזים לבוז גם לסמכות העליונה.</verse>
				<verse number="11">אף המלאכים בשמים, שעולים עליהם בחשיבותם ובכוחם, אינם מאשימים בבוז על אלה לפני אלוהים.</verse>
				<verse number="12">מורי שקר אלה עושים ככל העולה על רוחם, ולועגים לכל מה שאינם מבינים; הם דומים לבהמות טיפשות שנולדו רק כדי להילכד ולמות! אך אנשים אלה יאבדו בשחיתותם.</verse>
				<verse number="13">בגלל רשעותם ובגלל הסבל שגרמו לאנשים רבים, יענישם אלוהים במלוא החומרה! אנשים אלה מתענגים על חיי הפריצות וההוללות שהם מנהלים לאור היום; הם בושה וכלימה לכם. הם גם מרמים אתכם בחייהם הכפולים - מחד הם ממשיכים לחטוא, ומאידך משתתפים בחגיגותיכם ובאסיפותיכם כאילו היו ישרים והגונים.</verse>
				<verse number="14">עיניהם נואפות ולעולם אינם שבעים ממעשי ניאוף. הם מפתים נשים קלות דעת, והרגילו את לבם לרדוף בצע. ארורים הם!</verse>
				<verse number="15">אנשים אלה סטו מהדרך הישרה ותעו כבלעם בן-בעור, אשר אהב את השכר שקיבל תמורת מעשיו המושחתים.</verse>
				<verse number="16">אך אתם ודאי זוכרים כי אתונו של בלעם פתחה את פיה בקול אדם, נזפה בו על רשעותו, ומנעה את מעשה השטות שעמד לעשות.</verse>
				<verse number="17">אנשים אלה הם כבארות מים יבשות, שמבטיחים הרבה ואינם מקיימים דבר; הם נסחפים כעננים בסערה. דינם נגזר להישאר באפלה לעולם ועד.</verse>
				<verse number="18">הם מתפארים במעשי הרשע שלהם, ומנצלים חולשות בני-האדם ואת תאוות הבשר, כדי לצוד ולהחזיר לשורותיהם את האנשים שלא מזמן נמלטו מחיים מושחתים כאלה.</verse>
				<verse number="19">"הם מבטיחים חופש, אך הם בעצמם עבדים לחטא ושחיתות; שהרי אדם הוא עבד למה ששולט בו.</verse>
				<verse number="20">אדם שנמלט מהשחיתות בעולם באמצעות אמונתו במשיח, אך כעבור זמן מתפתה ושב לחיי חטא וטומאה, מצבו חמור מזה שהיה לפנים!</verse>
				<verse number="21">לאדם כזה מוטב שכלל לא ידע את דרך הצדקה, משיידע וייסוג מקיום המצוות הקדושות שנמסרו לו.</verse>
				<verse number="22">אדם כזה מאמת את דברי המשל: "הכלב שב על קיאו, והחזיר עולה מן הרחצה להתגולל ברפש."</verse>
			</chapter>
			<chapter number="3">
				<verse number="1">[(1-2) ]אחים יקרים, זהו מכתבי השני שאני כותב לכם, ובשניהם השתדלתי לעורר אתכם ולהזכירכם עובדות שכבר למדתם מדברי הנביאים, ומהשליחים שסיפרו לכם את דברי אדוננו ומושיענו.</verse>
				<verse number="2">***</verse>
				<verse number="3">תחילה ברצוני להזכירכם כי בימים האחרונים יבואו לצים ורשעים, אשר ילעגו לאמת ויעשו כל מעשה רע העולה על דעתם.</verse>
				<verse number="4">רשעים אלה יאמרו לכם: "אם המשיח הבטיח לחזור, היכן הוא? מדוע טרם חזר?" הם ימשיכו ויאמרו: "המשיח לא ישוב לעולם! הרי מבריאת העולם ועד עתה לא השתנה דבר — הכול נשאר כשהיה!"</verse>
				<verse number="5">בכוונה תחילה הם יתעלמו מהעובדה שבראשית ברא אלוהים את השמים ואת הארץ ממים, במוצא-פיו בלבד,</verse>
				<verse number="6">ובאמצעות המים — באמצעות המבול — השמיד את דור הרשעים.</verse>
				<verse number="7">ובמוצא-פיו ציווה ה' לשמור את השמים והארץ, שקיימים עתה, לאש הגדולה ביום-הדין — כשכל הרשעים יאבדו.</verse>
				<verse number="8">ידידים יקרים, עלינו לזכור כי לגבי אלוהים יום אחד יכול להימשך אלף שנים, ואלף שנים יום אחד בלבד.</verse>
				<verse number="9">אלוהים אינו מאחר לשוב אלינו, כפי שרבים חושבים; הוא ממתין בסבלנות לחוטאים רבים שיחזרו בתשובה, כי אינו רוצה שיאבדו.</verse>
				<verse number="10">יום ה' יבוא בזמן בלתי-צפוי, בדומה לגנב בלילה. אז יחלפו השמים ברעש גדול, יסודות העולם יימסו באש, הארץ וכל אשר בה ישרפו.</verse>
				<verse number="11">הואיל והכול סביבנו יישרף וימס, חישבו מה קדושים צריכים להיות חייכם!</verse>
				<verse number="12">צפו לביאת יום האלוהים והשתדלו להחישו. ביום זה הוא יבעיר את השמים ואת יסודות הארץ עד שיימסו.</verse>
				<verse number="13">אולם אנחנו מצפים לקיום הבטחת אלוהים: לשמים חדשים וארץ חדשה שבהם ישכון צדק בלבד.</verse>
				<verse number="14">ידידים יקרים, בהמתינכם להתרחשותם של דברים אלה ולבואו של המשיח, השתדלו לחיות בלי לחטוא; חיו בשלום עם כולם, כדי שבבוא המשיח הוא ימצא אתכם ללא דופי.</verse>
				<verse number="15">וזכרו, סבלנותו של האדון נותן זמן לאנשים להיוושע. פולוס, אחינו החכם והאהוב, דיבר על כך ברבים ממכתביו.</verse>
				<verse number="16">כמה מדבריו של פולוס אינם קלים להבנה, וחסרי-הדעת והפתאים מסלפים ומעוותים את משמעותם — כפי שעיוותו וסילפו את יתר דברי הכתובים — ובכך יביאו לחורבנם.</verse>
				<verse number="17">אחים יקרים, אני מזהיר אתכם מראש: אל תלכו אחרי תורת השקר של אותם אנשי-בלייעל, פן תערערו את שיווי משקלכם הנפשי.</verse>
				<verse number="18">אדרבא, חזקו את אמונתכם והתעמקו בתורת אדוננו ומושיענו ישוע המשיח, שלו הכבוד והתהילה מעתה ולעולמי עולמים. — אמן.</verse>
			</chapter>
		</book>
		<book number="62">
			<chapter number="1">
				<verse number="1">אנחנו כותבים לכם על דבר-החיים אשר היה מבראשית: שמענו אותו באוזנינו וראינו אותו במו עינינו. אכן, הבטנו בו ונגענו בו בידינו.</verse>
				<verse number="2">אנחנו מספרים לכם על המשיח, שהוא חיי הנצח, אשר היה עם האב בשמים ולאחר מכן נגלה אלינו. כן, אנו מעידים שישוע המשיח — החיים — נגלה אלינו.</verse>
				<verse number="3">אני חוזר ואומר: ראינו אותו ושמענו אותו, ואנו מספרים לכם זאת כדי שגם אתם תיהנו מההתחברות שיש לנו עם אלוהים האב ועם בנו ישוע המשיח.</verse>
				<verse number="4">אנו מספרים לכם זאת מסיבה נוספת: כדי שגם אתם תימלאו שמחה רבה כמונו.</verse>
				<verse number="5">זאת הבשורה שאלוהים ביקש מאיתנו לבשר לכם: אלוהים הוא אור ואין בו כל חושך.</verse>
				<verse number="6">אם אנו אומרים שיש לנו התחברות עם אלוהים בשעה שאנו חוטאים וחיים בחושך, אנחנו משקרים!</verse>
				<verse number="7">אך אם אנו חיים באור אלוהים, כמו המשיח, כשדבריו תמיד לנגד עינינו, יש לנו התחברות נפלאה איש עם רעהו, והדם ששפך בעדנו ישוע המשיח מנקה ומטהר אותנו מכל חטא.</verse>
				<verse number="8">אם אנו טוענים שאין בנו חטא, אנו משלים את עצמנו ומסרבים להכיר באמת.</verse>
				<verse number="9">אך אם נתוודה על חטאינו (לפני אלוהים), אנו בטוחים שיסלח לנו ויטהר אותנו מכל רע.</verse>
				<verse number="10">אם אנו מכחישים שחטאנו, לא זו בלבד שאנו משקרים, אנו עושים גם את אלוהים לשקרן, שכן הוא אמר שכולנו חטאנו.</verse>
			</chapter>
			<chapter number="2">
				<verse number="1">בני היקרים, אני כותב לכם דברים אלה כדי שלא תחטאו. אך אם תחטאו, דעו לכם שיש לנו סנגור לפני אלוהים — ישוע המשיח הצדיק!</verse>
				<verse number="2">ישוע המשיח הוא כפרה על חטאינו ועל חטאי העולם כולו; הוא נשא על עצמו את עונשו של ה' על החטאים שלנו.</verse>
				<verse number="3">אם אנחנו משתדלים מאוד לעשות כל מה שהוא אומר לנו, אנחנו יודעים שאנו באמת שייכים לו.</verse>
				<verse number="4">אם מישהו טוען: "אני מאמין בישוע המשיח!" אך אינו שומע בקולו, הוא שקרן.</verse>
				<verse number="5">מי שבאמת מאמין במשיח ושומע בקולו, ילמד לאהוב את אלוהים יותר ויותר.</verse>
				<verse number="6">אם מישהו טוען שהוא מאמין במשיח, עליו לחיות כמוהו.</verse>
				<verse number="7">אחים יקרים, איני כותב לכם מצווה חדשה; אני מזכיר לכם מצווה ישנה שציווה לכם אלוהים מבראשית. אף כי שמעתם אותה פעמים רבות</verse>
				<verse number="8">היא תמיד חדשה ורעננה, ואף הוכיחה את אמיתותה במשיח ובנו. כשאנו מקיימים את המצווה לאהוב איש את רעהו, החטא והחשכה נעלמים מחיינו, ובמקומם זורח אורו של ישוע המשיח.</verse>
				<verse number="9">האומר שהוא חי באור המשיח, אך שונא את חברו, הוא עדיין בחשכה.</verse>
				<verse number="10">האוהב את חברו חי באור המשיח, אשר מאיר את דרכו ושומר עליו שלא ייכשל.</verse>
				<verse number="11">ואילו השונא את חברו הוא בחשכה רוחנית המעוורת את עיניו, ומשום כך אינו יודע לאן הוא הולך.</verse>
				<verse number="12">בני היקרים, אני כותב לכם דברים אלה מפני שחטאיכם נסלחו לכם בשם ישוע המשיח מושיענו ולמענו.</verse>
				<verse number="13">אני כותב לכם, האבות באמונה, כי אתם באמת יודעים ומכירים את המשיח אשר חי מבראשית. אני כותב לכם, הצעירים באמונה, מפני שהתגברתם על פיתויי השטן.</verse>
				<verse number="14">ילדי היקרים, כתבתי לכם מפני שאתם יודעים ומכירים את האלוהים אבינו. כתבתי לכם, האבות, מפני שאתם מכירים את אלוהי הנצח. כתבתי לכם, הצעירים, מפני שאתם חזקים, דבר-אלוהים שוכן בכם ואף התגברתם על פיתויי השטן.</verse>
				<verse number="15">אל תאהבו את העולם הנתעב הזה ואת כל מה שהוא מציע. אם אתם אוהבים את העולם הרי שאינכם אוהבים באמת את אלוהים.</verse>
				<verse number="16">מה כבר מסוגל העולם להציע לכם? תאוות הבשר, תאוות העיניים וגאוות החיים! דברים אלה אינם מאלוהים; מקורם בעולם המרושע הזה.</verse>
				<verse number="17">דעו לכם, יבוא יום שכל העולם הזה יחלוף על חטאיו, אך כל השומע בקול ה' יחיה לנצח.</verse>
				<verse number="18">ילדים יקרים, שמעתם כי שונא-המשיח עומד לבוא. היודעים אתם שבכל מקום כבר הופיעו שונאים רבים למשיח? עובדה זאת מאשרת שקץ העולם קרב.</verse>
				<verse number="19">שונאי המשיח היו בעבר גם בין חברי קהילתנו, אך אין ספק שמעולם לא היו חלק מאיתנו, אחרת היו נשארים. עזיבתם הוציאה לאור את האמת.</verse>
				<verse number="20">אבל אתם שונים מהם, כי רוח הקודש שוכן בקרבכם ואתם יודעים את האמת.</verse>
				<verse number="21">כתבתי לכם כל זאת לא משום שאינכם יודעים את האמת, אלא להיפך: כתבתי לכם משום שאתם יודעים את האמת, ויודעים להבחין בין שקר לאמת.</verse>
				<verse number="22">היודעים אתם מיהו השקרן הגדול ביותר? האומר שישוע אינו המשיח. אדם כזה שונא המשיח הוא, שכן אינו מאמין באלוהים האב ובבנו.</verse>
				<verse number="23">הרי אדם המתכחש למשיח בן-האלוהים, מתכחש בהכרח גם לאלוהים עצמו, בעוד שאדם שמאמין בישוע המשיח, מאמין גם באלוהים אביו.</verse>
				<verse number="24">המשיכו להאמין ולעשות את אשר למדתם בהתחלה, כדי שתמיד תהיה לכם התחברות אמיתית ואיתנה עם אלוהים האב ועם בנו ישוע המשיח.</verse>
				<verse number="25">זכרו, אלוהים עצמו הבטיח לנו חיי נצח.</verse>
				<verse number="26">כתבתי לכם דברים אלה כדי להזהירכם מפני שונאי המשיח. הם יעשו הכול כדי לסנוור את עיניכם, לסלף את האמת ולהוליך אתכם שולל.</verse>
				<verse number="27">אולם אלוהים השכין בכם את רוח הקודש שמלמד אתכם את האמת בלבד, ומשום כך אין לכם צורך מחייב במורה אחר כדי להראות לכם שאלה מורי שקר. על כן שמעו בקולו, התקרבו למשיח ואל תיפרדו ממנו לעולם.</verse>
				<verse number="28">בני היקרים, היו נאמנים למשיח, כדי שלא תתביישו לפגוש אותו בבואו, אלא להיפך: תשמחו מאוד.</verse>
				<verse number="29">מאחר שאנחנו יודעים כי אלוהים צדיק גמור, וכי הוא עושה רק את הנכון והצודק, נוכל להניח כי כל העושה את הנכון והצודק הוא ילדו.</verse>
			</chapter>
			<chapter number="3">
				<verse number="1">ראו מה רבה אהבת אלוהים אלינו — הוא אף קרא לנו "בני אלוהים"! ואין זה כינוי בלבד, אלא עובדה. לצערי, אנשים רבים אינם מאמינים באלוהים, ועל כן אינם מבינים כיצד אנו יכולים להיות בניו.</verse>
				<verse number="2">אחי היקרים, עכשיו אנחנו בני אלוהים; איננו יודעים עדיין מה נהיה בעתיד, אנחנו רק יודעים שבבוא המשיח נהיה כמוהו, כי נראהו פנים אל פנים.</verse>
				<verse number="3">כל המחזיק בתקווה זאת צריך להישאר טהור ונקי מחטא, כי המשיח עצמו טהור ונקי.</verse>
				<verse number="4">מי שחוטא, חוטא נגד אלוהים, כי כל חטא נעשה נגד תורת אלוהים.</verse>
				<verse number="5">אתם הרי יודעים שהוא בא אלינו בדמות אדם, כדי לקחת על עצמו את העונש על חטאינו, למרות שבו לא היה חטא.</verse>
				<verse number="6">אם נתמיד באמונתנו, נשמע בקולו ונעשה את הטוב בעיניו, לא נחטא. הממשיכים לחטוא חוטאים מסיבה פשוטה: הם מעולם לא האמינו במשיח ולא אהבו אותו.</verse>
				<verse number="7">בני היקרים, אל תניחו לאיש לרמותכם. העושה מעשים טובים עושה אותם משום שהוא עצמו טוב — כמו המשיח ובזכותו.</verse>
				<verse number="8">והעושה מעשים רעים מוכיח שהוא שייך לשטן — החוטא הראשון בעולם, שממשיך עדיין במעשיו הרעים — שכן בן-האלוהים בא לבטל את פעולות השטן.</verse>
				<verse number="9">בני-אלוהים אינם חוטאים יותר מתוך הרגל, מכיוון שאלוהים האב נתן להם חיים וטבע חדש; הם אינם יכולים להמשיך בהרגל החטא.</verse>
				<verse number="10">כיצד יכולים אנו להבדיל בין ילדי אלוהים לבין ילדי השטן? כל מי שחי חיי חטא ואינו אוהב את אחיו, אינו שייך למשפחת אלוהים.</verse>
				<verse number="11">שהרי כבר מבראשית מסר לנו אלוהים את המצוה: אהבו איש את רעהו.</verse>
				<verse number="12">אל לנו להידמות לקין, הורג אחיו, אשר השתייך לשטן. מדוע הרג את אחיו? מפני שקין עשה מעשים רעים, וידע היטב שחיי הבל אחיו היו טובים משלו.</verse>
				<verse number="13">לכן, אחים יקרים, אל תתפלאו אם העולם שונא אתכם.</verse>
				<verse number="14">אם אנחנו אוהבים את אחינו המאמינים, אנו יודעים שעברנו ממוות לחיים. בעוד שאדם אשר אין בו אהבה עדיין מת.</verse>
				<verse number="15">כל השונא את אחיו רוצח אותו בלבו, ואתם יודעים שלרוצחים אין חיי נצח!</verse>
				<verse number="16">מהי אהבה אמיתית? קורבנו של המשיח! כשם שהקריב את חייו למעננו, כך עלינו להקריב את חיינו למען אחינו.</verse>
				<verse number="17">אדם הנקרא מאמין משיחי, ויש לו מספיק כסף, אך אין הוא עוזר לאחיו העני הנתון במצוקה, אהבת אלוהים אינה שוכנת בו.</verse>
				<verse number="18">בני היקרים, הבה נפסיק לדבר על אהבת איש את רעהו; הבה נאהב באמת ונוכיח את אהבתנו במעשים.</verse>
				<verse number="19">כך נדע בוודאות שאנו שייכים לאלוהים, וכאשר נעמוד לפניו יהיה מצפוננו נקי ושקט.</verse>
				<verse number="20">אך אם חטאנו ומצפוננו מציק לנו, אלוהים יודע בדיוק מה עשינו וכיצד אנו מרגישים.</verse>
				<verse number="21">ידידי היקרים, אם מצפוננו נקי אנו יכולים לבוא לפני אלוהים בביטחון מלא,</verse>
				<verse number="22">והוא ייתן לנו כל מה שנבקש ממנו, שכן אנו שומעים בקולו ועושים את הטוב בעיניו.</verse>
				<verse number="23">הזוכרים אתם מה ציווה עלינו אלוהים? להאמין בשם ישוע המשיח בנו ולאהוב איש את רעהו.</verse>
				<verse number="24">כל השומע בקול אלוהים ומקיים את מצוותיו, חי באלוהים ואלוהים חי בו. כיצד אנו יודעים זאת? רוח הקודש השוכן בקרבנו מאשר את הדבר.</verse>
			</chapter>
			<chapter number="4">
				<verse number="1">ידידי היקרים, היזהרו מפני נביאי-השקר הרבים שמסתובבים בעולם. אל תאמינו בצורה עיוורת לכל מה שאתם שומעים, אלא בחנו את הנאמר — האם דבריהם מרוח הקודש או לא?</verse>
				<verse number="2">שאלו את הנביאים האלה אם הם מאמינים ומודים שישוע המשיח, בן-האלוהים, בא לעולם בדמות אדם בשר ודם. אם כן — דבריהם מאלוהים.</verse>
				<verse number="3">אם לא — הם נביאי שקר שמדברים בהשראת שונא-המשיח, שעל דבר בואו הוזהרתם. הוא באמת בא, ושנאתו כבר התפשטה בכל העולם.</verse>
				<verse number="4">בני היקרים, אתם שייכים לאלוהים וניצחתם במערכה נגד האנשים האלה, כי רוח-הקודש ששוכן בכם חזק וגדול מהרוח שבעולם.</verse>
				<verse number="5">נביאי שקר אלה שייכים לעולם הזה, וטבעי שהם מתעניינים בענייני העולם, ושהעולם מתעניין בהם.</verse>
				<verse number="6">אבל אנחנו בני-אלוהים, ומשום כך רק האוהבים את אלוהים מקשיבים לדברינו. האחרים אינם מקשיבים, כי אינם מבינים כלל על מה אנחנו מדברים. כך אפשר גם לבחון אם הנאמר הוא מאלוהים או לא, שכן אם הנאמר הוא בהשראת אלוהים, העולם כלל לא יקשיב.</verse>
				<verse number="7">ידידים יקרים, הבה נאהב איש את רעהו, כי אלוהים הוא מקור האהבה. אנשים שמלאים אהבה מעידים כי הם בני-אלוהים וכי הם מכירים אותו אישית.</verse>
				<verse number="8">ואילו אנשים חסרי אהבה מעידים שאין הם מכירים את אלוהים, כי אלוהים הוא אהבה.</verse>
				<verse number="9">אלוהים הוכיח עד כמה הוא אוהב אותנו, כששלח את בנו היחיד למות בידי העולם המרושע הזה, כדי שעל-ידי מותו נזכה בחיי נצח.</verse>
				<verse number="10">היודעים אתם מהי אהבה אמיתית? לא אהבתנו לאלוהים, כי אם אהבתו אלינו — כששלח את בנו לסבול את העונש על חטאינו.</verse>
				<verse number="11">ידידים יקרים, אם אלוהים אהב אותנו כל-כך, גם אנחנו צריכים לאהוב איש את רעהו.</verse>
				<verse number="12">אמנם איש לא ראה עדיין את אלוהים, אך כשאנו אוהבים איש את רעהו, אנו מרגישים ויודעים שאלוהים חי בקרבנו, ושאהבתו בנו גדלה ומתחזקת.</verse>
				<verse number="13">אלוהים השכין בנו את רוח הקודש כאישור והוכחה לכך שהוא חי בנו ושאנו חיים בו.</verse>
				<verse number="14">במו עינינו ראינו שאלוהים שלח את בנו להושיע את העולם, ולכן אנו מספרים זאת לכולם.</verse>
				<verse number="15">כל המאמין ומודה שישוע הוא בן-האלוהים, אלוהים שוכן בו והוא באלוהים.</verse>
				<verse number="16">כיצד אנו יודעים שאלוהים אוהב אותנו? ראשית, אנחנו מרגישים את אהבתו; שנית, אנחנו מאמינים לדבריו, שכן הוא אמר לנו שהוא באמת אוהב אותנו. אלוהים הוא אהבה! לכן כל מי שחי באהבה חי באלוהים, ואלוהים חי בו.</verse>
				<verse number="17">כשאנו חיים במשיח אהבתנו גדלה ונשלמת, וביום-הדין לא נתבייש ולא נפחד מפניו, אלא נפגוש אותו בביטחון ובשמחה, כי הוא אוהב אותנו ואנו אוהבים אותו.</verse>
				<verse number="18">איננו פוחדים ממי שאוהב אותנו אהבה מושלמת; אהבתו המושלמת מגרשת כל פחד וחשש. אם אנו פוחדים, הרי זה ממה שהוא עלול לעשות לנו, והדבר מראה שאיננו משוכנעים לגמרי שהוא אוהב אותנו.</verse>
				<verse number="19">אם כן, אנחנו אוהבים אותו משום שהוא אהב אותנו תחילה.</verse>
				<verse number="20">מי שטוען "אני אוהב את אלוהים!" אך ממשיך לשנוא את אחיו, הוא שקרן! כי אם אינו יכול לאהוב את אחיו שעומד לפניו, כיצד יוכל לאהוב את האלוהים שלא ראה מעולם?</verse>
				<verse number="21">ואלוהים ציווה עלינו לאהוב לא רק אותו, אלא גם את אחינו.</verse>
			</chapter>
			<chapter number="5">
				<verse number="1">כל המאמין שישוע הוא המשיח, בן-האלוהים ומושיענו, הוא בנו של אלוהים; וכל האוהב את האב אוהב גם את בניו.</verse>
				<verse number="2">מידת אהבתנו לבני-אלוהים מצביעה על מידת אהבתנו לאלוהים.</verse>
				<verse number="3">לאהוב את אלוהים פירושו לעשות כל מה שהוא אומר לנו, וזה כלל לא קשה,</verse>
				<verse number="4">שכן כל בני-האלוהים מסוגלים לנצח את השטן בכוח האמונה בישוע המשיח.</verse>
				<verse number="5">מי יכול להילחם ולנצח במערכה נגד השטן? רק מי שמאמין באמת שישוע הוא בן-האלוהים!</verse>
				<verse number="6">זהו ישוע אשר בא במים ובדם — לא רק במים (בעת טבילתו), אלא גם בדם (בעת צליבתו). רוח הקודש הוא שמעיד על כך, והרוח מדבר אמת בלבד. [(7-8) ]אם כן, יש לנו שלושה עדים שעדותם זהה לחלוטין: הרוח, המים והדם.</verse>
				<verse number="7">***</verse>
				<verse number="8">***</verse>
				<verse number="9">הלא כולנו מאמינים לעדותם של אנשים בבית-משפט, אם כך, מה הקושי להאמין לעדותו של אלוהים? ואלוהים העיד שישוע בנו.</verse>
				<verse number="10">כל המאמינים יודעים היטב בלבם שישוע הוא בן-האלוהים. מי שאינו מאמין עושה את אלוהים לשקרן, שכן אינו מאמין לעדותו של אלוהים על בנו.</verse>
				<verse number="11">אלוהים העיד על כך שנתן לנו חיי נצח בבנו ישוע המשיח.</verse>
				<verse number="12">לכן, המאמין בבן-האלוהים יש לו חיי נצח, ומי שאינו מאמין — אין לו.</verse>
				<verse number="13">כתבתי זאת לכם, המאמינים בבן-האלוהים, כדי שתדעו שיש לכם חיי נצח.</verse>
				<verse number="14">אנו בטוחים שאלוהים מקשיב לכל בקשותינו, בתנאי שאינן נגד רצונו.</verse>
				<verse number="15">הואיל ואנחנו בטוחים שהוא מקשיב לכל בקשותינו, אנו יודעים ללא ספק שיענה לנו וימלא אותן.</verse>
				<verse number="16">אם אתה רואה את אחיך המאמין חוטא חטא שאין עליו עונש מוות, עליך להתפלל בעדו ולבקש מאלוהים שיסלח לו. אלוהים באמת יסלח לו ויטהר אותו, ואף יעניק לו חיים חדשים. אולם אם אחיך ביצע חטא שעונשו מוות, תוכל לחסוך את תפילתך, כי אלוהים בין כך ובין כך לא יסלח לו.</verse>
				<verse number="17">כמובן שכל מעשה רע הוא חטא, אך איני מתכוון לחטאים הרגילים שעליהם אלוהים סולח. אני מתכוון לחטא שאין עליו סליחה ומחילה.</verse>
				<verse number="18">אדם המשתייך למשפחת אלוהים אינו חוטא בכוונה תחילה, כי המשיח בן-האלוהים שומר עלינו היטב, והשטן אינו יכול לגעת בנו.</verse>
				<verse number="19">אנו יודעים, שאנו ילדי-אלוהים, ושכל העולם סביבנו נתון לשלטון השטן.</verse>
				<verse number="20">אנחנו גם יודעים, שהמשיח בן-האלוהים בא לעולם, כדי לעזור לנו להכיר ולדעת את האל האמיתי. זהו האל היחיד והאמיתי וחיי הנצח!</verse>
				<verse number="21">בני היקרים, היזהרו והישמרו מפני כל דבר, שעלול לתפוס את מקומו של אלוהים בלבכם. — אמן.</verse>
			</chapter>
		</book>
		<book number="63">
			<chapter number="1">
				<verse number="1">לכבוד המאמינה המשיחית, הגברת הבחירה, וילדיה האהובים עלי ועל כל הקהילה. מאת יוחנן — הזקן בזקני הקהילה. [(2-3) ]אדוננו ואלוהינו יברך את כולנו בשלום, ברחמים ובאהבה, בזכות האמת החקוקה בלבנו לנצח.</verse>
				<verse number="2">***</verse>
				<verse number="3">***</verse>
				<verse number="4">שמחתי מאוד לפגוש כאן אחדים מילדיך, ולהיווכח שהם מתנהגים כראוי, אוהבים את האמת ושומרים את מצוות ה'.</verse>
				<verse number="5">גברתי הנכבדה, ברצוני להזכיר לך את אחת המצוות הראשונות שציווה עלינו ה': לאהוב איש את רעהו.</verse>
				<verse number="6">מי שבאמת אוהב את ה' עושה כל מה שה' מצווה עליו, והוא הרי ציווה עלינו מבראשית לאהוב איש את רעהו.</verse>
				<verse number="7">היזהרו ממורי השקר שמסתובבים בכל מקום. אין הם מאמינים שישוע המשיח בא לעולם כבן-אדם בשר ודם. אנשים אלה הם אויבי האמת ושונאי המשיח.</verse>
				<verse number="8">היזהרו לבל ישפיעו עליכם, פן תפסידו את הפרס שאתם ואני משתדלים מאוד להשיג. עשו הכול כדי לקבל את שכרכם המלא מהאדון.</verse>
				<verse number="9">מי שמנסה להתחכם ולעבור על תורת המשיח — אין האלוהים איתו, ואילו אדם שנשאר נאמן לתורת המשיח — גם האלוהים וגם המשיח איתו. [(10-11) ]אם ירצה מישהו ללמד אתכם תורה ששונה מתורת המשיח, אל תזמינוהו לביתכם ואף אל תדברו איתו! שהרי כל מי שמעודד אותו נעשה שותף למעשיו הרעים.</verse>
				<verse number="10">***</verse>
				<verse number="11">***</verse>
				<verse number="12">יש לי עוד הרבה לומר, אך לא אעלה זאת על הנייר, שכן אני מקווה לפגוש אתכם בקרוב פנים אל פנים, ואז נוכל לשוחח ולשמוח יחד.</verse>
				<verse number="13">ילדי אחותך המאמינה מוסרים לך דרישת שלום חמה.</verse>
			</chapter>
		</book>
		<book number="64">
			<chapter number="1">
				<verse number="1">לכבוד גיוס היקר והאהוב עלי באמת. מאת יוחנן הזקן.</verse>
				<verse number="2">ידידי היקר, אני מאחל לך כל טוב ומקווה שגופך בריא כשם שנפשך בריאה.</verse>
				<verse number="3">אחים אחדים, שביקרו כאן לאחרונה, סיפרו לי עליך חדשות מאוד משמחות. הם סיפרו לי שאתה נאמן למשיח ולעקרונות הבשורה, ושאתה שומר על טוהר המידות.</verse>
				<verse number="4">חדשות כאלה על ילדי משמחות אותי יותר מכל.</verse>
				<verse number="5">ידידי היקר, בדאגתך למורים ולשליחים שנוסעים ממקום למקום, אתה מוכיח את נאמנותך לאדון.</verse>
				<verse number="6">הם סיפרו לקהילה כאן על אהבתך ומעשיך הנפלאים. אני שמח וגאה בך על אשר שלחת אותם לדרכם בצרוף מתנה נדיבה.</verse>
				<verse number="7">הלא יודע אתה שהם נוסעים ממקום למקום ומבשרים את הבשורה, ולמרות שהטיפו ללא-מאמינים, סרבו לקחת מהם כל מה שהציעו: אוכל, בגדים, שמיכות, כסף וכדומה.</verse>
				<verse number="8">משום כך אנחנו בעצמנו צריכים לדאוג למחסורם, וכך נשתתף בעבודתם למען האדון.</verse>
				<verse number="9">שלחתי לקהילה מכתב בנידון, אבל דיוטריפס רודף הכבוד, שמתיימר להיות ראש הקהילה, לא רצה לקבל אותנו ולהקשיב לדברינו.</verse>
				<verse number="10">כאשר אבוא אליכם, אזכיר לו את מעשיו הרעים ואת ההשמצות והשקרים שהוא מעליל עלינו. לא די בכך שהוא עצמו מסרב לארח את המורים והשליחים שנוסעים ממקום למקום, הוא אף ביקש מחברי הקהילה שלא לארחם. בחוצפתו הרבה הוא אף מגרש מהקהילה את כל מי שמעז להמרות את פיו.</verse>
				<verse number="11">ידידי היקר, אל תיקח דוגמה רעה ממנו. אנא, עשה את הטוב והישר, כי עושי הטוב והישר הם ילדי אלוהים, בעוד שהממשיכים לעשות את הרע מוכיחים שהם רחוקים מאוד מאלוהים.</verse>
				<verse number="12">אולם כולם מדברים טובות על דמטריוס; אפילו האמת עצמה מעידה לטובתו! גם אנחנו מעידים בשבחו, ואתה יודע שעדותנו מהימנה.</verse>
				<verse number="13">יש לי עוד דברים רבים לומר לך, אך אני מעדיף שלא להעלותם על הנייר,</verse>
				<verse number="14">כי אני מקווה לפגוש אותך בקרוב, ואז נוכל לשוחח עליהם פנים אל פנים.</verse>
				<verse number="15">עד אז, שלום ולהתראות. כל החברים כאן דורשים בשלומך. מסור בבקשה לכל אחד מהאחים דרישת שלום ממני.</verse>
			</chapter>
		</book>
		<book number="65">
			<chapter number="1">
				<verse number="1">אל המאמינים המשיחיים באשר הם, בחירי אלוהים ואהוביו. מאת יהודה, עבדו של ישוע המשיח ואחיו של יעקב.</verse>
				<verse number="2">יהי רצון שיעניק לכם אלוהים שפע של אהבה, שלום ורחמים.</verse>
				<verse number="3">ידידי היקרים, התכוונתי לכתוב לכם על הישועה שנתן לנו אלוהים, אך אני נאלץ לכתוב לכם על נושא אחר לגמרי. ברצוני לעודד אתכם להגן באומץ על האמונה שנתן אלוהים לאוהביו, אחת ולתמיד.</verse>
				<verse number="4">אני אומר דברים אלה משום שמורי שקר אחדים הסתננו לחברתכם, שטוענים כי לאחר שאנו באים לאמונה באלוהים ובמשיח, מותר לנו לעשות ככל שעולה על רוחנו וה' לא יעניש אותנו! אני מזהיר אתכם מפניהם; דינם של הרשעים האלה כבר נחרץ לפני זמן רב, שכן הם מתכחשים לאדוננו היחיד ישוע המשיח.</verse>
				<verse number="5">תשובתי למורי השקר האלה היא: אל תשכחו את העובדה הידועה לכם היטב, שה' הציל את עם-ישראל מידי המצרים, אך לאחר מכן השמיד את כל אלה שלא האמינו בו.</verse>
				<verse number="6">אני מזכיר לכם גם את המלאכים שלא הסתפקו בסמכות שנתן להם אלוהים. הם מרדו באלוהים ובחרו בחיי חטא, ומשום כך הוא כבל אותם בשרשראות, ועתה הם מחכים בחשכה ליום-הדין.</verse>
				<verse number="7">אל תשכחו את סדום ועמורה ואת הערים השכנות, שהיו מלאות מעשי תועבה, שחיתות מוסרית ופריצות. כל הערים האלה נשרפו ונחרבו, והן משמשות לקח ואזהרה עבורנו שה' מעניש את הרשעים באש הגיהינום.</verse>
				<verse number="8">אבל למורי השקר האלה כלל לא אכפת! הם ממשיכים לחיות חיים לא-מוסריים, עושים מעשי שחיתות למיניהם, בזים לשלטונות ולועגים לרשויות הרוחניות העליונות.</verse>
				<verse number="9">כאשר מיכאל שר המלאכים התווכח עם השטן על גופתו של משה רבנו, הוא לא העז להאשים את השטן ואף לא לעג לו. מיכאל פשוט אמר: "יגער בך אלוהים."</verse>
				<verse number="10">אבל אנשים אלה מקללים ומזלזלים בכל דבר שאינם מבינים. הם מתנהגים כמו חיות — עושים מה שעולה על רוחם, וכך מביאים אסון על עצמם.</verse>
				<verse number="11">אוי להם! הם הולכים בעקבות קין אשר רצח את אחיו; הם מוכנים לעשות כל דבר תמורת בצע כסף כמו בלעם; הם הימרו את פי ה' כמו קורח, ועל כן קללתו רובצת גם עליהם.</verse>
				<verse number="12">רשעים אלה מקלקלים את החגיגות הנעימות שלכם בקהילה, שותים וזוללים בלי להתחשב באחרים. הם דומים לעננים שמרחפים מעל אדמה צמאה בלי שיוכלו להשקותה; מבטיחים הרבה ואינם מקיימים דבר. הם דומים לעצי-פרי שאינם נותנים פרי בעונת הקטיף, והם מתים לא רק משום שאין להם פרי, אלא גם משום שנעקרו מהשורשים כדי להישרף באש.</verse>
				<verse number="13">אנשים אלה משאירים אחריהם תמיד רק בושה וחרפה, כמו הרפש שפולטים גלי הים לחוף. בכל מקום שהם עוברים בו הם מבריקים ונוצצים כמו כוכבים, אך אלוהים הכין בשבילם חשכת עולם!</verse>
				<verse number="14">חנוך, שחי שבעה דורות אחרי האדם הראשון, ידע על אנשים אלה ואף אמר עליהם: "הנה בא ה' עם מיליוני קדושיו,</verse>
				<verse number="15">כדי לשפוט את כל העולם וכדי להרשיע את הרשעים האלה. במשפט זה יוכיח אלוהים את כל מעשיהם המושחתים, ואת כל הדברים הנוראים שאמרו עליו."</verse>
				<verse number="16">רשעים אלה לעולם אינם שמחים בחלקם, אלא תמיד מתלוננים, עושים מעשים רעים לפי תאוות לבם ואוהבים להתגאות ולהתפאר! אם הם חולקים כבוד למישהו, הרי זה משום שברצונם להשיג ממנו משהו.</verse>
				<verse number="17">ידידים יקרים, זכרו מה שאמרו לנו שליחי אדוננו ישוע המשיח:</verse>
				<verse number="18">"בימים האחרונים יופיעו אנשים ציניים ורשעים שמטרתם היחידה בחיים היא להשתעשע במעשים רעים ומתועבים."</verse>
				<verse number="19">אנשים אלה מסכסכים, גורמים לוויכוחים ואוהבים את השחיתות. רוח הקודש אינו שוכן בהם.</verse>
				<verse number="20">אבל אתם, אחים יקרים, חזקו את אמונתכם ואת חייכם הרוחניים והתפללו בעזרת רוח הקודש.</verse>
				<verse number="21">הישמרו לכם! אל תעשו דבר שעלול להרחיקכם מאהבת האלוהים ומברכתו. חכו בסבלנות לחיי הנצח שעומד האדון ישוע לתת לכם ברוב רחמיו.</verse>
				<verse number="22">השתדלו לעזור למתנגדיכם, והתנהגו ברחמים עם אלה שמהססים באמונתם.</verse>
				<verse number="23">הצילו אותם מהאש, ואילו עם האחרים התנהגו באהבה וברחמים, אך היזהרו שלא תתפתו בעצמכם לחטוא כמותם. שנאו בהם כל דבר שמסמן חטא. [(24-25) ]כל התהילה והפאר לאלוהינו האחד, שמושיע אותנו על-ידי ישוע המשיח אדוננו. כל הכבוד, התפארת, הגבורה והסמכות שייכים לו מעולם ועד עולם! זהו האלוהים שיכול לשמור אתכם מכישלונות ומכשולים, ולהעמידכם לנוכח כבודו, בששון ושמחה, מושלמים וללא דופי. — אמן.</verse>
			</chapter>
		</book>
		<book number="66">
			<chapter number="1">
				<verse number="1">להלן התגלות מישוע המשיח, שאלוהים נתן לו כדי שיגלה למשרתיו את המאורעות שעומדים להתרחש. הוא שלח מלאך להציג התגלות זו למשרתו יוחנן.</verse>
				<verse number="2">יוחנן העיד שכל אשר ראה ושמע הוא דבר אלוהים ועדות ישוע המשיח.</verse>
				<verse number="3">ברוכים הקוראים את דברי הנבואה הזאת, וברוכים השומעים אשר מקיימים את הכתוב בה, כי מועד התגשמותה קרוב.</verse>
				<verse number="4">מאת יוחנן. אל שבע הקהילות באסיה (הקטנה). אחים יקרים, שלום וברכה לכם מאת האלוהים אשר הווה, היה ועתיד לבוא, מאת שבע הרוחות אשר לפני כיסאו, [(5-6) ]ומאת ישוע המשיח העד הנאמן — הראשון שקם מן המתים, ושליטם של כל מלכי העולם. כל הכבוד, הגבורה והשלטון לעולמי עולמים לישוע המשיח אשר אוהב אותנו תמיד. בשפכו את דמו למעננו הוא שיחרר אותנו מהשעבוד לחטא, ועשה אותנו ממלכת כוהנים לאלוהים אביו.</verse>
				<verse number="5">***</verse>
				<verse number="6">***</verse>
				<verse number="7">הביטו, הנה הוא בא עם העננים, וכל עין תראה אותו — גם אלה שדקרוהו. וכל עמי העולם יספדו עליו בצער ובחרטה. אכן, כך יהיה. — אמן.</verse>
				<verse number="8">"אני האלף והתו, ההתחלה והסוף," אומר אלוהים, "הווה, היה ועתיד לבוא, אלוהי צבאות."</verse>
				<verse number="9">אני יוחנן אחיכם, כותב מכתב זה. אני שותפכם לסבל, למלכות ולסבלנות, שהם מנת חלקנו במשיח. בהיותי באי פטמוס — לשם הוגליתי על שהטפתי את דבר אלוהים, וסיפרתי לאנשים על אודות ישוע המשיח —</verse>
				<verse number="10">שרתה עלי הרוח ביום המקודש לאדון, ולפתע שמעתי מאחורי קול רם שנשמע כתרועת שופר.</verse>
				<verse number="11">"כתוב בספר את כל מה שאתה רואה," אמר אלי הקול, "ושלח את הספר אל הקהילות באסיה: אפסוס, זמירנא, פרגמוס, תיאטירא, סרדיס, פילדלפיא ולודקיא."</verse>
				<verse number="12">בפנותי לראות מי המדבר אלי, ראיתי שבע מנורות זהב,</verse>
				<verse number="13">וביניהן עומדת דמות "בן-אדם". הוא לבש גלימה ארוכה ועל חזהו חגורת זהב.</verse>
				<verse number="14">שיער ראשו לבן כצמר, צחור כשלג, עיניו כלהבת אש.</verse>
				<verse number="15">רגליו כנחושת נוצצת שנצרפה בכור, קולו כקול מים רבים.</verse>
				<verse number="16">בידו הימנית שבעה כוכבים, בפיו חרב בעלת להב כפול, ופניו זרחו כשמש המאירה בעיצומה.</verse>
				<verse number="17">כשראיתיו נפלתי לרגליו כאדם מת, אך הוא הניח עלי את ידו הימנית ואמר: "אל תירא! אני הראשון והאחרון; אני הוא החי לנצח!</verse>
				<verse number="18">הייתי מת אך קמתי לתחייה ואני חי לעולם ועד, ובידי אני מחזיק את מפתחות השאול והמוות.</verse>
				<verse number="19">כתוב את כל אשר ראית, את המתרחש עתה ואת אשר אני עומד להראות לך.</verse>
				<verse number="20">זוהי המשמעות הסודית של שבעת הכוכבים, אשר ראית בידי הימנית, ושל שבע מנורות הזהב: שבעת הכוכבים הם ראשי שבע הקהילות, ושבע המנורות הן שבע הקהילות.</verse>
			</chapter>
			<chapter number="2">
				<verse number="1">"את המכתב הראשון כתוב אל ראש קהילת אפסוס." אלה דבריו של האוחז ביד ימינו את שבעת הכוכבים, והמתהלך בין שבע מנורות הזהב:</verse>
				<verse number="2">"אני יודע את כל מעשיך הטובים; ראיתי את עמלך הקשה, את כוח סבלך ואני יודע שאינך סובל אנשים רשעים. בחנת בזהירות את דברי אלה שטוענים שהם שליחי האדון, וגילית שלא היו דברים מעולם — הם אינם שליחים, אלא שקרנים!</verse>
				<verse number="3">בסבלנות ובאורך-רוח סבלת רבות למעני.</verse>
				<verse number="4">אך דבר אחד יש לי נגדך: עזבת את אהבתך הראשונה!</verse>
				<verse number="5">חשוב לרגע עד היכן הידרדרת! חזור בתשובה ונהג כפי שנהגת לראשונה. אם לא תחזור בתשובה, אבוא ואסיר את מנורתך ממקומה.</verse>
				<verse number="6">לזכותך ייאמר שאתה מתעב את מעשי הניקולסים כשם שאני מתעב אותם.</verse>
				<verse number="7">מי שמסוגל לשמוע — שיקשיב לדברי הרוח אל הקהילות: למנצח אתן לאכול מפרי עץ החיים שנמצא בגן-העדן של אלוהים.</verse>
				<verse number="8">"את המכתב השני כתוב אל ראש קהילת זמירנא." אלה דברי הראשון והאחרון אשר מת וקם לתחייה:</verse>
				<verse number="9">"אני יודע שאתה סובל קשות בגלל אמונתך, ואני יודע על העוני שלך, אך דע שמצפה לך עושר רב בשמים! אני גם יודע שמתנגדיך לועגים לך ומקללים אותך — הם קוראים לעצמם 'יהודים', אך למעשה הם קהילתו של השטן!</verse>
				<verse number="10">אני מזהיר אותך מראש: אל תפחד מפני הסבל שעומד לבוא עליך! בקרוב ישליך השטן אחדים מכם לכלא, כדי לנסותכם, וסבלכם יימשך עשרה ימים. היה נאמן עד מוות ואעניק לך את כתר החיים.</verse>
				<verse number="11">מי שמסוגל לשמוע — שיקשיב לדברי הרוח אל הקהילות: המנצח לא ימות במוות השני."</verse>
				<verse number="12">"את המכתב השלישי כתוב אל ראש קהילת פרגמוס." אלה דבריו של המחזיק בחרב החדה בעלת הלהב הכפול:</verse>
				<verse number="13">"אני מכיר את עיר מגוריך — עיר שמרבית תושביה משרתים את השטן! למרות זאת שמרת על נאמנותך ולא התכחשת לי גם כאשר אנטיפס, עדי הנאמן, נרצח בעירכם על-ידי משרתי השטן.</verse>
				<verse number="14">אף-על-פי-כן יש לי נגדך כמה דברים: יש ביניכם כאלה שדבקים בתורת בלעם, אשר לימד את בלק כיצד להשחית את עם-ישראל; לאכול זבחים שהוקרבו לאלילים, לזנות ולנאוף.</verse>
				<verse number="15">מלבד זאת יש ביניכם כאלה שדבקים בתורת הניקולסים אשר תיעבתי.</verse>
				<verse number="16">חזור בתשובה! אם תסרב, אבוא אליך בשעה בלתי צפויה ואלחם באנשים האלה בחרב פי.</verse>
				<verse number="17">מי שמסוגל לשמוע - שיקשיב לדברי הרוח אל הקהילות: את המנצח אאכיל מן נסתר, ואתן לו אבן לבנה שעליה חרוט שם חדש שידוע אך ורק למקבל האבן."</verse>
				<verse number="18">"את המכתב הרביעי כתוב אל ראש קהילת תיאטירא." אלה דברי בן-האלוהים אשר עיניו כלהבת אש ורגליו כנחושת נוצצת:</verse>
				<verse number="19">"אני יודע את מעשיך הטובים, את אהבתך, אמונתך, עבודתך וכוח סבלך, ואני שמח לראות כיצד אתה הולך ומרבה את מעשיך הטובים.</verse>
				<verse number="20">בכל זאת, יש לי נגדך דבר אחד: אתה מניח לאישה הזאת איזבל, שקוראת לעצמה נביאה, להסית את המאמינים לזנות ולנאוף. היא מסיתה אותם לנהל חיים בלתי-מוסריים ולאכול זבחים שהוקרבו לאלילים.</verse>
				<verse number="21">נתתי לה הזדמנות לחדול ממעשיה המושחתים ולחזור בתשובה, אך היא סירבה.</verse>
				<verse number="22">שים לב למה שאעשה לה: ארתק אותה למיטתה, ואם אלה שמנאפים איתה לא יחזרו בתשובה, אגרום להם צער וסבל נורא.</verse>
				<verse number="23">גם את בניה אהרוג, וכל הקהילות תדענה שאני, האלוהים, בוחן כליות ולב ומשלם לכל איש כמעשיו. [(24-25) ]אני פונה אל שאר המאמינים בתיאטירא — אל אלה שלא הלכו בעקבות איזבל ולא למדו את 'האמת העמוקה' של תורת השטן — ואומר: לא אכביד עליכם בעול נוסף, אולם שימרו היטב על מה שיש לכם עד שובי.</verse>
				<verse number="24">***</verse>
				<verse number="25">***</verse>
				<verse number="26">"למנצח ששומר על מעשי עד הסוף אתן שלטון על הגויים.</verse>
				<verse number="27">הוא ינהיגם בשבט ברזל, וינפצם לרסיסים ככלי ביד היוצר.</verse>
				<verse number="28">אכן, סמכותו תהיה כסמכות שקיבלתי אני מאבי. גם את כוכב השחר אתן למנצח.</verse>
				<verse number="29">מי שמסוגל לשמוע — שיקשיב לדברי הרוח אל הקהילות."</verse>
			</chapter>
			<chapter number="3">
				<verse number="1">"את המכתב החמישי כתוב אל ראש קהילת סרדיס." אלה דבריו של המחזיק בידו את שבע רוחות האלוהים ואת שבעת הכוכבים: "אני יודע את מעשיך; יש לך שם שאתה חי, אך למעשה אתה מת!</verse>
				<verse number="2">התעורר! חזק את מה שנותר לך, לפני שגם המעט הזה ימות! מעשיך אינם מוצאים-חן בעיני אלוהים.</verse>
				<verse number="3">זכור את מה שקיבלת ולמדת; חזור בתשובה וקיים את דברי אלוהים. אם תסרב להתעורר ולהתנער ממצבך, אבוא אליך בשעה בלתי-צפויה, כגנב, ואעניש אותך.</verse>
				<verse number="4">עלי לציין שיש אצלכם בסרדיס אנשים מעטים שלא טימאו את לבושם בחלאת העולם. אנשים אלה יתהלכו איתי בלבוש לבן, כי הם ראויים לכך.</verse>
				<verse number="5">המנצח ילבש בגדים לבנים, ולא אמחק את שמו מספר החיים; לפני אבי ומלאכיו אכריז שהוא שלי!</verse>
				<verse number="6">מי שמסוגל לשמוע — שיקשיב לדברי הרוח אל הקהילות."</verse>
				<verse number="7">"את המכתב השישי כתוב אל ראש קהילת פילדלפיא." אלה דברי הקדוש האמיתי שבידו מפתח דוד, הפותח את אשר איש אינו יכול לסגור, והסוגר את אשר איש אינו יכול לפתוח:</verse>
				<verse number="8">"אני מכיר אותך היטב. ראה, פתחתי לפניך דלת שאיש אינו יכול לסגרה, כי למרות שאינך חזק ביותר שמרת את דברי ולא התכחשת לשמי.</verse>
				<verse number="9">שים-לב, אני אכריח את קהילת השטן — אלא שמשקרים וטוענים שהם יהודים — להשתחוות לפניך ולהודות שאני אוהב אותך.</verse>
				<verse number="10">מאחר ששמרת את דברי בסבלנות למרות הסבל והרדיפות, גם אני אשמור אותך משעת הסבל העומדת לבוא על העולם כולו, לבחון ולנסות את תושביו.</verse>
				<verse number="11">אני עומד לבוא בקרוב! שמור היטב על המעט שבידך, כדי שאיש לא יגזול ממך את הכתר שמובטח לך.</verse>
				<verse number="12">את המנצח אציב כעמוד במקדש אלוהי; הוא יהיה מוגן ובטוח, ולא יעזוב יותר את המקדש. אכתוב עליו את שם אלוהי, את שם עיר אלוהי, ירושלים החדשה היורדת מן השמים מאת אלוהי, ואת שמי החדש.</verse>
				<verse number="13">מי שמסוגל לשמוע — שיקשיב לדברי הרוח אל הקהילות."</verse>
				<verse number="14">"את המכתב השביעי כתוב אל ראש קהילת לודקיא." אלה דברי האמן, העד הנאמן והאמיתי שהוא ראשית בריאת אלוהים:</verse>
				<verse number="15">"אני מכיר אותך היטב — אינך קר ואינך חם. הלוואי שהיית קר או חם!</verse>
				<verse number="16">אך מאחר שאתה פושר, אקיא אותך מפי!</verse>
				<verse number="17">אתה חי באשליה שהינך עשיר, בעל-כוח ואינך חסר דבר, בעוד שהאמת המרה היא שאתה אומלל, עלוב, עני, עיוור ועירום!</verse>
				<verse number="18">אני מציע לך לקנות ממני זהב טהור צרוף באש, כדי שתהיה עשיר באמת. אני גם מציע לך לקנות ממני בגדים לבנים וטהורים, כדי שלא תהיה ערום יותר ולא תתבייש, וכן תרופה לרפא את עיניך ולהשיב לך את ראייתך.</verse>
				<verse number="19">אני תמיד מייסר ומוכיח את מי שאני אוהב. לכן, אם לא תתעורר ותחזור בתשובה, אעניש גם אותך.</verse>
				<verse number="20">ראה, אני עומד ליד הדלת ודופק. מי שישמע את קולי ויפתח את הדלת, אבוא אליו ואתחבר איתו, והוא יתחבר איתי.</verse>
				<verse number="21">המנצח יישב לצדי על כיסאי, כשם שאני יושב לצד אבי לאחר שניצחתי.</verse>
				<verse number="22">מי שמסוגל לשמוע — שיקשיב לדברי הרוח אל הקהילות."</verse>
			</chapter>
			<chapter number="4">
				<verse number="1">לאחר מכן ראיתי בשמים דלת פתוחה לרווחה, והקול אשר שמעתי קודם, כקול תרועת שופר, אמר אלי: "עלה הנה ואראה לך את אשר יהיה בעתיד!"</verse>
				<verse number="2">מיד שרתה עלי רוח אלוהים (ויכולתי לראות את הנעשה בשמים). ראיתי כסא מלכות ואת היושב עליו;</verse>
				<verse number="3">דמותו הקרינה זוהר נפלא ובלתי-רגיל, מעין שילוב של ברק יהלומים עם נוגה אבן אודם, וסביב כיסאו הייתה קשת שנראתה כאבן ברקת.</verse>
				<verse number="4">סביב כסא המלכות עמדו עשרים-וארבעה כיסאות כבוד, ועליהם ישבו עשרים-וארבעה זקנים לבושים לבן ולראשם כתרי זהב.</verse>
				<verse number="5">מכיסא המלכות יצאו ברקים, רעמים וקולות. לפני הכיסא בערו שבעה לפידי אש שהם שבע רוחות האלוהים.</verse>
				<verse number="6">לפני הכסא היה מעין ים-זכוכית שקוף כבדולח. סביב כסא המלכות ניצבו ארבע חיות בעלות עיניים רבות מלפנים ומאחור.</verse>
				<verse number="7">החיה הראשונה נראתה כמו אריה, החיה השנייה נראתה כמו שור, פני החיה השלישית דמו לפני אדם, והחיה הרביעית נראתה כנשר מעופף.</verse>
				<verse number="8">לכל אחת מארבע החיות היו שש כנפיים ועיניים רבות מסביב ומפנים. יומם ולילה הן שרות ללא הפסק: "קדוש, קדוש, קדוש, ה' אלוהי צבאות, אשר היה, הווה ועתיד לבוא."</verse>
				<verse number="9">בכל פעם שנתנו החיות כבוד, הדר ותודה ליושב על כיסא המלכות אשר חי לנצח,</verse>
				<verse number="10">נפלו עשרים-וארבעה הזקנים על פניהם לפני היושב על הכיסא, השתחוו לפניו, הניחו את כתריהם לפני הכסא ושרו:</verse>
				<verse number="11">"אדוננו ואלוהינו ראוי אתה לכבוד, להדר ועוז, כי אתה בראת הכול; הכול היה ונברא לפי רצונך."</verse>
			</chapter>
			<chapter number="5">
				<verse number="1">ראיתי לימין היושב על הכסא מגילה כתובה בפנים ובחוץ וחתומה בשבעה חותמות.</verse>
				<verse number="2">מלאך גיבור הופיע וקרא בקול גדול: "מי ראוי לשבור את החותמות ולפתוח את המגילה?"</verse>
				<verse number="3">ולא נמצא איש בשמים, בארץ או מבין המתים אשר היה מסוגל לפתוח את המגילה או להביט בכתוב.</verse>
				<verse number="4">פרצתי בבכי מר, כי איש לא נמצא ראוי לפתוח את המגילה ולקרוא בה.</verse>
				<verse number="5">אך אחד מעשרים-וארבעה הזקנים אמר אלי: "אל תבכה. ראה, האריה משבט יהודה ושורש דויד ניצח, והוכיח את עצמו ראוי לשבור את החותמות ולפתוח את המגילה."</verse>
				<verse number="6">הבטתי במרכז כסא-המלכות, שמוקף בארבע החיות ובעשרים-וארבעה הזקנים, וראיתי שה שעליו פצעים וחבורות אשר גרמו פעם למותו. לשה היו שבע קרניים ושבע עיניים, שהן שבע רוחות האלוהים שנשלחות אל כל קצווי העולם.</verse>
				<verse number="7">השה בא ולקח את המגילה מימינו של היושב על כיסא המלכות.</verse>
				<verse number="8">בלקחו את המגילה השתחוו לפניו ארבע החיות ועשרים-וארבעה הזקנים. כל אחד מהזקנים אחז כינור וקערת זהב מלאה קטורת, אשר היא תפילת בני-האלוהים הקדושים.</verse>
				<verse number="9">הם שרו שיר חדש, ואלו מילותיו: "ראוי אתה לקחת את המגילה ולפתוח את חותמיה, כי אתה נשחטת, ובדמך קנית לאלוהים את בניו מכל עם, גזע ולשון.</verse>
				<verse number="10">ממלכת כוהנים לאלוהינו עשית אותם, והם ימלכו על הארץ."</verse>
				<verse number="11">לאחר מכן שמעתי בחיזיון קול מלאכים רבים סביב כסא המלכות, ארבע החיות והזקנים.</verse>
				<verse number="12">הם שרו שירה אדירה: "ראוי השה הטבוח לקבל עוז, עושר וחכמה, גבורה והדר, כבוד וברכה."</verse>
				<verse number="13">וכל בריה בשמים, בארץ, מתחת לארץ ובים, שמעתי קוראים: "ליושב על הכסא ולשה הברכה וההדר והעוז, לעולם ועד!"</verse>
				<verse number="14">ארבע החיות אמרו: "אמן!" ועשרים וארבעה הזקנים נפלו על פניהם והשתחוו לו.</verse>
			</chapter>
			<chapter number="6">
				<verse number="1">ראיתי את השה שובר את החותם הראשון, ואחת מארבע החיות קראה בקול שנשמע כרעם: "בוא!"</verse>
				<verse number="2">הבטתי וראיתי לפני סוס לבן. רוכבו נשא בידו קשת, על ראשו הונח כתר והוא דהר קדימה כמנצח כדי לנצח.</verse>
				<verse number="3">כששבר השה את החותם השני, שמעתי את החיה השנייה קוראת: "בוא!"</verse>
				<verse number="4">הפעם הופיע סוס אדום. לרוכבו ניתנו חרב גדולה וסמכות להשבית את השלום בארץ, כדי שבני-האדם יהרגו זה את זה.</verse>
				<verse number="5">כששבר השה את החותם השלישי, שמעתי את החיה השלישית קוראת: "בוא!" ואז הופיע סוס שחור וביד רוכבו מאזניים.</verse>
				<verse number="6">מבין ארבע החיות שמעתי קול: "כיכר לחם או קילו וחצי שעורה תמורת יום-עבודה, אך אל תזיקו לשמן וליין."</verse>
				<verse number="7">כששבר השה את החותם הרביעי, שמעתי את החיה הרביעית קוראת: "בוא!"</verse>
				<verse number="8">הבטתי וראיתי סוס בצבע ירקרק, ושם רוכבו "מוות", ובעקבותיו בא "שאול". הם קיבלו שלטון על רבע מהעולם: להרוג ולהשמיד ברעב, במלחמות, במחלות ובטרף לחיות-הבר.</verse>
				<verse number="9">כששבר השה את החותם החמישי, ראיתי מזבח ומתחתיו נשמות האנשים שהוצאו להורג על שום שקיימו והפיצו את דבר ה', ומשום עדותם הנאמנה.</verse>
				<verse number="10">הנשמות זעקו בקול: "ה' הקדוש והאמיתי, מתי תשפוט את אנשי העולם על העוול שעשו לנו? מתי תנקום את דמנו מיושבי הארץ?"</verse>
				<verse number="11">לכל אחת מהנשמות ניתנה גלימה לבנה, ונאמר להן לנוח עוד זמן-מה, עד אשר יושלם מספר אחיהם, משרתי המשיח, שסופם להיהרג למען המשיח.</verse>
				<verse number="12">כששבר השה את החותם השישי, ראיתי רעידת אדמה חזקה; השמש השחירה כפחם, הירח האדים כדם;</verse>
				<verse number="13">כוכבי השמים נפלו כתאנים שמושלכות ארצה, כשהרוח מניעה בכוח את עץ התאנה.</verse>
				<verse number="14">השמים נעלמו כאילו היו מגילה שנגללה, וכל ההרים והאיים נותקו ממקומם.</verse>
				<verse number="15">מלכי העולם, מנהיגיו, העשירים, קציני-צבא בכירים וכל בני-האדם — חשובים יותר וחשובים פחות, עבדים ובני-חורין — הסתתרו במערות ובסלעי ההרים.</verse>
				<verse number="16">הם התחננו אל ההרים שיפלו עליהם ויסתירו אותם מפני היושב על כיסא-המלכות ומפני זעם השה,</verse>
				<verse number="17">כי הגיע יום זעמו של ה', ומי יוכל להינצל?</verse>
			</chapter>
			<chapter number="7">
				<verse number="1">לאחר מכן ראיתי ארבעה מלאכים עומדים בארבע פינות הארץ ועוצרים את משב ארבע רוחות הארץ, כדי שלא תישוב הרוח בים או ביבשה והכול יעמוד דומם.</verse>
				<verse number="2">ראיתי מלאך אחר עולה מצד מזרח, שם זורחת השמש, ובידו חותם אלוהים חיים. הוא קרא אל ארבעת המלאכים שקיבלו סמכות וכוח לחבל בארץ, בים ובצומח:</verse>
				<verse number="3">"חכו! אל תחבלו בארץ, בים ובצומח עד שנחתום את עבדי האלוהים על מצחם."</verse>
				<verse number="4">שמעתי שמספר החתומים היה 144,000 מכל שבטי ישראל:</verse>
				<verse number="5">12,000 משבט יהודה 12,000 משבט ראובן 12,000 משבט גד</verse>
				<verse number="6">12,000 משבט אשר 12,000 משבט נפתלי 12,000 משבט מנשה</verse>
				<verse number="7">12,000 משבט שמעון 12,000 משבט לוי 12,000 משבט יששכר</verse>
				<verse number="8">12,000 משבט זבולון 12,000 משבט יוסף 12,000 משבט בנימין</verse>
				<verse number="9">אחר כך ראיתי אנשים רבים, שלא ניתן למנותם, מכל הארצות, העמים, הגזעים, השבטים והשפות. הם עמדו לפני כיסא-המלכות ולפני השה, לבושים גלימות לבנות ובידיהם כפות תמרים.</verse>
				<verse number="10">כל ההמון הזה קרא בקול אדיר: "הישועה לאלוהינו היושב על כיסא-המלכות ולשה!"</verse>
				<verse number="11">כל המלאכים — אשר עמדו עתה סביב כיסא-המלכות, סביב הזקנים וארבע החיות — נפלו על פניהם לפני הכיסא, השתחוו לאלוהים</verse>
				<verse number="12">וקראו: "אמן! כל הכבוד, הברכה, החכמה, התודה, ההדר, הכוח והעוז לאלוהינו לעולם ועד. אמן!"</verse>
				<verse number="13">אחד מעשרים-וארבעה הזקנים שאל אותי: "היודע אתה מיהם הלבושים לבן ומאין באו?"</verse>
				<verse number="14">"אדוני," השבתי. "אתה יודע." "אלה הם אנשים שעברו צרות, רדיפות וסבל רב," הסביר לי הזקן. " הם רחצו את גלימותיהם והלבינו אותן בדם השה.</verse>
				<verse number="15">לכן הם נמצאים כאן לפני כיסא אלוהים; הם משרתים את אלוהים במקדשו יומם ולילה, והוא מגן עליהם,</verse>
				<verse number="16">הם לא ירעבו ולא יצמאו יותר לעולם, ואף השמש והשרב לא יכו אותם.</verse>
				<verse number="17">כי השה העומד לפני כיסא-המלכות ירעה אותם ויובילם למעיינות מים חיים, ואלוהים ימחה כל דמעה מעיניהם."</verse>
			</chapter>
			<chapter number="8">
				<verse number="1">כששבר השה את החותם השביעי, הייתה דממה בשמים כחצי שעה.</verse>
				<verse number="2">לאחר מכן ראיתי את שבעת המלאכים העומדים לפני אלוהים, ולכל אחד מהם ניתן שופר.</verse>
				<verse number="3">מלאך נוסף הופיע וניגש אל המזבח כשבידו מחתה (יעה) עשויה זהב. ניתנה לו כמות גדולה של קטורת, כדי שיערבב אותה עם תפילות המאמינים, שמוקרבות על מזבח הזהב שלפני כיסא האלוהים.</verse>
				<verse number="4">ניחוח הקטורת המעורבת בתפילות עלה מהמזבח לפני אלוהים.</verse>
				<verse number="5">לאחר מכן מילא המלאך את המחתה באש המזבח, והשליך את האש על הארץ. מיד נשמעו קולות רעשים ורעמים, ברקים הבריקו והאדמה רעדה.</verse>
				<verse number="6">שבעת המלאכים שקיבלו את שבעת השופרות התכוננו לתקוע בהם.</verse>
				<verse number="7">כשתקע המלאך הראשון בשופרו, ירדו על הארץ ברד ואש מעורבים בדם; שליש מהארץ נשרף וכן שליש מכלל עצי הארץ וכל העשב הירוק.</verse>
				<verse number="8">כשתקע המלאך השני בשופרו, דבר-מה שנראה כהר ענק בוער בלהבות הושלך לתוך הים; שליש מהים הפך לדם,</verse>
				<verse number="9">שליש מדגי הים מתו ושליש מכלל אוניות הים טבעו.</verse>
				<verse number="10">כשתקע המלאך השלישי בשופרו נפל מן השמים כוכב גדול בוער כלפיד. הוא נפל על שליש הנהרות ומעיינות המים.</verse>
				<verse number="11">כוכב זה נקרא "לענה" מפני שהרעיל שליש מהמים, ואנשים רבים אשר שתו מן המים האלה הורעלו ומתו.</verse>
				<verse number="12">כשתקע המלאך הרביעי בשופרו כוסו בחשכה שליש השמש, שליש הירח ושליש ממספר הכוכבים, כך שאור היום הועם בשליש והלילה החשיך עוד יותר.</verse>
				<verse number="13">במרכז השמים ראיתי נשר אחד מעופף וזועק בקול גדול: "אוי ואבוי ליושבי הארץ, בגלל הצרות הנוראות שתבואנה עליהם כאשר שלושת המלאכים האחרים יתקעו בשופרותיהם."</verse>
			</chapter>
			<chapter number="9">
				<verse number="1">כשתקע המלאך החמישי בשופרו ראיתי כוכב נופל ארצה מן השמים, וניתן לו מפתח התהום.</verse>
				<verse number="2">כשפתח את פי התהום עלה עשן סמיך, כעשן שעולה מכבשן ענק, אשר החשיך את השמש והשמים.</verse>
				<verse number="3">מתוך העשן יצא ארבה וירד על הארץ. לארבה ניתן שלטון וכוח כמו לעקרבי-הארץ.</verse>
				<verse number="4">נאמר להם לא להשחית את צמחיית הארץ — לא לפגוע בעצים, בפרחים או בעשבים, אלא רק בבני-האדם שלא נשאו על מצחם את חותם אלוהים.</verse>
				<verse number="5">לא ניתן לארבה כוח להמית אנשים אלה, אלא רק לייסרם בכאב של עקיצות עקרב במשך חמישה חודשים.</verse>
				<verse number="6">בימים ההם ירצו בני-האדם להתאבד, אך לא יוכלו; הם ישתוקקו למות, אך המוות יברח מפניהם!</verse>
				<verse number="7">הארבה דמה במראהו לסוסים ערוכים למלחמה; פניהם כפני אדם, על ראשם מעין כתר זהב,</verse>
				<verse number="8">שערם כשיער אישה ושיניהם כשיני אריה.</verse>
				<verse number="9">הם לבשו שריונים שנראו כעשויים ברזל, וקול כנפיהם נשמע כקול המון מרכבות סוסים ערוכים למלחמה.</verse>
				<verse number="10">זנבות הארבה היו כזנבות עקרבים, בעלי עוקץ בקצה, ובהם טמון הכוח לייסר את בני-האדם במשך חמישה חודשים.</verse>
				<verse number="11">מלכם הוא מלך התהום הנקרא בעברית "אבדון", וביוונית — "אפוליון".</verse>
				<verse number="12">אסון אחד חלף, אך שניים אחרים באים בעקבותיו.</verse>
				<verse number="13">כשתקע המלאך השישי בשופרו, שמעתי קול מארבע קרנות מזבח הזהב אשר לפני אלוהים.</verse>
				<verse number="14">הקול דיבר אל המלאך השישי שזה עתה תקע בשופרו: "שחרר את ארבעת המלאכים האסורים בנהר הגדול פרת."</verse>
				<verse number="15">ארבעת המלאכים הוכנו לאותה שנה, לאותו חודש, לאותו יום ולאותה שעה, ועתה שוחררו כדי להמית שליש מכל בני-האדם.</verse>
				<verse number="16">שמעתי שהנהיגו צבא של 200,000,000 פרשים.</verse>
				<verse number="17">כך נראו הסוסים והפרשים בחזיון שראיתי: חלק מהפרשים לבשו שריון בצבע אדום כאש, חלק אחר לבשו שריון בצבע תכלת, והשאר לבשו שריון בצבע צהוב כגופרית. ראשי הסוסים היו כראשי אריות ומפיהם יצאו גופרית, אש ועשן.</verse>
				<verse number="18">במגפות הגופרית, האש והעשן הם המיתו שליש מכל בני-האדם.</verse>
				<verse number="19">כוח ההמתה שלהם לא היה בפיהם בלבד, אלא גם בזנבותיהם, שכן זנבותיהם דמו לראשי נחשים שהכישו והמיתו את קורבנותיהם.</verse>
				<verse number="20">יתר בני-האדם, שלא מתו במגפות האלה, עדיין סירבו לחזור בתשובה ולשרת את ה'. הם המשיכו במעשיהם המושחתים, ובסגידה לשדים ולאלילים העשויים זהב, כסף, נחושת ועץ. אכן, הם השתחוו לאלילים שאינם מסוגלים לראות, לשמוע או להלך.</verse>
				<verse number="21">הם אף המשיכו לרצוח, לעסוק בכישוף, לגנוב ולזנות.</verse>
			</chapter>
			<chapter number="10">
				<verse number="1">לאחר מכן ראיתי מלאך גיבור אחר יורד מן השמים. הוא היה עטוף בענן, ומעל ראשו מעין קשת; פניו זרחו כשמש, רגליו דמו לעמודי אש</verse>
				<verse number="2">ובידו החזיק ספר קטן פתוח. רגלו הימנית דרכה על הארץ,</verse>
				<verse number="3">והוא קרא קריאה אדירה כשאגת אריה. בתגובה לקריאתו הרימו שבעת הרעמים את קולם והחלו לדבר.</verse>
				<verse number="4">בשעה שדיברו שבעת הרעמים רציתי לכתוב את דבריהם, אך שמעתי קול מן השמים שציווה עלי: "דברי הרעמים הם סוד. אל תעלה אותם על הנייר!"</verse>
				<verse number="5">המלאך הגיבור, שראיתיו עומד על הים ועל הארץ, הרים את יד ימינו כלפי השמים</verse>
				<verse number="6">ונשבע בשמו של החי לנצח, האלוהים אשר ברא את השמים, הארץ, הים ואת כל אשר בהם: "לא יהיה עיכוב נוסף!</verse>
				<verse number="7">בימי תקיעת המלאך השביעי בשופרו, כאשר יחל לתקוע, יתגלה סודו של אלוהים, כפי שבישר לעבדיו הנביאים."</verse>
				<verse number="8">הקול אשר שמעתי מן השמים דיבר אלי שנית: "לך, קח את הספר הקטן ופתוח מיד המלאך שעומד על הים ועל הארץ."</verse>
				<verse number="9">ניגשתי אליו וביקשתי ממנו את הספר. "קח ואכול אותו," אמר לי המלאך. "בפיך יהיה טעמו כדבש, אך לאחר שתבלע אותו הוא יהיה מר בבטנך!"</verse>
				<verse number="10">לקחתי את הספר מהמלאך ואכלתי אותו. בפי היה טעמו כדבש, אך לאחר שבלעתי אותו כאבה בטני וחשתי במרירות.</verse>
				<verse number="11">" עליך לשוב ולנבא על ארצות, עמים, שבטים, שפות ומלכים רבים," אמר אלי המלאך.</verse>
			</chapter>
			<chapter number="11">
				<verse number="1">עתה ניתן לי מכשיר מדידה, מעין סרגל ארוך, ונאמר לי: "קום ומדוד את היכל ה' ואת המזבח, וספור את המשתחווים בו.</verse>
				<verse number="2">אך אל תמדוד את החצר שנמצאת מחוץ להיכל, כי היא ניתנה לגויים שירמסו את עיר הקודש במשך ארבעים-ושניים חודשים.</verse>
				<verse number="3">אני אתן כוח וסמכות לשני העדים שלי לנבא 1260 יום בלבוש שק."</verse>
				<verse number="4">שני עדים אלה הם שתי המנורות ושני ענפי הזית העומדים לפני אלוהי הארץ.</verse>
				<verse number="5">כל המנסה לפגוע בהם יומת באש אשר יוצאת מפיהם ושורפת את אויביהם.</verse>
				<verse number="6">יש להם גם כוח וסמכות להפוך את הנהרות והימים לדם, ולהכות את הארץ בכל מגפה שיחפצו.</verse>
				<verse number="7">כשיסיימו שני הנביאים את שלוש וחצי שנות עדותם, תכריז החיה שעולה מהתהום מלחמה נגדם, והיא תנצח ותהרוג אותם. [(8-9) ]במשך שלושה ימים וחצי תהיינה גוויותיהם מוטלות ברחובות העיר הגדולה, שנקראת בצדק סדום או מצרים, מקום שבו נצלב אדונם. אנשים רבים מכל הארצות, העמים, הגזעים והלשונות יראו גויות שני הנביאים, אבל לא יניחו לאיש לקברם כהלכה.</verse>
				<verse number="8">***</verse>
				<verse number="9">***</verse>
				<verse number="10">תהיה שמחה כלל-עולמית — אנשים רבים ירקדו, יצהלו ואפילו יחלקו מתנות; הם יחוגו את מות שני הנביאים שהכאיבו ליושבי הארץ.</verse>
				<verse number="11">אך כעבור שלושה ימים וחצי ייתן אלוהים רוח חיים בשני הנביאים, והם יקומו לתחייה! כל מי שיראה אותם יפחד מאוד.</verse>
				<verse number="12">לאחר מכן תישמע קריאה רמה מן השמים: "עלו הנה!" והשניים יעלו לשמים בענן לנגד עיני שונאיהם.</verse>
				<verse number="13">באותה שעה תהיה רעידת אדמה נוראה; עשירית העיר תיהרס ו- 7000 איש ייהרגו. הנשארים בחיים יהיו אחוזי חלחלה ויתנו כבוד לאלוהי השמים.</verse>
				<verse number="14">האסון השני חלף, אולם שלישי בא מיד בעקבותיו.</verse>
				<verse number="15">כאשר תקע המלאך השביעי בשופרו נשמעו קולות רעמים בשמים: "ממלכת העולם שייכת עתה לאדוננו ולמשיחו, והוא ימלוך לעולם ועד!"</verse>
				<verse number="16">עשרים-וארבעה הזקנים, היושבים על כיסאותיהם לפני אלוהים, נפלו על פניהם, השתחוו לאלוהים</verse>
				<verse number="17">וקראו: "אנו מודים לך, ה' אלוהי צבאות אשר היה והווה,כי לבשת את כוחך הרב ומלכותך התחילה.</verse>
				<verse number="18">עמי-העולם כעסו עליך, אך הגיעה העת שתכעס אתה עליהם! הגיע המועד לשפוט את המתים ולתת שכר לעבדיך — לנביאים ולכל המאמינים בשמך, לקטנים ולגדולים — ולהרוס את אלה שהשחיתו את הארץ."</verse>
				<verse number="19">לאחר מכן נפתח בשמים היכל ה' ובתוכו נראה ארון-הברית. ברקים הבריקו, רעמים רעמו, ברד כבד ירד על הארץ, נשמעו קולות ורעשים והאדמה רעדה.</verse>
			</chapter>
			<chapter number="12">
				<verse number="1">עתה נראה בשמים חזיון נבואי מסתורי: אישה לבושה בשמש, הירח תחת רגליה ועל ראשה כתר בעל שנים-עשר כוכבים,</verse>
				<verse number="2">כרעה ללדת וזעקה מכאבים וצירי לידה.</verse>
				<verse number="3">לפתע הופיע תנין גדול שצבעו אדום כאש, בעל שבעה ראשים, עשר קרניים ועל ראשיו שבעה כתרים.</verse>
				<verse number="4">בזנבו גרר אחריו התנין שליש מכוכבי השמים והשליכם ארצה. הוא עמד לפני האישה הכורעת ללדת, מוכן לבלוע את התינוק מיד עם הולדתו.</verse>
				<verse number="5">האישה ילדה בן זכר שנועד לשלוט ביד חזקה על כל העמים. מיד נלקח הבן אל האלוהים ואל כיסאו,</verse>
				<verse number="6">ואילו האישה ברחה אל המדבר, שם הכין לה אלוהים מקום מבטחים וכלכלה למשך 1260 יום.</verse>
				<verse number="7">לאחר מכן פרצה מלחמה בשמים; מיכאל ומלאכיו נלחמו נגד התנין ומלאכיו הרעים.</verse>
				<verse number="8">התנין ומלאכיו הובסו בקרב וגורשו מהשמים.</verse>
				<verse number="9">התנין הנורא הזה — הנחש הקדמוני שנקרא מלשין ושטן, והמתעה את העולם כולו — הושלך ארצה עם מלאכיו.</verse>
				<verse number="10">ואז שמעתי קול אדיר בשמים: "סוף-סוף הגיעה ישועת אלוהים! אכן, גבורת אלוהים, מלכותו וסמכות משיחו הגיעו, כי השטן אשר קטרג על אחינו לפני אלוהים, יומם ולילה, הושלך ארצה!</verse>
				<verse number="11">הם ניצחוהו בדם השה ובעדותם הנאמנה, כי לא חסו על חייהם והיו מוכנים להקריב את עצמם למוות.</verse>
				<verse number="12">על כן שמחו שמים והשוכנים בהם! אך אוי לכם יושבי הארץ, כי השטן ירד אליכם בזעם גדול ובידיעה שזמנו קצר!"</verse>
				<verse number="13">כאשר נוכח התנין כי הושלך ארצה, רדף אחרי האישה שילדה את בן הזכר.</verse>
				<verse number="14">אולם לאישה ניתן זוג כנפי-נשר ענק כדי שתעוף אל המדבר, אל המקום שהוכן למענה. שם, הרחק מהנחש, מהתנין, יסופק לה כל מחסורה לתקופה של שלוש שנים וחצי.</verse>
				<verse number="15">הנחש, שהמשיך לרדוף אחרי האישה, הוציא מפיו נהר מים שזרם לעבר האישה בניסיון להטביעה,</verse>
				<verse number="16">אך הארץ באה לעזרת האישה; האדמה פתחה את פיה ובלעה את המים!</verse>
				<verse number="17">והתנין, מרוגז מאוד על האישה, הלך להילחם נגד שאר ילדיה — הלא הם כל אלה ששומרים את דבר אלוהים ומעידים על ישוע המשיח. (התנין עמד על חוף הים והמתין).</verse>
			</chapter>
			<chapter number="13">
				<verse number="1">עתה ראיתי חיה מוזרה עולה מן הים ולה שבעה ראשים, עשר קרניים ועל כל קרן כתר. על כל אחד משבעת ראשיה היו כתובים שמות גידופים, כל שם מקלל ומבזה את אלוהים.</verse>
				<verse number="2">החיה נראתה כנמר, אך רגליה דמו לרגלי דוב ופיה דמה לפי אריה. התנין העניק לה את כוחו, את כסא מלכותו וסמכות רבה.</verse>
				<verse number="3">אחד מראשי החיה נראה פצוע פצעי מוות, אך הפצעים הגלידו. העולם כולו התפעל מהפלא הזה, ואנשים רבים הלכו אחרי החיה.</verse>
				<verse number="4">בני-האדם השתחוו לתנין מפני שהעניק לחיה כוח רב; הם השתחוו גם לחיה וקראו: "מי ידמה לחיה? מי מסוגל להילחם נגדה?"</verse>
				<verse number="5">החיה הורשתה לקלל ולחרף את שם ה', וניתנה לה סמכות לעשות כרצונה במשך ארבעים ושניים חודשים.</verse>
				<verse number="6">היא פתחה את פיה, חרפה וניאצה את אלוהים, את שמו, את מקדשו ואת כל השוכנים בשמים.</verse>
				<verse number="7">החיה הורשתה להילחם במאמינים ולנצחם. היא אף קיבלה שלטון על כל העמים, הארצות והשפות בעולם.</verse>
				<verse number="8">כל בני-האדם אשר שמם לא נכתב בספר-החיים של השה הטבוח, לפני בריאת העולם, השתחוו לחיה הרעה.</verse>
				<verse number="9">מי שמסוגל לשמוע שיקשיב היטב:</verse>
				<verse number="10">על מי שנגזר להיאסר, ייאסר; מי שמיועד למות בחרב ימות בחרב. אולם אל תפחדו, כי זוהי לכם הזדמנות להוכיח את אמונתכם ואת כוח-עמידתכם.</verse>
				<verse number="11">אחרי כן ראיתי חיה מוזרה אחרת עולה מן האדמה. היו לה שתי קרניים כקרני השה וקולה כקול התנין.</verse>
				<verse number="12">לחיה השנייה ניתנו כוח וסמכות מאת החיה הראשונה, והיא הביאה לכך שכל הארץ ותושביה ישתחוו לחיה שפצעי-המוות שלה הגלידו.</verse>
				<verse number="13">החיה השנייה חוללה ניסים ונפלאות; היא אפילו הורידה אש מן השמים לנגד עיני בני-האדם שצפו בה.</verse>
				<verse number="14">באמצעות הניסים והנפלאות שניתן לה לחולל בנוכחות החיה הראשונה, היא הוליכה שולל את אנשי הארץ. היא ציוותה עליהם לבנות פסל בדמות החיה הראשונה שהוכתה מכת מוות אך שבה לתחייה.</verse>
				<verse number="15">הותר לה להפיח רוח חיים בפסל, ואפילו להביאו לכדי דיבור. את כל אלה שסירבו להשתחוות לפסל בדמות החיה הראשונה, היא המיתה. [(16-17) ]החיה השנייה דרשה מכל בני-האדם — מקטן ועד גדול, מהעניים ומהעשירים, מהעבדים ומבני-החורין — לסמן סימן היכר מיוחד על ידם הימנית או על מצחם, (את שמה, או את הערך הגמטרי של שמה) כדי שאיש לא יוכל למכור או לקנות ללא סימן ההיכר של החיה.</verse>
				<verse number="16">***</verse>
				<verse number="17">***</verse>
				<verse number="18">כאן דרושה תבונה. מי שיכול יפענח את מספר החיה, שהיא אדם והערך הגמטרי של שמו 666.</verse>
			</chapter>
			<chapter number="14">
				<verse number="1">לאחר מכן ראיתי שה עומד על הר-ציון בירושלים, ואיתו 144,000 אנשים שנשאו על מצחם את שמו ואת שם אביו.</verse>
				<verse number="2">מן השמים שמעתי קול כמים רבים וקול רעם גדול. הייתה זאת שירת מקהלה בליווי נגינת כנרים.</verse>
				<verse number="3">האנשים הרבים האלה שרו שיר חדש לפני כיסא אלוהים, לפני ארבע החיות ולפני עשרים-וארבעה הזקנים. איש לא יכול היה ללמוד את השיר, מלבד 144,000 האנשים אשר נפדו ונגאלו מן הארץ.</verse>
				<verse number="4">אנשים אלה לא טימאו את עצמם, אלא שמרו על טהרתם כבתולות. הם ניקנו מתוך בני-האדם כקורבן מקודש לאלוהים ולשה, והם הולכים בעקבות השה לכל אשר ילך.</verse>
				<verse number="5">הם חסרי דופי ומעולם לא הוציאו דבר-שקר מפיהם.</verse>
				<verse number="6">לאחר מכן ראיתי מלאך אחר מעופף במרכז השמים, והוא נושא בפיו בשורה לכל בני-האדם — לכל הארצות, העמים, הגזעים והשפות.</verse>
				<verse number="7">"כבדו את אלוהים ויראו אותו!" קרא המלאך בקול גדול. "כי הגיעה שעתו לשפוט את העולם, השתחוו לבורא השמים, הארץ, הים ומקורותיו!"</verse>
				<verse number="8">מלאך שני בא בעקבותיו וקרא: "בבל נפלה! העיר הגדולה בבל נפלה, על שום שהסיתה את כל העמים להשתתף במעשי הזנות והטומאה שלה!"</verse>
				<verse number="9">מלאך שלישי בא בעקבותיהם וקרא בקול: "כל המשתחווה לחיה ולפסל-דמותה, וכל הנושא את סימן החיה על ידו או על מצחו,</verse>
				<verse number="10">ישתה מיין זעם אלוהים, שנמזג בלתי-מהול בכוס זעמו של אלוהים, ויעונה באש וגופרית בנוכחות המלאכים הקדושים והשה.</verse>
				<verse number="11">עשן ייסוריהם יעלה לנצח ולא ירווח להם ביום או בלילה, שכן השתחוו לחיה ולפסלה ונשאו את סימנה על מצחם או ידם."</verse>
				<verse number="12">זוהי הזדמנות למאמינים, ששומרים את מצוות אלוהים ואת אמונת המשיח, להוכיח את סבלנותם.</verse>
				<verse number="13">שמעתי קול מן השמים מדבר אלי: "כתוב: מעתה ואילך ברוכים המתים על אמונתם במשיח!" והרוח אמר: "כן, הם באמת ברוכים. עתה הם יקבלו את שכרם וינוחו מעמלם, כי מעשיהם הטובים מלווים אותם לכל מקום."</verse>
				<verse number="14">לאחר מכן השתנה המראה: ראיתי ענן לבן ועליו יושב אחד בדמות "בן-אדם".על ראשו כתר זהב ובידו מגל חד.</verse>
				<verse number="15">מן המקדש יצא מלאך וקרא בקול גדול אל היושב על הענן: "הנף את המגל והחל לקצור, כי הקמה בארץ בשלה והגיעה עת הקציר."</verse>
				<verse number="16">היושב על הענן הניף את מגלו על הארץ, והתבואה נקצרה.</verse>
				<verse number="17">מלאך נוסף יצא מהיכל ה' וגם בידו מגל חד.</verse>
				<verse number="18">עתה יצא מהמזבח מלאך אחר, אשר לו הסמכות והשלטון על האש, וקרא בקול אל המלאך שהחזיק במגל החד: "הנף את מגלך החד ובצור את אשכולות הגפן בארץ, כי בשלו הענבים."</verse>
				<verse number="19">המלאך הניף את המגל על הארץ, בצר את אשכולות ענבי הארץ והשליכם אל היקב הגדול של זעם אלוהים.</verse>
				<verse number="20">הענבים נדרכו ביקב מחוץ לעיר, ודם רב זרם מהיקב למרחק של כ- 330 קילומטרים, ועומק הזרם כגובה רסן הסוס.</verse>
			</chapter>
			<chapter number="15">
				<verse number="1">אחר כך ראיתי בשמים חזיון מסתורי נוסף: שבעה מלאכים נושאים שבע מגפות. אלה הן המכות האחרונות, כי יחד איתן בא הקץ לזעמו של אלוהים.</verse>
				<verse number="2">ראיתי מולי מעין ים זכוכית ואש, ועליו עומדים כל אלה שהתגברו על החיה הרעה, על פסלה, על סימן החותם שלה ועל מספרה. כולם החזיקו בידיהם את כינורות האלוהים, [(3-4) ]ושרו את שירת משה עבד אלוהים ואת שירת השה: "גדולים ונפלאים מעשיך, ה' אלוהי צבאות. צדק ואמת דרכיך, ה' מלך הגויים. מי לא ירא מפניך, ה'? ומי לא ייתן כבוד לשמך? כי אתה לבדך קדוש. כל העמים יבואו וישתחוו לפניך, כי נגלו מעשיך הצודקים."</verse>
				<verse number="3">***</verse>
				<verse number="4">***</verse>
				<verse number="5">אחרי כן ראיתי את קודש הקודשים בהיכל השמים נפתח לרווחה,</verse>
				<verse number="6">ומתוכו יצאו שבעת המלאכים שנשאו את שבע המכות. הם לבשו גלימות לבנות, צחורות וטהורות, ועל החזה חגרו חגורות זהב.</verse>
				<verse number="7">אחת מארבע החיות הגישה לכל אחד מהשבעה קערת זהב מלאה בזעם האלוהים החי לנצח.</verse>
				<verse number="8">ההיכל נמלא עשן מגבורתו של אלוהים ומכבודו, ואיש לא יכול היה להיכנס לתוכו עד שסיימו שבעת המלאכים להכות את הארץ בשבע המגפות.</verse>
			</chapter>
			<chapter number="16">
				<verse number="1">שמעתי קול אדיר מן ההיכל אומר לשבעת המלאכים: "לכו ורוקנו על הארץ את שבע הקערות שמכילות את זעם אלוהים!"</verse>
				<verse number="2">המלאך הראשון עזב את ההיכל ורוקן את קערתו על הארץ. פצעים איומים, מבחילים ומכאיבים התפשטו על בשר האנשים, שנשאו את סימן החיה והשתחוו לפסלה. זו הייתה מכת שחין.</verse>
				<verse number="3">המלאך השני רוקן את קערתו על הים, ומי הים הפכו לדם — כדם אנשים מתים — וכל נפש חיה בים מתה.</verse>
				<verse number="4">המלאך השלישי רוקן את קערתו על הנהרות והמעיינות, ומימיהם הפכו לדם.</verse>
				<verse number="5">שמעתי את מלאך המים מכריז: "צדיק אתה במשפטיך, זה שהיה, ההווה והקדוש.</verse>
				<verse number="6">אתה משלם לבני-האדם כגמולם! הם שפכו את דמם של נביאים ומאמינים רבים, וכעת אתה משקה אותם בדם!"</verse>
				<verse number="7">ומן המזבח שמעתי קול: "אכן, אמת וצדק משפטיך, ה' אלוהי צבאות."</verse>
				<verse number="8">המלאך הרביעי רוקן את קערתו על השמש, ואלוהים נתן לשמש רשות לצרוב באש את בשר בני-האדם.</verse>
				<verse number="9">בני-האדם נצרבו מהחום הלוהט, וקיללו את שם האלוהים אשר הכה אותם במכות נוראות אלה. אף-על-פי-כן הם לא חזרו בתשובה ולא כיבדו את אלוהים.</verse>
				<verse number="10">המלאך החמישי רוקן את קערתו על כסא המלכות של החיה, וחושך כיסה את ממלכתה. תושבי ממלכתה נשכו את לשונם מכאב</verse>
				<verse number="11">וקיללו את אלוהי השמים, מפני שהביא עליהם את הפצעים והכאב, אך בכל זאת לא חדלו ממעשיהם המושחתים.</verse>
				<verse number="12">המלאך השישי רוקן את קערתו על הנהר הגדול פרת, ומימיו התייבשו כדי להכין דרך למלכים הבאים מן המזרח.</verse>
				<verse number="13">ראיתי מפי התנין, מפי החיה ומפי נביא השקר (החיה השנייה) יוצאות שלוש רוחות טמאות דומות לצפרדעים.</verse>
				<verse number="14">היו אלה רוחות השדים שמחוללות ניסים ונפלאות; הן מגייסות את מלכי העולם למלחמה נגד אלוהים, ביום המשפט הגדול של אלוהי צבאות.</verse>
				<verse number="15">" שימו לב, הנני בא בשעה בלתי-צפויה — כגנב. ברוכים הממתינים לי בערנות ובשקידה, ומכינים את בגדיהם כדי שלא ילכו ערומים ומבוישים."</verse>
				<verse number="16">אז קיבצו רוחות השדים את כל צבאות העולם במקום הנקרא "הר-מגידו".</verse>
				<verse number="17">המלאך השביעי רוקן את קערתו באוויר, ומכיסא אלוהים אשר בהיכל השמים נשמע קול אדיר: "תם ונשלם!"</verse>
				<verse number="18">רעמים רעמו, ברקים הבריקו והתחוללה רעידת אדמה עצומה שכמוה לא הייתה בכל היסטוריה האנושית.</verse>
				<verse number="19">העיר הגדולה נחלקה לשלושה, וערי העולם נחרבו. אלוהים זכר את מעשי השחיתות של בבל הגדולה ולכן השקה אותה ביין זעמו.</verse>
				<verse number="20">איים שלמים נעלמו, הרים הפכו למישור,</verse>
				<verse number="21">ומן השמים הומטרו על האנשים אבני-ברד שמשקלם כ-50 קילוגרם. בני-האדם חרפו וגידפו את אלוהים בגלל מכת הברד הנוראה.</verse>
			</chapter>
			<chapter number="17">
				<verse number="1">אחד משבעת המלאכים שרוקנו את הקערות בא אלי ואמר: "בוא איתי ואראה לך מה יקרה לזונה הגדולה, הידועה לשמצה שיושבת על מים רבים.</verse>
				<verse number="2">מלכי העולם נאפו וזנו איתה, ותושבי העולם השתכרו מיין טומאתה."</verse>
				<verse number="3">המלאך נשא אותי ברוח אל המדבר, ושם ראיתי אישה יושבת על חיה אדומה בעלת שבעה ראשים ועשר קרניים, וכולה מלאה שמות גידופים נגד אלוהים.</verse>
				<verse number="4">האישה עצמה הייתה לבושה באדום ובארגמן, וענדה תכשיטים רבים עשויים זהב, פנינים ואבני-חן יקרות. בידה החזיקה האישה כוס זהב שמלאה במעשיה המתועבים והטמאים,</verse>
				<verse number="5">
					ועל מצחה הייתה כתובת בעלת משמעות נסתרת: בבל הגדולה, אם הזונות וכל מעשי התועבה בעולם!
				</verse>
				<verse number="6">ראיתי שהאישה הייתה שיכורה, מדם המאמינים במשיח (שאותם הרגה), והבטתי בה בתמיהה גדולה.</verse>
				<verse number="7">"מדוע אתה מתפלא כל-כך?" שאל אותי המלאך. "אני אסביר לך מיהי האישה, ומיהי החיה בעלת שבעת הראשים ועשר הקרניים.</verse>
				<verse number="8">החיה שראית כבר איננה, אך בקרוב תעלה מהתהום ותרד לאבדון. יושבי הארץ, אשר שמם אינו מופיע בספר החיים שנכתב לפני בריאת העולם, ישתוממו בראותם את החיה קמה לתחייה.</verse>
				<verse number="9">על-מנת להבין את משמעות הדבר יש צורך בתבונה: שבעת הראשים הם שבעה הרים שעליהם יושבת האישה,</verse>
				<verse number="10">אך הם גם שבעה מלכים; חמישה מהם כבר נפלו, השישי מולך עתה, והשביעי — שמלכותו תהיה קצרה — עדיין לא בא.</verse>
				<verse number="11">החיה האדומה שהייתה תופיע כמלך שמיני, אך למעשה היא אחת מהשבעה, ולאחר מלכותה השנייה תרד לאבדון.</verse>
				<verse number="12">"עשר הקרניים הן עשרה מלכים שעדיין לא עלו למלוכה. הם ימלכו יחד עם החיה, אך מלכותם תהיה קצרה.</verse>
				<verse number="13">עשרת המלכים הם בעלי דעה ומטרה אחידה. הם יפקידו את כל כוחם וסמכותם בידי החיה,</verse>
				<verse number="14">וילחמו יחדיו נגד השה, אך השה ינצחם, שכן הוא אדון האדונים ומלך המלכים, והאנשים אשר איתו נקראו ונבחרו על-ידי ה', והם נאמנים לו."</verse>
				<verse number="15">המלאך המשיך ואמר: "הימים, הנהרות והאגמים שעליהם יושבת האישה הם המוני אנשים מעמים ומגזעים שונים.</verse>
				<verse number="16">"החיה האדומה ועשר הקרניים, שמסמלות את עשרת המלכים שימלכו עם החיה, ישנאו את הזונה; הם יתנפלו עליה, יאכלו את בשרה, ואת הנותר ממנה ישרפו באש.</verse>
				<verse number="17">אלוהים יביא אותם לעשות את רצונו: הוא יגרום לכך שיתאחדו ושיפקידו את כוחם ושלטונם בידי החיה, כדי שיתקיימו דברי אלוהים.</verse>
				<verse number="18">האישה שראית בחזיון מסמלת את העיר הגדולה ששולטת על מלכי הארץ."</verse>
			</chapter>
			<chapter number="18">
				<verse number="1">אחרי כן ראיתי מלאך אחר יורד מן השמים. מלאך זה היה בעל סמכות גדולה וכוח רב, וזוהר כבודו האיר על כל הארץ.</verse>
				<verse number="2">"בבל הגדולה נפלה!" קרא המלאך בקול אדיר. "בבל הפכה למשכן שדים, ומחסה לרוחות טמאות ולעופות טמאים ושנואים.</verse>
				<verse number="3">כי כל העמים שתו מיין זנותה; מלכי הארץ זנו ונאפו איתה, וסוחרי הארץ התעשרו מחיי התענוגות, המותרות והבזבוז שניהלה."</verse>
				<verse number="4">ואז שמעתי קול אחר מן השמים: "צאו ממנה, עמי! אל תשתתפו בחטאיה, פן תיענשו כמוה!</verse>
				<verse number="5">כי חטאותיה הגיעו עד השמים, ואלוהים מוכן לשפטה על פשעיה!</verse>
				<verse number="6">שלמו לה כגמולה; השיבו לה כפליים מהמעשים הרעים שעשתה לאחרים. היא מזגה כוס תמרורים לאנשים רבים — מיזגו לה אתם שתי כוסות! [(7-8) ]השיבו לה צער וייסורים כמידת גאוותה ותענוגותיה! כי בלבה היא מתייהרת ואומרת: 'אני מלכה שלטת — אינני אלמנה חסרת-אונים ולא אסבול צער וכאב!' משום כך ביום אחד היא תוכה בצער, מוות, אבל, רעב ותישרף באש, כי האלוהים השופט אותה הוא אל גיבור!"</verse>
				<verse number="7">***</verse>
				<verse number="8">***</verse>
				<verse number="9">כשיביטו מלכי הארץ שזנו איתה בעשן העולה משריפתה, הם יבכו ויספדו.</verse>
				<verse number="10">הם יעמדו מרחוק, כי יפחדו מעינוייה, ויקראו: "אוי לך, בבל העיר הגדולה והחזקה! ברגע אחד בא משפטך ונחרץ דינך!"</verse>
				<verse number="11">סוחרי הארץ יבכו ויתאבלו עליה, כי איש לא יקנה יותר את הסחורה שייבאו באוניות.</verse>
				<verse number="12">היא הייתה הלקוחה הגדולה ביותר שלהם לקניית זהב, כסף, אבנים-יקרות, פנינים, בדים יקרים, ארגמן, משי, שני, עצי בושם למיניהם, כלי שנהב, כלי עץ יקרים, כלי נחושת, ברזל ושיש;</verse>
				<verse number="13">קינמון, בשמים יקרים, יינות, שמן, סולת, קמח, בקר וצאן, סוסים, מרכבות, עבדים ואפילו נפשות אדם.</verse>
				<verse number="14">"כל הדברים היקרים שחמדת ואהבת כל-כך נלקחו ממך!" יקראו הסוחרים. "כל הפאר, ההדר והפינוקים אשר אהבת אבדו לך לעולמים!"</verse>
				<verse number="15">הסוחרים אשר התעשרו ממנה יעמדו מרחוק, מתוך פחד ויראה מייסוריה, יתאבלו ויבכו:</verse>
				<verse number="16">אוי, העיר הגדולה והיפה, העיר שדומה לאישה עטופה באריג משובח, אדום וארגמן, ומקושטת בזהב, באבנים יקרות ובפנינים,</verse>
				<verse number="17">ברגע אחד ירד כל העושר הזה לטמיון!" כל בעלי האוניות, רבי-החובלים ויורדי-הים האחרים יעמדו מרחוק,</verse>
				<verse number="18">ובהביטם על עשנה עולה שמימה יקראו: "היש עוד עיר גדולה כעיר הזאת?"</verse>
				<verse number="19">הם יזרקו עפר על ראשם, יבכו, יספדו ויצעקו: "אוי ואבוי לעיר הגדולה! היא העשירה את כולנו — את הסוחרים ואת יורדי-הים — ועתה, בשעה אחת הוחרבה..."</verse>
				<verse number="20">גילו, השמים, שמחו על סופה! בני-אלוהים, השליחים והנביאים שמחו גם אתם, כי סוף-סוף שפט אותה אלוהים בשמכם!</verse>
				<verse number="21">מלאך גיבור הרים אבן גדולה שנראתה כאבן-רחיים, השליכה בעוצמה אל תוך הים ואמר: "כך תושלך בבל הגדולה ותיעלם לנצח!</verse>
				<verse number="22">לא יישמע בקרבך קול זימרה, נגינת כינורות, חלילים וחצוצרות. לא יישמע אצלך קול מסגר בעבודתו או קול בעל-מלאכה אחר, ולא יישמע קול טחינת החיטה.</verse>
				<verse number="23">לעולם לא יאיר בקרבך אור מנורה; לא ייערכו אצלך יותר חגיגות-חתונה, ולא תישמענה צהלות שמחה של חתן וכלה. "כי הסוחרים שלך היו מנכבדי הארץ, ובקסמיך וכישופיך רימית את כל העמים.</verse>
				<verse number="24">את אחראית לדם הנביאים, בני-האלוהים וכל אלה שנרצחו בארץ, כי דמם נמצא בך!"</verse>
			</chapter>
			<chapter number="19">
				<verse number="1">לאחר מכן שמעתי קול אדיר שנשמע כקול המוני אנשים בשמים: "הללויה! הודו לה'! הישועה, הכבוד והעוז שייכים לאלוהינו,</verse>
				<verse number="2">כי הוא שופט בצדק ובאמת. הוא העניש את הזונה הגדולה, אשר השחיתה את הארץ במעשי הזנות והניאוף שלה, ונקם את רצח עבדיו."</verse>
				<verse number="3">שוב ושוב קראו הקולות: "הללויה! שריפתה תעלה עשן לעולם ועד!"</verse>
				<verse number="4">עשרים-וארבעה הזקנים וארבע החיות נפלו על פניהם, השתחוו לאלוהים היושב על הכיסא וקראו: "אמן! הללויה!" [(5-6) ]שוב שמעתי קול אשר נשמע כקול המון רב, כקול מים רבים, וקול רעמים חזקים. "הללויה! כי אלוהינו, ה' צבאות, מולך!</verse>
				<verse number="5">***</verse>
				<verse number="6">***</verse>
				<verse number="7">הבה נשמח, נגיל וניתן לו כבוד, כי הגיע מועד חתונת השה, וכלתו התכוננה לקראתו;</verse>
				<verse number="8">ניתן לה ללבוש שמלה מאריג משובח, צח וטהור." (אריג משובח זה מסמל את מעשי הצדקה של בני-האלוהים).</verse>
				<verse number="9">המלאך אמר אלי: "כתוב: ברוכים המוזמנים אל חתונת השה." הוא הוסיף ואמר: "אלה מילותיו של אלוהים עצמו!"</verse>
				<verse number="10">נפלתי לרגליו כדי להשתחוות לו, אך הוא אמר אלי: "קום, אל תשתחווה לי; אני עבד אלוהים כמוך וכאחיך המאמינים שנושאים את עדות ישוע. השתחווה לאלוהים! כי האמת שגילה ישוע היא שנתנה השראה לנביאים."</verse>
				<verse number="11">לאחר מכן ראיתי את השמים נפתחים וסוס לבן הופיע. שם רוכבו, "נאמן ואמיתי", והוא שופט ולוחם בצדק.</verse>
				<verse number="12">עיניו כלהבת אש, על ראשו כתרים רבים, ועל מצחו כתוב שם שידוע לו בלבד.</verse>
				<verse number="13">לבושו הוטבל בדם, ושמו נקרא "דבר האלוהים".</verse>
				<verse number="14">צבאות השמים, לבושים מדים לבנים מאריג משובח וטהור, דהרו בעקבותיו על סוסיהם הלבנים.</verse>
				<verse number="15">מפי הרוכב יצאה חרב חדה, שמיועדת להכות את הגויים שבהם ישלוט בשוט ברזל, וברגליו דרך את ענבי הזעם של ה' אלוהי צבאות.</verse>
				<verse number="16">על בגדו ועל ירכו כתוב: "מלך המלכים ואדון האדונים."</verse>
				<verse number="17">לאחר מכן ראיתי מלאך עומד לבדו באור השמש המסנוור. הוא קרא בקול אדיר אל כל העופות המעופפים במרכז השמים: "בואו אל הסעודה הגדולה של אלוהים!</verse>
				<verse number="18">בואו איכלו בשר מלכים, קציני-צבא, גנרלים, גיבורים; בשר סוסים ופרשים, בשר עבדים ובני-חורין, מקטן ועד גדול."</verse>
				<verse number="19">ראיתי את החיה, את מלכי הארץ ואת צבאותיהם נאספים יחד, כדי להילחם נגד הרוכב על הסוס ונגד צבאו.</verse>
				<verse number="20">אולם החיה הרעה נתפסה, ויחד איתה נתפס נביא השקר (בדמות החיה השנייה), שחולל את הניסים והנפלאות בנוכחותה — ניסים שהתעו את נושאי אות החותם ואת המשתחווים לפסלה. החיה הרעה ונביא השקר הושלכו חיים לאגם האש שבוער בגופרית,</verse>
				<verse number="21">וכל צבאם נהרג בחרב שיצאה מפי הרוכב על הסוס. ועופות השמים טרפו בתאווה את בשרם.</verse>
			</chapter>
			<chapter number="20">
				<verse number="1">אחרי כן ראיתי מלאך יורד מן השמים, ובידו מפתח התהום ושרשרת גדולה וכבדה.</verse>
				<verse number="2">המלאך תפס את התנין — הלא הוא הנחש הקדמוני, המלשין, השטן — וכבלו בשרשרת למשך אלף שנים.</verse>
				<verse number="3">המלאך השליכו אל התהום, סגר ונעל את פי התהום, כדי שהשטן לא יוכל להתעות יותר את העמים עד שיחלפו אלף השנים. בתום אלף השנים הוא ישוחרר לזמן קצר.</verse>
				<verse number="4">לאחר מכן ראיתי כיסאות שעליהם ישבו מקבלי סמכות המשפט. ראיתי גם את נשמותיהם של אלה אשר נרצחו על-שום עדותם למען ישוע המשיח ולמען דבר אלוהים, ואת נשמותיהם של אלה אשר לא השתחוו לחיה ולפסלה, ולא נשאו את אות החותם של החיה על מצחם או זרועם. כל אלה קמו לתחייה ומלכו עם המשיח אלף שנים.</verse>
				<verse number="5">זאת תחיית המתים הראשונה. (יתר המתים קמו לתחייה רק לאחר אלף השנים).</verse>
				<verse number="6">ברוכים וקדושים אלה שקמים בתחייה הראשונה; המוות השני לא יפגע בהם, כי יהיו כוהנים לאלוהים ולמשיחו וימלכו איתו אלף שנים.</verse>
				<verse number="7">בתום אלף השנים ישוחרר השטן ממאסרו.</verse>
				<verse number="8">הוא ילך להתעות את עמי-העולם — את גוג ומגוג שמספר צבאם כחול אשר על שפת הים — ויסיתם להילחם נגד אלוהים.</verse>
				<verse number="9">הצבא האדיר הזה יעלה ויתפשט על מרחבי הארץ, ויתקיף את מחנה בני-אלוהים ואת (ירושלים) העיר האהובה. ברם אלוהים יוריד עליהם אש מן השמים שתשרוף אותם.</verse>
				<verse number="10">השטן אשר הסיתם יושלך לאגם אש וגופרית, מקום שאליו הושלכו החיה ונביא השקר, והם יתייסרו יומם ולילה לעולם ועד.</verse>
				<verse number="11">לאחר מכן ראיתי כיסא גדול ולבן, וראיתי גם את היושב עליו — זה אשר מפניו נמלטו הארץ והשמים, אך לא מצאו מקום להסתתר.</verse>
				<verse number="12">ראיתי את המתים, את הקטנים והגדולים, עומדים לפני כיסא אלוהים; ראיתי ספרים נפתחים, ביניהם גם ספר החיים, והמתים נשפטו לפי מעשיהם הכתובים בספרים.</verse>
				<verse number="13">הים נאלץ להשיב את המתים הקבורים בו. גם המוות והשאול נאלצו להשיב את מתיהם, וכל אחד נשפט בהתאם למעשיו.</verse>
				<verse number="14">המוות והשאול הושלכו לאגם האש, שהוא המוות השני.</verse>
				<verse number="15">כל אלה שלא נכתב שמם בספר החיים הושלכו גם הם לאגם האש.</verse>
			</chapter>
			<chapter number="21">
				<verse number="1">לאחר מכן ראיתי שמים חדשים וארץ חדשה ללא ימים, כי השמים והארץ שקיימים היום נעלמו.</verse>
				<verse number="2">ראיתי גם את עיר הקודש, ירושלים החדשה, יורדת מן השמים מאת אלוהים. היא נראתה הדורה ככלה בחתונתה.</verse>
				<verse number="3">שמעתי קול רם מכיסא המלכות: "מעונו של אלוהים הוא בין בני-האדם; אלוהים יחיה איתם והם יהיו לו לעם.</verse>
				<verse number="4">הוא ימחה מעיניהם כל דמעה, ולא יהיה יותר מוות, אבל, קריאות צער או כאב. כל אלה ייעלמו לנצח!"</verse>
				<verse number="5">היושב על כיסא המלכות הכריז: "אני עושה הכול חדש!" הוא פנה אלי ואמר: "כתוב את אשר אומר לך, כי דברים אלה נכונים ואמיתיים:</verse>
				<verse number="6">תם ונשלם! אני האלף והתו — ההתחלה והסוף. את הצמא אשקה ממעיין מי-החיים חינם!</verse>
				<verse number="7">המנצח יירש את כל הברכות האלה; אני אהיה לו לאלוהים והוא יהיה לי לבן.</verse>
				<verse number="8">אך מוגי-הלב שמפנים לי את גבם, חסרי האמונה, הפושעים, המושחתים, הרוצחים, הנואפים, עובדי האלילים וכל השקרנים, יושלכו לאגם הבוער באש וגופרית אשר הוא המוות השני."</verse>
				<verse number="9">אחד משבעת המלאכים, שנשאו את שבע הקערות המלאות בשבע המגפות, ניגש אלי ואמר: "בוא איתי ואראה לך את הכלה — את אשת השה."</verse>
				<verse number="10">הוא נשא אותי ברוח אל הר גדול וגבוה, והראה לי את ירושלים עיר-הקודש יורדת מן השמים מאת אלוהים.</verse>
				<verse number="11">העיר הייתה מלאה כבוד אלוהים; היא זרחה והקרינה נוגה כשל אבן יקרה שמבהיקה כבדולח.</verse>
				<verse number="12">לעיר הייתה חומה גדולה וגבוהה ובה שנים-עשר שערים, ובכל שער עמד מלאך. על השערים היו כתובים שמות שנים-עשר שבטי ישראל.</verse>
				<verse number="13">שלושה שערים היו בצד מזרח, שלושה בצד צפון, שלושה בצד דרום ושלושה בצד מערב.</verse>
				<verse number="14">לחומת העיר היו שנים-עשר יסודות ועליהם כתובים שמות שנים-עשר שליחי השה.</verse>
				<verse number="15">המלאך אשר דיבר אלי החזיק בידו מכשיר-מדידה עשוי זהב, כדי למדוד את העיר, את שעריה ואת חומתה.</verse>
				<verse number="16">במדדו את העיר הוא נוכח לדעת שצורתה ריבועית — אורכה שווה לרוחבה. למעשה, צורת העיר כקובייה; כל הצלעות שוות — אורך, רוחב וגובה, כל צלע כ-2400 קילומטרים.</verse>
				<verse number="17">המלאך מדד את עובי החומה ונוכח לדעת שעובייה כ-65 מטרים.</verse>
				<verse number="18">העיר עצמה הייתה עשויה זהב טהור ושקוף כזכוכית זכה ועדינה. החומה הייתה עשויה אבן-ישפה יקרה,</verse>
				<verse number="19">ובנויה של שתים-עשרה שכבות של אבני-יסוד משובצות באבני-חן יקרות. אבן היסוד הראשונה משובצת בישפה אבן היסוד השנייה משובצת בספיר אבן היסוד השלישית משובצת בשבו אבן היסוד הרביעית משובצת בברקת</verse>
				<verse number="20">אבן היסוד החמישית משובצת ביהלום אבן היסוד השישית משובצת באודם אבן היסוד השביעית משובצת בתרשיש אבן היסוד השמינית משובצת בשוהם אבן היסוד התשיעית משובצת בפטדה אבן היסוד העשירית משובצת בנופך אבן היסוד האחת-עשרה משובצת בלשם אבן היסוד השתים-עשרה משובצת באחלמה.</verse>
				<verse number="21">שנים-עשר השערים היו שתים-עשרה פנינים — כל שער פנינה. רחובה המרכזי של העיר מרוצף זהב טהור ושקוף כזכוכית.</verse>
				<verse number="22">לא הבחנתי בהיכל בעיר, כי היכל העיר הוא ה' אלוהי צבאות והשה.</verse>
				<verse number="23">העיר הנפלאה הזאת אינה זקוקה לאור השמש או לאור הירח, שכן כבוד אלוהים וכבוד השה מאירים אותה באור רב.</verse>
				<verse number="24">עמי העולם יחיו לאורה, ומלכי העולם יביאו אליה את כבודם ותפארתם.</verse>
				<verse number="25">שערי העיר לא ייסגרו לעולם; הם יהיו פתוחים כל היום, כי לא יהיה לילה בעיר.</verse>
				<verse number="26">כבודם ותפארתם של כל העמים יובאו אליה.</verse>
				<verse number="27">עיר זאת תהיה קדושה וטהורה; לא יהיה בתוכה כל דבר טמא, לא יהיו בה חוטאים, שקרנים, נואפים ופושעים. רק הכתובים בספר-החיים של השה ייכנסו לעיר.</verse>
			</chapter>
			<chapter number="22">
				<verse number="1">לאחר מכן הוא הראה לי נהר מים חיים, זכים כבדולח, יוצא מכיסא האלוהים והשה</verse>
				<verse number="2">וזורם אל הרחוב המרכזי. על כל אחת משתי גדות הנהר היה נטוע עץ-חיים שנושא שנים-עשר סוגי פירות, בכל חודש פרי אחר, ועלי העץ משמשים כתרופה לעמים השונים.</verse>
				<verse number="3">בעיר הקודש לא יהיה יותר כל דבר רע וטמא, כי יהיה בה כיסא המלכות של אלוהים והשה, ועבדיו ישרתוהו.</verse>
				<verse number="4">עבדיו יראו את פניו, ושמו יהיה כתוב על מצחם.</verse>
				<verse number="5">לא יהיה יותר לילה, ולא יהיה צורך בנרות או באור השמש, כי ה' אלוהים יאיר להם, והם ימלכו לעולם ועד.</verse>
				<verse number="6">"דברים אלה אמיתיים ונכונים," אמר לי המלאך. "האלוהים אשר מעניק השראה לנביאים שלח את מלאכו להראות לעבדיו את אשר יתרחש בקרוב."</verse>
				<verse number="7">"אני בא במהרה!" אמר ישוע. "ברוכים השומרים את דברי הנבואה של הספר הזה."</verse>
				<verse number="8">אני, יוחנן, שמעתי וראיתי את כל הדברים האלה. כאשר שמעתי וראיתי אותם, נפלתי לרגלי המלאך שהראה לי את כל זאת. כאשר עמדתי להשתחוות לו,</verse>
				<verse number="9">הוא עצר בעדי ואמר: "לא, אל תשתחווה לי, כי אני עבד המשיח כמוך, כאחיך המאמינים, כנביאים וככל השומרים את דברי הספר הזה. עליך להשתחוות לאלוהים."</verse>
				<verse number="10">המלאך הורה לי במפורש: "אל תחתום את הדברים שכתבת, כי קרוב מועד התרחשותם.</verse>
				<verse number="11">עד אז הגזלן ימשיך לגזול, הטמא ימשיך במעשי טומאתו; הצדיק יוסיף על צדקתו, והקדוש יוסיף על קדושתו."</verse>
				<verse number="12">"אני בא במהרה," אמר ישוע, "ואביא איתי שכר שאותו אשלם לכל איש כגמולו.</verse>
				<verse number="13">אני האלף והתו, ההתחלה והסוף, הראשון והאחרון."</verse>
				<verse number="14">ברוכים המכבסים את גלימותיהם (והשומרים את מצוותיו), על-מנת לזכות בפרי עץ-החיים ולהיכנס לעיר דרך השערים.</verse>
				<verse number="15">הכלבים, המכשפים, הזונים, הרוצחים, עובדי האלילים, אוהבי השקר והרמאים יישארו מחוץ לעיר.</verse>
				<verse number="16">"אני, ישוע, שלחתי את מלאכי אליך כדי לספר דברים אלה לקהילות. אני שורש דויד וצאצאו, אני כוכב נוגה השחר."</verse>
				<verse number="17">"בוא!" קוראים הרוח והכלה. וכל השומע את קריאתם יאמר: "בוא!" בואו, כל הצמאים, שתו את מים-החיים — מתנת חינם לכל מי שרוצה.</verse>
				<verse number="18">אני מזהיר את כל קוראי הספר הזה: כל המוסיף על הכתוב יוסיף לו אלוהים את המגפות שכתובות בספר הזה!</verse>
				<verse number="19">כל הגורע מדברי הספר הזה, יגרע אלוהים את חלקו מעץ-החיים ומעיר הקודש שנזכרים בספר הזה.</verse>
				<verse number="20">המעיד עדות זאת אומר: "אכן, אני בא במהרה!" אמן! בואה-נא, אדון ישוע!</verse>
				<verse number="21">חסד ישוע המשיח אדוננו יהיה עם כל המאמינים. — אמן.</verse>
			</chapter>
		</book>
	</testament>
</bible>
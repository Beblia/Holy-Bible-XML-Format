<?xml version="1.0" encoding="utf-8" standalone="yes"?>
<bible translation="Kyrgyz 2005 - ИНЖИЛ" status="Институт перевода Библии">
	<testament translation="New">
		<book number="40">
			<chapter number="1">
				<verse number="1">Ыбрайымдын тукумунан чыккан Дөөт падышанын тукуму Ыйса Машаяктын санжырасы:</verse>
				<verse number="2">Ыбрайымдан Ыскак, Ыскактан Жакып, Жакыптан Жүйүт жана анын ага-инилери,</verse>
				<verse number="3">Жүйүттүн Тамар аттуу аялынан Перес менен Зерак, Перестен Эсрон, Эсрондон Рам,</verse>
				<verse number="4">Рамдан Аминадап, Аминадаптан Наасон, Наасондон Салмон,</verse>
				<verse number="5">Салмондун Рахап аттуу аялынан Обоз, Обоздун Рут аттуу аялынан Абыт, Абыттан Жесей,</verse>
				<verse number="6">Жесейден Дөөт падыша туулган. Дөөт падыша Урийдин жесирине үйлөнүп, андан Сулайман туулган.</verse>
				<verse number="7">Сулаймандан Рехабам, Рехабамдан Абыя, Абыядан Аса,</verse>
				<verse number="8">Асадан Жашапат, Жашапаттан Жорам, Жорамдан Узия,</verse>
				<verse number="9">Узиядан Жотам, Жотамдан Ахаз, Ахаздан Эзекия,</verse>
				<verse number="10">Эзекиядан Манаш, Манаштан болсо Амос, Амостон Жошия,</verse>
				<verse number="11">Жошиядан Экония жана анын бир туугандары туулган. Ушундан соң, Жүйүттүн эли Бабылга зордук менен көчүрүлгөн.</verse>
				<verse number="12">Бабылга көчүрүлгөндөн кийин Экониядан Шелтиел, Шелтиелден Зоробабыл,</verse>
				<verse number="13">Зоробабылдан Абыют, Абыюттан Элияким, Элиякимден Азор,</verse>
				<verse number="14">Азордон Садок, Садоктон Аким, Акимден Элиют,</verse>
				<verse number="15">Элиюттан Элазар, Элазардан Матан, Матандан Жакып,</verse>
				<verse number="16">Жакыптан Жусуп туулган. Жусуп Машаяк аталган Ыйсаны төрөгөн Мариямдын күйөөсү болот.</verse>
				<verse number="17">Ошентип, Ыбрайымдан Дөөткө чейинки мезгилдин аралыгында он төрт муун, Дөөттөн Бабылга көчүрүлгөн мезгилге чейин он төрт муун, Бабылга көчүрүлгөндөн Машаяк төрөлгөнгө чейинки аралыкта он төрт муун өткөн.</verse>
				<verse number="18">Ал эми Ыйса Машаяк мындайча төрөлгөн: сөйкө салынып, Жусупка башы байланган, келечекте төрөлө турган Ыйсанын энеси Мариям күйөөгө чыга электе эле Ыйык Рухтан кош бойлуу экендиги маалым болот.</verse>
				<verse number="19">Болочок күйөөсү Жусуп адил адам болгондуктан Мариямды эл алдында шерменде кылгысы келбей, жашыруун башын ачып коюуну чечет.</verse>
				<verse number="20">Ушундай ойлоп жүргөндө, Жараткан Эгенин периштеси түшүнө кирип, мындай дейт: «Жусуп! Дөөттүн тукуму, колуктуң Мариямды алгандан коркпо! Анткени боюндагы Бала Ыйык Рухтан бүткөн.</verse>
				<verse number="21">Төрөгөндө Балага Ыйса деген ат коёсуң, анткени Ал Өз элин алардын күнөөлөрүнөн куткарат».</verse>
				<verse number="22">Мунун баары Жараткан Эгенин Өз пайгамбары аркылуу айттырган сөзүнүн аткарылышы үчүн болду.</verse>
				<verse number="23">Ал мындай дебеди беле: «Бир кыз кош бойлуу болуп, Уул төрөйт, атын Имануэл коюшат».(Мунун мааниси: Кудай биз менен.)</verse>
				<verse number="24">Жусуп ушул түштөн кийин Жараткан Эгенин периштесинин буйругу боюнча колуктусу Мариямга үйлөнөт.</verse>
				<verse number="25">Бирок ал төрөгөнгө чейин аны менен төшөктө чогуу жатпайт. Аялы Уул төрөгөндө, Балага Ыйса деген ат коёт.</verse>
			</chapter>
			<chapter number="2">
				<verse number="1">Ыйса Ирод падышанын тушунда Иудея аймагынын Бейтлехем деген шаарында төрөлдү. Чыгыштан Иерусалимге келишкен акылмандар:</verse>
				<verse number="2">«Иудейлердин жаңы төрөлгөн падышасы кайда болду экен? — деп адамдардан сурамжылашты. — Биз күн чыгыштан анын жылдызын көрүп, ага таазим кылганы келдик».</verse>
				<verse number="3">Муну укканда, Ирод падышанын тынчы кетти. Аны менен бирге бүткүл Иерусалим калкы да дүрбөлөңгө түштү.</verse>
				<verse number="4">Ирод жогорку динкызматчылар менен дин мугалимдеринин баарын чакырып алып: — Машаяк кай жерде төрөлүшү керек эле? — деп алардан сурады.</verse>
				<verse number="5">— Иудеянын Бейтлехем шаарында, — деп жооп беришти алар, — анткени бир пайгамбарга Кудай мындай деп жаздырып кеткен:</verse>
				<verse number="6">«Жүйүттүн Бейтлехеми, сен Жүйүттүн Бир дагы чоң шаарынан кем эмессиң, Анткени Менин элим Ысрайылдын Койчусу — Башкаруучу сенден чыгат».</verse>
				<verse number="7">Муну укканда, Ирод акылмандарды жашыруун өзүнө чакырып алып, жылдыздын чыга турган мезгилин тактады.</verse>
				<verse number="8">— Барып, баланын кайда экенин так билиңиздер! — деди ал жылдыз саноочуларды Бейтлехемге жөнөтүп жатып, — мен да барып, таазим кылып келишим үчүн, тапканыңыздарда мага кабарлап коюңуздар.</verse>
				<verse number="9">Жылдыз саноочулар падышанын айтканын угушуп, жолго чыгышты. Аңгыча алар чыгыштан чыккан жылдызды көрүштү. Жылдыз Бала жаткан жайдын үстүнө келип токтогонго чейин анын жетегинде жүрүп отурушту.</verse>
				<verse number="10">Жылдызды көргөн алар ушунча катуу сүйүнүшүп, кубанычтары койнуна батпады.</verse>
				<verse number="11">Үйгө киришкенде, Баланы жана Анын энеси Мариямды көрүштү. Чөк түшүп, Балага таазим кылышты да, баштыктарын ачып, белектерди: алтынды, ладан жана мүр деген жыпар жыттуу заттарды тартуу кылышты.</verse>
				<verse number="12">Андан соң келген жолунан башка жолго салып, өз өлкөлөрүнө кайтышты. Башка жолго салышканынын себеби, түш көрүп, «Иродко барбагыла» деген аян алышкан эле.</verse>
				<verse number="13">Алар кетишкенден кийин, Жусуптун түшүнө Жараткан Эгенин периштеси кирип: — Тур да, Баланы жана Анын энесин алып, Мисирге кач. Ирод Баланы өлтүртмөкчү болуп, адамдарына издеткени жатат. Мен сага кайт демейинче ошол жакта бол! — деди.</verse>
				<verse number="14">Жусуп түндө ордунан туруп, Баланы жана Анын энесин алып, Мисирге жөнөп кетти.</verse>
				<verse number="15">Ал жакта Ирод өлгөнгө чейин болду. Анткени Жараткан Эгенин: «Мен Уулумду Мисирден чакырып алдым»деп, пайгамбарынан айттырган сөзү орундалышы керек болчу.</verse>
				<verse number="16">Ирод акылмандардын амалдуулук кылганын түшүнүп, кыжыры кайнап, каарданды. Жоокерлерин жиберип: «Бейтлехемде жана анын тегерек четинде төрөлгөн эки жашка чейинки балдардын баарын кырып салгыла!» — деген буйрук берди. Эки жашка чейин деген себеби акылмандардан сурап, билип алган убакыттан улам эле.</verse>
				<verse number="17">Жеремия пайгамбар аркылуу айтылган пайгамбарчылык сөз ушундайча аткарылды. Ал мындай деген:</verse>
				<verse number="18">«Жүйүттүн Рама аттуу шаарынан Күйүттүү бир кошок үнү угулат. Муңга толуп, балдарынан айрылып, Соороно албай боздоп жатат Ракыйла, Анткени анын бүт балдары кырылган».</verse>
				<verse number="19">Ирод өлгөн соң, Жараткан Эгенин периштеси Мисирдеги Жусуптун түшүнө кирип, мындай деди:</verse>
				<verse number="20">— Тур да, Баланы жана Анын энесин алып, Ысрайыл жерине жөнө! Анткени Баланы жок кылабыз дегендер өлүштү.</verse>
				<verse number="21">Жусуп турду да, Бала менен Анын энесин алып, Ысрайыл жерине келди.</verse>
				<verse number="22">Иудеяда Ироддун ордуна анын баласы Архелай падышалык кылып турганын угуп, ал жакка баргандан коркту. Түшүндө көргөн аяндагы эскертүүдөн улам Галилея аймагы жакка өтүп кетти.</verse>
				<verse number="23">Галилеяга келип, Назарет аттуу шаарга жайгашты. Ушундайча «Ал назареттик деген атка конмок» деп пайгамбарлар аркылуу алдын ала айтылган сөз аткарылды.</verse>
			</chapter>
			<chapter number="3">
				<verse number="1">Ошол күндөрдө болсо Жакыя чөмүлдүрүүчү Иудея чөлүнө келип:</verse>
				<verse number="2">— Ниетиңерди өзгөрткүлө! Анткени Асман Падышачылыгы жакындап калды, — деп жар салды.</verse>
				<verse number="3">Бир кезде Ышая пайгамбар: «Жар салгандын чөлдө үнү угулат: Даяр кылгын Эгебиздин жолдорун, Талаадагы басар жерин түздөгүн!» — дегенде ушул Жакыя тууралуу айткан болчу.</verse>
				<verse number="4">А Жакыя болсо төөнүн жүнүнөн токулган чапан кийип, белин булгаары кур менен бууп алчу. Жегени чегиртке менен жапайы аарынын балы эле.</verse>
				<verse number="5">Иерусалим калкы жана Иудеянын башка бардык шаарларынан жана Иордан дарыясынын тегерек-четиндегилердин баары убап-чубап ага келип жатышты.</verse>
				<verse number="6">Келгендер күнөөлөрүн мойнуна алып, Жакыянын Иордан дарыясындагы чөмүлдүрүү расмисинен өтүп жатышты.</verse>
				<verse number="7">Алардын арасында чөмүлүү үчүн келген көп фарисейлер менен садукейлер да бар эле. Жакыя аларды көргөндө, мындай деди: — Эй, жылан тукумдары! Келечектеги каардуу жазадан качууну силерге ким көрсөттү эле?</verse>
				<verse number="8">Ниетиңерди өзгөрткөнүңөр чын болсо, аны ошого ылайык жашооңор менен далилдегиле!</verse>
				<verse number="9">Өзүңөрчө: «Биз Ыбрайымдын балдарыбыз» деп корстон болбогула! Айтып коёюн: керек болсо Кудай Ыбрайымга мына бул жаткан таштардан бала жасап бере алат.</verse>
				<verse number="10">Азыр дарактардын түбүндө балта даяр турат: ар бир жакшы жемиш бербегени кыйылат да, отко ыргытылат.</verse>
				<verse number="11">Ниеттерин өзгөртсүн деп сууга чөмүлдүрүп жүрөм, бирок мага караганда алда канча кудуреттүү бирөө аркамдан келе жатат. Мен анын бут кийимин көтөрүп жүргөнгө да татыбайм. Ал силерди Ыйык Рухка жана отко чөмүлдүрөт.</verse>
				<verse number="12">Ал өз кырманын тазалоо үчүн күрөгүн кармап даяр турат. Буудайын кампага жыйып, топонун өчпөс отко ыргытат.</verse>
				<verse number="13">Ушундан кийин Ыйса Галилеядан Иорданга Жакыянын чөмүлдүрүү расмисинен өтүү үчүн келди.</verse>
				<verse number="14">Жакыя ага каршы болуп: — Чынында сууга чөмүлдүрүү расмисинен мени сен өткөрүшүң керек, бирок сенин мага келгениң кандай? — деди.</verse>
				<verse number="15">Ыйса ага мындай деп жооп берди: — Эми муну жөн кой, анткени адилеттүүлүктүн бардык талаптарын ушундайча аткарышыбыз керек. Ошондо Жакыя макул болду.</verse>
				<verse number="16">Ыйса чөмүлөрү менен суудан чыкты да, капысынан асман ачылганын жана үстүнө көгүчкөн кейпинде Кудайдын Руху түшүп келатканын көрдү.</verse>
				<verse number="17">Ошондой эле асмандан бир үн чыкты: «Бул Менин сүйүктүү Уулум, Мен Ага ыраазымын».</verse>
			</chapter>
			<chapter number="4">
				<verse number="1">Ушул окуядан соң, ибилистин сыноолорунан өткөрүү үчүн Кудайдын Руху Ыйсаны чөлгө алып келди.</verse>
				<verse number="2">Кырк күн, кырк түн орозо кармаган Ыйса аягында ачка болгонун сезди.</verse>
				<verse number="3">Ошондо азыткы келип: — Эгерде сен Кудайдын Уулу болсоң, мынабу таштарга айтчы, нан болуп калсын, — деди.</verse>
				<verse number="4">Ыйса: — Ыйык Жазууда: «Адам жалаң нан менен гана эмес, Кудайдын оозунан чыккан ар бир сөз менен да жашайт»,деп жазылып турат, — деди.</verse>
				<verse number="5">Ошондо ибилис Аны ыйык шаар Иерусалимге алып барып, ийбадаткананын төбөсүнө чыгарып койду да:</verse>
				<verse number="6">— Кана, Кудай Уулу болсоң, өзүңдү төмөн таштап жиберчи, анткени «Кудай Өзүнүн периштелерине буйрук берет, алар сенин бутуңду ташка тийгизбей илип кетишет»,деп жазылган эмеспи, — деди.</verse>
				<verse number="7">Ыйса: — «Кудай Эгеңди сынаба!»,деп да жазылган, — деп жооп берди.</verse>
				<verse number="8">Ибилис Ыйсага дагы келип, Аны абдан бийик тоого алып чыгып, бул дүйнөнүн бардык мамлекеттери менен алардын байлыгын көрсөтүп:</verse>
				<verse number="9">— Эгерде алдыма жыгылып, мага таазим кылсаң, ушунун баарын сага берем, — деди.</verse>
				<verse number="10">Ыйса ага мындай жооп берди: — Жогол нары, шайтан, «Кудай Эгеңе табын, жалгыз Ага кызмат кыл!»— деп жазылып турат!</verse>
				<verse number="11">Ыйса ушундай дегенде, ибилис Андан кетип калды да, периштелер келип, Ыйсага кызмат кыла башташты.</verse>
				<verse number="12">Ыйса Жакыянын камалганын угуп, Галилеяга кетип калды.</verse>
				<verse number="13">null</verse>
				<verse number="14">Бирок Ышая пайгамбар аркылуу айтылган Кудайдын сөзү аткарылышы үчүн Назаретте калган жок, келери менен Забулун жана Напталы урууларына караган Галилея көлүнүн жээгиндеги Капарноом шаарында жашап калды. Ышая пайгамбар болсо мындай деген:</verse>
				<verse number="15">«Иордан дарыясынын ары жагында, Деңизге алып барчу жол боюнда Жаткан жер — Забулун да, Напталы да, Башка улуттар жашаган Галилея!</verse>
				<verse number="16">Караңгыда жашаган эл Көрдү улуу жарыкты! Нур төгүлдү болгондорго Далдаасында ажалдын!».</verse>
				<verse number="17">Ошол убактан тартып Ыйса: — Ниетиңерди өзгөрткүлө! Анткени Асман Падышачылыгы жакындап калды, — деп жар сала баштады.</verse>
				<verse number="18">Галилея көлүнүн жээги менен басып бараткан Ыйса эки бир тууганды: Петир аталган Ысманды жана Идристи көрдү. Алар көлгө тор салып жатышкан болчу, анткени алардын кесиби балыкчы эле.</verse>
				<verse number="19">Ыйса аларга мындай деди: — Жүргүлө, Мени менен, силерге балык кармагандын ордуна, адамдарды Кудайга кантип апкелүүнү үйрөтөм!</verse>
				<verse number="20">Алар болсо ошол замат торлорун таштап, Ыйсаны ээрчип жөнөштү.</verse>
				<verse number="21">Ыйса андан ары баратып, дагы бөлөк эки бир туугандарды: Жакып менен Жаканды көрдү. Алар атасы Зебедей менен бир кайыкта олтуруп алып, торлорун жамап жатышкан. Ыйса аларды Өзүнө чакырды.</verse>
				<verse number="22">Алар ошол замат кайыкты да, андагы атасын да калтырып, Ыйсаны ээрчип жөнөштү.</verse>
				<verse number="23">Ыйса Галилеяны кыдырып, алардын синагогаларында таалим берип, Кудайдын Падышачылыгы тууралуу Жакшы Кабарды жар салып, адамдарды ар кандай оору-сыркоолорунан айыктырып жүрдү.</verse>
				<verse number="24">Ал тууралуу кабар бүткүл Сирия аймагына тарап кетти. Адамдар Ага ар кандай илдет-дартка чалдыккандарды, жаны сыздап ооругандарды, жин тийгендерди, талмасы барларды, шал оору болуп калгандарды алып келишип, Ыйса аларды айыктырды.</verse>
				<verse number="25">Ошондо Галилеядан, Оншаар аталган жерден, Иерусалимден, Иудеядан жана Иордан дарыясынын ары жагынан көптөгөн адамдар Анын артынан жөнөштү.</verse>
			</chapter>
			<chapter number="5">
				<verse number="1">Ыйса чогулган элди көрүп, тоого чыкты. Жайгашып олтурган соң, шакирттери жанына барышты.</verse>
				<verse number="2">Ошондо Ал сөзүн баштап, аларга мындай таалим берди:</verse>
				<verse number="3">— Момундар бактылуу! Анткени Асман Падышачылыгы ошолордуку!</verse>
				<verse number="4">Кайгыргандар бактылуу! Анткени Кудай аларды сооротот!</verse>
				<verse number="5">Алсыздар бактылуу! Анткени жер алардын энчисине тиет!</verse>
				<verse number="6">Адилдикке чаңкагандар бактылуу! Анткени Кудай алардын суусунун кандырат!</verse>
				<verse number="7">Кайрымдуулар бактылуу! Анткени Кудай аларга кайрым кылат.</verse>
				<verse number="8">Дили тазалар бактылуу! Анткени алар Кудайды көрүшөт!</verse>
				<verse number="9">Ынтымакка чакыргандар бактылуу! Анткени Кудай аларды «балдарым» деп чакырат!</verse>
				<verse number="10">Адилеттик үчүн куугунтук жегендер бактылуу! Анткени Асман Падышачылыгы ошолордуку!</verse>
				<verse number="11">Менин шакирттерим болгонуңар үчүн сөгүп, куугунтукка алып, силер тууралуу жалган сөздөрдү айтышса бактылуусуңар!</verse>
				<verse number="12">Кубангыла! Шаттангыла! Анткени силерди асманда чоң сыйлык күтүп турат! Силерден мурда да пайгамбарларды ошондой куугунтукка алышкан.</verse>
				<verse number="13">Силер — жердин тузусуңар! Эгер туз даамын жоготсо, аны кантип калыбына келтиресиң? Ал эч нерсеге жарабай калат. Сыртка алып чыгып, тепсендиге ыргытып гана жибериш керек.</verse>
				<verse number="14">Силер бул дүйнөдөгүлөр үчүн жарыксыңар. Тоо башында турган шаарды эч ким жашыра албайт.</verse>
				<verse number="15">Шамды жаккан соң, аны идиштин астына эмес, шамдалга коюшат да ал үйдө отургандардын баарына жарыгын чачат.</verse>
				<verse number="16">Анын сыңары, силер да адамдарга жарыгыңарды чачкыла! Алар силердин жакшы иштериңерди көрүп, асмандагы Атаңарды даңкташсын!</verse>
				<verse number="17">Мени Тоорат мыйзамын же пайгамбарлар жазмаларын жокко чыгарганы келди деп ойлобогула. Мен аларды жокко чыгаруу үчүн эмес, аткаруу үчүн келдим.</verse>
				<verse number="18">Силерге бир чындыкты айтып коёюн: асман-жердин жашоосу бүтмөйүн, Тоорат мыйзамындагы бардык нерселер аткарылмайын, Тоорат мыйзамынын тамгасы тургай, тамгасынын эң кичинекей сызыкчасы да жок болуп кетпейт.</verse>
				<verse number="19">Ошондуктан кимде-ким Кудайдын ушул эң кичине осуяттарынын бирин жокко чыгарса жана адамдарды ошондой окутса, ал Асман Падышачылыгында эң кичине болот. Ал эми осуяттарды аткарып, башкаларды да ошого үйрөткөн адам Асман Падышачылыгында улуу болот.</verse>
				<verse number="20">Силерге айтып коёюн, эгерде фарисейлер менен дин мугалимдеринин адилдигинен силердики ашып түшпөсө, анда Асман Падышачылыгына кирбейсиңер.</verse>
				<verse number="21">Байыркыларга «киши өлтүрбө»жана «ким киши өлтүрсө, сот алдында айыпталат» деп айтылган сөздү силер уккансыңар.</verse>
				<verse number="22">Мен болсо силерге айтам: кимде-ким боордошуна ачууланса, ал сот алдында айыпталат. Ким боордошуна: «Сен көңдөйсүң!» десе, ал жогорку сотко тартылат. Ким: «Сен наадансың!» десе, ал тозок отуна татыктуу.</verse>
				<verse number="23">Ошондуктан Кудайга курмандык жайга тартуу алып келип, анан ошол жерден боордошуңдун сага бир нерседен нааразы болуп калганын эстесең,</verse>
				<verse number="24">анда тартууңду курмандык жайдын жанына калтыр да, барып, алгач боордошуң менен элдеш. Анан кайра келип, тартууңду Кудайга бер.</verse>
				<verse number="25">Доочуң менен тез жараш, жолдо сотко баратканда эле көңүлүн тап, антпесең ал сени соттун колуна тапшырат. Сот болсо сакчыларга өткөрүп берип, зынданга каматат.</verse>
				<verse number="26">Сага бир чындыкты айтып коёюн: акыркы тыйыныңды бермейинче, ал жактан чыкпайсың.</verse>
				<verse number="27">Силер «ойноштук кылба»деп айтылган сөздү уккансыңар.</verse>
				<verse number="28">А Мен силерге айтам: кимде-ким башка бирөөнүн аялын арам ой менен карап койсо, ал оюнда аны менен ойноштук кылып койду.</verse>
				<verse number="29">Эгерде сени оң көзүң күнөөгө түртүп атса, аны оюп сал да ыргытып жибер, анткени бүт денең менен тозокко ыргытылгандан көрө, бир мүчөңдөн айрылганың артык эмеспи.</verse>
				<verse number="30">Эгерде оң колуң күнөөгө түртүп атса, кыя чап да өзүңдөн алыс ыргыт, анткени бүт денең тозокко түшкөндөн көрө, бир мүчөңдөн ажыраганың жакшы.</verse>
				<verse number="31">Мурда: «Кимде ким аялын коё берсе, ага ажырашуу катын жазып берсин!»деп айтылган.</verse>
				<verse number="32">А Мен силерге айтам: ойноштук кылуудан башка себеп менен аялын коё берген адам аялын ойноштуккатүртөт. Ошондой эле күйөөдөн чыккан аялга үйлөнүү да ойноштук кылганга жатат.</verse>
				<verse number="33">Ошондой эле силер байыркыларга карата айтылган мындай деген да сөздү уккансыңар: «Ант-убадаңды бузба! Жараткан Эгеңдин алдында берген анттарыңды аткар!»</verse>
				<verse number="34">А Мен силерге айтам: эч кандай ант берип, карганбагыла! «Мына, асман турат!» дебегиле, анткени асман Кудайдын тактысы.</verse>
				<verse number="35">«Жер урсун!» дебегиле, анткени жер Кудайдын бут койгучу. Иерусалимди оозанып карганбагыла, анткени Иерусалим улуу Падыша — Кудайдын шаары.</verse>
				<verse number="36">Башыңарды сайып да ант бербегиле, анткени андагы бир тал чачты ак же кара кылууга да кудуретиңер жетпейт.</verse>
				<verse number="37">Бирок жообуңар түз болсун: же ооба, же жок дегиле, а мындан ашыгы — азгыруучудан.</verse>
				<verse number="38">Силер: «Көзгө көз, тишке тиш!»деп айтылганын да уккансыңар.</verse>
				<verse number="39">А Мен силерге айтам: силерге жамандык кылгысы келгендерге каршы чыкпагыла, оң жаагыңарга чапканга сол жаагыңарды тоскула.</verse>
				<verse number="40">Соттошкусу келип, көйнөгүңөрдү талашкандарга, чапаныңарды да чечип бергиле.</verse>
				<verse number="41">Силерди өзү менен бир чакырым басып барууга мажбурлагандар менен эки чакырым баргыла.</verse>
				<verse number="42">Силерден карыз алгысы келгендерге аркаңарды салбагыла.</verse>
				<verse number="43">Силер: «Боордошуңду сүй, бирок душманыңды жек көр!»деп айтылган сөздү уккансыңар.</verse>
				<verse number="44">А Мен силерге айтам: душмандарыңарды сүйгүлө, силерди куугунтуктагандар үчүн сыйынгыла.</verse>
				<verse number="45">Ошондо асмандагы Атаңардын уул-кыздары болосуңар. Анткени Анын күнү жамандарга да, жакшыларга да бирдей чыгып, жамгыры адилдерге да, адил эместерге да бирдей төгүлөт.</verse>
				<verse number="46">Өзүңөрдү сүйгөндөрдү гана сүйсөңөр, силерге кандай сыйлык берилмек эле? Салыкчылар деле ошондой кылышат эмеспи.</verse>
				<verse number="47">Боордошторуңарга гана сый көрсөтсөңөр, эмне өзгөчө иш кылган болосуңар? Бутпарастар деле ушундай кылышат эмеспи?</verse>
				<verse number="48">Силер дагы асмандагы жеткилең Атаңардай жеткилең болгула.</verse>
			</chapter>
			<chapter number="6">
				<verse number="1">Эл алдында адилсингенден сак болгула. Болбосо силерге асмандагы Атаңардан сыйлык болбойт.</verse>
				<verse number="2">Ошондуктан кайыр-садага бергениңерди айтып, жар салбагыла. Адамдардын алдында даңкын чыгарыш үчүн эки жүздүүлөр синагогаларда жана көчөлөрдө ушундай кылышат. Силерге бир чындыкты айтып коёюн: алар мындай кылуусу менен эмитен эле сыйлыктарын толук алып бүтүштү.</verse>
				<verse number="3">null</verse>
				<verse number="4">А сен кайыр берсең, даңазалабай, жашыруун бер. Оң колуңдун бергенин сол колуң билбесин. Ошондо жашыруун нерселерди да көрүп туруучу Кудай Атаң сага сыйлыгыңды берет.</verse>
				<verse number="5">Сыйынганыңарда эки жүздүүлөрдөй болбогула: анткени алар элге көрүнүш үчүн синагогаларда, жолдордун кесилиштеринде туруп алып сыйынганды өтө жакшы көрүшөт. Силерге бир чындыкты айтып коёюн: алар сыйлыктарын алып бүтүштү.</verse>
				<verse number="6">Сен болсо сыйынганыңда төркү үйүңө кир да, эшигиңди жаап алып, жашыруун жерлердеги Кудай Атаңа сыйын, ошондо жашыруун жерден сени көрүп турган Атаң сага сыйлыгыңды берет.</verse>
				<verse number="7">Сыйынганыңарда, башка элдерге окшоп, маанисиз сөздөрдү кайталап, маңыздана бербегиле. Алар ушундай сыйынсак, Кудай бизди угат деп ойлошот.</verse>
				<verse number="8">Ал эми силер алар сыяктуу болбогула, анткени Кудай Атаңар эмнеге муктаж экениңерди Андан сурай элегиңерде эле билет.</verse>
				<verse number="9">Силер мындайча сыйынгыла: «Асмандагы Атабыз. Сенин атың урматталсын!</verse>
				<verse number="10">Сенин падышачылыгың келсин! Асмандагыдай эле жерде да Баары Сенин эркиңдегидей болсун!</verse>
				<verse number="11">Күнүмдүк наныбызды күн сайын бере көр,</verse>
				<verse number="12">Бизге жамандык кылгандардын Күнөөлөрүн кечиргенибиздей, Сен да биздин күнөөлөрүбүздү кечир.</verse>
				<verse number="13">Бизди азгырыкка кирип кетүүдөн сакта да Азгыруучудан куткар». </verse>
				<verse number="14">Эгер силер башкалардын туура эмес иштерин кечирсеңер, анда силердикин да асмандагы Атаңар кечирет!</verse>
				<verse number="15">Ал эми силер башкалардыкын кечирбесеңер, анда Атаңар да силердин туура эмес иштериңерди кечирбейт!</verse>
				<verse number="16">Орозо тутканыңарда эки жүздүүлөрдөй болбогула. Алар орозо тутуп жатканын элге көрсөтүш үчүн кабактарын бүркөшөт. Силерге бир чындыкты айтып коёюн: алар өз сыйлыктарын эмитен эле алып алышты.</verse>
				<verse number="17">null</verse>
				<verse number="18">Силер болсо адамдардын алдында эмес, жашыруун жерде да бар Атаңардын алдында орозо тутуп жатканыңарды көрсөтүү үчүн бети-башыңарды жууп, таранып-сыланып алгыла. Ошондо жашыруун нерселерди да көрүүчү Атаңар силерге сыйлыгыңарды берет.</verse>
				<verse number="19">Байлыгыңарды жерге жыйбагыла. Жерде же күбө жеп кетет, же дат басып калат, же уурулар дубалыңды тешип, уурдап кетишет.</verse>
				<verse number="20">Андан көрө, байлыгыңарды асманга жыйгыла. Ал жактан күбө да жей албайт, дат да баспайт, уурулар да дубалды тешип, уурдап кете алышпайт.</verse>
				<verse number="21">Анткени байлыгың каерде болсо, эси-дартың да ошерде болот.</verse>
				<verse number="22">Адамдын көзү — анын чырагы. Ошондуктан көзүң тунук болсо, бүт денең да жарык болот.</verse>
				<verse number="23">Эгер көзүң арам болсо, бүт дене-боюң караңгыда калат. Демек, сендеги жарык караңгыга айланып калган болсо, ал караңгылык абдан жаман!</verse>
				<verse number="24">Эч бир кул эки кожоюнга бирдей кызмат кыла албайт: же бирин сыйлайт да, экинчисин жек көрөт, же бирине берилип, экинчисине көңүл кош мамиле кылат. Ошол сыяктуу Кудай менен акчага бирдей кызмат кыла албайсыңар!</verse>
				<verse number="25">Ошондуктан силерге айтам: «Эмне жеп, эмне ичебиз» деп, жаныңарды ойлоп, «эмне кийебиз» деп денеңерди ойлоп, түйшүк тартпагыла. Тамактан жан, кийимден дене артык да.</verse>
				<verse number="26">Чымчыктарды карагылачы, алар эгин экпейт да орбойт, кампаларга да чогултпайт. Аларды асмандагы Атаңар багып жатат. А силердин алардан айырмаңар алда канча чоң эмеспи?</verse>
				<verse number="27">Кимиңер түйшүк тартып, өмүрүңөрдү бир аз болсо да узарта аласыңар?</verse>
				<verse number="28">Ошондой эле эмнеге кийим-кечектин камын жеп, түйшүктөнөсүңөр? Кызгалдактардын өсүп турганын карагылачы, алар эч кандай эмгек кылышпайт.</verse>
				<verse number="29">А бирок силерге айтып коёюн: Сулайман падыша атак-даңкы чыгып турганда да алардын эч бириндей кийинген эмес.</verse>
				<verse number="30">Эгерде бүгүн талаада өсүп, эртең мешке жагыла турган чөптү Кудай ушундай кийиндирсе, силерди андан артык кийиндирбейби, эй, ишеними аздар!</verse>
				<verse number="31">«Эмнени жейт болдук экен? Эмнени ичер экенбиз? Эмнени кийер экенбиз?» деп түйшүктөнбөгүлө!</verse>
				<verse number="32">Башка элдердин эси-дарты ушуларда, бирок силердин асмандагы Атаңар булардын баарына муктаж экениңерди билет.</verse>
				<verse number="33">Силер баарынан мурда Кудайдын Падышачылыгы жөнүндө ойлоп, Анын каалаганын аткаргыла! Ошондо Ал силерди жанагылардын баарына жеткизет.</verse>
				<verse number="34">Андыктан эртеңки күн үчүн түйшүк тартпагыла, себеби эртең тарта турган түйшүктөрүңөр башка, ар күндүн кыйынчылыгы өзүнө жетет.</verse>
			</chapter>
			<chapter number="7">
				<verse number="1">Өзгөлөрдү айыптабагыла, ошондо өзүңөр да айыпталбайсыңар.</verse>
				<verse number="2">Анткени өзгөлөрдү кандай айыптасаңар, өзүңөр да ошондой айыпталасыңар. Өзгөлөргө колдонгон өлчөмүңөр өзүңөргө колдонулат.</verse>
				<verse number="3">Эмнеге өз көзүңдөгү дөңгөчтү көрбөй, боордошуңдун көзүндөгү чамындыны көрөсүң?</verse>
				<verse number="4">Өз көзүңдө дөңгөч турса, боордошуңа: «Келе, көзүңдөгү чамындыны алып коёюн», — деп кантип айтасың?</verse>
				<verse number="5">Эй, эки жүздүү! Адегенде өз көзүңдөгү дөңгөчтү алып ташта, анан боордошуңдун көзүндөгү чамындыны кантип алышты билесиң.</verse>
				<verse number="6">Ыйык нерселериңерди иттерге бербегиле, берметтериңерди чочколордун алдына таштабагыла; чочколор аларды тепсеп таштайт, иттер кайрылып келип, өзүңөрдү каап алат.</verse>
				<verse number="7">Сурагыла, ошондо силерге берилет, издегиле, ошондо табасыңар, тыкылдаткыла, ошондо силерге эшик ачылат!</verse>
				<verse number="8">Анткени ар бир сураган алат, издеген табат, тыкылдатканга ачылат.</verse>
				<verse number="9">Араңарда баласы нан сураса, таш бергендер барбы?</verse>
				<verse number="10">Балык сураса, жылан кармата салганчы?</verse>
				<verse number="11">Ошентип, силер жаман болсоңор да балдарыңарга жакшы нерселерди бергенди билесиңер, андан бетер асмандагы Атаңар да сурагандарга жакшы нерселерди берет.</verse>
				<verse number="12">Ошентип, качан болсо да, өзгөлөрдөн кандай мамилени күтсөң, өзүң да аларга ошондой мамиле кыл. Бул Тоорат менен пайгамбарлардын жазмаларында айтылгандарга дал келет.</verse>
				<verse number="13">Тар дарбазадан киргиле, анткени апат болор жерге алып баруучу жол да, дарбаза да кенен жана ошол дарбазадан кирип жаткандар көп.</verse>
				<verse number="14">Өмүргө алып баруучу дарбаза менен жол ушунчалык тар жана ал дарбазаны тапкандар аз.</verse>
				<verse number="15">Жалган пайгамбарлардан сак болгула. Алар кой терисин жамынып келген ач карышкырлар.</verse>
				<verse number="16">Аларды кылган иштеринен ажыратып тааныйсыңар. Тикенектен жүзүм же анжир теришпейт.</verse>
				<verse number="17">Ошондой эле жакшы дарактын жемиши да жакшы, жаман дарактын жемиши да начар болот.</verse>
				<verse number="18">Жакшы дарак начар жемиш бербейт, ал эми начар дарак жакшы жемиш бербейт.</verse>
				<verse number="19">Жакшы жемиш бербеген дарак чаап салынат да отко ыргытылат.</verse>
				<verse number="20">Ошондуктан жалган пайгамбарларды кылган иштеринен таанып-билесиңер.</verse>
				<verse number="21">Мени «Эге! Эге!» дегендердин баары эле Асман Падышачылыгына кире бербейт. Асмандагы Атамдын эркин аткаргандар гана киришет.</verse>
				<verse number="22">Сот күнү көп адамдар Мага: «Эге! Эге! Сенин атың менен пайгамбарчылык кылбадык беле? Сенин атың менен жиндерди кубалабадык беле? Сенин атың менен ажайып-кереметтерди жасабадык беле?» — дешет.</verse>
				<verse number="23">Ошондо Мен аларга: «Силер кимсиңер, Мен билбейм, көзүмө көрүнбөй жоголгула, күнөөкөрлөр!» — дейм.</verse>
				<verse number="24">Ошондуктан Менин ушул сөздөрүмдү угуп, аны аткарган үйүн таш үстүнө курган акылдуу адамга окшош болот.</verse>
				<verse number="25">Жаан нөшөрлөп, дарыялар ташкындап, алай-дүлөй бороон болуп, жанагы үйдү каптаганда, ал кыйрабайт, анткени таштын үстүнө курулган.</verse>
				<verse number="26">Ал эми ушул сөздөрүмдү угуп, бирок аткарбагандар үйүн кумга курган акылсыз адамга окшош.</verse>
				<verse number="27">Жаан нөшөрлөп, суу ташкындап, алай-дүлөй бороон болуп, жанагы үйдү каптаганда, ал кулайт. Кулаганда да катуу кулайт.</verse>
				<verse number="28">Ыйса сөзүн аяктаганда, чогулган эл Анын таалимине таңданды.</verse>
				<verse number="29">Анткени Ыйса алардын дин мугалимдериндей эмес, бийлиги бар инсандай таалим берди.</verse>
			</chapter>
			<chapter number="8">
				<verse number="1">Ыйса тоодон түшүп келгенде, чогулган элдин көбү Анын артынан ээрчиди.</verse>
				<verse number="2">Аңгыча пес оорулуу бир адам жакын келип, таазим этип, мындай деди: — Таксыр, эгер сиз кааласаңыз, мени айыктыра аласыз.</verse>
				<verse number="3">Ыйса ага колун тийгизди да: — Каалаймын, айыккын! — деди. Ошол замат ал оорусунан айыгып кетти.</verse>
				<verse number="4">Ошондо Ыйса ага айтты: — Байкагын, бул тууралуу эч кимге ооз ачпа, бирок өзүңдү динкызматчыга көргөзүп, айыкканыңдын далили катары Муса буюрган курмандыкты алып баргының.</verse>
				<verse number="5">Ыйса Капарноомго киргенде, Ага римдик жүз башы басып келди да:</verse>
				<verse number="6">— Таксыр, кызматчым үйдө ооруп, ордунан тура албай, катуу кыйналып жатат, — деген өтүнүч менен кайрылды.</verse>
				<verse number="7">Ошондо Ыйса ага: — Мен барып, айыктырайын, — деди.</verse>
				<verse number="8">Бирок жүз башы: — Таксыр, босогомду атташыңызга мен татыктуу эмесмин, бирок бир ооз сөз айтсаңыз эле, кызматчым айыгып кетет.</verse>
				<verse number="9">Мен бийлик астындагы адаммын, өзүмдүн да кол алдымда жоокерлерим бар. Алардын бирине: «Бар!» — десем, барат, башкасына: «Кел!» — десем, келет. Кулума: «Тигини жаса!» — десем, жасайт, — деп жооп берди.</verse>
				<verse number="10">Муну укканда, Ыйса таң калып, аркасынан ээрчип келаткан элге айтты: — Силерге бир чындыкты айтып коёюн: мындай ишенимди Мен Ысрайыл элинен да жолуктурган эмесмин.</verse>
				<verse number="11">Силерге айтам: чыгыш менен батыштан, түндүк менен түштүктөн келген көп адамдар Асман Падышачылыгында Ыбрайым, Ыскак жана Жакып менен бирге той дасторконун тегеректеп, жамбаштап жатышат.</verse>
				<verse number="12">Падышачылыкты мурастап ала турган эл тыштагы капкараңгы жайга кубаланат. Ал жакка түшкөндөр кыйналганынан тиштерин кычыратып, боздошот.</verse>
				<verse number="13">Анан Ыйса жүз башыга: — Бара бер, ишенимиңе жараша болсун, — деди. Ушул саатта кызматчы айыгып кетти.</verse>
				<verse number="14">Ыйса Петирдин үйүнө келип, анын кайненеси ысытма менен ооруп, төшөктө жатканын көрдү.</verse>
				<verse number="15">Ыйса аялдын колун кармаганда, ысыгы кайтып, аял айыгып кетти. Анан ордунан туруп, Ыйсаны коноктой баштады.</verse>
				<verse number="16">Кеч киргенде, жин даарыган көп адамды Ыйсага алып келишти. Ыйса алардагы жиндерди сөзүнүн кудурети менен кууп чыкты да илдеттеринен айыктырды.</verse>
				<verse number="17">Илгери Ышая пайгамбар аркылуу мындай деп айтылган: «Ал биздин алсыздыктарыбызды Өзүнө алды жана ооруларыбызды көтөрүп кетти» аларды айыктыруу менен жогорудагы пайгамбардык сөздү ишке ашырды.</verse>
				<verse number="18">Айланасындагы жыйналган элди көрүп, Ыйса шакирттерине көлдүн аркы өйүзүнө өтүүнү буюрду.</verse>
				<verse number="19">Ошондо бир дин мугалими басып келип: — Устат, сен кайда барбагын, мен артыңдан калбайм, — деди.</verse>
				<verse number="20">Ыйса ага: — Түлкүлөрдүн ийини, чымчыктардын уясы бар. Адам Уулунун болсо баш калкалаар жайы жок, — деп жооп берди.</verse>
				<verse number="21">Дагы бир шакирти Ыйсага: — Таксыр, адегенде үйгө барып, атамдын кашында болуп, ал өлгөндө сөөгүн коюп келейин да анан сизди ээрчийин. Ушуга уруксат этиңиз, — деди.</verse>
				<verse number="22">Ыйса ага: — Сен артыман түш. Өз өлүктөрүн көмүүнү тирүү өлүктөргө калтыр! — деди.</verse>
				<verse number="23">Ыйсаны ээрчип, шакирттери да кайыкка түшүштү.</verse>
				<verse number="24">Аңгыча деңиз катуу толкуп, кайыктын кырынан суу ашып кире баштады. Ыйса болсо уктап жатты.</verse>
				<verse number="25">Шакирттери жанына келип: — Устат! Куткар! Өлө турган болдук! — деп Аны ойготушту.</verse>
				<verse number="26">Ошондо Ыйса аларга: — Эмне мынча коркосуңар, ишеними аздар! — деди да, ордунан туруп, шамал менен деңиздин токтошу үчүн буйрук берди. Ошол замат айлана тыптынч болуп, мемирей түштү.</verse>
				<verse number="27">Бул окуяны көргөндөр аң-таң болушуп: — Шамал менен деңизди да багындырган бул кандай адам? — дешти.</verse>
				<verse number="28">Көлдүн аркы өйүзүндө жайгашкан Гадара деген жерге сүзүп барышканда, жин даарып ооруган эки киши үңкүрлөрдөгү мүрзөлөрдөн чыга калышып, Ыйсанын алдынан тосушту. Алар ушунчалык кутуруп кетишкендиктен ал жол менен эч ким өтө алчу эмес.</verse>
				<verse number="29">Аңгыча алар кыйкырып жиберишти: — Эй, Кудай Уулу, биз менен кандай ишиң бар?! Бизди күн мурунтан эле азапка салганы келдиңби?</verse>
				<verse number="30">Алардан алысыраакта болсо бир топ чочко жайылып жүргөн.</verse>
				<verse number="31">Жиндер Ыйсадан: — Эгер бизди кубаласаң, тээтигил чочколордун арасына жибер, — деп өтүнүштү.</verse>
				<verse number="32">— Баргыла! — деди Ыйса. Жиндер адамдардан чыгып, чочколорго кетишти. Ошол замат чочколор тобу менен жардан деңизге кулап, сууга чөгүп өлүштү.</verse>
				<verse number="33">Чочко кайтаргандар болсо качып жөнөштү да шаарга келип, болгон ишти баарына жар салып, жин оорулуулардын кантип айыкканын айтышты.</verse>
				<verse number="34">Ошондо бүткүл шаар эли Ыйсаны утурлай чыгып, Ага жолукканда: «Биздин жерибизден кетип калчы», — деп жалбарышты.</verse>
			</chapter>
			<chapter number="9">
				<verse number="1">Ыйса кайыкка түшүп, кайрадан көлдүн берки өйүзүндөгү Өзү жашаган шаарына келди.</verse>
				<verse number="2">Аңгыча адамдар шал болуп ооруган бирөөнү төшөгү менен көтөрүп, алдынан тосуп чыгышты. Ыйса алардын Өзүнө ушундай ишеним артып турганын көрүп: — Кайрат кыл, балам, күнөөлөрүң кечирилди! — деди.</verse>
				<verse number="3">Ошондо кээ бир дин мугалимдери: — Бул Кудайга акарат келтирип атат! — деп өз ара күңкүлдөштү.</verse>
				<verse number="4">Ыйса алардын оюн билип, мындай деди: — Эмне үчүн силердин ичиңердеги ойлоруңар жаман?</verse>
				<verse number="5">Кайсынысы оңой: «Күнөөлөрүң кечирилди!» дегенби же: «Ордуңан тур да бас!» дегенби?</verse>
				<verse number="6">Билип алгыла, Адам Уулунун жер бетинде күнөөлөрдү кечире турган бийлиги бар! Анан шал оорулууга карап: — Тур да, төшөгүңдү көтөрүп, үйүңө жөнө! — деди.</verse>
				<verse number="7">Киши ордунан туруп, үйүнө жөнөдү.</verse>
				<verse number="8">Чогулгандарды коркунуч басып, адамдарга ушундай бийликти берген Кудайды даңкташты.</verse>
				<verse number="9">Ыйса андан ары баратып, салык жыйноочу жерде олтурган Матай аттуу кишини көрүп калды. Ага: — Менин жолума түш! — деди. Матай ордунан турду да, Ыйсаны ээрчип жөнөдү.</verse>
				<verse number="10">Ошол күнү кечинде, Ыйса бир үйдө, дасторкондун жанында жамбаштап жатты. Көптөгөн салыкчылар жана башка күнөөкөрлөр ошол үйгө келип, Ыйсанын жана анын шакирттеринин катарынан орун алышты.</verse>
				<verse number="11">Муну көргөн фарисейлер Ыйсанын шакирттерине: — Эй, эмне үчүн силердин устатыңар салыкчылар жана башка күнөөкөрлөр менен чогуу бир дасторкондон тамактанып жатат? — дешти.</verse>
				<verse number="12">Ыйса муну угуп, аларга айтты: — Дарыгер дени сактарга эмес, оорулууларга керек.</verse>
				<verse number="13">Баргыла да «Мен курмандыктан көрө, боорукердикти каалайм»деген сөздүн маанисин билип алгыла. Мен такыбааларды эмес, күнөөкөрлөрдү ниеттерин өзгөртүүгө чакырганы келдим.</verse>
				<verse number="14">Ушул окуядан соң, Ыйсага Жакыя чөмүлдүрүүчүнүн шакирттери келип, суроо беришти: — Эмне үчүн биз да, фарисейлер да тез-тез орозо тутабыз, ал эми сенин шакирттериң андай кылышпайт, ыя?</verse>
				<verse number="15">Ыйса аларга мындай жооп берди: — Үйлөнүп жаткан жигит тойго чакырылган коноктордун арасында жүргөндө, алар эмнеге кайгырмак эле? Бирок үйлөнгөн жигит алардан алына турган күндөр да келет, алар орозону ошондо тутушат.</verse>
				<verse number="16">Эч ким жаңы кездемеден эски кийимге жамаачы жамабайт. Антпесе, жаңы жамаачы эски кийимди жыртып, жыртыгы мурдагыдан да аңырайып калат.</verse>
				<verse number="17">Жаңы шарапты эски чаначтарга куйбайт. Эгер куйса, жаңы шарап чаначтарды айрып, өзү да төгүлөт, чаначтар да жарабай калат. Ошондуктан жаңы шарапты жаңы чаначтарга куюш керек, ошондо чанач да, шарап да аман калат.</verse>
				<verse number="18">Ыйса аларга ушуларды айтып жатканда, жергиликтүү башкаруучулардын бири келди да, таазим кылып: — Кызым каза болуп калды. Бирок сен барып, колдоруңду үстүнө койсоң эле кайра тирилет, — деди.</verse>
				<verse number="19">Ыйса ордунан туруп, анын артынан жөнөдү. Шакирттери да ага кошулду.</verse>
				<verse number="20">Аңгыча он эки жыл бою ичинен кан акканы токтобой ооруган бир аял Ыйсанын арка жагынан басып келип, Анын кийиминин этегине колун тийгизди.</verse>
				<verse number="21">«Кийимине эле колум тийсе, айыгам!» деди аял өзүнчө.</verse>
				<verse number="22">Ыйса болсо артына кайрылып, аны көрдү да: — Кайрат кыл, кызым, ишенимиң сени айыктырды, — деди. Ошол сааттан баштап аял оорусунан кутулду.</verse>
				<verse number="23">Ушундан соң, Ыйса башкаруучунун үйүнө келип, муңканган чоор үнүн угуп, ызы-чуу болуп жаткан элди көрдү.</verse>
				<verse number="24">Анан аларга: — Ары тургула! Кыз өлгөн жок, ал жөн эле уктап жатат! — деди. Ошондо алар Ыйсаны шылдыңдап күлүштү.</verse>
				<verse number="25">Чогулгандар кетишкенде, Ыйса үйгө кирди да, кызды колунан алып ордунан тургузду.</verse>
				<verse number="26">Бул окуя тууралуу күбүр-шыбыр туш-тарапка тарады.</verse>
				<verse number="27">Ыйса андан ары баратканда, эки сокур киши артынан түшүп: — Дөөт Уулу, бизге боорукердик кыла көр! — деп кыйкырышты.</verse>
				<verse number="28">Ыйса үйгө киргенде, сокурлар Анын жанына келишти. Ыйса аларга: — Силерге жардам бере аларыма ишенесиңерби? — деди. Алар: — Ооба, таксыр, — деп жооп кайтарышты.</verse>
				<verse number="29">Ошондо Ыйса алардын көздөрүнө колун тийгизип туруп: — Ишенгениңердей болсун, — деди. Ошондо тигилердин көздөрү ачылып, көрө башташты.</verse>
				<verse number="30">Анан Ыйса катуу эскертип: — Абайлагыла, бул окуя тууралуу эч ким билбесин! — деди.</verse>
				<verse number="31">Алар болсо үйдөн чыгары менен баарына Ыйса тууралуу айтып киришти.</verse>
				<verse number="32">Айыккан сокурлар сыртка чыкканда, кимдир бирөөлөр Ыйсага жин оорудан улам дудук болгон кишини алып келишти.</verse>
				<verse number="33">Ыйса жиндерди кууп чыкканда, дудук сүйлөп кирди. Эл: — Эч качан мындай укмуш Ысрайылда болгон эмес! — деп таңданышты.</verse>
				<verse number="34">Ал эми фарисейлер: — Бул жиндерди алардын башчысынын күчү менен кубалап жатат, — дешти.</verse>
				<verse number="35">Ыйса көптөгөн шаар-кыштактарды кыдырып, алардагы синагогаларда таалим берип, Падышачылыктын Жакшы Кабарын жарыялап, адамдарды ар кандай оору-сыркоолорунан айыктырып жүрдү.</verse>
				<verse number="36">Көптөгөн адамдарды көрүп, боору ооруду, анткени алар туш-тушка чачырап койчусуз калган койлордой болчу.</verse>
				<verse number="37">Ошондо шакирттерине: — Оро турган эгин көп, бирок орокчулар аз.</verse>
				<verse number="38">Андыктан Өз эгин талаасына орокчуларды жөнөтсүн үчүн эгин Эгесине жалынгыла, — деди.</verse>
			</chapter>
			<chapter number="10">
				<verse number="1">Ыйса он эки шакиртин чакырып алып, аларга ар кандай кара күчтөрдү кууп чыга турган бийлик, ар кандай оорулар менен алсыздыктарды айыктыра турган кудурет берди.</verse>
				<verse number="2">Булар Ыйсанын он эки элчиси эле. Алардын аттары мындай: биринчиси Петир деп да аталган Ысман жана анын иниси Идрис, Зебедейдин уулу Жакып жана анын иниси Жакан,</verse>
				<verse number="3">Филип жана Барталамей, Том жана Матай салыкчы, Алпейдин уулу Жакып жана Тадай,</verse>
				<verse number="4">Ысман Динчил жана кийин чыккынчы болуп кеткен Жүйүт Искариот.</verse>
				<verse number="5">Ушул он эки кишини Ыйса жөнөтүп жатып, мындай буйрук берди: — Башка улуттагылардын жерине барбагыла жана самариялыктардын шаарына кирбегиле.</verse>
				<verse number="6">Анын ордуна адашкан койлордой болгон Ысрайыл элине гана баргыла.</verse>
				<verse number="7">Барганыңарда аларга: «Жакында силер Кудайдын башкаруусунда болосуңар!» — деп жар салгыла.</verse>
				<verse number="8">Оорулууларды айыктыргыла, өлгөндөрдү тирилткиле, пес оорулууларды сакайткыла, жиндерди кубалагыла. Бекер алдыңар, бекер бергиле.</verse>
				<verse number="9">Алтын, күмүш, жез акча да белбооңорго түйбөгүлө.</verse>
				<verse number="10">Жолго баштык да, ашык кийим да, бут кийим да, таяк да албагыла. Анткени иштегендин тиштегенге акысы бар.</verse>
				<verse number="11">Кайсы шаарга же айылга кирбегиле, алгач силерди кабыл алууга даяр адамдын барын аныктагыла, анан ошол жерден кеткиче ошол адамдыкынан башканыкына көчпөгүлө.</verse>
				<verse number="12">Босогону аттаарыңарда: «Тынччылык болсун!» деп, батаңарды бергиле.</verse>
				<verse number="13">Эгер ошол үйдө саламыңарды кабыл алууга даяр адам бар болсо, батаңар кабыл болот, эгер болбосо, батаңар өзүңөргө кайтат.</verse>
				<verse number="14">Ал эми силерди кабыл албай, айткан сөзүңөргө кулак салышпаса, анда ошол шаардан же үйдөн чыгып, алардын четке кагылганынын белгиси катары бутуңардын чаңын күбүп салгыла.</verse>
				<verse number="15">Чынын айтайын, кыяматтагы сот күнүндө ал шаарга караганда, Содом менен Гомор шаарларына жеңилирээк жаза колдонулат.</verse>
				<verse number="16">Мен силерди карышкырлардын арасына койлорду жибергендей жөнөтүп жатам. Ошондуктан жыландай кыраакы, көгүчкөндөй ак көңүл болгула.</verse>
				<verse number="17">Адамдардан абайлагыла, алар силерди сотко беришип, синагогаларда сабашат.</verse>
				<verse number="18">Мага ишенгениңер үчүн өкүмдарлар менен падышалардын алдына алып барышат. Алардын жана элдин алдында күбөгө өтүп, Мен жөнүндө айтып бересиңер.</verse>
				<verse number="19">Ошондо «кантип айтабыз, эмнени айтабыз» деп түйшүк тартпагыла. Эмне дээриңерди ошол саатта Кудай оозуңарга сала берет.</verse>
				<verse number="20">Анткени силер эмес, силер аркылуу Атаңардын Руху сүйлөйт.</verse>
				<verse number="21">Бир туугандар бири бирин, атасы өз баласын өлүмгө салып бере турган болот. Балдары өз ата-энелерине каршы чыгышып, аларды өлүмгө салып беришет.</verse>
				<verse number="22">Мен үчүн баарына жек көрүндү болосуңар. Бирок ким аягына чейин чыдаса, куткарылат.</verse>
				<verse number="23">Бир шаардан зордук көрсөтүшсө, башка шаарга качкыла. Силерге чындыкты айтып жатам: силер Ысрайылдын шаарларын кыдырып чыккыча, Адам Уулу келип калат.</verse>
				<verse number="24">Шакирт устатынан, кул ээсинен өйдө эмес.</verse>
				<verse number="25">Шакирт устатындай, кул ээсиндей боло алса, ошол жетиштүү. Үй ээсин Бээлзебул деп атап жатышса, үйүндөгүлөрүн андан бетер тилдебей коймок беле.</verse>
				<verse number="26">Ошондуктан алардан коркпогула, анткени сыртка чыкпас сыр болбойт, ачыкка чыкпас жашыруун иш болбойт.</verse>
				<verse number="27">Силерге караңгыда айтып жатканымды жарыкта айткыла. Кулагыңарга шыбырап айтылып жатканды үйдүн төбөсүнө чыгып алып жар салгыла.</verse>
				<verse number="28">Силерди өлтүрүп коюш колунан келе тургандардан коркпогула. Алар жаныңарды өлтүрө албайт. Андан көрө, жаныңарды да, денеңерди да кууратып, тозокко салууга кудурети бар Кудайдан корккула.</verse>
				<verse number="29">Эки чымчык бир аз эле тыйынга сатылат, туурабы? Эгерде Кудай Атаңардын эрки болбосо, алардын бири да топ этип жерге кулабайт.</verse>
				<verse number="30">А силердин болсо башыңардагы чачыңар да эсептелүү.</verse>
				<verse number="31">Ошондуктан коркпогула, силер чымчыктардан алда канча кымбатсыңар.</verse>
				<verse number="32">Ким Мени эл алдында ачык тааныса, Мен да аны асмандагы Атамдын алдында ачык тааныйм.</verse>
				<verse number="33">Мени эл алдында четке какканды, Мен да асмандагы Атамдын алдында четке кагам.</verse>
				<verse number="34">Мени жер бетине тынчтык алып келди деп ойлобогула!</verse>
				<verse number="35">Мен тынчтык эмес, уулун атасынан, кызын энесинен, келинин кайненесинен ажырата турган кылыч алып келдим.</verse>
				<verse number="36">Адам баласынын душмандары — өз үйүндөгүлөрү.</verse>
				<verse number="37">Атасын же энесин Менден артык сүйгөн адам Мага жарабайт. Баласын же кызын Менден артык сүйгөн адам Мага жарабайт.</verse>
				<verse number="38">Ошондой эле өзүнүн айкаш жыгачын көтөрбөстөн, Мени ээрчиген адам да Мага жарабайт.</verse>
				<verse number="39">Өмүрүн аяган адам аны сактамак турсун жоготуп алат, ал эми ким Мен үчүн өмүрүн жоготсо, ал аны кайрадан табат.</verse>
				<verse number="40">Ким силерди кабыл алса, Мени кабыл алганы, ал эми ким Мени кабыл алса, Мени Жибергенди кабыл алганы.</verse>
				<verse number="41">Пайгамбарды пайгамбар катары кабыл алган адам, пайгамбарга бериле турган сыйлыкты алат. Кудайдын каалоосу менен жашаган адамды Кудайдын каалоосу менен жашаган адам катары кабыл алган адам, Кудайдын каалоосундай жашаган адамга бериле турган сыйлыкты алат.</verse>
				<verse number="42">Шакирттеримдин эң кичинесин Менин шакиртим катары кабыл алып, бир чыны муздак суу берсе, анда, силерге чын айтам, ал адам тиешелүү сыйлыгын сөзсүз алат.</verse>
			</chapter>
			<chapter number="11">
				<verse number="1">Ыйса он эки шакиртине насаат-буйруктарын айтып бүтүп, ал жерден кетти да, Галилеянын шаарларына таалим берип, Жакшы Кабарды жар салууга жөнөдү.</verse>
				<verse number="2">Ал эми Жакыя болсо Машаяктын кылган иштери тууралуу түрмөдө отурган жеринен кабардар болду. Ошондо ал шакирттерин Ыйсага жиберип:</verse>
				<verse number="3">«Келе турган Куткаруучу сенсиңби же башканы күтүшүбүз керекпи?»— деп суратты.</verse>
				<verse number="4">Ыйса аларга: — Баргыла, уккан-көргөнүңөрдү Жакыяга айтып бергиле:</verse>
				<verse number="5">сокурлардын көзү көрүп, буту шал болгондор басып, пес оорулуулар айыгып, дүлөйлөр угуп, өлгөндөр кайра тирилип, жакырларга Жакшы Кабар тарап жатат.</verse>
				<verse number="6">Ушул кылгандарымды көрүп туруп, Менин ким экенимен шек санабаган адам бактылуу, — деп жооп берди.</verse>
				<verse number="7">Жакыя жиберген адамдар кеткенде, Ыйса элге Жакыя тууралуу мындай деди: — Ээн талаага эмнени көргөнү бардыңар эле? Шамал термелткен камыштыбы?</verse>
				<verse number="8">Айткылачы, деги эмнени көрөлү деп бардыңар эле? Кооз кийимчен адамдыбы? Кооз кийимчендер ал жакта эмес, тигине, алар падыша сарайларда.</verse>
				<verse number="9">Анда эмнени көргөнү бардыңар? Пайгамбардыбы? Ооба! Силерге айтып коёюн: ал пайгамбардан да улуу.</verse>
				<verse number="10">Ыйык Жазууларда Кудай: «Мына, Сенин алдыңан кабарчымды жиберемин, ал Сенден мурда барып, басар жолуңду даярдайт»,— деп ушул адам жөнүндө айткан.</verse>
				<verse number="11">Силерге бир чындыкты айтып коёюн: энеден туулгандардын бири да Жакыя чөмүлдүрүүчүдөн улуу эмес! Бирок Асман Падышачылыгында эң кичине деп эсептелген киши да андан улуу.</verse>
				<verse number="12">Жакыя чөмүлдүрүүчүнүн күндөрүнөн тартып азыркы кезге чейин Асман Падышачылыгына күч колдонуп келишкен жана күчтүүлөр аны тартып алышууда.</verse>
				<verse number="13">Анткени Жакыянын кызматы Муса калтырган Тоорат мыйзамы менен башка пайгамбарлардын китептериндеги алдын ала айтылгандарды жыйынтыктайт.</verse>
				<verse number="14">Эгерде сөзүмдү кабыл алгыңар келсе, анда Жакыя — бул кайтып келүүгө тийиш болгон Илиястын өзү.</verse>
				<verse number="15">Уга турган кулагы барлар уксун!</verse>
				<verse number="16">null</verse>
				<verse number="17">Азыркы замандын адамдарын кимге окшотсом? Алар базарда олтуруп алып, бири бирине: «Той-тамаша күүсүн салып, чоор тартсак, эмнеге бийлебейсиңер, кошок кошсок, эмнеге ыйлабайсыңар?!» — деген жаш балдарга окшош.</verse>
				<verse number="18">Анткени кадимки тамактарды ичип-жебеген Жакыя келди эле, «буга жин тийиптир» дешти.</verse>
				<verse number="19">Башкаларга окшоп ичип-жеген Адам Уулу келди эле, «бул киши сугалак экен, шарапка жакын экен, салыкчылар менен күнөөкөрлөрдүн досу экен» — дешти. Бирок кандай болсо да, Кудайдын даанышмандыгы аны жактагандар тарабынан ырасталды.</verse>
				<verse number="20">Ошондо Ыйса Өз кереметтерин баарынан көбүрөөк көрсөткөн шаарларды уруша баштады. Анткени алар ниеттерин өзгөртүшпөдү:</verse>
				<verse number="21">— Эй, шордуу Коразин! Эй, шордуу Бейтсайда! Эгер силерде жасалган укмуштар Тир менен Сидондо жасалган болсо, алар эбак эле катуу кайгырып, кенептен кийим кийип, күлгө олтуруп, ниеттерин өзгөртүшмөк.</verse>
				<verse number="22">Бирок силерге айтып коёюн: эми кыямат кайымда Тир менен Сидондун акыбалы силердикинен жеңилирээк болот.</verse>
				<verse number="23">А сен, Капарноом, текеберденип, төбөм менен көккө жетем деп ойлойсуңбу? Жок! Кудай сени жердин түпкүрүнө житире чабат. Анткени сенде жасалган укмуштар Содомдо да жасалган болсо, анда ал бүгүнкү күндө бар болмок.</verse>
				<verse number="24">Бирок Мен силерге айтып коёюн: кыямат кайымда силерге караганда, Содом шаарына жеңилирээк болот.</verse>
				<verse number="25">Ошол убакта Ыйса мындай деди: — Оо, Ата, асман менен жердин Ээси! Сени мактап, даңазалайм, анткени Сен бул иштерди даанышмандар менен акылмандардан жашырып, жаш бала сыяктангандарга ачып көрсөттүң.</verse>
				<verse number="26">Ооба, Атаке, Сен ушундай болушун кааладың.</verse>
				<verse number="27">Атам бардыгын Мага өткөрүп берген. Уулунун ким экенин Атасынан башка эч ким жакшы билбейт. Атасын ким экенин да Уулунан жана Уулу ачып көрсөткүсү келгендерден башка эч ким жакшы билбейт.</verse>
				<verse number="28">Оор мээнеттин каамытынан башы чыкпай, түйшүк жүгүн көтөрүп жүрүп, чарчап-чаалыккандар, баарыңар Мага келгиле! Мен силерди эс алдырам.</verse>
				<verse number="29">Менин каамытымды кийип, Менден таалим алгыла, анткени Мен жоош-момунмун жана жөнөкөймүн. Ошондо жаныңар жай табат.</verse>
				<verse number="30">Анткени Менин каамытым жакшы, жүгүм жеңил.</verse>
			</chapter>
			<chapter number="12">
				<verse number="1">Дем алыш күндөрдүн биринде Ыйса эгин талаасын аралап өтүп бара жатты. Жанындагы шакирттери ачка болуп, буудайдын башын жулуп жей башташты.</verse>
				<verse number="2">Муну фарисейлер көрүп калышып Ыйсага: — Карачы, шакирттериң дем алыш күнү тыюу салынган ишти кылып жатышат! — дешти.</verse>
				<verse number="3">Ыйса мындай жооп берди: — Дөөт жанындагы адамдар менен бирге ач калганда эмне кылганын окуган жок белеңер?</verse>
				<verse number="4">Кудай үйүнө кирип, Эгебизге багышталган нанды жанындагылар менен бирге жебеди беле! Бирок ал нандарды жегенге эч акысы жок болчу. Аларды жегенге динкызматчылардын гана акысы болгон.</verse>
				<verse number="5">Дин кызматчылар ийбадатканада дем алыш күнү ошол күндүн мыйзамын бузуп коюшса да айыпсыз экендиги тууралуу Тоорат мыйзамынан окуган жок белеңер?</verse>
				<verse number="6">Силерге айтып коёюн: бул жерде ийбадатканадан да улуу Бирөө турат.</verse>
				<verse number="7">Эгерде силер Кудайдын: «курмандыкты эмес, боорукердикти каалайм!»деген сөзүнүн маанисин түшүнгөн болсоңор, анда айыпсыз адамдарды соттобос элеңер.</verse>
				<verse number="8">Анткени Адам Уулу дем алыш күнүнүн да ээси!</verse>
				<verse number="9">Ыйса ал жактан кетип, синагогага келди.</verse>
				<verse number="10">Синагогада колу сенек бир адам бар эле. Ошол жерде тургандардан бирөөлөр Ыйсадан кынтык таап, айыпка жыгуу максатында: — Кудайдын мыйзамы боюнча дем алыш күнү да адамды айыктырууга болобу? — деп сурашты.</verse>
				<verse number="11">Ыйса: — Бир кою дем алыш күнү чуңкурга түшүп калса, араңардан кимиңер аны көрүп туруп, алып чыкпай таштап коёт?</verse>
				<verse number="12">Адам баласы койдон алда канча өйдө эмеспи! Демек, дем алыш күнү жакшылык кылса болот, — деди.</verse>
				<verse number="13">Анан колу сенек адамга кайрылып: — Колуңду сунчу! — деди. Тигил адам сунары менен айыгып, берки колу соо колундай болуп калды.</verse>
				<verse number="14">Ошондо сыртка чыгып кетишкен фарисейлер өз ара Ыйсаны кантип өлтүрүш керектигин акылдашышты.</verse>
				<verse number="15">Ыйса болсо алардын бул ниетин билип, ал жактан кетип калды. Анын аркасынан көп эл ээрчиди. Ыйса алардын баарын айыктырып,</verse>
				<verse number="16">адамдарга Өзү жөнүндө жарыя кылууга тыюу салды.</verse>
				<verse number="17">Кудайдын Ышая пайгамбар аркылуу айткан сөзү аткарылышы үчүн ушундай болду:</verse>
				<verse number="18">«Бул Менин тандап алган Кулум, Жаным ыраазы болгон Сүйүктүүм. Мен Анын үстүнө Өз Рухумду түшүрөм, Ал бардык элдерге өкүмүмдү жарыя кылат.</verse>
				<verse number="19">Талашпайт да кыйкырбайт, Көчөдө кыйкырып жатканын эч ким укпайт.</verse>
				<verse number="20">Менин өкүмүмдү аягына жеткирмейин, Бүктөлгөн камышты сындырбайт, Быкшыган шамды өчүрбөйт.</verse>
				<verse number="21">Ага бардык улуттар үмүттөрүн артышат».</verse>
				<verse number="22">Аңгыча жин даарыган бир сокур, дудук адамды Ыйсанын алдына алып келишти. Ыйса аны айыктырды. Сокур дудук сүйлөп, көзү көрүп калды.</verse>
				<verse number="23">Элдин баары таң калып: — Бул Дөөттүн урпагы эмеспи? — деп бири биринен сурашты.</verse>
				<verse number="24">Муну угуп калган фарисейлер: — Бул жиндерди алардын башчысы — Бээлзебулдун күчү менен кубалап жатат. Мындан башкача болушу мүмкүн эмес! — дешти.</verse>
				<verse number="25">Алардын оюн билген Ыйса мындай деди: — Ичинен бөлүнүп-жарылган мамлекет кыйрайт, ыркы кеткен шаар же үй-бүлө соо калбайт.</verse>
				<verse number="26">Эгер шайтан шайтанды кубалап жатса, демек, ал өз ичинен бөлүнүп-жарылып, өзүнө өзү каршы чыкканы. Анан анын падышачылыгы кантип аман калмак эле?</verse>
				<verse number="27">Эгер Мен жиндерди шайтандын күчү менен кубалап жаткан болсом, анда өзүңөрдүн шакирттериңер кимдин күчү менен кубалап жүрөт? Ушул себептен шакирттериңердин кылган иштери силерге калыс болсун.</verse>
				<verse number="28">А эгер Мен жиндерди Кудайдын Руху менен кубалап жаткан болсом, демек, силерге Кудай Өз Падышачылыгын орното турган мезгилдин келип жеткени!</verse>
				<verse number="29">Алдуу адамдын үйүнө кирген бирөө алды менен анын өзүн байлабай туруп, үй-мүлкүн кантип тоноп кетет? Алдууну байлагандан кийин гана анын үйүн тоной алат.</verse>
				<verse number="30">Ким Мен тарапта болбосо, ал Мага каршы. Ким Мени менен бирге жыйнабаса, ал чачат.</verse>
				<verse number="31">Ошондуктан силерге айтып коёюн: адам баласынын күнөөлөрү менен жаман сөздөрү бүт кечирилет, а бирок кимде-ким Ыйык Рухка акарат айтса, кечирилбейт.</verse>
				<verse number="32">Кимде ким Адам Уулуна каршы сөз айтса кечирилет, а бирок Ыйык Рухка каршы сүйлөгөн адам бул дүйнөдө да, тиги дүйнөдө да кечирилбейт.</verse>
				<verse number="33">Даракты жакшы баксаңар, мөмөсү да жакшы болот, жаман баксаңар, мөмөсү да жаман болот. Анткени дарактын кандай экени мөмөсүнөн билинет.</verse>
				<verse number="34">Эй, жылан тукумдары! Өзүңөр жаман болуп туруп, анан кантип жакшы сөз сүйлөй алмак элеңер? Анткени адамдын дили эмнеге толуп-ташыса, ошол тилине чыгат.</verse>
				<verse number="35">Жакшы адам дилиндеги жакшы казынасынан жакшылыкты берет, жаман адам жаман казынасынан жамандыкты берет.</verse>
				<verse number="36">Силерге айтып коёюн: адамдар оозунан чыккан ар бир куру сөзү үчүн кыяматтагы сот күнү Кудай алдында жооп беришет.</verse>
				<verse number="37">Анткени айткан сөзүң боюнча акталасың жана соттолосуң.</verse>
				<verse number="38">Ошондо дин мугалимдери менен фарисейлердин кээ бири Ыйсага: — Устат, сиздин бизге бир кереметтүү жышаан көрсөтүшүңүздү каалайбыз, — дешти.</verse>
				<verse number="39">Ыйса мындай жооп берди: — Бузулган жана күнөөкөр муун кереметтүү жышаан көргүсү келет. Бирок Жунус пайгамбардын окуясындагы жышаандан башка жышаан ага көрсөтүлбөйт!</verse>
				<verse number="40">Жунус деңиз жырткычынын курсагында үч күн, үч түн болгон сыяктуу Адам Уулу да жер түбүндө үч күн, үч түн болот.</verse>
				<verse number="41">Нинебиликтер кыямат кайымда ушул муун менен бирге кайра тирилип, аны айыпка жыгат, анткени алар Жунустун сөзүн угуп, ниеттерин өзгөртүшкөн. А бул жерде болсо Жунустан улуу Бирөө турат.</verse>
				<verse number="42">Түштүк ханышасы да тирилип, ушул муунду айыпка жыгат, анткени ал Сулаймандын акылман сөзүн угуп кетейин деп, дүйнөнүн аркы четинен келген. А бул жерде болсо Сулаймандан да улуу Бирөө турат.</verse>
				<verse number="43">Кара күч адамдан чыккан соң, жанына тынчтык издеп, какшыган чөлдөрдү кыдырып-кыдырып таппайт.</verse>
				<verse number="44">Анан: «Кой, чыккан үйүмө кайра барайын» деп кайра келет да, анын шыпырылып, жыйналып бош турганын көрөт.</verse>
				<verse number="45">Кайра барып, өзүнөн ашкан жети жинди ээрчите келет да, кирип, жашай башташат. Ошондо жанагы адамдын кийинки абалы мурункусунан да жаман болот. Азыркы жаман замандын адамдары менен так ошондой болот.</verse>
				<verse number="46">Ыйса чогулгандарга сүйлөп жаткан. Аңгыча энеси жана бир туугандары келип, Аны менен сүйлөшөлү деп сыртта күтүп турушту.</verse>
				<verse number="47">Ошондо кимдир бирөө: — Сени менен сүйлөшкүсү келип, энең жана бир туугандарың сыртта турушат, — деди.</verse>
				<verse number="48">Ыйса ушул сөздү айтканга карап: — Менин энем менен бир туугандарым кимдер? — деди.</verse>
				<verse number="49">Анан колун шакирттери тарапка сунуп: — Менин энем менен бир туугандарым булар!</verse>
				<verse number="50">Анткени ким асмандагы Атамдын каалоосун аткарса, ошол Мага бир тууган ага-ини, эже-карындаш жана эне болот, — деди.</verse>
			</chapter>
			<chapter number="13">
				<verse number="1">Ушундан соң, Ыйса үйдөн чыгып, кайрадан көл жээгинде элди окута баштады.</verse>
				<verse number="2">Ошондо жыйылган элдин көптүгүнөн кайыкка түшүүгө туура келди. Эл болсо жээкте карап турду.</verse>
				<verse number="3">Ыйса көп нерселерди ибараттап айтты. Ал мындай деди: — Бир дыйкан эгин сепкени талаага чыгыптыр.</verse>
				<verse number="4">Сепкен үрөндөрдүн кээси жол боюна түшүп, учуп келген чымчыктарга жем болот.</verse>
				<verse number="5">Кээ бири аз гана топурагы бар таштак жерге түшүп, кыртышы терең болбогондуктан тез эле өсүп чыгат.</verse>
				<verse number="6">Бирок күн чыкканда күйүп, тамыры терең болбогондуктан куурап калат.</verse>
				<verse number="7">Кээси тикендин арасына түшөт. Анан өсүп чыккан тикен астында басылып калат.</verse>
				<verse number="8">Ал эми кээ бирлери жакшы кыртышка түшүп, өсүп чыгат да, кээси жүз, кээси алтымыш, кээси отуз эсе түшүм берет.</verse>
				<verse number="9">Уга турган кулагы барлар уксун!</verse>
				<verse number="10">Шакирттер Ыйсага келип: — Эмне үчүн тигилерге ибараттап айтып жатасың? — деп сурашты.</verse>
				<verse number="11">Ыйса мындай жооп берди: — Анткени Асман Падышачылыгынын сырларын билүү силерге буюрган. Аларга болсо буюрган эмес.</verse>
				<verse number="12">Кимде бир аз түшүнүк бар болсо, ага дагы берилип, аныкы көбөйөт. Ал эми кимде жок болсо, анын бар деп ойлогону да тартылып алынат.</verse>
				<verse number="13">Ушул себептүү Мен аларга «карап турушса да көрө алышпасын, тыңшап турушса да уга алышпасын» үчүн башкаларга ушинтип ибарат аркылуу сүйлөп жатам.</verse>
				<verse number="14">Ошондуктан Ышая пайгамбардын айткандары аткарылат. Ал мындай деген: «Уксаңар да эч нерсе туйбайсыңар, Карап туруп эч нерсе көрбөйсүңөр.</verse>
				<verse number="15">Анткени Бул элдин дилин дат басып, Оорлошуп кулагы, Көздөрү калган тунарып. Антпесе көрмөк көздөрү, Кулактары ачылмак, Жүрөгү туймак алардын. Мага кайтып келишип, Сакайтмакмын аларды».</verse>
				<verse number="16">А силер бактылуусуңар, анткени көзүңөр көрүп, кулагыңар угат.</verse>
				<verse number="17">Силерге бир чындыкты айтып коёюн: далай пайгамбарлар менен адилдер силер көргөндү көргүсү келген, бирок көрө алышпады, силер укканды уккусу келген, бирок уга алышпады.</verse>
				<verse number="18">Ошондуктан силер дыйкан тууралуу ибараттын маанисин угуп алгыла:</verse>
				<verse number="19">Кудайдын Падышачылыгы тууралуу сөздү угуп, бирок маанисин түшүнбөгөнгө азгыруучу келет да анын жан дүйнөсүнө түшкөн Кудайдын сөзүн уурдап кетет. Жол боюна түшкөн үрөндүн мааниси ушуну билдирет.</verse>
				<verse number="20">Ал эми таштак жерге түшкөн үрөн болсо Кудай сөзүн угары менен ошол замат кубана кабыл алган адамды билдирет.</verse>
				<verse number="21">Бирок тамыры болбогондуктан бир азга гана ишенип, кийин ишенгендиги үчүн кыйынчылыкка же куугунтукка кабылар замат ишенимден баш тартат.</verse>
				<verse number="22">Тикендердин арасына түшкөнү Кудай сөзүн уккан, бирок бул дүйнөнүн түйшүгү менен акчанын азгырыгына алдырып койгон адамды билдирет. Ушулар сөздү тумчуктуруп, сөз жемишсиз калат.</verse>
				<verse number="23">Ал эми жакшы кыртышка түшкөнү болсо Кудай сөзүн угуп, маанисин түшүнгөн адамды билдирет. Мындай адам жүз, алтымыш, отуз эсе жемиш берген үрөнгө окшош.</verse>
				<verse number="24">Ыйса аларга дагы бир ибаратты айтып таалим берди: — Асман Падышачылыгы өз талаасына жакшы үрөн сепкен адамга окшош.</verse>
				<verse number="25">Бирок, эл уктап жатканда душманы келип, буудайлардын арасына отоо чөптөрдүн үрөнүн себет да кетип калат.</verse>
				<verse number="26">Буудай көгөрүп, баш байлай баштаганда, отоо чөптөр да кошо чыгат.</verse>
				<verse number="27">Ошондо талаанын ээсине кулдары келип: «Төрөм, сиз талааңызга жакшы үрөн эктиңиз эле го. Отоо чөптөр кайдан чыга калды?» — дешет.</verse>
				<verse number="28">Кожоюн: «Душмандарымдын бирөөсү кылган муну», — деп жооп берет. Кулдары: «Барып, отоп салалыбы?» — дешет.</verse>
				<verse number="29">Кожоюн: «Кереги жок, отоо чөптөрдү жулабыз деп, алардын тамыры менен кошо буудайларды жулуп салышыңар мүмкүн.</verse>
				<verse number="30">Оруу-жыюу маалы келгичекти өсө берсин. Кийин орокчуларга адегенде отоо чөптөрдү жулдуруп, өрттөө үчүн боо-боо кылып байлатып, буудайды болсо өзүнчө кампаларыма төктүртөм», — дейт.</verse>
				<verse number="31">Ыйса аларга дагы бир ибарат айтты: — Асман Падышачылыгы бир адам өз талаасына эгип койгон сары кычынын данына окшош.</verse>
				<verse number="32">Сары кычынын даны уруктардын эң кичинеси болгон менен өсүп чыкканда, бардык өсүмдүктөрдөн чоң болот да, бутактарына канаттуулар учуп келип уялаган даракка айланат.</verse>
				<verse number="33">Ыйса аларга дагы бир ибарат айтып берди: — Асман Падышачылыгы бир аял камыр ачытыш үчүн үч чара унга салган ачыткыга окшош.</verse>
				<verse number="34">Ушунун баарын Ыйса элге ибарат кылып айтты, ибаратсыз аларга эч нерсе айткан жок.</verse>
				<verse number="35">Пайгамбар аркылуу айтылган сөз аткарылышы үчүн ушундайча сүйлөдү. Пайгамбар мындай деген: «Мен ибарат менен сүйлөйм. Дүйнө жаралгандан бери жашыруун болуп келген нерселерди жарыя кылам».</verse>
				<verse number="36">Ошондо Ыйса элди коё берип, үйгө кирди. Шакирттери жанына келип: — Талаадагы отоо чөптөр жөнүндөгү ибараттын маанисин бизге түшүндүрүп берчи, — дешти.</verse>
				<verse number="37">Ыйса аларга мындай деди: — Жакшы үрөн сепкени — бул Адам Уулу.</verse>
				<verse number="38">Талаа болсо бул дүйнөнү билдирет. Жакшы үрөн — бул Кудай Падышачылыгынын атуулдары. Отоо чөптөр болсо азгыруучунун ишин кылган адамдар.</verse>
				<verse number="39">Аларды сээп кеткен — ибилис, оруу-жыюу мезгили — акыр заман, орокчулар — периштелер.</verse>
				<verse number="40">Ошондуктан акыр заманда да отоо чөптөр отолуп отко ыргытылгандай окуя болот.</verse>
				<verse number="41">Адам Уулу Өз периштелерин жиберип, Өз падышачылыгынан бардык азгырыктар менен дин безерлерди тердирет.</verse>
				<verse number="42">Анан аларды жалбырттап күйгөн мешке ыргытышат. Андагылар жаны кыйналганынан өкүрүп, тиштерин кычыратышат.</verse>
				<verse number="43">Ошондо адил адамдар асмандагы Атасынын Падышачылыгында күндөй болуп жаркырашат. Уга турган кулагы барлар уксун!</verse>
				<verse number="44">Асман Падышачылыгы талаага катылган кенчке окшош. Аны бир киши таап алып, эч жанга билгизбей кайра катып коёт да, кубанганынан колундагынын баарын сатып жиберип, кайра ошол талааны сатып алат.</verse>
				<verse number="45">Дагы Асман Падышачылыгы таза берметти издеген соодагерге окшош.</verse>
				<verse number="46">Ал кымбат баалуу берметти таап, аны сатып алуу үчүн келип, колундагысынын баарын сатып жиберип, ошол берметти сатып алат.</verse>
				<verse number="47">Дагы Асман Падышачылыгы деңизге ыргытылып, ар түрдүү балыктарды жыйнап алган чоң торго окшош.</verse>
				<verse number="48">Тор толгондо, аны жээкке сүйрөп чыгышып, анан олтуруп алып жакшысын себеттерге салышып, жамандарын ыргытып жиберишет.</verse>
				<verse number="49">Акыр заманда ушундай болот: периштелер келип, жаман адамдарды адилдерден бөлүп алышат да,</verse>
				<verse number="50">жалындаган мешке ыргытышат. Андагылар жаны кыйналганынан өкүрүп, тиштерин кычыратышат.</verse>
				<verse number="51">Анан Ыйса шакирттерине: — Айткандарымдын баарын түшүндүңөрбү? — деди. Шакирттери: — Ооба, — деп жооп беришти.</verse>
				<verse number="52">Ыйса сөзүн улады: — Ошондуктан Асман Падышачылыгы тууралуу билимге ээ болгон ар бир дин мугалими өзүнүн кенч сактагыч жайынан жаңы буюмдарын да, эски буюмдарын да сыртка алып чыккан үй ээсине окшош.</verse>
				<verse number="53">Ыйса ушул ибараттарын айтып бүтүп, ал жактан кетип калды.</verse>
				<verse number="54">Анан Өзүнүн чоңоюп өскөн шаарына келди да, андагы синагогага барып, таалим берди. Анын таалими адамдарды таңдантты. «Мындай акылмандык менен укмуштарды жасай турган кудуретти ал кайдан алды экен?</verse>
				<verse number="55">Бул биздеги эле жыгач устанын баласы эмеспи?! Энеси — Мариям, ал эми Жакып, Жосе, Ысман жана Жүйүт бир туугандары эмеспи?!</verse>
				<verse number="56">Карындаштарынын баары тең арабызда жашашат го?! Мынчалык акылмандык менен кудуреттин баарын ал кайдан алды болду экен?!» — дешип,</verse>
				<verse number="57">Ыйсага ишене албай баштары катты. Ыйса болсо: — Пайгамбар бардык жерде кадыр-барктуу болсо да, өз эл-журту менен үй ичинде анын кадыры билинбейт, — деди аларга.</verse>
				<verse number="58">Алардын ишенбестигинен улам Ыйса ал жерде көптөгөн укмуштарды жасаган жок.</verse>
			</chapter>
			<chapter number="14">
				<verse number="1">Ошол убакта Ыйса жөнүндөгү кабар Галилеянын акими Иродко жетти.</verse>
				<verse number="2">Ал малайларына: — Бул Жакыя чөмүлдүрүүчү, ал тирилип кетиптир, укмуштуу иштерди кылып жатканынын себеби ошондон, — деди.</verse>
				<verse number="3">Ирод бир тууганы Филиптин аялы Иродиянын айынан Жакыяны карматып, кишендеп, түрмөгө отургузуп койгонунан улам ушундай деген эле.</verse>
				<verse number="4">Анткен себеби Жакыя: «Сенин Иродияга үйлөнгөнүң туура эмес!» — деп айткан болчу.</verse>
				<verse number="5">Ушул сөзү үчүн Ирод аны өлтүргүсү келди, бирок элден корккондугунан батына албады, себеби эл Жакыяны пайгамбар деп эсептечү.</verse>
				<verse number="6">Анткен менен Ироддун туулган күнүндө Иродиянын кызы меймандардын алдында бийлеп, Ироддун купулуна толду.</verse>
				<verse number="7">Ошондо Ирод ага каалаган нерсесин берүүгө ант берди.</verse>
				<verse number="8">Иродиянын кызы болсо, энесинин кеңеши боюнча: «Мага Жакыя чөмүлдүрүүчүнүн башын азыр табакка салып, алдырып келиңиз» деди.</verse>
				<verse number="9">Кыздын сураганы падышаны капалантса да, меймандарынын алдында берген антынан улам талабын орундатууну буюрду.</verse>
				<verse number="10">Жакыянын башын кесип келүү үчүн түрмөгө кишилерин жиберди.</verse>
				<verse number="11">Алар башты табакка салып келип, кызга беришти. Кыз болсо энесине алып барып берди.</verse>
				<verse number="12">Ошондо Жакыянын шакирттери келип, анын сөөгүн алып чыгып, көргө коюшту да, Ыйсага барып, болгон ишти айтып беришти.</verse>
				<verse number="13">Бул кабарды уккан Ыйса кайыкка түштү да элден бөлүнүп, ээн жерге жалгыз кетип калды. Ыйсанын кайык менен кеткенин уккандар шаарлардан чыгып, жөө-жалаңдап артынан түшүштү.</verse>
				<verse number="14">Ыйса кайыктан чыкканда, көптөгөн элди көрүп, аларга боору ооруп, оорулууларын айыктырды.</verse>
				<verse number="15">Кеч киргенде, шакирттери Ага келип: — Бул жер ээн экен, кеч да болуп кетти, ошондуктан элди коё бер, айылдарга барып, жегенге бирдеме сатып алышсын, — дешти.</verse>
				<verse number="16">Бирок Ыйса аларга: — Элдин кетишинин кереги жок, жегенге бирдемени силер бергиле, — деди.</verse>
				<verse number="17">Шакирттери: — Бул жерде эч нерсебиз жок, болгону беш нан менен эки балыгыбыз гана бар, — дешти.</verse>
				<verse number="18">Ыйса: — Аларды Мага алып келгиле, — деди.</verse>
				<verse number="19">Анан элди чөптүн үстүнө олтургула деп буйруду да, жанагы беш нан менен эки балыкты алып, асманды карап Кудайга шүкүрчүлүк келтирип, нанды сындырды да, шакирттерине берди. Шакирттери болсо элге таратышты.</verse>
				<verse number="20">Баары жеп тоюшту. Нандын арткан үзүмдөрүн жыйнашканда, он эки себет толду.</verse>
				<verse number="21">Аялдар менен балдарды айтпаганда, жеген эркектердин эсеби беш миңдей эле.</verse>
				<verse number="22">Ушундан соң, Ыйса шакирттерин кайыкка олтургузду. Элди коё бергичекти Өзүнөн мурда аркы өйүзгө сүзүп өткүлө деп буюрду.</verse>
				<verse number="23">Элди таркаткан соң, Өзү жалгыз сыйынуу үчүн тоого чыкты. Түн киргенге чейин тоодо жалгыз калды.</verse>
				<verse number="24">Кайык болсо жээктен алыстап, бет маңдайдан соккон шамалдан улам чоң толкундарды жирей, араң жылып баратты.</verse>
				<verse number="25">Таң азанда Ыйса суу үстү менен басып, шакирттерине келди.</verse>
				<verse number="26">Анын суу үстүнөн басып келе жатканын көргөн шакирттердин үрөйү учуп, Аны арбак экен деп ойлоп, корккондугунан бакырып жиберишти.</verse>
				<verse number="27">Ыйса ошол замат аларга: — Коркпогула, бул Мен элемин! — деди.</verse>
				<verse number="28">Петир болсо: — Устат, эгер бул сен болсоң, анда «суу үстү менен басып кел» деп буйручу мага, — деди.</verse>
				<verse number="29">Ыйса: — Кел, — деди. Ошондо Петир кайыктан чыгып, суунун үстү менен Ыйсага жөнөдү.</verse>
				<verse number="30">Бирок шамалды көрүп, коркуп кетти. Чөгүп баратып: — Эгем, мени сактап кал! — деп кыйкырып жиберди.</verse>
				<verse number="31">Ыйса дароо колун созуп, аны сүйөй калды да: — Ишеними аз десе, эмне үчүн шектендиң? — деди.</verse>
				<verse number="32">Алар кайыкка түшкөндө, шамал басылды.</verse>
				<verse number="33">Кайыктагылар Ыйсага таазим кылышып: — Сен чындыгында Кудай Уулусуң, — дешти.</verse>
				<verse number="34">Алар көлдүн аркы бетине сүзүп өтүп, Генисарет жерине жетишти.</verse>
				<verse number="35">Жергиликтүү эл Ыйсаны таанышып, бүткүл аймакка кабар таратып, Анын алдына бардык оорулууларды алып келишти.</verse>
				<verse number="36">Анан Ыйсадан «алар жок дегенде киймиңиздин этегине колун тийгизсе болобу» деп суранып жатышты. Ал эми колун тийгизгендердин баары куландан соо болуп айыгып кетип жатышты.</verse>
			</chapter>
			<chapter number="15">
				<verse number="1">Ошондо Иерусалимден фарисейлер менен дин мугалимдери келип, Ыйсага мындай дешти:</verse>
				<verse number="2">— Эмне үчүн шакирттериң улуулардан калган салтты бузуп жатышат? Алар кол жуу расмисин сактабай эле нан жешет экен.</verse>
				<verse number="3">Ыйса аларга мындай жооп берди: — А өзүңөрчү? Эмне үчүн өзүңөр салттарыңарды шылтоолоп, Кудайдын осуятын бузуп жатасыңар?</verse>
				<verse number="4">Кудай эмне деди эле? «Ата-энеңди сыйла»,«Атасын же энесин сөккөн адам өлүм жазасына тартылсын!»— деген.</verse>
				<verse number="5">А силер: «Эгер ким атасы же энесине: силерге бере турган нерсемдин баарын Кудайга багыштадым десе,</verse>
				<verse number="6">анда ал атасы же энеси үчүн эч нерсе кылбай эле койсо болот» деп, элге үйрөткөн ушул салтыңар менен Кудайдын сөзүн жоюп салдыңар.</verse>
				<verse number="7">О, эки жүздүүлөр! Силер тууралуу Ышая пайгамбар таамай айтыптыр:</verse>
				<verse number="8">«Тили менен Мени сыйлап жатса да, Дили менен бул эл Менден алыс бейм</verse>
				<verse number="9">Адам салтын Меники деп окутуп, Мага келип табынганы пайдасыз».</verse>
				<verse number="10">Анан Ыйса элди чакырып алып, дагы мындай деди: — Кунт коюп уккула да, түшүнүп алгыла.</verse>
				<verse number="11">Адамды оозуна кирген нерсе эмес, оозунан чыккан нерсе арам кылат!</verse>
				<verse number="12">Ыйса ушундай дегенде, шакирттери басып келишти да: — Билесиңби, сенин сөзүңдү угуп, фарисейлер абдан таарынып жатышат? — дешти.</verse>
				<verse number="13">Ыйса болсо шакирттерине: — Менин асмандагы Атам тикпеген ар бир өсүмдүк тамыры менен жулунат.</verse>
				<verse number="14">Алардан оолак болгула, алар сокурлардын сокур жетекчилери. Сокур сокурду жетелесе, экөө тең чуңкурга кулап түшөт, — деп жооп берди.</verse>
				<verse number="15">Ошондо Петир буга: — Бул ибараттын маанисин бизге түшүндүрүп берчи, — деди.</verse>
				<verse number="16">Ыйса: — Чындап эле силер да али түшүнө элексиңерби?</verse>
				<verse number="17">Адамдын оозуна кирген нерсе ашказандан өтүп, сыртка чыгарын билбейсиңерби?</verse>
				<verse number="18">Адамдын оозунан чыккан нерсе болсо жүрөктөн чыгат да, аны арам кылат.</verse>
				<verse number="19">Анткени адамдын жүрөгүнөн арам ой, адам өлтүрүүчүлүк, ойноштук, бузукулук, уурулук, жалган-жалаа, уу сөздөр чыгат.</verse>
				<verse number="20">Адамды ушулар арам кылат. Ал эми кол жуу расмисин сактабай тамак ичиш адамды арам кылбайт, — деп жооп берди.</verse>
				<verse number="21">Ыйса ал жактан чыгып, Тир менен Сидон шаарлары тарапка кетип калды.</verse>
				<verse number="22">Аңгыча алдынан ошол жерде жашаган канаандык бир аял тосуп чыгып: — О, Дөөттүн Уулу! Ырайым кыла көрүңүз мага, таксырым! Кызымды жин даарып, катуу кыйналып жатат, — деп кыйкырды.</verse>
				<verse number="23">Ыйса болсо жооп бербеди. Ошондо шакирттери Ага келип: — Бул аялды коё берип койчу. Аркабыздан калбай кыйкырып келатат, — деп суранышты.</verse>
				<verse number="24">Бирок Ыйса: — Мен Ысрайылдын жоголгон койлоруна гана жиберилгем, — деп жооп берди.</verse>
				<verse number="25">Тигил аял болсо Ыйсага жакын келип, чөк түшүп: — Таксыр, мага жардам кылсаңыз, — деп жалынды.</verse>
				<verse number="26">Ыйса: — Балдардын нанын алып, иттерге ыргыткан жакшы эмес, — деди.</verse>
				<verse number="27">Аял: — Ооба, таксырым, бирок иттер деле кожоюндарынын дасторконунан түшкөн күкүмдөрдү жейт эмеспи! — деди.</verse>
				<verse number="28">Ошондо Ыйса: — О, аял! Ишенимиң күчтүү экен, тилегиң кабыл болсун, — деди. Ошондо аялдын кызы дароо айыгып кетти.</verse>
				<verse number="29">Ыйса ал жактан чыгып, Галилея көлүнө барды да, тоого чыгып отурду.</verse>
				<verse number="30">Ошондо Ага аксак, чолок, сокур, дудук жана башка көптөгөн оорулууларды алып, көп эл келди да, аларды Анын алдына коюшту. Ыйса баарын сакайтты.</verse>
				<verse number="31">Дудуктарга тил кирип, майыптар айыгып, сокурлардын көзү көрүп калганын көрүп турган эл аң-таң болуп, Ысрайыл табынган Кудайды даңктады.</verse>
				<verse number="32">Ыйса шакирттерин чакырып алып: — Элге боорум ооруп атат. Үч күндөн бери жанымда, жегенге эч нерселери жок. Алар жолдо алсырап, жыгылып калбас үчүн Мен аларды ачка коё бергим келбей турат, — деди.</verse>
				<verse number="33">Шакирттери: — Бул ээн талаада ушунча элдин баарын тойгузуу үчүн нанды кайдан алабыз? — дешти.</verse>
				<verse number="34">Ыйса: — Канча наныңар бар? — деп сурады. Алар: — Жети нан дагы бир нече кичинекей балыгыбыз бар, — деп жооп беришти.</verse>
				<verse number="35">Ошондо Ыйса элди жерге олтургузгула деп буйруду да,</verse>
				<verse number="36">алиги жети нан менен балыктарды алып, Кудайга шүкүрчүлүк келтирип, нанды сындырды да шакирттерине берди. Шакирттери болсо элге таратышты.</verse>
				<verse number="37">Баары жеп, тоюнушту. Нандын арткан үзүмдөрүн жыйнашканда, жети себет толду.</verse>
				<verse number="38">Аялдар менен балдарды айтпаганда, жеген эркектердин эсеби төрт миңдей эле.</verse>
				<verse number="39">Ушундан соң, Ыйса элди коё берип, Өзү кайыкка түшүп, Магадан аймагына келди.</verse>
			</chapter>
			<chapter number="16">
				<verse number="1">Фарисейлер менен садукейлер келип, Ыйсаны сынап, асмандан бир жышаан-белги көрсөтүшүн суранышты.</verse>
				<verse number="2">Ошондо Ыйса айтты: — Силер кечинде: «Күн кызарып батты, демек эртең аба-ырайы жакшы болот», — дейсиңер.</verse>
				<verse number="3">Эртең менен: «Бүгүн жаан-чачын болот, анткени асман кызарып турат», — дейсиңер. Асман кубулуштарын билесиңер да, ал эми заман өзгөртчү окуяларды билбейт экенсиңер.</verse>
				<verse number="4">Бузулган жана күнөөкөр муун кереметтүү жышаан көргүсү келет. Бирок Жунус пайгамбардын окуясындагы жышаандан башка жышаан ага көрсөтүлбөйт! Ыйса ушундай деди да, аларды калтырып, башка жакка кетип калды.</verse>
				<verse number="5">Шакирттер аркы өйүзгө барышты да, бирок нан алганды унутуп калышты.</verse>
				<verse number="6">Ыйса аларга айтты: — Абайлагыла, фарисей менен садукей ачыткысынан сак болгула.</verse>
				<verse number="7">Алар өз ара: «Биз нан албаганыбыз үчүн айтып жатат го», — дешти.</verse>
				<verse number="8">Ыйса муну билип, аларга: — Ай, ишеними аздар! Эмнеге өз ара нан ала келбептирбиз деп жатасыңар?</verse>
				<verse number="9">Кылгандарымды дале түшүнгөн жоксуңарбы? Өткөндү эстебейсиңерби? Беш нан беш миң кишиге жетип, артканын жыйнап алганыңарда канча себет болду эле?</verse>
				<verse number="10">Жети нан төрт миң кишиге жетип, арткандарын жыйнагандачы?</verse>
				<verse number="11">Фарисейлер менен садукейлердин ачыткысынан сак болгула дегенимде нан тууралуу айтпаганымды кандайча түшүнбөйсүңөр? — деди.</verse>
				<verse number="12">Ошондо шакирттер Ыйсанын ачыткыдан эмес, фарисейлер менен садукейлердин окутуусунан сак болууну айтканын түшүнүштү.</verse>
				<verse number="13">null</verse>
				<verse number="14">Ыйса Филип Кесария деген шаардын аймагына келгенде, шакирттерине мындай суроо берди: — Мени, Адам Уулун, эл ким деп эсептешет? Шакирттери: — Кээ бир адамдар Жакыя чөмүлдүрүүчү деп, кээ бири Илияс пайгамбар деп, а кээси Жеремия же башка пайгамбарлардын бири деп жатышат, — дешти.</verse>
				<verse number="15">— А силерчи, — деди Ыйса аларга, — силер Мени ким деп эсептейсиңер?</verse>
				<verse number="16">Ошондо Ысман-Петир: — Сен Машаяксың, тирүү Кудайдын Уулусуң! — деп жооп берди.</verse>
				<verse number="17">Ыйса айтты: — Сен бактылуу адамсың, Баржунус уулу Ысман, анткени муну сага кан менен денеден турган пенде эмес, асмандагы Атам ачып берди.</verse>
				<verse number="18">Мен да сага айтам: сен Петирсиң, ушул аска таштын үстүнө Мен Өзүмдүн Жыйынымды курамын, аны өлүм да жеңе албайт.</verse>
				<verse number="19">Мен сага Асман Падышачылыгынын ачкычтарын берем, жер бетинде эмнеге тыюу салсаң, ал асманда да тыюу салынган болушу керек, жер бетинде эмнеге уруксат кылсаң, ал асманда да уруксат берилген нерсе болушу керек.</verse>
				<verse number="20">Ушундан соң, Ыйса шакирттерине: — Менин Машаяк экенимди эч кимге айтпагыла! — деп катуу эскертти.</verse>
				<verse number="21">Ушул убактан баштап Ыйса Иерусалимге барышы керектигин, андан эл башчылары, жогорку динкызматчылар жана дин мугалимдери тарабынан көп азап чегип, өлтүрүлөрү, анан үчүнчү күн дегенде кайра тирилүүгө тийиш экендиги тууралуу айта баштады.</verse>
				<verse number="22">Петир Аны четке чакырып алып: — Кой, анын бетин ары кылсын, устатым, сени Кудай сактасын! — деп Ага каршы болуп кирди.</verse>
				<verse number="23">Ыйса Петирге бурулуп: — Жогол Менден, шайтан! Мага тоскоол болуп жатасың, себеби сен Кудайдын эмес, пенденин оюн ойлоп жатасың! — деди.</verse>
				<verse number="24">Анан шакирттерине мындай деди: — Кимде-ким Мени ээрчигиси келсе, өз кызыкчылыктарынан баш тартсын да, өз айкаш жыгачын көтөрүп, жанын берүүгө даяр болуп, артыман түшсүн!</verse>
				<verse number="25">Анткени ким өз жанын сактайм десе, аны жоготот, ал эми ким жанын Мен үчүн берсе, ал ага кайрадан ээ болот.</verse>
				<verse number="26">Бүт дүйнөгө ээ болуп, бирок жанын жоготкондон адамга не пайда? Же кандай баа менен адам баласы жанын сактап кала алат?</verse>
				<verse number="27">Анткени Адам Уулу Атасынын кудурети менен периштелеринин коштоосунда көктөн келет да, кылган иштерине жараша ар кимге тиешелүү шыбагасын берет.</verse>
				<verse number="28">Силерге бир чындыкты айтып коёюн: ушул жерде тургандардын кээ бирлери Адам Уулунун Падыша болуп келгенин көргөнгө чейин көз жумбайт.</verse>
			</chapter>
			<chapter number="17">
				<verse number="1">Ушундан алты күн өткөндө, Ыйса Петирди жана бир туугандар Жакып менен Жаканды башкалардан бөлүп алып, бир бийик тоого алып чыкты.</verse>
				<verse number="2">Алардын алдында Ыйсанын кебетеси өзгөрүп, бети күндөй нурланып, кийимдери болсо аппак болуп, жаркырап кетти.</verse>
				<verse number="3">Аңгыча Муса менен Илияс пайда болуп, Ыйса менен маек курушту.</verse>
				<verse number="4">Ошондо Петир мындай деди: — Устат, бул жерде болгонубуз кандай жакшы! Кел, үч алачык тигели: бирин сага, бирин Мусага, дагы бирин Илияска.</verse>
				<verse number="5">Петир сөзүн аяктай электе бир аппак, жаркыраган булут аларга көлөкөсүн түшүрүп, ошол булуттан үн чыкты: — Бул Менин сүйүктүү Уулум Ыйса. Мен Ага ыраазымын. Аны уккула!</verse>
				<verse number="6">Муну уккан шакирттердин үрөйү учуп, жерге кулап түшүштү.</verse>
				<verse number="7">Ошондо Ыйса келип, аларга колун тийгизди да: — Коркпогула, өйдө тургула! — деди.</verse>
				<verse number="8">Шакирттер өйдө карап, жалгыз Ыйсадан башка эч кимди көрө алышпады.</verse>
				<verse number="9">Тоодон түшүп келатышканда, Ыйса аларга: — Адам Уулу өлүп, кайра тирилгенге чейин бул көрүнүш тууралуу эч кимге ооз ачпагыла! — деп буйруду.</verse>
				<verse number="10">Ошондо шакирттери: — Эмне үчүн дин мугалимдери «Машаяк келерден мурун Илияс келиши керек» дешет? — деп сурашты.</verse>
				<verse number="11">Ыйса: — Туура, алды менен Илияс келип, баарын ордуна келтирет.</verse>
				<verse number="12">Силерге айтып коёюн: Илияс келди, бирок аны тааныбай, ага өз каалагандарын кылышты. Эми Адам Уулу да алардын колунан азап чекмекчи, — деп жооп берди.</verse>
				<verse number="13">Ошондо шакирттери анын Жакыя чөмүлдүрүүчү тууралуу айтып жатканын түшүнүштү.</verse>
				<verse number="14">Ыйса шакирттери менен чогулган элге басып келгенде, бир киши Ыйсанын алдына чөгөлөй калып:</verse>
				<verse number="15">— Устат, менин балама боорукерлик кыла көр, анын талмасы бар, ошондон азап чегип, кыйналууда. Далай ирет от менен сууга боюн таштады.</verse>
				<verse number="16">Шакирттериңиздин алдына алып бардым эле, айыктыра алышпады, — деди.</verse>
				<verse number="17">Ошондо Ыйса: — Эй, ишеними жок, бузулган эл! Качанга чейин араңарда болуп, силерге чыдаар экем? Баланы алып келгиле бери! — деди.</verse>
				<verse number="18">Баланы алып келишкенде, Ыйса буйрук берип, баладан жинди кууп чыкты. Ошол замат ал айыгып кетти.</verse>
				<verse number="19">Ошондо шакирттери Ыйсадан өзүнчө: — Эмне үчүн биз аны кубалап чыга албадык? — деп сурашты.</verse>
				<verse number="20">null</verse>
				<verse number="21">— Ишенимиңердин аздыгынан, — деп жооп берди Ыйса аларга. — Силерге бир чындыкты айтып коёюн: сары кычынын данындай кипкиченекей ишенимиңер болсо, мына бул тоого: «Бул жактан тигил жакка которул!» — десеңер, которулат. Силердин колуңардан келбеген нерсе болбойт. </verse>
				<verse number="22">Шакирттери менен Галилеяда бир жерде болушканда, Ыйса аларга айтты: — Адам Уулу кишилердин колуна түшөт,</verse>
				<verse number="23">Аны өлтүрүшөт, анан үчүнчү күнү Ал кайра тирилет. Муну укканда, шакирттери абдан кайгырышты.</verse>
				<verse number="24">Ыйса шакирттери менен Капарноомго барганда, ийбадатканага төлөнүүчү салыкты жыйноочулар Петирге келип: — Устатыңар салыкты төлөмөк беле? — дешти.</verse>
				<verse number="25">Петир: — Төлөйт, — деди. Петир үйгө кирип, сүйлөйүн дегенде, Ыйса озунуп: — Сен кандай дейсиң, Ысман, жердеги падышалар салык менен жылдык төлөмдү кимдерден алышат? Өз элиненби же башкаларданбы? — деген суроону узатты.</verse>
				<verse number="26">Петир: — Башкалардан, — дегенде, Ыйса: — Анда өз эли — салыктан эркин.</verse>
				<verse number="27">Бирок аларды нааразы кылбоо үчүн деңизге барып, кайырмак сал да, биринчи түшкөн балыкты алып, оозун ачсаң, бир тыйын бар, ошону алып, экөөбүз үчүн берип кой, — деди.</verse>
			</chapter>
			<chapter number="18">
				<verse number="1">Ошол убакта Ыйсага шакирттери келип: — Асман Падышачылыгында кимдин жолу улуу болот болду экен? — деп сурашты.</verse>
				<verse number="2">Ыйса бир кичине баланы чакырып алды да, шакирттеринин ортосуна тургузуп туруп, мындай деди:</verse>
				<verse number="3">— Силерге бир чындыкты айтып коёюн: жан дүйнөңөрдү жаш балдардыкындай кылып өзгөртпөсөңөр, Асман Падышачылыгына кире албайсыңар.</verse>
				<verse number="4">Ким өзүн ушул наристе баладай момун тутса, Асман Падышачылыгындагы улуу — ошол.</verse>
				<verse number="5">Ким Мен үчүн ушундай баланы кабыл алса, Мени кабыл алганы.</verse>
				<verse number="6">Кимде-ким Мага ишенген мына бул кичинекейлердин бирин азгырып, күнөөгө батырса, ал үчүн мойнуна тегирмендин ташы байланып, деңиздин эң терең жерине ыргытылганы оң болмок.</verse>
				<verse number="7">Азгырыктардын көптүгүнөн бул дүйнөдөгүлөрдүн шору куруйт. Күнөөгө батырган азгырыктар келбей койбойт, бирок ким аркылуу келсе, ошонун шору.</verse>
				<verse number="8">Эгерде сени колуң же бутуң күнөөгө азгырып жатса, анда аны кыя чап да, өзүңдөн алыс ыргытып жибер. Колу-бутуң соо бойдон тозоктун өчпөс отуна ыргытылгандан көрө, колу-бутсуз бейишке чыкканың жакшы!</verse>
				<verse number="9">Эгерде сени көзүң күнөөгө азгырып жатса, аны оюп алып, ыргытып жибер. Эки көзүң соо тозоктун өчпөс отуна ыргытылгандан көрө, бир көзүң менен бейишке чыкканың жакшы.</verse>
				<verse number="10">Сак болгула, мына бул карапайым адамдардын бирин да капарыңарга албай койбогула, силерге айтып коёюн: булардын периштелери Менин асмандагы Атамдын жүзүн дайыма көрүп турушат. </verse>
				<verse number="11"></verse>
				<verse number="12">Кандай деп ойлойсуңар: эгер жүз кою бар адамдын бир кою жоголуп кетсе, токсон тогузун тоого таштап, адашканын издебей жатып алабы?</verse>
				<verse number="13">Эгер таап алса, анда, силерге бир чындыкты айтып коёюн, токсон тогуз адашпаган койлоруна караганда, таап алган алиги кою үчүн көбүрөөк кубанат.</verse>
				<verse number="14">Ошонун сыңарындай, асмандагы Атаңар Мага ишенген мына бул карапайым адамдардын биринин да жоголуп кетишин каалабайт.</verse>
				<verse number="15">Эгер боордошуң сага жамандык кылса, анда бар да, жекече сүйлөшүп, күнөөсүн бетине айт. Эгер сөзүңдү укса, анда аны менен кайрадан ынтымакка келгениң.</verse>
				<verse number="16">Укпай койсо, анда «ар кандай иш эки-үч күбө тарабынан ырасталышы үчүн»өзүң менен дагы бир же эки кишини ээрчите бар.</verse>
				<verse number="17">Аларды да укпай койсо, анда жыйынга айт. Эгерде жыйынды да укпай койсо, анда ал сен үчүн Кудайды тааныбаган адам же салыкчы катары эсептелсин.</verse>
				<verse number="18">Силерге бир чындыкты айтып коёюн: жер бетинде эмнеге тыюу салсаңар, ал асманда да тыюу салынган нерсе болушу керек, жер бетинде эмнеге уруксат берсеңер, ал асманда да уруксат кылынган нерсе болушу керек.</verse>
				<verse number="19">Силерге бир чындыкты айтып коёюн: эгерде жерде экөөңөр макулдашып алып, бир нерсени сурасаңар, асмандагы Атам силер үчүн ошону кылып берет.</verse>
				<verse number="20">Анткени Менин урматыма чогулган эки-үч адамдын арасында Мен өзүм болом.</verse>
				<verse number="21">Ошондо Петир Ыйсага келип: — Устат, менин боордошум мага жамандык кылса, канча жолу кечиришим керек? Жети жолу кечирсем жетеби? — деди.</verse>
				<verse number="22">Ыйса ага айтты: — Жети жолу дебейм, бирок жетиден жетимиш жолу дейм.</verse>
				<verse number="23">Мындай дегенимдин себеби — Асман Падышачылыгы өз кызматчылары менен эсептешкиси келген падышага окшош.</verse>
				<verse number="24">Адегенде ал падышага ат башындай күмүш карызы бар адамды алып келишет.</verse>
				<verse number="25">Төлөгөнгө чамасы жетпегендиктен падыша аны аялы жана бала-чакасы менен кошо, ошондой эле колундагы болгон нерсесинин баарын сатып, карыздын эсебине берүүгө буйрук чыгарат.</verse>
				<verse number="26">Ал киши падышанын бутуна жыгылып: «Бир аз күтө туруңуз, мен сизге баарын кайтарып берем», — деп жалынат.</verse>
				<verse number="27">Ошондо падышанын боору ооруп, кызматчыны бошотуп, бардык карызын кечип коёт.</verse>
				<verse number="28">Ал азаттыкка чыгып, өзүнө жүз күмүш теңге карыздар болгон бир кызматташ жолдошуна келет да: «Бардык карызыңды төлө!» — деп аны алка-жакадан алып, муунтуп кирет.</verse>
				<verse number="29">Ошондо кызматташ жолдошу алдына жыгылып: «Бир аз күтө турчу, мен сага берем», — деп суранат.</verse>
				<verse number="30">Тиги көнбөй, карызыңды төлөмөйүнчө жатасың деп аны зынданга салат.</verse>
				<verse number="31">Муну көргөн башка кызматташтары терең кайгыга батышып, падышага болгон ишти төкпөй-чачпай айтып беришет.</verse>
				<verse number="32">Ошондо падыша баягы кишини өзүнө чакырып алып, мындай дейт: «Эй, адепсиз кызматчы! Сен суранганыңдан карызыңдын баарын мен кечип койгон элем.</verse>
				<verse number="33">Мен сага ырайым көрсөткөндөй, сен да өз кызматташыңа ырайым көрсөтүшүң керек эмес беле?»</verse>
				<verse number="34">Ошентип, каарданган кожоюн: «Карызыңды толук кайтарып бергенче, эркиндикке чыкпайсың!» — деп, аны желдеттердин колуна салып берет.</verse>
				<verse number="35">Боордошуңарды чын жүрөктөн кечирбесеңер, асмандагы Атам да силердин ар бириңерге жогорудагыдай кылат.</verse>
			</chapter>
			<chapter number="19">
				<verse number="1">Ыйса сөзүн аяктап, Галилеядан чыгып, Иордан дарыясынын чыгыш жагындагы Иудея аймагына келди.</verse>
				<verse number="2">Көп эл Аны ээрчип барды. Ал жактан Ыйса алардын арасындагы оорулууларды айыктырды.</verse>
				<verse number="3">Ошондо фарисейлер бир кынтык табуу ниетинде Ыйсага келишип: — Эркек ар кандай себеп менен аялын коё берсе болобу? — деп сурашты.</verse>
				<verse number="4">— «Кудай башында адамдарды аял-эркек кылып жараткан»дегенин окуган эмес белеңер? — деди Ыйса аларга жооп берип.</verse>
				<verse number="5">— Андан соң, Кудай: «Ошол себептүү эркек ата-энесинен бөлүнүп, аялына кошулат да, экөө бир дене болушат»,— деген.</verse>
				<verse number="6">Ошондуктан алар эми экөө эмес, бирөө. Демек, Кудай кошконду адам ажыратпасын.</verse>
				<verse number="7">Алар Ыйсага: — Анда кандайча Муса ажырашуу катын жазып коё берсиндеп осуят калтырып кеткен? — дешти.</verse>
				<verse number="8">Ыйса аларга мындай деп жооп берди: — Муса тоң моюндугуңардан улам силерге аялыңарды коё берүүгө уруксат берген, бирок башында мындай болгон эмес.</verse>
				<verse number="9">Мен болсо силерге айтам: ойноштук кылуудан башка себеп менен аялын коё берип, башкага үйлөнгөн адам өзү ойноштук кылган болот.</verse>
				<verse number="10">Ошондо шакирттери Ыйсага мындай дешти: — Эгерде эркектин аялынын алдындагы милдети ушундай болсо, анда үйлөнбөй эле койгону оң.</verse>
				<verse number="11">Ыйса аларга мындай деди: — Бул сөзүмдү баары эле кабыл ала алышпайт. Кимдин аны кабыл алууга кудурети жетсе, ошолор гана кабыл алышат.</verse>
				<verse number="12">Анткени кээ бирөөлөр тубаса майып болгондуктан, үйлөнгөнгө жарамсыз, кээ бирөөлөрдү адамдар зордоп бычып салышат, кээ бирөөлөр болсо Асман Падышачылыгы үчүн өздөрүн атайлап аял албас кылышат. Кимдин муну кабыл алууга кудурети жетсе, кабыл алсын.</verse>
				<verse number="13">Ошондо колун коюп, сыйынып батасын берсин деп, Ыйсанын алдына жаш балдарды алып келишти. Шакирттери болсо алып келгендерди жемелеп, уруша башташты.</verse>
				<verse number="14">Бирок Ыйса: — Балдар Мага келе берсин, алардын жолун тоспогула! Себеби Асман Падышачылыгы ошондойлордуку, — деди да,</verse>
				<verse number="15">алардын башына колун коюп, батасын берип сыйынды. Андан соң, ал жактан башка жакка жөнөп кетти.</verse>
				<verse number="16">Аңгыча бир киши Ыйсага жакын басып келип: — О, устат, түбөлүк өмүргө ээ болуу үчүн кандай жакшы иш кылышым керек? — деп сурады.</verse>
				<verse number="17">Ыйса ага: — Жакшы иш тууралуу Менден эмне үчүн сурап жатасың? Бир эле Жакшы бар. Түбөлүк өмүргө ээ болгуң келсе, Кудайдын осуяттарын сактап жүр, — деп жооп берди.</verse>
				<verse number="18">Ал Ыйсага: — Кайсы осуяттарын? — дегенде, Ыйса: — Киши өлтүрбө, ойноштук кылба, уурдаба, жалган күбө болбо,</verse>
				<verse number="19">ата-энеңди сыйла,башкаларды өзүңдү сүйгөндөй сүй,— деди.</verse>
				<verse number="20">Жанакы жигит Ыйсага: — Мунун баарын сактап келатам, дагы эмне жетишпейт? — деди.</verse>
				<verse number="21">Ыйса: — Жеткилең болгуң келсе, анда бар да, колуңдагы дүнүйөнү сатып, түшкөн акчаны бей-бечараларга таратып бер, ошондо байлыгың көктө болот. Анан кел да, Мени ээрчи, — деди.</verse>
				<verse number="22">Муну укканда, жигиттин кабагы бүркөлгөн бойдон жолуна түштү, анткени ал абдан бай эле.</verse>
				<verse number="23">Ыйса ошондо шакирттерине кайрылып мындай деди: — Силерге бир чындыкты айтып коёюн: бай адамдын Асман Падышачылыгына кириши кандай кыйын!</verse>
				<verse number="24">Дагы бир нерсени айтып коёюн: байдын Кудай Падышачылыгына киргенинен көрө, төөнүн ийне көзүнөн өтүшү оңой.</verse>
				<verse number="25">Муну укканда, шакирттери: — Анда түбөлүк өмүргө ким ээ боло алат? — дешти, айран-таң болушуп.</verse>
				<verse number="26">Ыйса аларга карап: — Адамдын колунан келбегени менен, Кудайдын колунан баары келет, — деди.</verse>
				<verse number="27">Ошондо Петир ордунан тура калып: — Мына, биз баарын таштап салып, сени ээрчип жүрөбүз. Эми бизге кандай сыйлык берилет? — деди.</verse>
				<verse number="28">Ыйса жооп кылып, шакирттерине мындай деди: — Мени ээрчиген силерге бир чындыкты айтып коёюн, бардык нерселер кайрадан жаңы болгон кезде, Адам Уулу Өзүнүн даңкка оронгон көктөгү тактысына олтурганда, силер да он эки такка олтуруп, Ысрайылдын он эки уруусун башкарасыңар.</verse>
				<verse number="29">Кимде-ким Мен үчүн үйлөрүн, же эркек же кыз бир туугандарын, же ата-энесин, же балдарын, же менчик талаасын таштаса, ал таштаганы жүз эселеп кайтарылып, түбөлүк өмүрдү мураска алат.</verse>
				<verse number="30">Ошентип, азыр биринчи болуп жүргөндөрдүн көбү акыркы болуп калышат, ал эми азыр акыркы болуп жүргөндөр биринчи болушат.</verse>
			</chapter>
			<chapter number="20">
				<verse number="1">— Ыйса дагы мындай деди: Асман Падышачылыгы өзүнүн жүзүмзарында жалдап иштетүү үчүн эртең менен эрте жумушчуларды издеп чыккан адамга окшош.</verse>
				<verse number="2">Тапканда, күнүнө бир күмүш теңгеден төлөп берем деп убадалашып, аларды жүзүмзарына жиберет.</verse>
				<verse number="3">Саат тогуздарда көчөгө чыгып, базар жакта кыларга иши жок турган дагы бир нече кишилерди көрөт.</verse>
				<verse number="4">Анан аларга: «Силер да менин жүзүмзарыма баргыла, тийиштүү акыңарды нак төлөп берем», — дейт.</verse>
				<verse number="5">Алар болсо дароо жүзүмзарга жөнөшөт. Жүзүмзардын ээси саат он эки чендерде да, үчтөрдө да чыгып, так ушундай кылат.</verse>
				<verse number="6">Акырында саат беш чендерде дагы бир ирет көчөгө чыгып, дагы ишсиз турган бир нече кишилерди көрөт да аларга: «Эмне үчүн эртеден бери бул жерде ишсиз турасыңар?» — дейт.</verse>
				<verse number="7">Тигилер ага: «Себеби эч ким бизди жалдаган жок!» — деп жооп беришет. «Силер да жүзүмзарга баргыла», — дейт жүзүмзардын ээси.</verse>
				<verse number="8">Кеч киргенде, жүзүмзардын ээси чарба башчысына мындай деп буйрук берет: «Жалданган кишилерди чакырып, эмгек акыларын төлө. Биринчи эң акыркыларына берип, башында келгендери менен аягында эсептеш!»</verse>
				<verse number="9">Ошондо саат бештерде келгендери бир күмүш теңгеден алат.</verse>
				<verse number="10">Биринчи келгендери көбүрөөк алабыз го деп турушкан, бирок алар да бир күмүш теңгеден алып калышат.</verse>
				<verse number="11">Ошондо алар нааразы болуп, жүзүмзардын ээсине даттана башташат:</verse>
				<verse number="12">«Мына бул акыркы келгендер бир эле саат иштешти. А сен болсо эртеден кечке маңдай терибизди төгүп, мээ кайнаткан ысыкта иштеген бизди тигилерге теңеп салдың».</verse>
				<verse number="13">Ошондо жүзүмзардын ээси алардын бирине мындай деген экен: «Эй, дос, мен сага туура эмес эч нерсе кылганым жок. Башында бир күмүш теңгеден деп сүйлөшпөдүк беле.</verse>
				<verse number="14">Ошондуктан акыңды ал да, жолуңа түш. А мен мына бул акыркы келгенге да сага берген акыны бергим келет.</verse>
				<verse number="15">Өз менчигиме эмне кылсам өз эрким! Менин ак көңүлүмөн кылган жакшылыгыма сенин ичиң күйүп жатабы?»</verse>
				<verse number="16">Ошентип, акыркылар биринчи, биринчилер акыркы болушат.</verse>
				<verse number="17">Ыйса Иерусалимди көздөй баратып, жолдо он эки шакиртин жанына чакырды да, аларга мындай деди:</verse>
				<verse number="18">— Мына, биз Иерусалимге баратабыз, Адам Уулун жогорку динкызматчылар менен дин мугалимдеринин колуна кармап беришет. Ал өлүм жазасына кесилет.</verse>
				<verse number="19">Ошондо кордоп, сабап, жыгачка керип туруп, колдоруна мык кагып, асып салуу үчүн башка улуттагылардын колуна тапшырышат. Бирок Ал үчүнчү күнү кайра тирилет.</verse>
				<verse number="20">Ошондо Зебедейдин аялы уулдары Жакан жана Жакып менен келип, Ыйсанын бутуна жыгылып, андан бир нерсени суранып жатты.</verse>
				<verse number="21">Ыйса ага: — Сизге Менден эмне керек? — деди. Аял: — Айтып койчу, менин мына бул эки уулум сенин падышачылыгың орногондо, бири оң жагыңа, бири сол жагыңа отурсун, — деди.</verse>
				<verse number="22">Ыйса: — Силер эмне сураганыңарды билбейсиңер. Мен иче турган азап чөйчөгүнөн иче аласыңарбы? — деди. Алар: — Иче алабыз, — деп чуулдашты.</verse>
				<verse number="23">Ыйса: — Мен иче турган азап чөйчөгүнөн ичесиңер, бирок оң жана сол жагыма кимди отургузууну Мен эмес, Атам Өзү чечет. Ал кимди Өзү алдын ала дайындаса, ошону олтургузат, — деди.</verse>
				<verse number="24">Буларды укканда, берки экөөнө калган он шакирттин кыжыры кайнады.</verse>
				<verse number="25">Ошондо Ыйса шакирттерин чакырып алып, мындай деди: — Бу дүйнөдөгү элдердин өкүмдарлары өз элине үстөмдүк кылып, төрөлөрү күч менен бийлик жүргүзөрүн билесиңер.</verse>
				<verse number="26">Бирок силерде мындай болбосун, тескерисинче, араңардан ким чоң болгусу келсе, силердин кызматчыңар болсун.</verse>
				<verse number="27">Ким биринчи болгусу келсе, силерге кул болсун.</verse>
				<verse number="28">Анткени Адам Уулу бирөөлөрдү Өзүнө кызмат кылдырыш үчүн эмес, бирөөлөргө Өзү кызмат кылып, Өз жанын көп адамдардын күнөөсү үчүн кун катары берүүгө келген.</verse>
				<verse number="29">Ыйса шакирттери менен бирге Иерихондон чыгып баратканда, алардын артынан көп адамдар ээрчип жөнөдү.</verse>
				<verse number="30">Аңгыча жол боюнда олтурган эки сокур Ыйсанын өтүп баратканын угуп: — Оо, таксыр, Дөөттүн Уулу, бизге ырайым кыла көр! — деп кыйкырып жиберишти.</verse>
				<verse number="31">Көпчүлүк аларга «унчукпагыла» деп тыюу салышты. Тигилер болсо андан бетер катуу кыйкырышып: — Оо, таксыр, Дөөттүн Уулу, бизге ырайым кыла көр! — дешти.</verse>
				<verse number="32">Ошондо Ыйса токтоп, аларды чакырды да: — Силерге эмне кылышымды каалайсыңар? — деди.</verse>
				<verse number="33">Алар: — Таксыр, көзүбүз көрүп калса экен, — дешти.</verse>
				<verse number="34">Ыйсанын тиги экөөнө боору ооруп, алардын көздөрүнө колун тийгизди. Ошол замат көздөрү көрүп калган алар Ыйсанын артынан түшүштү.</verse>
			</chapter>
			<chapter number="21">
				<verse number="1">Ыйса шакирттери менен Иерусалимге жакындап, Зайтун тоосунун жанындагы Бейтфаге айылына келгенде, жанындагы эки шакиртине мындай деди:</verse>
				<verse number="2">— Мынабу маңдайдагы айылга баргыла! Ага кирериңер менен такайы жанында, өзү болсо байлануу турган бир эшекти көрөсүңөр. Аларды чечип алып, жетелеп келгиле.</verse>
				<verse number="3">Эгер бирөө бирдеме десе: «Эгебизге керек болуп жатат», — дегиле. Ошентсеңер, силерге дароо беришет.</verse>
				<verse number="4">Мунун баары пайгамбар аркылуу айтылган сөздүн аткарылышы үчүн ушундай болду. Ошол пайгамбар минтип айткан экен:</verse>
				<verse number="5">«Иерусалим калкына мындай кабар салгыла: Карагыла, келатат силердин момун Падыша! Келе жатат эшекти жана дагы эшектин Кодигине минип Ал». </verse>
				<verse number="6">Эки шакирти барып, Ыйсанын айтканындай кылышты.</verse>
				<verse number="7">Эшекти такайы менен жетелеп келишип, кийимдерин үстүнө жабышкан соң, Ыйса такайга минди.</verse>
				<verse number="8">Көп адамдар Анын жолуна кийимдерин чечип, башкалары дарактардын бутактарын кесип алып, төшөп жатышты.</verse>
				<verse number="9">Ал эми Ыйсанын алды-артында бараткандар: — Дөөттүн Уулуна осанна! Эгебиздин атынан келатканды Кудай жалгасын! Көктөгү Кудайга осанна! — деп кыйкырып жатышты.</verse>
				<verse number="10">Ыйса Иерусалимге киргенде, бүт шаар эли кыймылга келип: «Бул ким болду экен?» — деп бири биринен сурап жатышты.</verse>
				<verse number="11">Ыйсаны ээрчиген эл: «Бул Галилеядагы Назарет шаарынан чыккан Ыйса пайгамбар», — дешти.</verse>
				<verse number="12">Ыйса ийбадаткананын короосуна кирип, соода кылып жаткандардын баарын кууп чыкты. Акча алмаштырып олтургандардын үстөлдөрү менен курмандык үчүн көгүчкөн сатып олтургандардын орундуктарын оодарып салды.</verse>
				<verse number="13">— «Менин Үйүм сыйынуу үйү аталат»деп жазылган, — деди Ал, — ал эми силер болсо аны каракчылардын үңкүрүнө айлантып жиберипсиңер!</verse>
				<verse number="14">Ыйса ал жерде болгондо, Ага сокурлар менен чолоктор келишип, Ал аларды айыктырды.</verse>
				<verse number="15">Ыйсанын жасаган кереметтерин жана ийбадаткананын короосундагы жаш балдардын: «Дөөттүн Уулуна осанна!» деп кыйкырып жатканын көргөн жогорку динкызматчылар менен дин мугалимдеринин кыжыры кайнап,</verse>
				<verse number="16">Ыйсага: — Булардын эмне деп жаткандарын уктуңбу? — дешти. — Ооба, — деп жооп берди Ыйса, — «Наристелер менен эмчектеги балдардын оозуна Өзүңдү мактоонун сөздөрүн салдың»деген Ыйык Жазуудагы сөздү эч качан окуган эмес белеңер?</verse>
				<verse number="17">Ушундан соң, Ыйса ийбадатканадагыларды таштап, шаардын сыртына чыкты да, Бейтани кыштагына барып, анда түнөп калды.</verse>
				<verse number="18">Эртең менен эрте шаарга кайтып келатып, Ыйса ачка болгонун сезди.</verse>
				<verse number="19">Анан жол боюнда өскөн бир анжир дарагына көзү түштү. Жакын келип, жалбырактан башка эч нерсе таппай: — Ылайым жемиш байлабай кал! — деди. Анжир ошол замат куурап калды.</verse>
				<verse number="20">Муну көргөн шакирттери аң-таң калышып: — Ой, тобо, кантип анжир бир заматта соолуп калды! — дешти.</verse>
				<verse number="21">Ыйса аларга мындай деди: — Силерге бир чындыкты айтып коёюн: эгерде ишенимиңер бекем болуп, эч шектенбесеңер, анжирге кылынган кереметтен алда канча керемет иштерди кыласыңар! Эгер мына бул тоого: «Ордуңан жыл да, деңизге кула!» — десеңер, талабыңар орундалат.</verse>
				<verse number="22">Сыйынганда, ишеним менен эмне сурасаңар да аласыңар.</verse>
				<verse number="23">Ыйса ийбадаткананын короосунда олтуруп таалим берип жатканда, жогорку динкызматчылар менен эл башчылары басып келишип: — Сен буларды кайсы бийлигиң менен кылып жатасың? Мындай бийликти сага ким берди? — дешти.</verse>
				<verse number="24">Ыйса аларга мындай жооп берди: — Мен да сиздерге бир суроо берейин, жооп берсеңиздер, анан Мен да кайсы бийлик менен кылып жатканымды айтам.</verse>
				<verse number="25">Жакыя чөмүлдүрүү расмисин өткөрүү бийлигин кимден алды эле: Кудайданбы же адамдарданбы? Ошондо тигилер өз ара мындай деп акылдаша кетишти: — Эгер Кудайдан десек, анда «эмнеге ага ишенбедиңиздер?» дейт.</verse>
				<verse number="26">Адамдардан десек, элден коркобуз, анткени баары Жакыяны пайгамбар деп эсептешет.</verse>
				<verse number="27">Анан Ыйсага: — Билбейбиз, — деп жооп беришти. Ыйса да аларга: — Анда Мен да силерге кайсы бийлик менен кылып жатканымды айтпайм, — деди. Эки уул жөнүндө ибарат</verse>
				<verse number="28">— Төмөнкү ибаратты кандай түшүнөсүңөр? — деди Ыйса, — Бир кишинин эки уулу болот. Ал биринчисине келип: «Балам, бүгүн сен жүзүмзарга барып иштеп кел», — дейт.</verse>
				<verse number="29">Баласы болсо: «Баргым келбей жатат», — дейт. Бирок кийин оюн өзгөртүп, жөнөп кетет.</verse>
				<verse number="30">Экинчисине барып, ага да биринчисине айтканын айтат. Анысы: «Макул, ата», — дейт да, бирок барбай коёт.</verse>
				<verse number="31">Экөөнүн кимиси атасынын каалоосун аткарды деп ойлойсуңар? Ыйсага алар: — Албетте, биринчиси, — деп жооп беришти. Ыйса аларга мындай деди: — Силерге бир чындыкты айтып коёюн: салыкчылар менен сойкулар Кудайдын Падышачылыгына силерден мурда барат.</verse>
				<verse number="32">Жакыя пайгамбар силерди ак жолго салууга келди эле, ага силер ишенбей койдуңар, ал эми салыкчылар менен сойкулар болсо ишеништи. Муну көргөндөн кийин да силер оюңарды өзгөртүп, ишенген жоксуңар!</verse>
				<verse number="33">Ыйса сөзүн андан ары улантып мындай деди: — Эмесе, дагы бир ибаратты угуп алгыла: бир дыйкан болуптур. Ал жүзүм тигип, айланасын коргондойт. Жүзүм ширесин сыгып алгыдай чуңкур казып, кароол мунара курат. Анан жүзүмүн багбандарга ижарага берип, өзү бир жакка кетет.</verse>
				<verse number="34">Жүзүм тере турган маал келгенде, түшүмүнөн алып келгиле деп ижарачыларга кулдарын жөнөтөт.</verse>
				<verse number="35">Ижарачылар болсо анын кулдарын кармап алып, бирин сабап, бирин өлтүрүп, дагы бирин таш менен урушат.</verse>
				<verse number="36">Дыйкан кайрадан мындан да көбүрөөк кулдарын жөнөтөт. Тигилер болсо буларды да биринчилердей кылышат.</verse>
				<verse number="37">Кийинчерээк: «Кой, уулумду жиберейин, балким андан ийменишээр», — деп аларга уулун жөнөтөт.</verse>
				<verse number="38">Ижарачылар болсо уулун көргөндө өз ара: «Бул мураскор, жүргүлө, өлтүрөлү, ошондо мурасы бизге калат», — деп</verse>
				<verse number="39">аны кармап алып, жүзүмдүн сыртына алып чыгып, өлтүрүп салышат.</verse>
				<verse number="40">Эми, жүзүмдүн ээси келгенде, ижарачыларды эмне кылат?</verse>
				<verse number="41">— Бул кара ниет ижарачыларды шорун курутуп өлтүрөт. Ал эми жүзүмдү болсо түшүмүн өз убагында берип тура турган бөлөк ижарачыларга берет, — деп жооп беришти Ага.</verse>
				<verse number="42">Ошондо Ыйса мындай деди: — «Куруучулар жаратпай, Таштап салган таш эле, Пайдубалдын негизи Болуп калды ал эми. Биз таң калган бул ишти Өзү кылды Эгебиз» деген сөздү Ыйык Жазуудан эч качан окуган жок белеңер?</verse>
				<verse number="43">Андыктан айтып коёюн: Кудайдын Падышачылыгы силерден алынат да, анын жемиштерин бере турган башка элге берилет.</verse>
				<verse number="44">Ким бул ташка куласа, талкаланат, ал эми бул таш кимдин үстүнө түшсө, анын таш-талканы чыгат.</verse>
				<verse number="45">Ыйсанын ибараттарын уккан жогорку динкызматчылар менен фарисейлер мунун өздөрү тууралуу айтылганын түшүнүштү да,</verse>
				<verse number="46">Ыйсаны кармамак болушту. Бирок чогулган эл Ыйсаны пайгамбар деп эсептегендиктен, алардан коркушту.</verse>
			</chapter>
			<chapter number="22">
				<verse number="1">Ыйса ибарат менен сүйлөгөнүн улантып, мындай деди:</verse>
				<verse number="2">— Асман Падышачылыгы баласын үйлөнтүп, той берген падыша сыяктуу.</verse>
				<verse number="3">Ал үйлөнүү үлпөтүнө чакырылган конокторго «тойго келиңиздер» деп айттырып, кулдарын жөнөтөт. Бирок тигилердин келгенге көңүлү жок болду.</verse>
				<verse number="4">Ошондо падыша кайрадан бөлөк кулдарын жумшап: — Баргыла, чакырылгандарга: «Тамак даяр, букаларым да, бордолгон малдар да союлуп, баары даяр. Тойго келиңиздер», — деп айткыла, — деди.</verse>
				<verse number="5">Тойго чакырылган коноктор болсо падышанын сөзүн этибарга албай, туш-тушка басып кетишти: бири айдоо талаасына кетсе, экинчиси соодасына,</verse>
				<verse number="6">дагы башкалары болсо кулдарын кармап алып, кордоп, анан өлтүрүп салышты.</verse>
				<verse number="7">Ошондо падышанын каары кайнап, аскерлерин жиберип, жанагы канкорлорду кырып, шаарын өрттөдү.</verse>
				<verse number="8">Анан кулдарына айтты: — Үйлөнүү тою го даяр болчу, бирок чакырылгандар татыксыз экен.</verse>
				<verse number="9">Ошондуктан жөнөгүлө да жолдордун кесилиштерине барып, жолуккандардын баарын тең тойго чакыргыла!</verse>
				<verse number="10">Баягы кулдар жолдорго барып, жамандарды да, жакшыларды да, иши кылып жолуккан адамдардын баарын чогултуп келишти. Ошентип, той үйү жамбаштап жаткандарга жык-жыйма толду.</verse>
				<verse number="11">Аларды көргөнү келген падыша той кийимин кийбеген бирөөнү байкады.</verse>
				<verse number="12">Анан ага мындай деди: — Эй, дос, той кийимисиз бул жакка кантип кирип кеттиң? Тигил болсо үн катпады.</verse>
				<verse number="13">Ошондо падыша кызматчыларына: — Мунун колу-бутун байлап туруп, сырттагы караңгылыкка ыргытып таштагыла! Ал жакка түшкөндөр кыйналганынан тиштерин кычыратып, өкүрүшөт! — деди.</verse>
				<verse number="14">Анткени чакырылгандар көп болот, бирок тандалгандар аз.</verse>
				<verse number="15">Ушундан кийин фарисейлер кетип калышты да, Ыйсанын кебинен бир кынтык таап, сөзүнөн кармайлы деп акылдашышты.</verse>
				<verse number="16">Анан Ыйсага өзүнүн шакирттери менен Ироддун жолун жолдоочуларды кошуп, мындай деп айтыш үчүн жөнөтүштү: — Устат, сиздин чынчыл экениңизди билебиз. Бирөөгө жагынууга аракет кылбайбыз. Эч кимдин жүзүнө карабай, адамдарды Кудайдын акыйкат жолун окутасыз!</verse>
				<verse number="17">Эми бизге айтыңызчы, сиз кандай ойлойсуз: Рим падышасына салык төлөгөн болобу же болбойбу?</verse>
				<verse number="18">Ыйса алардын мындай жаман оюн билип: — Эй, эки жүздүүлөр, эмнеге Мени сынап жатасыңар?</verse>
				<verse number="19">Мага салыкка төлөнө турган бир күмүш теңгени көрсөткүлөчү! — деди. Алар бир күмүш теңгени алып келишти.</verse>
				<verse number="20">— Анан бетиндеги сүрөт менен жазуу кимдики экен? — деди Ыйса ошондо аларга карап.</verse>
				<verse number="21">— Падышаныкы, — дешти алар. Ыйса: — Анда падышаныкын падышага, Кудайдыкын Кудайга бергиле! — деди.</verse>
				<verse number="22">Тигилер мындай сөздү укканда, таң калышып, Ыйсаны калтырып, кетип калышты.</verse>
				<verse number="23">Ошол эле күнү өлгөндөр кайра тирилбейт деп ишенишкен садукей тобундагы адамдар келип, Ыйсага суроо беришти:</verse>
				<verse number="24">— Устат, Муса: «Эгер бирөө дүйнөдөн тукумсуз өтүп кетсе, анын аялын иниси алып, агасынын тукумун уласын!»— деп жазып кеткен.</verse>
				<verse number="25">Бизде жети бир тууган бар эле. Эң улуусу аял алып, бала көрбөй өлдү.</verse>
				<verse number="26">Аялын экинчи иниси алып, ал да баласыз өтүп кетти. Анан үчүнчүсү да ошондой болду. Ошентип жетинчисине чейин, баары ушундай каза болушту.</verse>
				<verse number="27">Эң аягында аял да көз жумду.</verse>
				<verse number="28">Эми, кыяматта кайра тирилишкенде, аял кимисиники болот? Анткени баары тең ага үйлөнүп чыгышпадыбы.</verse>
				<verse number="29">Ыйса аларга мындай жооп берди: — Ыйык Жазууларды да, Кудайдын кудуретин да билбегендиктен жаңылып жүрөсүңөр!</verse>
				<verse number="30">Анткени адамдар өлүмдөн кайра тирилгенде, аял да алышпайт, күйөөгө да чыгышпайт, алар асмандагы периштелер сыяктуу болушат.</verse>
				<verse number="31">null</verse>
				<verse number="32">Ал эми өлгөндөрдүн кайра тирилери тууралуу Кудайдын силерге эмне дегенин окуган эмес белеңер? Ал: «Мен Ыбрайымдын Кудайымын, Ыскактын Кудайымын жана Жакыптын Кудайымын»деген. Кудай өлүктөрдүн эмес, тирүүлөрдүн Кудайы!</verse>
				<verse number="33">Ошондо Ыйсанын таалимин угуп турган калайык Анын сөзүнө таң калышты.</verse>
				<verse number="34">Ыйсанын садукейлердин оозун жапканын уккан фарисейлер өзүнчө чогулуп келишти.</verse>
				<verse number="35">Алардын арасынан бир дин мугалими Ыйсаны сынап мындай суроо берди:</verse>
				<verse number="36">— Устат, Тоораттагы эң улуу осуят кайсы?</verse>
				<verse number="37">Ыйса ага мындай жооп берди: — «Кудай Эгеңди чын жүрөктөн, бүткүл жан дүйнөң менен, бардык акыл-оюң менен сүй»</verse>
				<verse number="38">Бул эң улуу жана биринчи осуят.</verse>
				<verse number="39">Экинчиси буга окшош: «Башкаларды өзүңдү сүйгөндөй сүй»</verse>
				<verse number="40">Мусанын мыйзамы да, пайгамбарлардын окутуулары да мына ушул эки осуятка негизделген.</verse>
				<verse number="41">Фарисейлер чогулганда, Ыйса мындай суроо берди:</verse>
				<verse number="42">— Машаяк тууралуу кандай ойдосуңар? Ал кимдин тукуму? — Дөөттүн, — деп жооп беришти алар.</verse>
				<verse number="43">Ыйса аларга мындай деди: — Анда кандайча Дөөт Ыйык Рух аркылуу Аны Эгем деп айткан?</verse>
				<verse number="44">Ал: «Жараткан Эге Эгеме деди мындай, Кастарыңды бут алдыңа жыкканымча, Олтура тур, сыйлуу жер — оң жагымда»,— деген.</verse>
				<verse number="45">Демек, эгер Дөөт өзү Машаякты Эгем деп жатса, кандайча Ал кайра Дөөттүн тукуму болот? — деди аларга.</verse>
				<verse number="46">Эч ким бул суроого жооп бере албай койду. Ушул күндөн тартып эч ким батынып, Ага суроо бере албады.</verse>
			</chapter>
			<chapter number="23">
				<verse number="1">Ыйса чогулган эл менен шакирттерине кайрылып мындай деди:</verse>
				<verse number="2">— Дин мугалимдери менен фарисейлерде Мусанын мыйзамдарын силерге чечмелеп берүү бийлиги бар.</verse>
				<verse number="3">Ошондуктан алардын айткандарын аткаргыла да сактагыла, бирок кылгандарын кылбагыла. Анткени алар өздөрү айткандарын аткарышпайт.</verse>
				<verse number="4">Оор, адам чыдагыс диний эрежелерди башкалардын жонуна артып, аларды көтөрүүгө жардам иретинде чыпалагын да тийгизип коюшпайт.</verse>
				<verse number="5">Алар эмне кылышса да, элге көрүнүш үчүн кылышат. Ичине Ыйык Жазуунун аяттары салынып, маңдайлары менен колдоруна байлануучу кутучаларды чоңойтушуп, чапандарынын этегин обу жок узартышат.</verse>
				<verse number="6">Аш-тойлордо төрдө, синагогаларда алдыңкы орундарда олтурганды жакшы көрүшөт.</verse>
				<verse number="7">Базарларда элдин «устат» деп эпилдеп саламдашып турганын сүйүшөт.</verse>
				<verse number="8">А силер болсо бири бириңерге боордошсуңар! Ошондуктан «устат» деп аталбай эле койгула! Анткени баарыңардын Устатыңар бир!</verse>
				<verse number="9">Эч кимди «ата» дебегиле, анткени баарыңардын бир Атаңар бар. Ал — асмандагы Атаңар.</verse>
				<verse number="10">Эч кимди «жол башчы» деп да айтпагыла, анткени баарыңардын бир эле жол башчыңар бар! Ал — Машаяк.</verse>
				<verse number="11">Араңардагы эң чоңуңар силерге кызматчы болсун!</verse>
				<verse number="12">Ким өзүн өзү көтөрсө, ал басынтылат, ал эми ким өзүн өзү басынтса, ал көтөрүлөт.</verse>
				<verse number="13">null</verse>
				<verse number="14">Дин мугалимдери менен фарисейлер, эки жүздүүлөр, силердин шоруңар куруйт! Анткени Асман Падышачылыгынын эшигин жаап, адамдарды киргизбей жатасыңар. Өзүңөр да кирбейсиңер, киргени жаткандарды да киргизбейсиңер. </verse>
				<verse number="15">Дин мугалимдери менен фарисейлер, эки жүздүүлөр, силердин шоруңар куруйт! Анткени бир кишини өзүңөрдүн диниңерге киргизиш үчүн деңиздерди сүзүп өтүп, жердин четине чейин барасыңар, анан максатыңарга жеткенде, аны өзүңөрдөн эки эсе көп тозокко татыктуу кылып чыгарасыңар.</verse>
				<verse number="16">Сокур жол башчылар, силердин шоруңар куруйт! Анткени силер: «Ким ийбадаткана менен ант берсе эч нерсе болбойт, ал эми ким ийбадатканадагы алтын менен ант берсе, айткан сөзүн аткарыш керек» дейсиңер.</verse>
				<verse number="17">Акылсыздар жана сокурлар, кимиси улук: алтынбы же алтынды ыйык кылып турган ийбадатканабы?</verse>
				<verse number="18">«Ким курмандык жай менен ант берсе, эч нерсе болбойт, ал эми анын үстүнө коюлган тартуу менен ант берсе, анда ал айткан сөзүн аткарыш керек» дейсиңер.</verse>
				<verse number="19">Сокурлар, кайсынысы маанилүү: тартуубу же тартууну ыйыктап турган курмандык жайбы?</verse>
				<verse number="20">Курмандык жай менен ант берген адам курмандык жайдын өзү менен да, анын үстүндөгүнүн баары менен да ант берет.</verse>
				<verse number="21">Ийбадаткана менен ант берген адам, ийбадаткананын өзү менен да, анын ичинде жашаган Кудай менен да ант берет.</verse>
				<verse number="22">Асман менен ант берген адам Кудайдын тактысы менен жана анда олтурган Кудай менен да ант берет.</verse>
				<verse number="23">Дин мугалимдери менен фарисейлер, эки жүздүүлөр, силердин шоруңар куруйт! Жалбыз, адырашман, зиренин түшүмүнүн ондон бирин зекетке бересиңер, ал эми мыйзамдагы маанилүү нерселер: калыстык, боорукердик жана Кудайга ишенимдүүлүктү калтырып койдуңар. Силер ушуларды сактап, тигилерди да калтырбашыңар керек болчу.</verse>
				<verse number="24">Сокур жол башчылар, силер чымынды чыпка менен сүзүп аласыңар, бирок төөнү жутуп коёсуңар!</verse>
				<verse number="25">Дин мугалимдери менен фарисейлер, эки жүздүүлөр, силердин шоруңар куруйт! Чыны, табагыңардын сыртын жууйсуңар, бирок ичиңерде талоончулук менен сугалактык ашып-ташыйт.</verse>
				<verse number="26">Сокур фарисей, чыныңдын сырты таза болуш үчүн биринчи ичин тазалап ал.</verse>
				<verse number="27">Дин мугалимдери менен фарисейлер, эки жүздүүлөр, силердин шоруңар куруйт! Анткени силер акталып, кооздолгон күмбөз сыяктуусуңар! Күмбөз сыртынан кооз көрүнгөнү менен, ичи өлүктөрдүн сөөк-саагына, ар кандай ыпластыкка толгон.</verse>
				<verse number="28">Анын сыңарындай, силер да сыртыңардан элге такыбаа көрүнгөнүңөр менен, ичиңер толо эки жүздүүлүк менен күнөө.</verse>
				<verse number="29">Дин мугалимдери менен фарисейлер, эки жүздүүлөр, силердин шоруңар куруйт! Анткени силер пайгамбарларга күмбөз куруп, адилдердин эстеликтерин кооздоп, анан:</verse>
				<verse number="30">«Эгер биз өткөн ата-бабаларыбыздын убагында жашаган болсок, анда пайгамбарлардын канынын төгүлүшүнө эч кошулмак эмеспиз», — дейсиңер.</verse>
				<verse number="31">Ушунуңар менен өзүңөрдүн пайгамбарларды өлтүргөндөрдүн тукуму экениңерди айгинелеп жатасыңар.</verse>
				<verse number="32">Макул, ата-бабаларыңардын күнөө чөйчөгүн толтура бергилечи, эмне болор экен.</verse>
				<verse number="33">Кара чаар жыландар, ажыдаардын тукумдары, тозоктогу жазадан кантип качып кутулар экенсиңер?</verse>
				<verse number="34">Карагыла, силерге Мен пайгамбарларды, акылмандарды, дин мугалимдерин жиберем. Алардын кээсин өлтүрөсүңөр жана жыгачка керип саласыңар, кээсин синагогаларда сабатасыңар жана сары изине чөп салып, шаардан шаарга кубалайсыңар!</verse>
				<verse number="35">Адилеттүү Абылдын канынан тартып, эң ыйык жай менен курмандык жайдын ортосунда силер өлтүрүп тынган Барахтын уулу Закирдин канына чейинки адилеттүүлөрдүн жер бетинде төгүлгөн бардык каны үчүн жаза тартасыңар!</verse>
				<verse number="36">Силерге бир чындыкты айтып коёюн: ошонун баары үчүн азыркы муундун адамдары, силер айыптуу болосуңар!</verse>
				<verse number="37">Ай, Иерусалим, Иерусалим! Сен пайгамбарларды өлтүрүп, Кудай жиберген адамдарды ташбараңга алдың. Аттиң, балапандарын бооруна чогултуп, канатына калкалаган тоок сымал канча ирет сенин элиңди чогултайын дедим, бирок силер каалаган жоксуңар.</verse>
				<verse number="38">Эми мына, үйүңөр каңгырап, ээн калат.</verse>
				<verse number="39">Силерге айтып коёюн: «Эгебиздин атынан Келатканга урмат!»деп айтар убак келгиче, Мени көрбөйсүңөр.</verse>
			</chapter>
			<chapter number="24">
				<verse number="1">Ыйса ийбадаткананын короосунан чыгып, кетип баратты. Ошондо шакирттери Ага келип, ийбадаткананын өзүн көрүп чыгууну сунуш кылышты.</verse>
				<verse number="2">Ыйса аларга: — Мунун баарын көрүп турасыңарбы? Силерге бир чындыкты айтып коёюн: Таш үстүндө таш калбай, мунун баары талкаланат, — деди.</verse>
				<verse number="3">Ыйса Зайтун тоосунда олтурганда, шакирттери элден бөлүнүп, Анын алдына келип сурашты: — Айтчы, бул качан болот? Сенин келериңдин жана акыр замандын алдында кандай жышаан болот?</verse>
				<verse number="4">Ыйса аларга мындай жооп берди: — Сак болгула, бирөө силерди алдап кетпесин!</verse>
				<verse number="5">Анткени көп адамдар Менин атымды жамынып келип: «Машаяк менмин!» дешет да, далай адамды алдап кетишет.</verse>
				<verse number="6">Жакын жерлердеги согуштардын үнүн жана алыс жерлердеги согуштар тууралуу имиш-имиштерди угасыңар. Бирок байкагыла, коркуп, үрөйүңөр учпасын! Андайлар болушу керек, бирок бул акыр заман келди дегенди билдирбейт.</verse>
				<verse number="7">Бир эл башка элге каршы, бир мамлекет башка мамлекетке каршы согушат. Жер-жерлерде ачарчылыктар болуп, жер титирейт.</verse>
				<verse number="8">Толгоо башталгандагы азаптар сыяктуу, мунун баары боло турган азаптардын башталышы гана.</verse>
				<verse number="9">Ошондо өзүңөрдү кыйноого салып берип, өлтүрүшөт. Менин шакирттерим болгонуңар үчүн бардык элдерге жек көрүндү болосуңар.</verse>
				<verse number="10">Ошондо көп адамдар Мага болгон ишенимден баш тартышат, бири бирине чыккынчылык кылышат, бири бирин жек көрүшөт.</verse>
				<verse number="11">Көптөгөн жалган пайгамбарлар пайда болуп, көп адамдарды алдап кетишет.</verse>
				<verse number="12">Анан, күнөөлөрдүн көбөйүшүнөн улам, шакирттеримдин көбүнүн сүйүүсүнүн табы кайтып кетет.</verse>
				<verse number="13">Бирок ким акырына чейин туруштук берсе, куткарылат.</verse>
				<verse number="14">Кудай Падышачылыгынын Жакшы Кабары бүткүл жер бетине жарыяланып, бардык элдерге айтылат. Анан акыр заман келет.</verse>
				<verse number="15">Касиеттүү ийбадатканада Данияр пайгамбар айткан жийиркеничтүү арам нерсенин турганын көргөнүңөрдө (муну окуп жаткан адам өзү түшүнүп алсын),</verse>
				<verse number="16">Иудеядагылар тоолорго качсын,</verse>
				<verse number="17">ким үйдүн төбөсүндө турса, бир нерсесин алам деп үйүнө кирбесин,</verse>
				<verse number="18">ким талаада жүрсө, кийимин алам деп артына кайтпасын.</verse>
				<verse number="19">Ошол күндөрү кош бойлуулар менен бала эмизгендердин шору.</verse>
				<verse number="20">Силердин качып кутула турган күнүңөр кыш убагына же дем алыш күнүнө туш келбесе экен деп сыйынгыла.</verse>
				<verse number="21">Анткени ошол күндөрдө аалам жаралгандан ушул убакка чейин болуп көрбөгөн улуу алаамат болот. Мындай алаамат келечекте да болбойт!</verse>
				<verse number="22">Эгер Жараткан Эге ошол күндөрдү кыскартпаса, анда бир да жан аман калбас эле. Бирок Жараткан Эге Өзү тандап алган адамдары үчүн ошол күндөрдү кыскартат.</verse>
				<verse number="23">Ошондо силерге бирөө: «Машаяк бул жакта» же «тигил жакта» десе, ишенбегиле.</verse>
				<verse number="24">Анткени жалган машаяктар менен жалган пайгамбарлар чыгат. Алар, эгер мүмкүн болсо, Кудай тандап алган адамдарды да алдап кетүү үчүн улуу жышаандар менен кереметтерди көрсөтүшөт.</verse>
				<verse number="25">Мына, Мен силерге муну алдын ала айттым.</verse>
				<verse number="26">Ошондуктан, эгер силерге бирөөлөр: «Тигине, Машаяк чөлдө!» десе, чыкпагыла, «Мына, Машаяк төркү үйдө» десе, ишенбегиле.</verse>
				<verse number="27">Анткени чыгыштан батышка чейин жарк эткен чагылган айкын көрүнгөндөй, Адам Уулунун келиши да айкын болот.</verse>
				<verse number="28">Ошондой эле тарп кай жерде болсо, жорулар да ошол жерге жыйылары баарына белгилүү эмеспи.</verse>
				<verse number="29">Ошол алаамат күндөрдөн кийин дароо эле «Күндүн бети карарып, Ай калат төкпөй өз нурун Көктөн кулап жылдыздар Асмандагы күчтөр да Түгөл келет кыймылга».</verse>
				<verse number="30">Ошондо асманда Адам Уулунун жышааны пайда болот. Жер бетиндеги элдердин баары өкүрүп ыйлап, улуу кудурет жана шаң-салтанат менен булуттарды аралап келе жаткан Адам Уулун көрүшөт.</verse>
				<verse number="31">Сурнайдын катуу үнү менен Ал Өз периштелерин жиберип, алар төгөрөктүн төрт бурчунан Кудай тандап алган адамдарды чогултушат.</verse>
				<verse number="32">Анжир дарагынан сабак алгыла. Анын бутактары жумшарып, жалбырагы чыга баштаганда, жай жакындап калганын билесиңер.</verse>
				<verse number="33">Анын сыңары, мунун баарын көргөнүңөрдө, кыяматтын босогодо турганын билгиле.</verse>
				<verse number="34">Силерге бир чындыкты айтып коёюн: мунун баары ушул муундун тушунда болуп өтөт.</verse>
				<verse number="35">Асман-жер жок болот, бирок Менин сөздөрүм кала берет.</verse>
				<verse number="36">Ал кайсы күнү, кайсы саатта келерин Атабыздан башка эч ким билбейт. Ал убак асмандагы периштелерге да, ал тургай Уулуна да белгисиз.</verse>
				<verse number="37">Нух пайгамбардын убагында заман кандай болсо, Адам Уулунун кайра келер алдында да ошондой болот.</verse>
				<verse number="38">Топон суунун алдында да Нух кемеге кирген күнгө чейин адамдар жешти, ичишти, үйлөнүштү, күйөөгө чыгышты, күндөлүк турмуш менен алек болушту.</verse>
				<verse number="39">Бирок топон суу келип, баарын басып калгыча эч нерсени түшүнүшпөдү. Адам Уулунун келиши да ошондой болот.</verse>
				<verse number="40">Ошондо эки адам талаада болот, бири алынат да экинчиси калтырылат.</verse>
				<verse number="41">Жаргылчак тартып олтурган эки аялдын бири алынат да экинчиси калтырылат.</verse>
				<verse number="42">Ошондуктан сак болгула, анткени Эгеңер кайсы күнү келерин билбейсиңер.</verse>
				<verse number="43">Бирок силер билгендей, үй ээси уурунун кайсы саатта келерин билсе, үйүн бузуп кирүүсүнө жол бербес эле.</verse>
				<verse number="44">Ошондуктан силер да даяр тургула, анткени Адам Уулу силер ойлобогон саатта келет.</verse>
				<verse number="45">Кожоюну үй-чарбасына кызмат кылган кулдарына тамак-ашын өз убагында берип туруш үчүн аларга башчы кылып шайлап кеткен ишеничтүү жана акыл-эстүү кулду элестеткиле.</verse>
				<verse number="46">Тапшырылган кызматын аткарып жатканда кожоюну келип калса, ошол кул бактылуу!</verse>
				<verse number="47">Силерге бир чындыкты айтып коёюн: кожоюну аны бүт үй мүлкүнө башчы кылат.</verse>
				<verse number="48">Эгерде ошол кул ниети бузулуп: «Кожоюнум жакында келбейт», — деп,</verse>
				<verse number="49">башка кулдарды уруп сабай баштаса, аракечтерге кошулуп алып, жеп-ичсе,</verse>
				<verse number="50">кожоюну ал күтпөгөн күндө, билбеген саатта келет да,</verse>
				<verse number="51">башын жара чаап, эки жүздүүлөр менен кошо жазага тартат. Ал жактагылар жаза тарткан жайда өкүрүп, тиштерин кычыратышат.</verse>
			</chapter>
			<chapter number="25">
				<verse number="1">Асман Падышачылыгы орноордо абал төмөнкү аңгемедегидей болот: он кыз чырактарын көтөрүп, күйөө жигитти утурлап чыгышат.</verse>
				<verse number="2">Алардын бешөөсү акылсыз, бешөөсү акылдуу болушат.</verse>
				<verse number="3">Акылсыздары чырактарын көтөрүп чыгышат, бирок май куюлган идиштерди өздөрү менен кошо алышпайт.</verse>
				<verse number="4">Акылдуулары болсо чырактары менен кошуп, идиштерине май да куюп алышат.</verse>
				<verse number="5">Күйөө кечигип жаткандыктан баарынын көзү илинип, уктап кетишет.</verse>
				<verse number="6">Түн ортосунда: «Күйөө келатат! Тосуп чыккыла!» деген кыйкырык угулат.</verse>
				<verse number="7">Ошондо баягы кыздардын баары ордунан турушат да чырактарын оңдошот.</verse>
				<verse number="8">Акылсыздары болсо акылдууларга: «Майыңардан берип тургулачы, чырактарыбыз өчүп баратат!» — дешет.</verse>
				<verse number="9">Бирок акылдуулары: «Май силерге да, бизге да жетпей калбасын үчүн, май саткандарга барып сатып алгыла», — деп жооп беришет.</verse>
				<verse number="10">Тигилер май сатып алганы кетишкенде, күйөө келип, даяр тургандар аны менен бирге тойго киришет да эшик жабылат.</verse>
				<verse number="11">Кийинчерээк берки кыздар да келип: «Таксыр, таксыр, эшикти ачып коюңузчу», — деп суранышат.</verse>
				<verse number="12">Күйөө болсо: «Силерге бир чындыкты айтып коёюн: мен силерди тааныбайм», — деп жооп берет.</verse>
				<verse number="13">Ошондуктан сак болгула, анткени күндү да, саатты да силер билбейсиңер.</verse>
				<verse number="14">Бир бай киши алыска кетип баратып, кулдарын чакырып, үй-мүлкүн аларга табыштайт.</verse>
				<verse number="15">Бир кулуна ат башындай күмүштөн бешти, экинчисине экини, дагы бирине бирди, ар бирине алардын алы жетишинче берет да жолго чыгат.</verse>
				<verse number="16">Ат башындай беш күмүш алганы ошол замат аны ишке жумшап, дагы ат башындай беш күмүш киреше табат.</verse>
				<verse number="17">Эки күмүш алганы да ошентип дагы эки күмүш кошуп алат.</verse>
				<verse number="18">Бир күмүш алганы болсо барат да, кожоюнунун күмүшүн жерге көмүп салат.</verse>
				<verse number="19">Көп убакыт өткөн соң, баягы кулдардын кожоюну келет да, алар менен эсептеше баштайт.</verse>
				<verse number="20">Беш күмүш алганы дагы бешин алып келип: «Таксыр, сиз мага ат башындай күмүштөн бешти бердиңиз эле, мына, дагы беш күмүш пайда түшүрдүм», — дейт.</verse>
				<verse number="21">Кожоюну: «Азаматсың, ак ниет, ишенимдүү кулум. Кичинеге ишенимдүү болдуң, эми чоңго ээлик кылдырам. Кел эми, кожоюнуңдун кубанычына ортоктош бол», — дейт.</verse>
				<verse number="22">Эки күмүш алганы келип: «Таксыр, сиз мага ат башындай күмүштөн экини бердиңиз эле, мына, дагы эки күмүш пайда түшүрдүм», — дейт.</verse>
				<verse number="23">Кожоюну: «Азаматсың, ак ниет, ишенимдүү кулум. Кичине иште ишенимдүү болдуң, эми чоңго ээлик кылдырам. Кел эми, кожоюнуңдун кубанычына ортоктош бол», — дейт.</verse>
				<verse number="24">Ал эми бир күмүш алганы болсо келип: «Таксыр, мен сиздин экпеген жерден оруп, чачпаган жерден терип алган катаал адам экениңизди билем.</verse>
				<verse number="25">Ошондуктан сизден коркуп, тышка алып чыгып, күмүшүңүздү жерге катып койгон элем. Мына күмүшүңүз алыңыз», — дейт.</verse>
				<verse number="26">Ошондо кожоюну: «Эй, ыймансыз жалкоо кул! Менин экпеген жерден оруп, чачпаган жерден терип аларымды билчү белең?</verse>
				<verse number="27">Анда эмне үчүн күмүшүмдү акча иштеткендерге берип койбодуң? Келгенимде кирешеси менен албайт белем.</verse>
				<verse number="28">Мындан бир күмүштү алгыла да, он күмүшү барга бергиле.</verse>
				<verse number="29">Анткени кимде бар болсо, ага дагы берилет да баары мол болот, ал эми кимде жок болсо, колундагысы да тартылып алынат.</verse>
				<verse number="30">Ал эми мына бул жарабаган кулду сырттагы караңгы туңгуюкка ыргытып жибергиле. Ал жакка түшкөндөр кыйналганынан тиштерин кычыратышат», — дейт.</verse>
				<verse number="31">Адам Уулу бардык периштелердин коштоосунда улуу шаң-салтанат менен келгенде, Ал Өзүнүн падышалык тактысына олтурат.</verse>
				<verse number="32">Анын алдына бардык улуттардан адамдарды чогултушат. Ошондо койлордон эчкилерди бөлгөн койчу сыяктуу, Ал элдерди бири биринен бөлөт.</verse>
				<verse number="33">Койлорду оң жагына, эчкилерди болсо сол жагына жайгаштырат.</verse>
				<verse number="34">Анан Падыша оң жагындагыларга айтат: «Менин Атамдын батасын алгандар, келгиле, дүйнө жаратыла электе эле силер үчүн даярдалган падышачылыкты мураска алгыла!</verse>
				<verse number="35">Анткени Мен ачка болгонумда, силер тамак бергенсиңер, суусаганымда, суусунумду кандыргансыңар, сапарда жүргөнүмдө, үйүңөргө кабыл алгансыңар,</verse>
				<verse number="36">жылаңач калганымда, кийиндиргенсиңер, ооруп жатканымда, алымды сураганы келгенсиңер, түрмөдө олтурганымда, көргөнү келгенсиңер».</verse>
				<verse number="37">Ошондо адил адамдар: «Падыша, качан биз сиздин ачка жүргөнүңүздү көрүп, тойгуздук эле? Суусаганыңызды көрүп, суусунуңузду кандырдык эле?</verse>
				<verse number="38">Качан сапарда жүргөнүңүздө үйүбүзгө кабыл алдык эле да жылаңач калганыңызда кийиндирдик эле?</verse>
				<verse number="39">Качан ооруганыңызды же түрмөдө олтурганыңызды көрдүк эле да сизге бардык эле?» — деп сурашат.</verse>
				<verse number="40">Ошондо Падыша мындай жооп берет: «Силерге бир чындыкты айтып коёюн: Менин эң карапайым боордошторумдун бирине кылган жакшылыгыңар, Мага кылганыңар».</verse>
				<verse number="41">Ошондо Падыша сол жагындагыларга айтат: «Менин жанымдан кеткиле, ибилис менен анын периштелерине даярдалган түбөлүк отко түшкүлө, каргыш ургандар!</verse>
				<verse number="42">Анткени ачка калганымда, силер тамак бербедиңер, суусаганымда суусунумду кандырбадыңар,</verse>
				<verse number="43">сапарда жүргөнүмдө, үйүңөргө кабыл албадыңар, жылаңач калганымда, кийим бербедиңер, ооруп жатканымда, түрмөдө олтурганымда көргөнү келбедиңер».</verse>
				<verse number="44">Ошондо булар да: «Падыша, качан биз сиздин ачка калганыңызды, суусаганыңызды, сапарда жүргөнүңүздү, жылаңач калганыңызды, ооруп жатканыңызды, түрмөдө олтурганыңызды көрдүк эле да сизге кызмат кылбай койдук эле?» — дешет.</verse>
				<verse number="45">Ошондо аларга да Падыша мындай деп жооп берет: «Силерге бир чындыкты айтып коёюн: мына бул эң карапайым адамдардын бирине кылбаганыңар — Мага кылбаганыңар».</verse>
				<verse number="46">Ошондо булар түбөлүк азапка, ал эми адилеттүүлөр болсо түбөлүк өмүргө кетишет.</verse>
			</chapter>
			<chapter number="26">
				<verse number="1">Ыйса сөзүн аяктады да, шакирттерине карап:</verse>
				<verse number="2">— Эки күндөн кийин Куткарылуу майрамы болот, ошондо айкаш жыгачка кадаш үчүн Адам Уулу кармап берилет, — деди.</verse>
				<verse number="3">Ошол кезде жогорку динкызматчылар жана эл башчылары Каяп деген башкы динкызматчынын короосуна чогулушту да,</verse>
				<verse number="4">Ыйсаны куулук менен кармап, өлтүрөлү деп чечишти.</verse>
				<verse number="5">Бирок алар: — Эл ичинде дүрбөлөң болбосун үчүн, муну майрам убагында кылбайлы, — дешти.</verse>
				<verse number="6">Ыйса Бейтаниде пес оорулуу Ысмандын үйүндө дасторкондун жанында жамбаштап жатканда,</verse>
				<verse number="7">кымбат баалуу атыр май куюлган идишин көтөрүп, бир аял келди да башына идишиндеги майды куюп жиберди.</verse>
				<verse number="8">Муну көргөн шакирттеринин кыжыры кайнап: — Мындай ысырапчылыктын не кереги бар?</verse>
				<verse number="9">Андан көрө, кымбат баага сатып туруп, акчасын жакырларга берсе болот эле го, — дешти.</verse>
				<verse number="10">Ыйса алардын бул оюн билип: — Эмнеге аны кыжалат кылып жатасыңар? Ал Мага жакшы иш кылды.</verse>
				<verse number="11">Жакырлар ар дайым жаныңарда болот, а Мен жаныңарда дайыма эле болбойм.</verse>
				<verse number="12">Бул аял май куюу салтын аткарып, денемди көргө коюуга даярдады.</verse>
				<verse number="13">Силерге бир чындыкты айтып коёюн: ушул Жакшы Кабар бүт дүйнөнүн кай жеринде жарыяланса, бул аялды эскерүү иретинде анын кылган иши тууралуу да айтылат.</verse>
				<verse number="14">Ошондо Жүйүт Искариот аттуу бир шакирти жогорку динкызматчыларга барып:</verse>
				<verse number="15">— Мен аны кармап берсем, эмне бересиңер? — деди. Жогорку динкызматчылар отуз күмүш теңге санап беришти.</verse>
				<verse number="16">Ошол убактан баштап, Жүйүт Ыйсаны кармап бергенге оңтойлуу учурду издей баштады.</verse>
				<verse number="17">Калама майрамынын биринчи күнү Ыйсага шакирттери келип: — Куткарылуу майрамынын тамагын кай жерде жегиң келет, каерге даярдайлы? — дешти.</verse>
				<verse number="18">Ыйса аларга мындай деди: — Шаарга барып, баланча деген кишини таап, ага: «Устатыбыз: Менин убакыт-саатым жакындап калды, шакирттерим менен чогуу сеникинде Куткарылуу майрамын өткөрүп алалы — деди», деп айткыла.</verse>
				<verse number="19">Шакирттери Ыйса буюргандай кылышты да, Куткарылуу майрамынын тамагын даярдашты.</verse>
				<verse number="20">Кеч киргенде, Ыйса он эки шакирти менен бирге дасторкондун жанында жамбаштап жатты.</verse>
				<verse number="21">Анан алар тамактанып жатканда мындай деди: — Силерге бир чындыкты айтып жатам: араңардан бирөө Мени сатып кетет!</verse>
				<verse number="22">Шакирттери бу сөзгө абдан капа болуп, биринин артынан бири: — Эгем, мен эмеспи? — дей башташты.</verse>
				<verse number="23">Ыйса: — Табакка Мени менен бирге колун салган киши Мени сатып кетет.</verse>
				<verse number="24">Адам Уулу Ыйык Жазууда Өзү тууралуу алдын ала жазылган жол менен баратат, бирок Аны сатып кеткен адамдын шору. Ал адам туулбай туна чөксө, өзүнө жакшы болмок, — деди.</verse>
				<verse number="25">Ыйсага чыккынчылык кылуучу Жүйүт да: — Устат, мени айтып жаткан жоксуңбу? — деп сурады. Ыйса: — Муну сен өзүң айтып алдың, — деди.</verse>
				<verse number="26">Алар тамак ичип жатышканда, Ыйса нанды алып, Кудайга шүкүрчүлүк келтирип, сындырды да, шакирттерине таратып берип жатып: — Алгыла, жегиле, бул Менин денем, — деди.</verse>
				<verse number="27">Анан чөйчөктү алып, Кудайга шүкүрчүлүк келтирип туруп: — Баарыңар мындан ичкиле,</verse>
				<verse number="28">анткени бул көп адамдардын күнөөлөрүнүн кечирилиши үчүн төгүлүп, алар менен Кудайдын ортосундагы жаңы келишимди бекитүүчү Менин каным.</verse>
				<verse number="29">Силерге айтып коёюн: мындан ары, Атамдын Падышачылыгында силер менен бирге жаңы шарап иче турган күнгө чейин эч кандай жүзүм шарабын ичпейм, — деди.</verse>
				<verse number="30">Анан алар Кудайды мактоо ырын ырдашты да, Зайтун тоосуна жөнөштү.</verse>
				<verse number="31">Ошондо Ыйса аларга мындай деди: — Баарыңар ушул түнү Мени таштап кетесиңер, анткени Ыйык Жазууда: «Койчусун өлтүрөм, анан койлору чачырап кетет!»— деп айтылган.</verse>
				<verse number="32">А бирок кайра тирилген соң, силерден мурда Галилеяга барам.</verse>
				<verse number="33">Ошондо Петир Ыйсага: — Сени баары таштап кетсе да, мен эч качан таштабайм! — деди.</verse>
				<verse number="34">Ыйса ага: — Сага бир чындыкты айтып коёюн: ушул түнү короз кыйкыргыча, Мени тааныбайм деп үч жолу айтасың, — деди.</verse>
				<verse number="35">Петир Ыйсага: — Сени менен бирге өлүшүм керек болсо да, сени тааныбайм деп айтпайм, — деди. Шакирттеринин баары тең ушундай дешти.</verse>
				<verse number="36">Ушундан соң, Ыйса шакирттери менен бирге Гетсеман деген жерге келди. Анан шакирттерине: — Мен тигиндей барып сыйынып келгенче, ушул жерде отура тургула, — деди.</verse>
				<verse number="37">Анан Өзү менен кошо Петир менен Зебедейдин эки уулун алып кетти да, терең кайгыга батып, кыйнала баштады.</verse>
				<verse number="38">— Жаным өлгүдөй кыйналып турат, — деди Ал, — ушул жерде калып, уктабай Мени менен бирге тура тургулачы, — деди.</verse>
				<verse number="39">Өзү бир аз ары барып, жүзтөмөндөп жыгылды да: — Атаке, эгер мүмкүн болсо ушул азапты Мага тийгизбей өткөрүп жиберчи. Бирок Менин эмес, Сенин каалаганыңдай болсун! — деп сыйынды.</verse>
				<verse number="40">Анан шакирттерине келип, алардын уктап калганын көрдү да, Петирге: — Бир саат Мени менен бирге уктабай тура алган жоксуңарбы?</verse>
				<verse number="41">Шайтанга азгырылып кетпес үчүн уктабагыла, сыйынгыла! Себеби жакшылык кылганды каалайсыңар, бирок алыңар аз, — деди.</verse>
				<verse number="42">Анан кайрадан обочолонуп, Кудайга сыйынды: — Атаке, эгер бул азап Мага тиймейинче өтпөсө, анда Сенин каалаганыңдай болсун!</verse>
				<verse number="43">Кайра келип, шакирттеринин дагы уктап жатканын көрдү. Алар аябай чарчагандан уктап калышкан эле.</verse>
				<verse number="44">Ыйса кайрадан алардан кетип, баягы эле сөздөрүн кайталап, үчүнчү ирет Кудайга сыйынды.</verse>
				<verse number="45">Анан шакирттерине дагы келгенде, мындай деди: — Эх, дале уктап, эс алып жатасыңарбы. Мына, Адам Уулу күнөөкөрлөрдүн колуна кармалып бериле турган убакыт жакындап калды.</verse>
				<verse number="46">Тургула эми, кеттик. Тигине, Мени кармап бере турган киши да келип калды.</verse>
				<verse number="47">Ыйса сөзүн аяктай электе, «он экинин» бири — Жүйүт келип калды. Жанында жогорку динкызматчылар менен эл башчылары жиберген, кылыч, токмок менен куралданган жоон топ эл бар эле.</verse>
				<verse number="48">Ыйсаны кармап бере турган киши аларга: «Кимдин бетинен өөп учурашсам, силер издеген киши — ошол. Ошону кармагыла», — деп белги берген болчу.</verse>
				<verse number="49">Анан дароо Ыйсага басып келип: — Салам, устат, — деди да, бетинен өптү.</verse>
				<verse number="50">Ыйса болсо ага: — Досум, мында эмне кылып жүрөсүң? — деди. Ошондо тигилер Ыйсага кол салып, Аны кармашты.</verse>
				<verse number="51">Ыйсанын жанында тургандардын бири канжарын сууруп алып, башкы динкызматчынын кулунун кулагын шылый чапты.</verse>
				<verse number="52">Ошондо Ыйса шылый чапканга: — Канжарыңды кынына сал! Анткени кылыч алгандар кылычтан кырылышат.</verse>
				<verse number="53">Же Мен азыр Атамдан сурансам, Ал Мага миңдеген периштелерди жибербейт деп ойлойсуңбу?</verse>
				<verse number="54">Бирок анда кантип Ыйык Жазууда ушундай болуш керек деген сөз аткарылат? — деди.</verse>
				<verse number="55">Анан дароо чогулгандарга карап: — Мени кармаш үчүн каракчыга каршы аттангансып, кылыч, токмок менен куралданып чыгыпсыңар. Күн сайын ийбадаткананын короосунда таалим берип отурганымда Мени кармаган жок элеңер.</verse>
				<verse number="56">Бирок эмне болсо да, пайгамбарлар жазмаларындагы сөздүн баары аткарылсын, — деди. Ошондо шакирттеринин баары Ыйсаны таштап, качып кетишти.</verse>
				<verse number="57">Ыйсаны кармагандар Аны дин мугалимдери менен эл башчылары чогулуп турушкан Каяп деген башкы динкызматчынын алдына алып келишти.</verse>
				<verse number="58">Петир алыстан Ыйсаны акмалап келип, башкы динкызматчынын короосуна чейин барды. Анан короого кирип, аягы эмне менен бүтөр экен деп, көрүү үчүн сакчылардын арасына кирип олтурду.</verse>
				<verse number="59">Жогорку динкызматчылар менен жогорку кеңеш Ыйсаны жазага тартуу үчүн Ага каршы жалган күбө издешти,</verse>
				<verse number="60">бирок көптөгөн жалган күбөлөр келишсе да, алардын айткандары бири бирине туура келбеди. Бирок кийинчерээк келген экөө:</verse>
				<verse number="61">— Бул киши: «Кудайдын ыйык ийбадатканасын бузуп, үч күндөн кийин кайра тургузуп коё алам» деген, — дешти.</verse>
				<verse number="62">Ошондо башкы динкызматчы ордунан туруп Ыйсага: — Булардын сага жөнүндө айткандарына берер жообуң жокпу? — деди.</verse>
				<verse number="63">Ыйса болсо унчуккан жок. Ошондо башкы динкызматчы Ыйсадан: — Тирүү Кудайдын алдында антыңды алайын, айтчы деги бизге, Кудайдын Уулу Машаяк сенсиңби? — деди.</verse>
				<verse number="64">Ыйса башкы динкызматчыга: — Өзүңүз айттыңыз. Бирок Мен силерге бир нерсени айтып коёюн: мындан ары Адам Уулунун Кудуреттин оң жагында олтурганын жана асмандагы булуттардын үстүндө келатканын көрөсүңөр,— деп жооп берди.</verse>
				<verse number="65">Ошондо башкы динкызматчы кийимин айрып жиберип: — Бул Кудайга акарат келтирди! Бизге дагы кандай күбөлөр керек? Уктуңарбы, ал азыр Кудайга акарат келтирди!</verse>
				<verse number="66">Буга эмне дейсиңер? — деди. Тигилердин баары: — Өлүм жазасына тартылышы керек! — деп чуулдашты.</verse>
				<verse number="67">Анан Ыйсанын бетине түкүрүп, муштагылап, жаакка чаап:</verse>
				<verse number="68">— Эй, Машаяк, кана, ким урду, айтчы? — дешти.</verse>
				<verse number="69">Петир болсо сыртта, короодо олтурган. Аңгыча ага бир малай кыз басып келип: — Сен! Сен да галилеялык Ыйса менен бирге болгонсуң! — деди.</verse>
				<verse number="70">Петир болсо бардыгынын алдында: — Эмне деп жатканыңды түшүнбөйм, — деп ага макул болгон жок.</verse>
				<verse number="71">Дарбаза тарапка баратканда, ал жактан дагы башка малай кыз көрүп калып: — Мына, бул киши да назареттик Ыйса менен бирге жүргөн, — деди.</verse>
				<verse number="72">Петир карганып: — Мен ал кишини тааныбайм, — деп дагы макул болбоду.</verse>
				<verse number="73">Бир аздан кийин ошол жерде турган адамдар Петирге келишип: — Сен чындап эле тигилердин бири экенсиң, ошолордон экениңди тилиң да айтып турат, — деди.</verse>
				<verse number="74">Ошондо Петир аларга: — Кудай урсун, ал кишини тааныбайм, — деп карганып-шиленип кирди. Ошол кезде короз кыйкырды.</verse>
				<verse number="75">Ошондо Петир Ыйсанын: «Ушул түнү короз кыйкыргыча, Мени тааныбайм деп үч жолу айтасың!» деген сөзүн эстеди да, сыртка чыгып, өксүп ыйлады.</verse>
			</chapter>
			<chapter number="27">
				<verse number="1">Таң атканда, жогорку динкызматчылар менен эл башчыларынын баары чогулуп, Ыйса өлүм жазасына тартылсын деген чечим чыгарышты.</verse>
				<verse number="2">Ыйсаны байлап, алып барышты да римдик губернатор Пилаттын колуна тапшырышты.</verse>
				<verse number="3">Ошондо Ыйсага чыккынчылык кылган Жүйүт Ыйсанын өлүм жазасына кесилгенин көрүп, оюн өзгөрттү да, жогорку динкызматчылар менен эл башчылары берген отуз күмүш теңгени кайра кайтарып берди.</verse>
				<verse number="4">— Бейкүнөө кишиге чыккынчылык кылып, күнөө кетириптирмин, — деди ал аларга. Бирок алар: — А биздин кандай тиешебиз бар? Өзүң бил, — деп жооп беришти.</verse>
				<verse number="5">Жүйүт теңгелерди ийбадатканага ыргытып жиберип, сыртка чыгып, асылып өлдү.</verse>
				<verse number="6">Жогорку динкызматчылар болсо теңгелерди терип алып: — Бул теңгелерди ийбадаткананын казынасына салганга болбойт, анткени бул адам канынын куну, — дешти да,</verse>
				<verse number="7">өз ара акылдашып туруп, башка улуттуктардын сөөгүн коюу үчүн «Карапачынын талаасы» деп аталган жерди сатып алышты.</verse>
				<verse number="8">Ошондон улам ал талаа ушул күнгө чейин «Кандуу талаа» аталып калган.</verse>
				<verse number="9">Жеремия пайгамбардын: «Ысрайылдын эли ушул Адамга Койгон бааны — отуз күмүш теңгени Алар алып,</verse>
				<verse number="10">Эгем мага айткандай, Сатып алды карапачы таалаасын»,— деген сөзү аткарылды.</verse>
				<verse number="11">Ыйсаны болсо губернатордун алдына алып келишти. Губернатор: — Иудейлердин падышасы сенсиңби? — деп сурады. Ыйса: — Өзүңүз айтып турасыз, — деди.</verse>
				<verse number="12">Ал жогорку динкызматчылар менен эл башчыларынын койгон айыптарына эч нерсе деп жооп кайтарбады.</verse>
				<verse number="13">Ошондо Пилат ага: — Сага канча деген айыптар айтылып жатканын сен, эмне, укпай жатасыңбы? — деди.</verse>
				<verse number="14">Бирок Ыйса алардын бир да сөзүнө жооп кайтарган жок, ошондуктан Пилат абдан таң калды.</verse>
				<verse number="15">Куткарылуу майрамына карата губернатордун элге алар сураган бир кылмышкерди түрмөдөн бошотуп берүү адаты бар эле.</verse>
				<verse number="16">Ошол кезде алардын Барабба деген абдан белгилүү бир адамы түрмөдө болчу.</verse>
				<verse number="17">Ошондуктан алар чогулушканда, Пилат: — Силерге кимди бошотуп беришимди каалайсыңар: Бараббаныбы же Машаяк аталган Ыйсаныбы? — деди.</verse>
				<verse number="18">Анткени Пилат алардын Ыйсаны көрө албастыктан кармап бергенин билчү.</verse>
				<verse number="19">Пилат сот орундугуна олтурганда, анын аялы бир кишини жиберип: «Жанагы адил кишиге тийбе, анткени таңга жуук көргөн түшүмдө ал үчүн көп азап чектим», — деп айттырды.</verse>
				<verse number="20">Бирок жогорку динкызматчылар менен эл башчылары «Бараббаны чыгарып, Ыйсаны өлтүрүүнү сурангыла» деп чогулгандарды үгүттөп коюшкан эле.</verse>
				<verse number="21">Губернатор чогулгандарга: — Силерге экөөнүн кимисин бошотуп беришимди каалайсыңар? — деп дагы кайрылды. Чогулгандар: — Бараббаны, — деп жооп беришти.</verse>
				<verse number="22">Пилат: — Анда Машаяк аталган Ыйсаны эмне кылайын? — деди. Тигилер болсо баары бир ооздон: — Айкаш жыгачка кадалсын! — дешти.</verse>
				<verse number="23">Пилат аларга: — Ал эмне жамандык кылды? — деди. Бирок алар мурдагыдан да катуу ызы-чуу түшүп: — Айкаш жыгачка кадалсын! — деп бакырышты.</verse>
				<verse number="24">Пилат сөзүнөн эч кандай пайда чыкпасын жана ызы-чуунун күчөп баратканын көрүп, сууну алды да, чогулгандардын алдында колун жууп: — Мен бул кишинин канына айыпкер эмесмин! Муну кылган силер өзүңөрсүңөр! — деди.</verse>
				<verse number="25">Чогулгандардын баары: — Мунун каны биздин жана биздин балдарыбыздын мойнунда болсун! — деп чуулдашты.</verse>
				<verse number="26">Ошондо Пилат Бараббаны бошотуп берди. Ыйсаны болсо сабатты да, айкаш жыгачка кадап салууга буйрук кылды.</verse>
				<verse number="27">Губернатордун жоокерлери Ыйсаны акимчиликке алып барышып, Анын алдына бүт полкту чогултушту.</verse>
				<verse number="28">Ыйсаны чечинтишип, үстүнө кочкул кызыл чапан жабышты.</verse>
				<verse number="29">Тикенектен таажы жасашып, башына кийгизишти да оң колуна таяк карматып коюшту. Анан алдына чөгөлөй калып: «Жашасын иудейлердин падышасы!» — деп келекелешти.</verse>
				<verse number="30">Бетине жаба түкүрүп, колундагы таякты алып, башка ургулай башташты.</verse>
				<verse number="31">Шылдыңдап бүтүшкөндө, үстүндөгү кочкул кызыл чапанды сыйрып алып, Өзүнүн кийимин кийгизишти да, айкаш жыгачка кадаганы алып жөнөштү.</verse>
				<verse number="32">Жолдо киринеялык Ысманды жолуктурушуп, аны Ыйсанын айкаш жыгачын көтөрүп барууга мажбурлашты.</verse>
				<verse number="33">Голгота (мунун мааниси: «Баш сөөк жайы») деген жерге келишкенде,</verse>
				<verse number="34">алар Ыйсага өт кошулган шарапты беришти. Ыйса ооз тийип көрүп, ичкиси келбеди.</verse>
				<verse number="35">Айкаш жыгачка кадагандар чүчү кулак кармашып, кийимдерин бөлүшүп,</verse>
				<verse number="36">ошол жерде Ыйсаны кайтарып олтурушту.</verse>
				<verse number="37">Алар Ыйсанын башынын жогору жагына Анын айыбы жазылган тактаны бекитишти. Тактада «Бул — Ыйса, иудейлердин падышасы» деген жазуу бар эле.</verse>
				<verse number="38">Ыйса менен кошо дагы эки каракчыны бирин оң жагына, бирин сол жагына айкаш жыгачтарга кадап салышты.</verse>
				<verse number="39">Өтүп бараткандар Ыйсаны кордоп, баштарын ийкегилешип:</verse>
				<verse number="40">— Эй, ийбадаткананы бузуп, үч күндө кайра тургузуучу! Кудайдын Уулу болсоң, айкаш жыгачтан түшүп, өзүңдү куткарбайсыңбы! — деп жатышты.</verse>
				<verse number="41">Жогорку динкызматчылар да аларга кошулуп, дин мугалимдери жана эл башчылары менен бирге:</verse>
				<verse number="42">— Башкаларды куткарыптыр, өзүн болсо куткара албай турат! Ысрайылдын падышасы имиш, айкаш жыгачтан түшсүнчү, кана, биз ага ишенип калалы.</verse>
				<verse number="43">Кудайга таянчу эле, кана, кааласа, аны бошотсунчу, анткени «мен Кудайдын Уулумун» дечү эмес беле! — дешти.</verse>
				<verse number="44">Ыйса менен кошо кадалган каракчылар да Аны кордоп жатышты.</verse>
				<verse number="45">Түшкү саат он экилерден баштап, бүт жерди караңгылык басып, ал саат үчкө чейин созулду.</verse>
				<verse number="46">Саат үчтөрдө Ыйса: — Эли, эли! Лама сабахтани?— деп катуу үн менен боздоп жиберди. Бул сөздүн мааниси: «Кудайым ай, Кудайым! Эмне үчүн Мени таштап кеттиң?»</verse>
				<verse number="47">Ошол жерде тургандардын кээ бири муну угуп: — Бул Илиясты чакырып жатат, — дешти.</verse>
				<verse number="48">Ошол замат алардын бири жүгүрүп барып, соргучту сирке сууга малды да, таяктын учуна сайып алып, Ыйсанын оозуна такады.</verse>
				<verse number="49">Ал эми башкалары: — Токточу, көрөлү, Илияс келип, аны куткарар бекен! — дешти.</verse>
				<verse number="50">Ыйса болсо дагы бир жолу катуу кыйкырып, анан жан берди.</verse>
				<verse number="51">Ошол замат ийбадатканадагы көшөгө башынан аягына чейин экиге бөлүнүп айрылды. Жер силкинип, таштар быркырады.</verse>
				<verse number="52">Көрлөр ачылып, көптөгөн ыйыктар тирилди.</verse>
				<verse number="53">Кийин, Ыйса тирилгенде, алар көрлөрүнөн чыгып, ыйык шаар Иерусалимге киришти да, көп адамдардын көзүнө көрүнүштү.</verse>
				<verse number="54">Жердин силкингенин жана андан башка болуп жаткан окуяларды көрүп, үрөйлөрү учкан римдик жүз башы жана аны менен бирге Ыйсаны кайтарып тургандар: — Бул чындыгында Кудайдын Уулу болгон экен! — дешти.</verse>
				<verse number="55">Ошол жерде алыстан карап турган көптөгөн аялдар да бар эле. Булар Ыйсага кызмат кылып, Аны Галилеядан бери ээрчип келишкен болчу.</verse>
				<verse number="56">Алардын арасында магдалалык Мариям, Жакып менен Жосенин энеси — Мариям жана Зебедейдин аялы бар эле.</verse>
				<verse number="57">Кеч киргенде, ариматиялык Жусуп аттуу бир бай адам келди. Ал да Ыйсанын шакирти болчу.</verse>
				<verse number="58">Ал Пилатка келип, Ыйсанын сөөгүн сурады. Пилат сөөктү берүүгө буйрук берди.</verse>
				<verse number="59">Жусуп сөөктү алып, таза кездемеге ороп,</verse>
				<verse number="60">асканы оюп өзүнө арнап жасаган жаңы көргө жаткырды да, оозун чоң таш менен бекитип туруп, кетип калды.</verse>
				<verse number="61">Магдалалык Мариям менен дагы башка Мариям болсо ошол жерде, көрдүн маңдайында отурушкан.</verse>
				<verse number="62">Кийинки күнү, жуманын эртесинде жогорку динкызматчылар менен фарисейлер Пилаттын алдына чогулушуп,</verse>
				<verse number="63">ага: — Мырза, жанагы алдамчы көзү тирүүсүндө: «үч күндөн кийин тирилем» дегенин эстедик.</verse>
				<verse number="64">Шакирттери келип, сөөгүн уурдап алып, элге: «Ал тирилди», деп айтышы мүмкүн. Ошондуктан үчүнчү күнгө чейин көр жакшылап бекитилсин деп буйрук бериңиз. Эгер алар ушундай кылышса, анда алардын бул алдамчылыгы биринчисинен да жаман болот, — дешти.</verse>
				<verse number="65">Пилат аларга: — Сакчылар мына, алгыла да, эми билгениңердей кылып, кайтара бергиле! — деп жооп берди.</verse>
				<verse number="66">Ошондо алар барып, көрдүн оозундагы чоң ташка мөөр басып, сакчыларга кайтартып коюшту.</verse>
			</chapter>
			<chapter number="28">
				<verse number="1">Дем алыштын эртеси, таң азанда магдалалык Мариям менен дагы башка Мариям көрдү көргөнү келишти.</verse>
				<verse number="2">Аңгыча абдан катуу жер титирөө болду. Анткени Жараткан Эгенин периштеси асмандан түшүп, көрдүн оозундагы ташты жылдырып таштап, үстүнө отуруп алган болчу.</verse>
				<verse number="3">Ал күн нурундай жаркырап, кийими кардай аппак эле.</verse>
				<verse number="4">Сакчылар андан коркконунан калчылдап, өлүк кишилердей болуп, катып калышты.</verse>
				<verse number="5">Периште болсо аялдарга минтип сүйлөдү: — Силер коркпогула! Анткени айкаш жыгачка кадалган Ыйсаны издеп жүргөнүңөрдү билем.</verse>
				<verse number="6">Ал бул жерде жок, Өзү айткандай, тирилип кетти, келип, жаткан жайын карагыла!</verse>
				<verse number="7">Анан тез барып, шакирттерине: «Ыйса өлүмдөн кайра тирилип кетиптир, силерден мурда Галилеяга барат, Аны ошол жактан көрөсүңөр» дегиле. Силерге айтарым ушул!</verse>
				<verse number="8">Бир чети коркуп, бир чети аябай кубанган аялдар көрдөн шарт бурулуп, Ыйсанын шакирттерине кабарлаганы чуркап жөнөштү.</verse>
				<verse number="9">Аңгыча алардын алдынан Ыйса жолугуп: — Саламатсыңарбы, — деди. Аялдар жакындап келип, бутунан кучактап, Анын алдына жүзтөмөндөп жыгылышты.</verse>
				<verse number="10">Ыйса аялдарга: — Коркпогула, боордошторума барып айткыла, алар Галилея аймагына барышсын, Мени ошол жактан көрүшөт, — деди.</verse>
				<verse number="11">Аялдар жолдо баратышканда, сакчылардын айрымдары шаарга барып, жогорку динкызматчыларга болгон окуяны төкпөй-чачпай айтып беришти.</verse>
				<verse number="12">Жогорку динкызматчылар эл башчылары менен жыйын өткөрүшүп, чечим кабыл алышты. Анан жоокерлерге көп акча берип:</verse>
				<verse number="13">— «Түндө, биз уктап калганыбызда, шакирттери келип, аны уурдап кетишти» дегиле.</verse>
				<verse number="14">Эгер муну губернатор угуп калса, анда анын көңүлүн биз жайгарабыз, силер болсо кам санабагыла, баарын өзүбүз бүтүрөбүз, — дешти.</verse>
				<verse number="15">Сакчылар болсо акчаны алып, тигилер айткандай кылышты. Ал эми бул жалган сөз иудейлердин арасында ушул күнгө чейин кеңири тарап, айтылып жүрөт.</verse>
				<verse number="16">Он бир шакирт болсо Ыйса «баргыла» деп буюрган Галилеядагы тоого келишти.</verse>
				<verse number="17">Ал жерден Ыйсаны көрүшүп, Анын алдына жүзтөмөндөп жыгылышты. Алардын кээ бири мунун чындык экенине ишене албай турушту.</verse>
				<verse number="18">Ыйса шакирттерине жакын келип, мындай деди: — Көктөгү да, жердеги да бийликтин баары Менин колума берилди.</verse>
				<verse number="19">null</verse>
				<verse number="20">Ошондуктан барып, бардык элдерди Ата, Уул жана Ыйык Рухтун атынан сууга чөмүлдүрүп, Менин силерге буйругандарымдын баарын сактоого үйрөтүп, Мага шакирт кылгыла! Мына, Мен акыр заманга чейин, бардык убактарда, силер менен бирге болом.</verse>
			</chapter>
		</book>
		<book number="41">
			<chapter number="1">
				<verse number="1">Бул Кудай Уулу Ыйса Машаяк жөнүндөгү Жакшы Кабардын башталышы:</verse>
				<verse number="2">Ышая пайгамбар жазып кеткендей: «Мына, Сенин алдыңан, Кабарчымды жиберем. Ал Сага жол даярдайт».</verse>
				<verse number="3"> «Жар салгандын чөлдө үнү угулат: Даяр кылгын Эгебиздин жолдорун, Талаадагы басар жерин түздөгүн!».</verse>
				<verse number="4">Жакыя чөлгө келип, адамдарды сууга чөмүлдүрүп, күнөөлөрдүн кечирилиши үчүн ниеттерин өзгөртүп, сууга чөмүлүү керек экендигин жар салып жүрдү.</verse>
				<verse number="5">Бүткүл Иудея аймагындагылар жана иерусалимдиктер ага барышып, күнөөлөрүн моюнга алышып, өздөрүн Иордан дарыясында чөмүлдүртүп жатышты.</verse>
				<verse number="6">Жакыя болсо төөнүн жүнүнөн жасалган кийим кийип, кайыштан белбоо тагынып, чегиртке менен жапайы аарынын балын жеп тамактанчу.</verse>
				<verse number="7">Ал: — Арка жагыман менден алда канча кудуреттүү бирөө келатат. Мен эңкейип анын бут кийиминин боосун чечкенге да татыксызмын.</verse>
				<verse number="8">Силерди мен сууга чөмүлтөм, ал болсо Ыйык Рухка чөмүлтөт! — деп жар салды.</verse>
				<verse number="9">Ошол күндөрдө Ыйса Галилея аймагындагы Назарет шаарынан келип, Иордан дарыясында Жакыя тарабынан сууга чөмүлдүрүү расмисинен өттү.</verse>
				<verse number="10">Ал суудан чыкканда, асмандын ачылганын жана Ыйык Рухтун көгүчкөн кейпинде үстүнө түшүп келатканын көрдү.</verse>
				<verse number="11">Ошондой эле асмандан үн чыкты: «Сен Менин сүйүктүү Уулумсуң. Мен Сага ыраазымын».</verse>
				<verse number="12">Ушундан соң, Рух Ыйсаны дароо ээн талаага алып кетти.</verse>
				<verse number="13">Жапайы жаныбарлар мекендеген ээн талаада кырк күн шайтандын сыноосунан өттү. Периштелер болсо Ага кызмат кылышты.</verse>
				<verse number="14">Жакыя камалган соң, Ыйса Галилея аймагына келип, мындай деп Кудайдын Жакшы Кабарын жарыялады:</verse>
				<verse number="15">— Убакыт-сааты келип, Кудайдын падышачылыгы жакындап калды! Ниетиңерди өзгөртүп, Жакшы Кабарга ишенгиле!</verse>
				<verse number="16">Галилея көлүнүн жанынан өтүп бара жатып, Ысман менен анын иниси Идристи көрдү. Алар кесиби балыкчы болгондуктан көлгө тор салып жатышкан болчу.</verse>
				<verse number="17">Ыйса аларга: — Жүргүлө, Мени менен, силерге балык кармагандын ордуна, адамдарды Кудайга кантип апкелүүнү үйрөтөм! — деди.</verse>
				<verse number="18">Алар ошол замат торлорун таштап, Ыйсаны ээрчип жөнөштү.</verse>
				<verse number="19">Ыйса ал жерден бир аз узагандан кийин, кайыкта торлорун оңдоп жатышкан Зебедейдин балдары: ага-ини Жакып менен Жаканды көзү чалды.</verse>
				<verse number="20">Көрөрү менен аларды Өзүнө чакырды. Алар болсо атасы менен мардигерлерди кайыкка калтырып, Ыйсаны ээрчип жөнөштү.</verse>
				<verse number="21">Ыйса шакирттери менен бирге Капарноом шаарына келип, дем алыш күнү синагогада таалим берди.</verse>
				<verse number="22">Ыйсанын таалимине эл таң калды, анткени Ал дин мугалимдериндей эмес, бийлиги бардай таалим берчү.</verse>
				<verse number="23">Алардын синагогасына ошондо кара күчкө байланган бир киши капыстан кирип келип минтип катуу бакырды:</verse>
				<verse number="24">— Биз менен сенин эмне ишиң бар, назареттик Ыйса! Түбүбүзгө жеткени келдиңби, ыя! Бил-е-е-м, ким экениңди, сен Кудайдын ыйыгысың.</verse>
				<verse number="25">Ыйса ага: — Үнүңдү бас да, андан чыгып кет! — деп буйруду.</verse>
				<verse number="26">Кара күч жанагы кишини калчылдатып, катуу чаңырык менен андан чыгып кетти.</verse>
				<verse number="27">Баарынын үрөйлөрү учуп, бири бирине: «Бул эмне ыя? Күчтүү окуубу? Бу киши кара күчтөргө да бийлик менен буйрук кылып, алар ага баш ийип атышат!» — дешти.</verse>
				<verse number="28">Ошентип, Ыйса тууралуу кабар бүткүл Галилея аймагына тез эле тарап кетти.</verse>
				<verse number="29">Синагогадан чыгары менен Ыйса Жакып жана Жакан менен бирге Ысман менен Идристин үйүнө келди.</verse>
				<verse number="30"> Ысмандын кайненеси ысытма болуп ооруп, төшөктө жаткан. Аял жөнүндө Ага дароо айтышты.</verse>
				<verse number="31">Ыйса ага жакын басып келип, колунан алып, өйдө тургузду. Аял ошол замат ысытма оорусунан айыгып, Ыйсаларды коноктой баштады.</verse>
				<verse number="32">Кеч кирип, күн батканда болсо эл Ыйсага бардык оорулуулары менен жиндерге чалдыккандарын алып келишти.</verse>
				<verse number="33">Бүт шаар эли Ыйса турган үйдүн эшигинин алдына чогулуп калды.</verse>
				<verse number="34">Ыйса ар кандай оору менен ооруган көп адамдарды айыктырды, көптөгөн жиндерди кууп чыкты. Жиндер Ыйсанын ким экенин билгендиктен аларга сүйлөгөнгө тыюу салды.</verse>
				<verse number="35">Ыйса эртеси таң атпай туруп, үйдөн чыкты да, Өзү жалгыз ээн жерге барып, Кудайга сыйынды.</verse>
				<verse number="36">Ысман менен анын шериктери Ыйсаны артынан издеп барышып,</verse>
				<verse number="37">табышкан соң: — Баары сени издеп жүрүшөт! — дешти.</verse>
				<verse number="38">Ыйса аларга: — Жүргүлө, жакын жердеги айылдарга баралы. Ошол жерде да Жакшы Кабарды жар салышым керек. Анткени Мен ошол үчүн келгемин, — деди.</verse>
				<verse number="39">Ошентип Ыйса бүтүндөй Галилея аймагын кыдырып, алардын синагогаларында таалим берип, адамдардан жиндерди кубалап жүрдү.</verse>
				<verse number="40">Бир пес оорулуу адам Ыйсага келип, чөк түшүп, мындай деп жалбарды: — Эгер сиз кааласаңыз, мени айыктыра аласыз.</verse>
				<verse number="41">Ыйса бу кишиге боору ооруп, колун сунуп ага тийгизди да: — Каалаймын, айыккын! — деди.</verse>
				<verse number="42">Ошол замат тиги кишинин денеси пестен арылып, айыгып кетти.</verse>
				<verse number="43">Ыйса катуу эскертип:</verse>
				<verse number="44">— Байкагын, бул тууралуу эч кимге ооз ачпа, бирок өзүңдү динкызматчыга көргөзүп, айыкканыңдын далили катары Муса буюрган курмандыкты алып баргының!— деп, аны дароо кайра жөнөттү.</verse>
				<verse number="45">Ал киши болсо, мындай чыгары менен элдин баарына болгон окуяны жар салып, айтып кирди. Ошондон улам Ыйса шаарга түз кире албай, сыртта, ээн жерлерде калууга аргасыз болду. Эл болсо Ыйсага туш-тараптан агылып келип жатты.</verse>
			</chapter>
			<chapter number="2">
				<verse number="1">Арадан бир аз күндөр өтүп, Ыйса кайрадан Капарноомго келди да, Анын үйдө экени баарына маалым болду.</verse>
				<verse number="2">Көптөгөн эл жыйылып, эшигинин алдында бут коёрго жер калбады. Ыйса болсо аларга Кудайдын сөзүнөн таалим бере баштады.</verse>
				<verse number="3">Шал оорулууну көтөрүп келишкен төрт адам</verse>
				<verse number="4">элдин көптүгүнөн Ыйсага жакындай албай, Ал турган бөлмөнүн үстүн ачып, төбөсүн тешишти да, оорулууну төшөнчүсү менен кошо төмөн түшүрүштү.</verse>
				<verse number="5">Ыйса алардын ишенимин көрүп, шал оорулуу адамга: — Балам, сенин күнөөлөрүң кечирилди! — деди.</verse>
				<verse number="6">Ошол жерде олтурушкан дин мугалимдеринин кээ бирөөлөрү ичинен:</verse>
				<verse number="7">«Мынабу эмне деп жатат! Бул Кудайга акарат келтирип жатат! Күнөөлөрдү Кудайдан башка ким кечире алат!» — дешти.</verse>
				<verse number="8">Алардын бул оюн дароо туя койгон Ыйса мындай деди: — Силер эмне үчүн мындай ойлоп жатасыңар?</verse>
				<verse number="9">«Күнөөлөрүң кечирилди!» деген жеңилби же «Тур, төшөгүңдү ал да бас!» дегенби?</verse>
				<verse number="10">Билип алгыла, Адам Уулунун жер бетиндеги күнөөлөрдү кечирүүгө бийлиги бар! Анан шал кишиге:</verse>
				<verse number="11">— Сага айтам: тур, төшөгүңдү ал да, үйүңө жөнө! — деди.</verse>
				<verse number="12">Шал оорулуу киши ошол замат тура калып, төшөгүн алды да, баарынын көз алдында сыртка чыгып кетти. Баары жакаларын кармашып: — Ой, тобо, эч качан мындай нерсени көргөн эмес элек! — деп, Кудайды даңкташты.</verse>
				<verse number="13">Ыйса кайрадан Галилея көлүнүн жээгине барды. Ошол жерге келген элдин баарына таалим берди.</verse>
				<verse number="14">Өтүп баратып, салык жыйноочу жайда олтурган Алпейдин уулу Лебини көрдү да ага: — Менин жолума түш, — деди. Леби ордунан туруп, Ыйсаны ээрчип жөнөдү.</verse>
				<verse number="15">Кийинчерээк Ыйса шакирттери менен бирге Лебинин үйүндө конок болуп, дасторкондун чекесинде жамбаштап жатты. Ыйсанын артынан ээрчип жүргөн көп салыкчылар жана башка күнөөкөрлөр да Аны менен бир дасторкондон тамак жеп жатышты.</verse>
				<verse number="16">Ыйсанын салыкчылар жана күнөөкөрлөр деп четке кагылган адамдар менен бирге олтуруп тамак жеп олтурганын көрүшкөн фарисей тобундагы дин мугалимдери Анын шакирттерине: — Эй, эмне үчүн бул салыкчылар менен күнөөкөрлөргө кошулуп, бир дасторкондон тамак жейт? — дешти.</verse>
				<verse number="17">Муну уккан Ыйса: — Дарыгер дени сактарга эмес, оорулууларга керек. Мен такыбааларды эмес, күнөөкөрлөрдү ниеттерин өзгөртүүгө чакырганы келдим, — деди.</verse>
				<verse number="18">Жакыянын шакирттери жана фарисейлер орозо тутуп жүрүшкөн. Ошондуктан кээ бир кишилер Ыйсага келишип: — Жакыянын шакирттери менен фарисейлердин шакирттери орозо тутушат, а эмне үчүн сенин шакирттериң тутушпайт? — дешти.</verse>
				<verse number="19">Ыйса аларга мындай жооп берди: — Үйлөнүп жаткан жигит тойго чакырылган коноктордун арасында жүргөндө, алар орозо тутушабы? Күйөө бала араларында турган кезде, аларга орозо тутууга болбойт!</verse>
				<verse number="20">Алардын арасынан күйөө бала алына турган күндөр келет, алар орозону ошондо тутушат.</verse>
				<verse number="21">Жаңы кийимден алынган жамаачыны эски кийимге эч ким жамабайт, анткени жаңы жамаачы эски кийимди айрып, жыртыгын мурдагысынан да чоң кылып коёт.</verse>
				<verse number="22">Эч ким жаңы шарапты эски чаначтарга куйбайт. Эгер куйса, жаңы шарап чаначтарды айрып, өзү да төгүлөт, чаначтар да жарабай калат. Ошондуктан жаңы шарапты жаңы чаначтарга куюш керек.</verse>
				<verse number="23">Дем алыш күндөрүнүн биринде Ыйсага эгин талаасын аралап өтүүгө туура келди. Жолдо баратканда, шакирттери эгиндин баштарын жула башташты.</verse>
				<verse number="24">Муну көргөн фарисейлер Ыйсага: — Карачы, эмне үчүн шакирттериң дем алыш күнү тыюу салынган ишти кылып жатышат! — дешти.</verse>
				<verse number="25">Ыйса аларга: — Өзүнүн жана жанындагы адамдардын карды ачып, бир нерсе жегенге зар болуп турганда, Дөөттүн эмне кылганын силер окуган жок белеңер?</verse>
				<verse number="26">Ал Абыятар башкы динкызматчы болуп турганда, Кудай үйүнө кирип, Эгебизге багышталган нанды өзү да жеп, жанындагыларга да бербеди беле? Бирок ал нанды жегенге динкызматчылардын гана акысы болгон,— деди.</verse>
				<verse number="27">Ыйса сөзүн мындайча аяктады: — Адам дем алыш күнү үчүн эмес, тескерисинче, дем алыш адам үчүн жаратылган!</verse>
				<verse number="28">Андыктан Адам Уулу дем алыш күнүнүн да ээси.</verse>
			</chapter>
			<chapter number="3">
				<verse number="1">Ыйса кайрадан синагогага келди. Синагогада колу сенек бир адам бар эле.</verse>
				<verse number="2">Ошол кишини дем алыш күн экенине карабай айыктырар бекен деп, фарисейлер Ыйсаны айыпка жыгуунун амалын издеп, алдыртан байкап турушту.</verse>
				<verse number="3"> Ыйса болсо, колу сенек адамга: — Алдыга чык, — деди.</verse>
				<verse number="4">Анан тигилерге кайрылып: — Дем алыш күнү жакшылык кылуу керекпи же жамандык кылуу керекпи? Жанды куткаруу керекпи же кууратуу керекпи? — деди. Тигилер унчугушпады.</verse>
				<verse number="5">Ыйса аларды каардуу көзү менен кыдырата карап, ушунчалык таш боордугуна кейиди. Анан жанагы колу сенек кишиге: — Колуңду сун! — деди. Тигил колун сунар замат айыгып кетти.</verse>
				<verse number="6">Ошондо фарисейлер сыртка чыгышып, Ирод тараптагылар менен чогулушуп, алар менен бирге кантип Ыйсанын көзүн тазалаштын жолун сүйлөшүштү.</verse>
				<verse number="7">Ыйса шакирттери менен бирге Галилея көлү тарапка кетип калды. Галилея жана Иудея аймактарынан,</verse>
				<verse number="8">Иерусалимден жана Идумея аймагынан, Иордандын чыгыш тарабынан, Тир жана Сидон шаарларынын айланасынан адамдар Ыйсанын кылган иштерин угушуп, Ага жоон топ болуп агылып келип жатышты.</verse>
				<verse number="9">Топураган көп элдин Ыйсаны жөөлөп кысканынан улам Ал шакирттерине: — Мага бир кайыкты камдагыла, — деди.</verse>
				<verse number="10">Ыйса көп адамдарды айыктырган болчу, ошондуктан оорулуулар Ага колдорун тийгизүүгө жулунуп жатышты.</verse>
				<verse number="11">Кара күчкө чалдыккандар болсо Ыйсаны көргөндө алдына кулап: «Сен Кудайдын Уулусуң!» — деп чаңырып жатышты.</verse>
				<verse number="12">Ыйса аларга Өзүнүн ким экенин жарыя кылууга катуу тыюу салды.</verse>
				<verse number="13">Анан Ыйса тоого чыгып, Өзү тандап алган бир нече кишини чакырды. Алар келишкенде,</verse>
				<verse number="14">null</verse>
				<verse number="15">арасынан он экисин Өзү менен бирге болууга дайындап, буларды элчилер деп атады. Аларды жар салууга жөнөттү да, жиндерди кууп чыгуу бийлигин берди.</verse>
				<verse number="16">Төмөндө ошол он эки элчинин аттары: Ысман (Ыйса ага Петир деген ат койду),</verse>
				<verse number="17">Зебедей уулу Жакып жана анын иниси Жакан (Ыйса аларды Боонергестер деп атады, аттын мааниси «Күн күркүрөөнүн уулдары»),</verse>
				<verse number="18">Идрис, Филип, Барталамей, Матай, Том, Алпей уулу Жакып, Тадай, Динчил Ысман,</verse>
				<verse number="19">ошондой эле кийин чыккынчы болуп кеткен Жүйүт Искариот.</verse>
				<verse number="20">Ушундан соң, Ыйсалар үйгө келишти. Кайрадан эл жыйылып, шам-шум этип алууга да мүмкүнчүлүктөрү болбой калды.</verse>
				<verse number="21">Бул тууралуу кабар Ыйсанын жакындарына жеткенде, алар Аны алып кетүү үчүн келишти, анткени эл: «Бул акылынан адашыптыр», — деп сөз кылып жаткан болчу.</verse>
				<verse number="22">Иерусалимден келген кээ бир дин мугалимдери болсо: «Мунун ичинде Бээлзебул бар! Бул жиндерди алардын ошол башчысынын күчү менен кубалап жатат», — дешти.</verse>
				<verse number="23">Ошондо Ыйса аларды чакырып алып мындай деген ибарат айтты: — Кантип шайтан шайтанды кубалай алат?</verse>
				<verse number="24">Эгер мамлекет өз ичинен бөлүнүп-жарылса, кыйрайт.</verse>
				<verse number="25">Эгер үй-бүлөнүн ыркы кетсе, соо калбайт.</verse>
				<verse number="26">Эгер шайтан да өзүнө өзү каршы чыгып, бөлүнүп-жарылса, анда соо калбайт, соодасы бүтөт.</verse>
				<verse number="27">Алдуу адамдын үйүнө кирген бирөө алды менен анын өзүн байлабай туруп, үй-мүлкүн кантип тоноп кетет? Алдууну байлагандан кийин гана анын үйүн тоной алат.</verse>
				<verse number="28">Силерге бир чындыкты айтып коёюн: адам баласынын күнөөлөрү менен жаман сөздөрү бүт кечирилет,</verse>
				<verse number="29">а бирок кимде-ким Ыйык Рухка акарат айтса, анда ал эч качан кечирилбейт, ошол күнөөсү түбөлүк мойнунда калат.</verse>
				<verse number="30">Ыйса бул сөздү кээ бир адамдардын: «Муну кара күч басыптыр!» — дегенинен улам айтты.</verse>
				<verse number="31">Ушундан соң, Ыйсанын энеси менен бир туугандары келишип, сырттан туруп Аны чакыртышты.</verse>
				<verse number="32">Ыйсанын айланасында толтура адамдар олтурган болчу. Алар Ыйсага: — Энең, инилериң жана карындаштарың келип, сыртта сени чакырып жатышат, — дешти.</verse>
				<verse number="33">—  Менин энем менен бир туугандарым кимдер? — деди аларга Ыйса.</verse>
				<verse number="34"> Анан айланасында олтургандарды сыдыра карап алып: — Менин энем менен бир туугандарым булар!</verse>
				<verse number="35">Анткени ким Кудайдын каалоосун аткарса, ошол Мага бир тууган ага-ини, эже-карындаш жана эне болот, — деди.</verse>
			</chapter>
			<chapter number="4">
				<verse number="1">Ыйса кайрадан көл жээгинде элди окута баштады. Ошондо жыйылган элдин көптүгүнөн кайыкка түшүүгө туура келди. Эл болсо жээкте карап турду.</verse>
				<verse number="2">Ыйса ибарат менен көп нерселерди айтып, аларды окутту. Ал элге мындай деди:</verse>
				<verse number="3">— Кулак салып, угуп алгыла: бир дыйкан эгин сепкени талаага чыгыптыр.</verse>
				<verse number="4">Сепкен уругунун кээси жол боюна түшүп, чымчыктарга жем болот.</verse>
				<verse number="5">Кээ бири аз гана топурагы бар таштак жерге түшүп, кыртышы терең болбогондуктан тез эле өсүп чыгат.</verse>
				<verse number="6">Күн чыкканда күйүп, тамыры терең болбогондуктан куурап калат.</verse>
				<verse number="7">Кээси тикен арасына түшөт. Анан тикен өсүп чыгып, аны басып калгандыктан ал түшүм бербейт.</verse>
				<verse number="8">Ал эми кээ бирлери жакшы кыртышка түшүп, өсүп чыгат да, кээси отуз, кээси алтымыш, кээси жүз эсе түшүм берет.</verse>
				<verse number="9">Ыйса аягында мындай деди: — Уга турган кулагы барлар уксун!</verse>
				<verse number="10">Ыйса жалгыз калганда, он эки шакирти менен бирге айланасында тургандар Андан ибараттардын мааниси тууралуу сурашты.</verse>
				<verse number="11">Ыйса аларга мындай деп жооп берди: — Кудайдын Падышачылыгынын сырларын билүү силерге буюрган. Ал эми сырттагы, жанагыларга болсо баары ибараттар аркылуу айтылат.</verse>
				<verse number="12">Ошондуктан алар: «Караса да, көрүшпөйт, Тыңшаса да, түшүнбөйт. Кайрылышса Кудайга, Кечирилмек күнөөсү».</verse>
				<verse number="13">Анан Ыйса аларга мындай деди: — Бул ибараттын маанисин түшүнбөй жатасыңарбы? Анда башка ибараттарды кантип түшүнөсүңөр?</verse>
				<verse number="14">Дыйкан сепкен урук — Кудайдын сөзү.</verse>
				<verse number="15">Жол боюна түшкөнү мындай адамдарды билдирет: булардын жүрөгүнө Кудайдын сөзү себилет, бирок алар угары менен эле шайтан дароо жетип келе калып, жүрөктөрүнө себилген сөздү уурдап кетет.</verse>
				<verse number="16">Ал эми таштак жерге түшкөн үрөн болсо Кудай сөзүн угары менен ошол замат кубана кабыл алган адамдарды билдирет.</verse>
				<verse number="17">Бирок тамыры болбогондуктан бир азга гана ишенип, кийин ишенгендиги үчүн кыйынчылыкка же куугунтукка кабылар замат ишенимден баш тартышат.</verse>
				<verse number="18">Тикендердин арасына түшкөнү Кудай сөзүн уккан,</verse>
				<verse number="19">бирок бул дүйнөнүн түйшүгүнө, акчанын азгырыгына жана башка каалоолорго алдырып койгон адамды билдирет. Ушулар сөздү тумчуктуруп, сөз жемишсиз калат.</verse>
				<verse number="20">Ал эми жакшы кыртышка түшкөндөрү Кудай сөзүн угуп, кабыл алган адамдарды билдирет. Мындай адамдар отуз, алтымыш, жүз эсе жемиш берген үрөнгө окшош.</verse>
				<verse number="21">Ыйса дагы мындай деди: — Шамды идиштин же керебеттин астына коюш үчүн жагышабы? Аны шамдалга коюшпайбы?</verse>
				<verse number="22">Сыртка чыкпас сыр болбойт, ачыкка чыкпас жашыруун иш болбойт.</verse>
				<verse number="23">Уга турган кулагы барлар уксун!</verse>
				<verse number="24">Ыйса аларга дагы мындай деди: — Укканыңарды байкагыла! Кандай өлчөмдө көңүл бөлсөңөр, ошондой өлчөмдө силерге түшүнүк берилет, ал тургай ашыгы менен берилет.</verse>
				<verse number="25">Кимде бир аз түшүнүк бар болсо, ага дагы берилет, ал эми кимде жок болсо, анын бар деп ойлогону да тартылып алынат.</verse>
				<verse number="26">Ыйса дагы мындай деди: — Кудай Падышачылыгы мындай: адам айдоо талаасына урук себет да,</verse>
				<verse number="27"> түнү уктап, күндүзү туруп, уруктун кандайча өсүп-өнүп жатканын билбейт.</verse>
				<verse number="28">Жер аны өзү өстүрөт: алгач көгөртүп, анан баш байлатып, анан башын данга толтурат.</verse>
				<verse number="29">Адам болсо дан бышары менен эгинине орок салат, анткени оруу-жыюу маалы келип жетет.</verse>
				<verse number="30">Ыйса дагы мындай деди: — Кудай Падышачылыгын дагы эмнеге салыштырса болот? Аны кандай ибарат менен сүрөттөп берейин?</verse>
				<verse number="31">Ал жерге эгилген, бул дүйнөдөгү уруктардын эң кичинеси болгон сары кычы данына окшош.</verse>
				<verse number="32">Ал эгилген соң, өсүп чыгат, анан бакчадагы бардык өсүмдүктөрдөн ашып кетет. Чоң-чоң бутак жайып, көлөкөсүнө канаттуулар пааналап, уя салышат.</verse>
				<verse number="33">Ыйса элге ушул сыяктуу дагы көптөгөн ибараттарды айтып, алардын сиңирүүгө кудурети жеткиче Кудайдын сөзүнөн таалим берди.</verse>
				<verse number="34">Ал элге жалаң ибарат менен сүйлөдү, ал эми шакирттери менен калганда, аларга ибарат менен айтылгандардын баарысынын маанисин чечмелеп, түшүндүрүп берди.</verse>
				<verse number="35">Ошол күнү кечинде Ыйса шакирттерине көлдүн аркы өйүзүнө барабыз деп айтты.</verse>
				<verse number="36">Ошондуктан шакирттери элден бөлүнүп, кайыктын ичинде олтурган Ыйсага кошулушту. Жанында башка кайыктар да бар болчу.</verse>
				<verse number="37">Анан катуу бороон башталып, кайыктын капталына урунган толкундар ичине ашып, ичи толо баштады.</verse>
				<verse number="38">Ыйса болсо кайыктын куйрук жагында жаздык жазданып, уктап жатты. Шакирттери Аны ойготушуп: — Устат, өлө турган болдук! Бизди ойлосоң боло! — дешти.</verse>
				<verse number="39">Ыйса ордунан туруп, бороонго тыюу салып, толкундарга: — Басыл, токтогун! — деп буйруду. Бороон тынчып, айлана жымжырт боло түштү.</verse>
				<verse number="40">Анан шакирттерине кайрылып: — Эмне мынчалык коркоксуңар? Ушул убакка чейин ишене алган жоксуңарбы? — деди.</verse>
				<verse number="41">Үрөйлөрү учкан шакирттери өз ара: — Бороон менен деңиз да баш ийген бул ким болду экен? — деп сүйлөштү.</verse>
			</chapter>
			<chapter number="5">
				<verse number="1">Анан алар көлдүн аркы өйүзүнө жайгашкан Гераса аймагына келишти.</verse>
				<verse number="2">Ыйса кайыктан түшөрү менен, мүрзөлөрдүн арасынан кара күчкө чалдыккан бир киши чыга калып, алдынан тосуп чыкты.</verse>
				<verse number="3">Бул кишинин жашаган жери мүрзө болчу. Эч ким аны, ал тургай чынжырлар менен да байлап кармап кала алган эмес.</verse>
				<verse number="4">Көп ирет колун кишендеп, бутун чынжыр менен байлашса да ал чынжырларды үзүп, кишендерди талкалап бошонуп кетчү. Аны баш ийдиргенге эч кимдин күчү жетпеген.</verse>
				<verse number="5">Ал күн-түн дебей тоо-дөбөлөрдү, мүрзөлөрдү аралап далбастап, өкүрүп-бакырып, өзүн өзү таш менен уруп, жарадар кылчу.</verse>
				<verse number="6">Бул киши Ыйсаны алыстан көрүп, чуркап келип, алдына чөгөлөдү да:</verse>
				<verse number="7">— Эй, Ыйса, Кудай Тааланын Уулу, мени менен кандай ишиң бар?! Кудай акы, сенден суранам, мени азапка салбачы! — деп бакырып жиберди.</verse>
				<verse number="8">Анткени Ыйса андагы кара күчкө: «Кара күч, бул кишиден чыгып кет!» — деген болчу.</verse>
				<verse number="9">Ыйса андан: — Атың ким? — деп сурады. Ал: — Менин атым түмөн, анткени биз көппүз! — деп жооп берди.</verse>
				<verse number="10">Анан аларды ошол аймактан кууп чыкпоосун өтүнүп, Ыйсага кайра-кайра жалынып-жалбарышты.</verse>
				<verse number="11">Ошол жердеги тоонун боорунда чоң бада чочко оттоп жүргөн.</verse>
				<verse number="12">Кара күчтөр Ыйсага жалбарышып: — Бизди чочколорго жибере көр, ошолордун ичине кирелик, — дешти.</verse>
				<verse number="13">Ыйса уруксат берди. Кара күчтөр адамдан чыгып чочколорго киришти. Ошондо эки миңдей чочкодон турган баданын баары жабыла тик жардан көлгө кулап чөгүп өлүштү.</verse>
				<verse number="14">Чочко кайтаргандар болсо артка карай чуркап жөнөштү да, муну шаар-кыштактарга жарыя кылышты. Ошондо адамдар болгон окуяны көрүп келүүгө чыгышты.</verse>
				<verse number="15">Алар Ыйсага келишип, ичинде түмөн жини бар кишинин кийим кийип, акыл-эси жайында олтурганын көрүшүп, жүрөктөрү ооздоруна тыгылды.</verse>
				<verse number="16">Окуяны көргөндөр болсо, аларга бул жин оорулуу адам менен чочколор эмне болгонун айтып беришти.</verse>
				<verse number="17">Ошондо герасалыктар Ыйсадан алардын жеринен кетишин сурана башташты.</verse>
				<verse number="18">Ыйса кайыкка түшкөндө, мурда жин даарып ооруган киши Аны менен кошо кетүүнү суранды.</verse>
				<verse number="19">Ыйса болсо ага уруксат берген жок: — Өз үй-бүлөңө бар да, Эгеңдин сага эмне кылганын, сага кандай кайрым көрсөткөнүн айтып бер, — деди.</verse>
				<verse number="20">Ошондо баягы киши артына кайтып, Оншаар аталган аймакта Ыйсанын ага кылганын айтып, жарыялай баштады. Уккандардын баары таң калып жатышты.</verse>
				<verse number="21">Ыйса кайрадан көлдүн аркы өйүзүнө жеткенде, жоон топ эл Аны дагы курчап алды. Ал көлдүн жээгинде турганда,</verse>
				<verse number="22">синагога башчыларынын бири болгон Жайыр деген киши келип, Ыйсаны көрүп, Анын бутуна жыгылып:</verse>
				<verse number="23">— Кызым өлүм алдында жатат. Келип, кызыма колуңузду коё көрүңүз, айыгып, аман калсын! — деп жалбарды.</verse>
				<verse number="24">Ыйса Жайыр менен анын үйүнө жөнөдү. Кошо жөнөгөн көп эл Ыйсаны туш-тушунан жөөлөп баратты.</verse>
				<verse number="25">Ошол тополоңдун ичинде он эки жыл бою ичинен кан акканы токтобой ооруган бир аял бар эле.</verse>
				<verse number="26">Ал көп дарыгерлерге барып, алардан шыпаа табалбай, кыйналып, колунда болгон нерсесинин баарын сарптап бүтсө да, ден-соолугу түзүк болбой эле кайра начарлап бараткан.</verse>
				<verse number="27">null</verse>
				<verse number="28">Бул аял Ыйса тууралуу укканда, ичинен «кийимине эле колум тийсе, айыгам» деп эл арасынан билинбей Анын артынан келип, кийимине колун тийгизди.</verse>
				<verse number="29">Кан кеткени тып басылып, аял айыкканын сезди.</verse>
				<verse number="30">Ошол эле убакта Ыйса да Өзүнөн күч чыкканын сезип, айланасындагы элге кайрылып: — Ким Менин кийимиме колун тийгизди? — деп сурады.</verse>
				<verse number="31">Шакирттери Ага: — Карачы, сени канча адам туш-тушуңдан кысып турат! А сен болсо «ким Мага колун тийгизди» дейсиң, — дешти.</verse>
				<verse number="32">Ыйса болсо колун тийгизген ким экенин көрүү үчүн айланасын карай берди.</verse>
				<verse number="33">Ошондо өзү менен эмне болгонун билген аял коркконунан калтырап-титиреп басып келди да, Ыйсанын алдына жыгылып, болгон чындыкты төкпөй-чачпай айтып берди.</verse>
				<verse number="34">Ыйса болсо тигил аялга: — Кызым, ишенимиң сени айыктырды. Жакшы бара кой, дартыңдан сакайып кет, — деди.</verse>
				<verse number="35">Ыйса сөзүн бүтө электе, синагога башчысы тараптан адамдар келишип: — Кызыңыз өлдү! Эмне үчүн устатты дале убара кылып жатасыз? — дешти.</verse>
				<verse number="36">Ыйса болсо алардын сөзүн укту, ошентсе да синагога башчысына: — Коркпо, тек гана ишенгин, — деди.</verse>
				<verse number="37">Анан Петир, Жакып жана анын иниси Жакандан башкалардын бирөөнө да артынан барганга уруксат бербеди.</verse>
				<verse number="38">Алар синагога башчысынын үйүнө келишип, ызы-чуу түшүп ыйлап, өкүрүп жаткандардын үстүнөн чыгышты.</verse>
				<verse number="39">Ыйса алардын арасына кирип: — Эмнеге ызы-чуу түшүп, ыйлап жатасыңар? Кыз өлгөн жок, уктап жатат, — деди.</verse>
				<verse number="40">Ошондо алар Ыйсаны шылдыңдап күлүштү. Ыйса болсо баарын үйдөн сыртка чыгарып, өлгөн кыздын ата-энеси менен үч шакиртин алып, сөөк жаткан жайга кирди.</verse>
				<verse number="41">Кирип, кыздын колун кармады да: — Талита, куми! — деди. Мунун котормосу: «Кызым, сага айтам, тургун!»</verse>
				<verse number="42">Кыз ошол замат туруп, нары-бери баса баштады. Ал он экиде болчу. Муну көргөндөр абдан таң калышты.</verse>
				<verse number="43">Ыйса болсо аларга бул тууралуу эч кимге ооз ачпоону буйруду жана кызга жегенге бир нерсе бергиле деди.</verse>
			</chapter>
			<chapter number="6">
				<verse number="1">Ыйса ал жактан кетип, шакирттери менен бирге кайрадан Өзүнүн чоңоюп өскөн шаарына келди.</verse>
				<verse number="2">Дем алыш күнү болгондо, синагогага барып таалим бере баштады. Ошол жердеги көпчүлүк Ыйсанын таалимин укканда: — Булардын баарын бу кайдан алды? Ага кандай акылмандык берилди экен? Мындай укмуштар кантип анын колунан келип жатат?</verse>
				<verse number="3">Бу жыгач уста эмес беле? Мариямдын уулу, Жакып, Жосе, Жүйүт жана Ысмандардын бир тууганы го бул? Карындаштары да биздин арабызда турушат го? — деп таң калышты. Ошентип алар Ыйсаны четке кагышты.</verse>
				<verse number="4">Ошондо Ыйса аларга мындай деди: — Пайгамбар бардык жерде кадыр-барктуу болсо да, өз жери, туугандары жана үй-бүлөсүнүн ичинде анын кадыры билинбейт.</verse>
				<verse number="5">Ыйса ал жерден бир нече оорулууга колун коюп айыктыргандан башка эч кандай кереметтерди көрсөтө албады.</verse>
				<verse number="6">Алардын ишенбестигине ушунчалык таң калды. Ошондон кийин Ыйса айлана-тегеректеги айыл-кыштактарга барып, андагыларга таалим берип жүрдү.</verse>
				<verse number="7">Анан он эки шакиртин чакырып алып, эки-экиден кызматка жөнөтө баштады. Аларга кара күчтөрдү башкарганга бийлик берди.</verse>
				<verse number="8">— Жолго жалгыз таяктан башка эч нерсе: нан да, баштык да албагыла, белбооңорго тыйын да түйбөгүлө,</verse>
				<verse number="9"> бирок бут кийим кийгиле да, ашык кийим албагыла! — деп буйруду.</verse>
				<verse number="10">Дагы мындай деди: — Кайсы үй силерди кабыл алса, барган жериңерден кеткиче, ошол үйдө калгыла.</verse>
				<verse number="11">Эгерде кайсы бир жерде силерди кабыл албаса жана сөзүңөрдү укпаса, анда ал жактан чыгып баратып, алардын четке кагылганынын белгиси катары бутуңардын чаңын күбүп салгыла.</verse>
				<verse number="12">Ошентип алар жолго чыгышып, адамдарга ниетиңерди өзгөрткүлө деп жар салышты.</verse>
				<verse number="13">Адамдардан көп жиндерди кубалап чыгышып, далай оорулууларды май менен майлап айыктырып жүрүштү.</verse>
				<verse number="14">Мунун баары Ирод падышага жетти. Анткени бардык жерде Ыйсанын аты чыгып кетти. Кээ бирөөлөр: «Бул Жакыя чөмүлдүрүүчү, ал тирилип кетиптир, укмуштуу иштерди кылып жатканынын себеби ошондон», — дешти.</verse>
				<verse number="15">Кээ бирөөлөр болсо: «Бул Илияс пайгамбар!» — дешсе, дагы бирөөлөр: «Бул байыркы пайгамбарларга окшогон дагы бир пайгамбар!» — дешти.</verse>
				<verse number="16">Ирод муну укканда: «Бул мен башын алдырган Жакыя! Ал тирилип кеткен турбайбы!» — деди.</verse>
				<verse number="17">Жакыяны Ирод өзү киши жиберип карматып, камакка алдырткан. Ирод иниси Филиптин аялы Иродияга үйлөнүп алган. Жакыяны ал ошол аялы үчүн түрмөгө отургузган.</verse>
				<verse number="18">Анткени Жакыя Иродго: «Иниңдин аялын алып алганың туура эмес!» — деген.</verse>
				<verse number="19">Ошондон улам Иродия Жакыяны өлтүргүсү келип, кекенип, бирок анысын ишке ашыра алган эмес.</verse>
				<verse number="20">Анткени Ирод Жакыянын адил жана ыйык адам экенин билип, коркконунан аны коргоп жүргөн. Айткан сөздөрүнө ар дайым тынчсызданып жүрсө да, аны укканды жакшы көргөн.</verse>
				<verse number="21">Акыры Иродиянын күнү тууган учур келди. Бул Ироддун туулган күнүндө болду. Ал ак сарайда иштеген өзүнүн бардык чоңдорун, аскербашыларын жана Галилея аймагын башкарган адамдарды чакырды.</verse>
				<verse number="22">Иродиянын кызы келип, бийлеп, Ирод менен анын жанында олтурган коноктордун купулуна толду. Ошондо падыша кызга: — Менден каалаганыңды сура, сурооңду орундатам! — деди.</verse>
				<verse number="23">— Каалаганыңды берем, керек болсо падышачылыгымдын жарымын сурасаң да берем! — деп ант кылды.</verse>
				<verse number="24">Кыз барып энесинен: — Эмне сурайын? — дегенде, энеси: — Жакыя чөмүлдүрүүчүнүн башын, — деди.</verse>
				<verse number="25">Кыз дароо падышага чуркап барып: — Мага Жакыя чөмүлдүрүүчүнүн башын азыр табакка салып, алдырып келишиңизди каалайм! — деп талап кылды.</verse>
				<verse number="26">Кыздын өтүнүчү падышаны абдан кайгыртты. Бирок коноктордун алдында берген анты үчүн ага жок деп айткысы келбеди.</verse>
				<verse number="27">Ошондуктан бир желдетин жиберип, Жакыянын башын кесип келүүнү буюрду. Желдет түрмөгө барып, Жакыянын башын алды да,</verse>
				<verse number="28">табакка салып келип, кызга берди. Кыз болсо энесине берди.</verse>
				<verse number="29">Бул окуяны уккан Жакыянын шакирттери келип, анын сөөгүн алышты да, көргө алып барып коюшту.</verse>
				<verse number="30">Жиберилген элчилер кайтып келишип, Ыйсага барышты да, эмне кылып, эмнени окуткандарын төкпөй-чачпай айтып беришти.</verse>
				<verse number="31">Келип-кетип жаткан элдин көптүгүнөн, Ыйса менен Анын шакирттеринин тамактанып алганга да чолосу тийбей жаткан. Ошондуктан Ыйса шакирттерине: — Өзүбүзчө ээнирээк жерге барып, бир аз эс алып алалы, — деди.</verse>
				<verse number="32">Ошентип алар өздөрү жалгыз кайыкка олтурушуп, ээн жерге жөнөштү.</verse>
				<verse number="33">Көп адамдар алардын бараткан жагын көрүп, ким экенин таанып калышты. Анан бардык шаарлардан жөө-жалаңдап чыгып, алар бараткан жерге алардан мурда чуркап жетишти.</verse>
				<verse number="34">Ыйса кайыктан түшкөндө, топураган элди көрүп, аларга боору ооруду. Анткени алар койчусу жок койлорго окшош эле. Ыйса ошол жерде көп нерселерди айтып, аларга таалим бере баштады.</verse>
				<verse number="35">Кеч кирип бараткандыктан шакирттери келип: — Бул жер ээн, убакыт болсо кеч болуп кетти.</verse>
				<verse number="36">Элди коё бер, айланадагы айыл-кыштактарга барып, жегенге бирдеме сатып алышсын, — дешти.</verse>
				<verse number="37">Ыйса болсо: — Жегенге бирдемени силер бергиле, — деди. Шакирттери: — Бизди барып, эки жүз күмүш теңге жумшап, буларга нан сатып келгиле дегени турасыңбы? — дешти.</verse>
				<verse number="38">Ыйса: — Канча наныңар бар? Барып, карап келгилечи, — деди. Алар барып карап келишип: — Беш нан, эки балык бар экен, — дешти.</verse>
				<verse number="39">Ошондо Ыйса аларга элдин баарын көк чөптүн үстүнө топ-топко бөлүп олтургузууну буйруду.</verse>
				<verse number="40">Эл катар-катар болуп, жүз-жүз, элүү-элүүдөн топко бөлүнүп олтурушту.</verse>
				<verse number="41">Анан Ыйса жанагы беш нан менен эки балыкты алып, асманды карап Кудайга шүкүрчүлүк келтирип, нанды сындырды да, элге таратсын үчүн шакирттерине берди. Эки балыкты да баарына бөлүп берди.</verse>
				<verse number="42">Баары жеп, тоюшту.</verse>
				<verse number="43">Анан нан менен балыктын арткан үзүмдөрүн жыйнашканда, он эки себет толду.</verse>
				<verse number="44">Жеген эркектердин эсеби беш миңдей эле.</verse>
				<verse number="45">Ыйса элди таратып жатып, ошол эле убакта шакирттерин дароо кайыкка салып, көлдүн аркы өйүзүндөгү Бейтсайдага Өзүнөн мурда барсын үчүн жөнөтүп жиберди.</verse>
				<verse number="46">Элди тараткан соң, сыйынуу үчүн тоого чыкты.</verse>
				<verse number="47">Кеч кирип, кайык көлдүн ортосуна барып калганда, Ал Өзү жалгыз жерде турган.</verse>
				<verse number="48">Ошондо шакирттеринин толкундар менен алышып, жандалбастап жаткандарын көрдү. Анткени шамал алардын бет маңдайынан согуп, калак шилтеш кыйын болуп турган. Анан таң азанда шакирттерине суу үстү менен басып келип, жандап өтө берейин деди.</verse>
				<verse number="49">Ошондо шакирттери көрүп калышты да, Аны арбак экен деп ойлоп, бакырып жиберишти.</verse>
				<verse number="50">Аны көргөндө, баарынын эси чыкты. Ыйса ошол замат аларга: — Коркпогула, бул Мен элемин, — деп сүйлөй баштады.</verse>
				<verse number="51">Анан аларга кошулуп кайыкка түштү. Шамал ошол замат тып басылды. Шакирттери ушунчалык таң калып, ооздору ачылды,</verse>
				<verse number="52">анткени акыл-сезимдери тунарып калгандыктан, нан менен болгон кереметтин маанисин түшүнүшкөн эмес эле.</verse>
				<verse number="53">Алар көлдүн аркы бетине сүзүп өтүп, Генисарет жерине жетишти да кайыкты жээкке байлашты.</verse>
				<verse number="54">Кайыктан түшөрү менен жергиликтүү эл Ыйсаны дароо тааный коюшуп,</verse>
				<verse number="55">бүткүл аймакты аралай жүгүрүп өтүшүп, Анын кайда экенин угушкан жерге оорулууларды төшөктөрү менен көтөрүп алпкеле башташты.</verse>
				<verse number="56">Ыйса кайда барбасын: айыл-кыштактарга болобу, шаарларга болобу, адамдар оорулууларын базар болчу жерлерге жаткырып коюшуп, «алар жок дегенде киймиңиздин этегине колун тийгизсе болобу» деп суранып жатышты. Ал эми колун тийгизгендер болсо айыгып кетип жатышты.</verse>
			</chapter>
			<chapter number="7">
				<verse number="1">Фарисейлер менен Иерусалимден келген дин мугалимдери Ыйсанын жанына жыйналышты.</verse>
				<verse number="2">Ыйсанын шакирттеринин кээ бири арам колу менен, тагыраак айтканда, колдорун жуубай нан жеп жатканын көрүштү.</verse>
				<verse number="3">Анткени фарисейлер башка иудейлердин баары сыяктуу эле колдорун улуулардан калган салтка ылайык жуумайын тамак жешпейт.</verse>
				<verse number="4">Ошондой эле базардан келгенди жуумайынча ооздоруна алышпайт. Мындан башка дагы табактарды, чайнектерди, идиштерди, керебеттерди жууп-тазаламай деген, өздөрү кабыл алышкан толгон-токой салттары бар.</verse>
				<verse number="5">Ошондуктан фарисейлер менен дин мугалимдери Ыйсага: — Эмне үчүн шакирттериң улуулардан калган салтты бузуп жатышат? Алар кол жуу расмисин сактабай эле нан жешет экен, — дешти.</verse>
				<verse number="6">Ыйса аларга мындай жооп берди: — Эки жүздүүлөр, Ышая силер жөнүндө туура пайгамбарчылык кылып, жазып кеткен: «Тили менен Мени сыйлап жатса да, Дили менен бул эл Менден алыс бейм.</verse>
				<verse number="7">Адам салтын Меники деп окутуп, Мага келип табынганы пайдасыз».</verse>
				<verse number="8">Силер Кудайдын осуяттарынан баш тартып, адамдардын салттарын кармайсыңар.</verse>
				<verse number="9">Ыйса дагы мындай деди: — Өзүңөрдүн салттарыңарды карманыш үчүн Кудайдын осуяттарынан баш тартканыңар жакшыбы?</verse>
				<verse number="10">Муса мындай деген эмеспи: «Ата-энеңди сыйла»жана «Атасын же энесин сөккөн адам өлүм жазасына тартылсын!»</verse>
				<verse number="11">А силер болсо: «Эгер ким атасы же энесине: силерге бере турган нерсемдин баарын ‘корбан’, башкача айтканда, ‘Кудайга багыштадым’ десе,</verse>
				<verse number="12">анда ал атасы же энеси үчүн эч нерсе кылбай эле койсо болот» деп,</verse>
				<verse number="13">элге үйрөткөн ушул салтыңар менен Кудайдын сөзүн жоюп салдыңар. Буга окшогон дагы башка көп нерселериңер толуп жатат.</verse>
				<verse number="14">Анан Ыйса элди чакырып алып, дагы мындай деди: — Мага кулак салып, түшүнүп алгыла!</verse>
				<verse number="15">null</verse>
				<verse number="16">Адамды анын ичине сырттан кирген нерсе эмес, ичинен чыккан нерсе арам кылат.</verse>
				<verse number="17">Ыйса көпчүлүктөн бөлүнүп, үйгө киргенде, шакирттери Ал айткан сөздүн маанисин сурашты.</verse>
				<verse number="18">— Чындап эле силер да али түшүнө элексиңерби? — деди Ыйса аларга. — Адамдын ичине сырттан кирген бир да нерсе аны арам кыла албайт.</verse>
				<verse number="19">Анткени ал адамдын жүрөгүнө эмес, курсагына кирет да, сыртка чыгып кетет. (Ыйса муну менен бардык тамак адал дегиси келген.)</verse>
				<verse number="20">Адамды ичинен чыккан нерсе арам кылат, — деп улантты Ыйса сөзүн,</verse>
				<verse number="21">— анткени ичтен, адамдын жүрөгүнөн арам ой, бузукулук, уурулук, адам өлтүрүүчүлүк,</verse>
				<verse number="22">ойноштук, ач көздүк, кара ниеттик, алдамчылык, кумарлануучулук, көрө албастык, уу сөздөр, текебердик, акмакчылык чыгат.</verse>
				<verse number="23">Ушул жамандыктын баары ичтен чыгып, адамды арам кылат.</verse>
				<verse number="24">Ыйса ал жактан чыгып, Тир аймагы жакка жөнөдү. Ошол жерден бир үйгө кирип, турган жерин бирөөлөр билишин каалабады. Бирок баары бир жашырына алган жок.</verse>
				<verse number="25">Анткени кара күчкө чалдыккан кызы бар бир аял Ыйса жөнүндө угары менен жетип келип, Анын бутуна жыгылды.</verse>
				<verse number="26">Бул аял эврей эмес, сирофиникиялык болчу. Ал Ыйсадан кызынын ичиндеги жинди кууп беришин суранып жалбарды.</verse>
				<verse number="27">Ыйса болсо ага: — Кой, адегенде балдардын курсагы тойсун, алардын нанын иттерге ыргыткан жакшы эмес, — деди.</verse>
				<verse number="28">— Ооба таксырым, — деди аял, — бирок иттер деле балдардын дасторконунан түшкөн күкүмдөрдү жейт эмеспи?</verse>
				<verse number="29">Ошондо Ыйса ага: — Ушул сөзүң үчүн бара бер, жин кызыңдан чыгып кетти, — деди.</verse>
				<verse number="30">Аял үйүнө келип, кызынын төшөктө жатканын жана жиндин чыгып кеткенин көрдү.</verse>
				<verse number="31">Ыйса Тир аймагынан чыгып, Сидон шаарынан өтүп, Оншаар турган жерди аралап, Галилея көлүнө жөнөдү.</verse>
				<verse number="32">Аңгыча кимдир бирөөлөр жакшы сүйлөй албаган, кулагы да такыр укпаган кишини алып келишип, Ыйсадан ага колун коюп, айыктыруусун сурап жалбарышты.</verse>
				<verse number="33">Ыйса аны элден өзүнчө бөлүп барып, эки кулагына сөөмөйлөрүн тыкты. Анан сөөмөйүнө түкүрүп, тигинин тилине тийгизди.</verse>
				<verse number="34">Андан соң, асманга карап, терең дем алды да оорулууга: — Эффата! (мааниси: ачыл!), — деди.</verse>
				<verse number="35">Ошол замат дүлөйдүн кулагы ачылып, тилге келди да кадимкидей сүйлөй баштады.</verse>
				<verse number="36">Анан Ыйса элге бул тууралуу эч кимге ооз ачпоону буюрду. Бирок канчалык тыюу салган сайын, ошончолук кайра күчөшүп кеп кылышты.</verse>
				<verse number="37">Айран таң калган эл: — Ал кылгандын баары жакшы экен: ал тургай дүлөйлөрдү уктуруп, дудуктарды сүйлөтүп жатат! — дешти.</verse>
			</chapter>
			<chapter number="8">
				<verse number="1">Ошол күндөрдүн биринде кайрадан абдан көп эл чогулуп, жегенге тамак табылбады. Ыйса шакирттерин чакырып алып:</verse>
				<verse number="2">— Элге боорум ооруп атат, үч күндөн бери жанымда, жегенге эч нерселери жок.</verse>
				<verse number="3">Эгерде ушул бойдон үйлөрүнө таратып жиберсем, жолдо шайы ооп калат, анткени арасында алыстан келгендери да бар, — деди.</verse>
				<verse number="4">Шакирттери: — Мынча элди тойгуза турган нанды бул ээн талаадан ким таба алат? — дешти.</verse>
				<verse number="5">Ыйса: — Канча наныңар бар? — деди. Алар: — Жети, — деп жооп беришти.</verse>
				<verse number="6">Ошондо Ыйса элди жерге отургузгула деп буйруду. Анан жети нанды алып, Кудайга шүкүрчүлүк келтирип, сындырды да элге таратуу үчүн шакирттерине берди. Шакирттери болсо элге таратышты.</verse>
				<verse number="7">Алардын дагы бир аз кичине балыктары бар эле. Ыйса шүкүрчүлүк келтирип, аларды да таратууну буйруду.</verse>
				<verse number="8">Баары жеп, тоюшту. Нандын арткан үзүмдөрүн жыйнашканда, жети себет болду.</verse>
				<verse number="9">Жегендердин эсеби болсо төрт миңдей киши эле. Анан Ыйса аларды үйлөрүнө коё берип,</verse>
				<verse number="10">дароо шакирттери менен бирге кайыкка олтуруп, Далманут аймагына келди.</verse>
				<verse number="11">Кээ бир фарисейлер Ыйсага келишип, Аны менен талаша башташты. Ыйсаны сынашып, асмандан бир жышаан-белги көрсөт деп талап кылышты.</verse>
				<verse number="12">Ыйса терең үшкүрүнүп алды да: — Бул адамдар эмне үчүн Менден жышаан-белги талап кылышат? Силерге бир чындыкты айтып коёюн: бул муунга эч кандай белги берилбейт! — деди.</verse>
				<verse number="13">Анан аларды калтырып, кайрадан кайыкка олтурду да, көлдүн наркы өйүзүнө кетип калды.</verse>
				<verse number="14">Кайыкта бир эле нан бар болуп чыкты, анткени алар нан алганды унутуп калышкан экен.</verse>
				<verse number="15">Ыйса шакирттерине: — Абайлагыла, фарисейлер менен Ироддун ачыткысынан сак болгула! — деди.</verse>
				<verse number="16">Алар өз ара: «Биз нан албаганыбыз үчүн айтып жатат го», — дешти.</verse>
				<verse number="17">Ыйса муну билип, аларга: — Эмнеге нан ала келбептирбиз деп жатасыңар? Кылгандарымды дале түшүнгөн жоксуңарбы? Алардын маанисин биле элексиңерби? Дале көкүрөгүңөр көрбү?</verse>
				<verse number="18">Көзүңөр туруп, көрө албай жатасыңарбы? Кулагыңар туруп, уга албай жатасыңарбы? Эсиңерде жокпу:</verse>
				<verse number="19">Мен беш нанды беш миң кишиге сындырып бергенимде, силер чогулткан калдыктары канча себет болду эле? — деди. Шакирттери: — Он эки, — дешти.</verse>
				<verse number="20">Ыйса: — Төрт миң кишиге жети нанды сындырып бергенимде, арткандары канча себет болду эле? — деди. Алар: — Жети, — дешти.</verse>
				<verse number="21">Ошондо Ыйса аларга: — Дале түшүнө элексиңерби? — деди.</verse>
				<verse number="22">Бейтсайдага келишкенде, Ыйсага бир сокурду алып келишип, ага колун тийгизип, айыктырып коюусун суранып жалбарышты.</verse>
				<verse number="23">Ыйса аны колунан алып, айылдын сыртына жетелеп чыкты. Анан анын көзүнө түкүрүп туруп, колун үстүнө койду да: — Бирдеме көрүп жатасыңбы? — деди.</verse>
				<verse number="24">Сокур киши көз тигиле карап: — Адамдарды көрүп турам. Алар басып жүргөн дарактарга окшош, — деди.</verse>
				<verse number="25">Ыйса кайрадан колун анын көзүнө койду. Ошондо ал көз тигиле карады да, бул жолу айыгып, баарын ачык көрүп калды.</verse>
				<verse number="26">Ошондо Ыйса: — Айылга кирбе! — деп аны үйүнө жиберди.</verse>
				<verse number="27">Анан Ыйса шакирттерин ээрчитип, Филип Кесария деген шаардын жанындагы айылдарга жөнөдү. Жолдо шакирттеринен: — Эл Мени ким деп эсептешет? — деп сурады.</verse>
				<verse number="28">— Кээ бир адамдар Жакыя чөмүлдүрүүчү деп, кээ бири Илияс пайгамбар деп, а кээси башка пайгамбарлардын бири деп жатышат, — дешти шакирттери.</verse>
				<verse number="29">— А силерчи, силер Мени ким деп эсептейсиңер? — деди Ыйса. Петир: — Сен — Машаяксың! — деп жооп берди.</verse>
				<verse number="30">Ошондо Ыйса аларга: — Менин ким экенимди эч кимге айтпагыла! — деп катуу эскертти.</verse>
				<verse number="31">Анан Адам Уулу көп азап чегип, эл башчылары, жогорку динкызматчылар жана дин мугалимдери тарабынан четке кагыларын, анан өлтүрүлүп, үчүнчү күнү кайра тирилүүгө тийиш экендигин айтып, шакирттерин окута баштады.</verse>
				<verse number="32">Ал муну аларга ачык айтты. Ошондо Петир Аны четке чакырып алып, каршы болуп баштады.</verse>
				<verse number="33">Ыйса болсо бурулуп, шакирттерин карады да Петирге: — Жогол Менден шайтан, себеби сен Кудайдын эмес, пенденин оюн ойлоп жатасың! — деп аны урушуп койду.</verse>
				<verse number="34">Анан эл менен шакирттерин чакырып алып мындай деди: — Кимде-ким Мени ээрчигиси келсе, өз кызыкчылыктарынан баш тартсын да, өз айкаш жыгачын көтөрүп, жанын берүүгө даяр болуп, артыман түшсүн.</verse>
				<verse number="35">Анткени ким өз жанын сактайм десе, аны жоготот, ал эми ким жанын Мен үчүн жана Жакшы Кабарым үчүн берсе, ал ага кайрадан ээ болот.</verse>
				<verse number="36">Бүт дүйнөгө ээ болуп, бирок жанын жоготкондон адамга не пайда?</verse>
				<verse number="37">Же кандай баа менен адам баласы жанын сактап кала алат?</verse>
				<verse number="38">Кимде-ким мына бул бузулган, күнөөкөр муундун алдында Менден жана Менин сөздөрүмдөн баш тартса, анда Адам Уулу да Атасынын кудурети менен ыйык периштелеринин коштоосунда көктөн келгенде, андан баш тартат.</verse>
			</chapter>
			<chapter number="9">
				<verse number="1">Ыйса аларга дагы мындай деди: «Силерге бир чындыкты айтып коёюн: ушул жерде тургандардын кээ бирлери күч-кудурети менен келген Кудай Падышачылыгын көрмөйүнчө, көз жумбайт».</verse>
				<verse number="2">Ушундан алты күн өткөндө, Ыйса Петирди, Жакыпты жана Жаканды башкалардан бөлүп алып, бир бийик тоого алып чыкты. Анан алардын көз алдында Ыйсанын кебетеси өзгөрүп кетти.</verse>
				<verse number="3">Кийимдери аппак болуп жаркырап, дүйнөдө эч ким агарта албагандай түскө айланды.</verse>
				<verse number="4">Анан Илияс менен Муса пайда болуп, Ыйса менен маек курушту.</verse>
				<verse number="5">Ошондо Петир Ыйсага мындай деди: — Устат, бул жерде болгонубуз кандай жакшы! Үч алачык тигели: бирин сага, бирин Мусага, дагы бирин Илияска.</verse>
				<verse number="6">Ал эмне дегенин өзү да түшүнгөн эмес, анткени баары коркуп турушкан.</verse>
				<verse number="7">Анан бир булут пайда болуп, аларга көлөкөсүн түшүрүп, булут ичинен: «Бул Менин сүйүктүү Уулум Ыйса, Аны уккула», — деген үн чыкты.</verse>
				<verse number="8">Алар айланасын карай калышса, жанында Ыйсадан башка эч ким жок экен.</verse>
				<verse number="9">Тоодон түшүп келе жатышканда, Ыйса: «Адам Уулу өлүп, кайра тирилгенге чейин көргөнүңөрдү эч кимге айтпагыла!» — деп буйруду.</verse>
				<verse number="10">Алар бул сөздү унутушпай, бири биринен: «Өлгөндөрдөн тирилет дегени эмнеси?» — деп сурашты.</verse>
				<verse number="11">Анан Ыйсадан сурашты: — Эмне үчүн дин мугалимдери «Машаяк келерден мурун Илияс келиши керек» дешет?</verse>
				<verse number="12">Ыйса: — Туура, алды менен Илияс келип, баарын ордуна келтирет. Ошондой эле Адам Уулу да, Ыйык Жазууларда айтылгандай, көп азап чегип, жек көрүндү болууга тийиш эмес беле?</verse>
				<verse number="13">Бирок Мен силерге айтам: Илияс чын эле келди жана ага Ыйык Жазууларда жазылгандай, өз оюна келгендерин жасашты, — деп жооп берди.</verse>
				<verse number="14">Ыйсалар калган шакирттердин жанына басып келишип, аларды тегеректеп турган көптөгөн элди жана алар менен талашып-тартышып жаткан дин мугалимдерин көрүштү.</verse>
				<verse number="15">Аны көрөрү менен элдин баары катуу таңданышты. Анан алдынан тосо чуркап чыгып, Аны менен саламдашышты.</verse>
				<verse number="16">Ыйса алардан: — Эмне тууралуу талашып жатасыңар? — деп сурады.</verse>
				<verse number="17">Элдин ичинен бирөө Ага: — Устат, мен сага жин уруп, дудук кылган уулумду алып келдим эле.</verse>
				<verse number="18">Жини кармаганда эле боюн жерге уруп, оозунан көбүгү чыгып, тишин кычыратып, тырышып жатып калат. Шакирттериңен жинин кубалап чыгаргыла деп сурансам, колдорунан келбей койду, — деп үн катты.</verse>
				<verse number="19">Ошондо Ыйса: — Эй, ишеними жок эл! Качанга чейин араңарда болуп, силерге чыдаар экем? Баланы алып келгиле бери! — деди.</verse>
				<verse number="20">Алар баланы Ыйсанын алдына алып келишти. Жин Ыйсаны көрөрү менен баланы калчылдатып кирди. Ал жерге кулап, оозунан көбүгү чыгып, ары-бери тоголонуп жатты.</verse>
				<verse number="21">Ыйса анын атасынан: — Уулуң качантан бери мындай? — деп сурады. — Бала кезинен бери, — деди атасы,</verse>
				<verse number="22">— жин аны өлтүрүү үчүн далай ирет от менен сууга салды. Эгерде колуңуздан келсе, бизге ырайым кылып, жардам берегөрүңүз!</verse>
				<verse number="23">— Эгер колумдан келсеби? — деди Ыйса ага. — Ким ишенсе, ага баарын жасай алам.</verse>
				<verse number="24">Баланын атасы ошол замат: — Ишенем! Дагы катуураак ишенгенге жардам кыла көр! — деп боздоп жиберди.</verse>
				<verse number="25">Элдин агып келип жатканын көрүп, Ыйса кара күчкө: — Дудук жана дүлөй кылчу жин, Мен сага катуу буйрук кыламын: чыгып кет да, экинчи кирбегин! — деди.</verse>
				<verse number="26">Жин ачуу чаңырып, баланы катуу калчылдатып, анан чыгып кетти. Бала өлүктөй болуп жатып калгандыктан баары: «Өлдү!» — деп жатышты.</verse>
				<verse number="27">Бирок Ыйса аны колунан алып, турууга жардамдашты эле, ал турду.</verse>
				<verse number="28">Ыйса үйгө киргенде, шакирттери Андан өзүнчө: — Эмне үчүн биз аны кубалап чыга албадык? — деп сурашты.</verse>
				<verse number="29">Ыйса: — Аны сыйынуу менен гана кууп чыгарууга болот! — деп жооп берди.</verse>
				<verse number="30">Ыйса шакирттери менен ал жактан чыгып, Галилея аймагын аралап өтүп баратты. Ал Өзүнүн кайда экенин эч ким билбөөсүн каалады.</verse>
				<verse number="31">Анткени шакирттерине: «Адам Уулу кишилердин колуна түшөт, Аны өлтүрүшөт, анан үчүнчү күнү Ал кайра тирилет», — деп айткан болчу.</verse>
				<verse number="32">Бирок алар бул сөздөрдү түшүнүшкөн эмес, сурагандан болсо коркушкан.</verse>
				<verse number="33">Алар Капарноомго келишти. Үйгө киришкенде, Ыйса алардан: «Жолдо эмнени талаштыңар?» — деп сурады.</verse>
				<verse number="34">Шакирттери үндөшпөдү, анткени алар жолдо арабыздан кимибиздин жолубуз улуу деп талашкан эле.</verse>
				<verse number="35">Ыйса олтурду да, он эки шакиртин чакырып алып, мындай деди: — Ким биринчи болууну кааласа, баарынын акыркысы жана баарынын кызматчысы болсун.</verse>
				<verse number="36">Анан бир кичине баланы алып, алардын ортосуна тургузуп койду. Анан аны кучактап:</verse>
				<verse number="37">— Ким ушундай балдардын бирин Мен үчүн кабыл алса, Мени кабыл алганы, ал эми ким Мени кабыл алса, Мени эмес, Мени Жибергенди кабыл алганы, — деди.</verse>
				<verse number="38">Ошондо Жакан: — Устат, сенин ысмыңды оозанып, адамдардан жиндерин кууп чыгарып жүргөн бирөөнү көрүп, ал биз менен жүрбөгөндүктөн ага тыюу салдык, — деди.</verse>
				<verse number="39">Ыйса болсо мындай деди: — Ага тыюу салбагыла. Менин атыман укмуштарды жасагандын бирөө да дароо эле Мен жөнүндө жаман сөз айта албайт.</verse>
				<verse number="40">Ким бизге каршы болбосо, ал биз тарапта.</verse>
				<verse number="41">Силерге бир чындыкты айтып коёюн: ким силерге «булар Машаякка караштуулар» деп, Мен үчүн бир чыны суу берсе, ал сөзсүз өз сыйлыгын алат.</verse>
				<verse number="42">Ал эми кимде-ким Мага ишенген мына бул кичинекейлердин бирин азгырып, күнөөгө батырса, ал үчүн мойнуна тегирмендин ташы байланып, деңизге ыргытылганы оң болмок.</verse>
				<verse number="43">null</verse>
				<verse number="44">Эгерде колуң сени күнөөгө азгырып жатса, аны кыя чап! Эки колуң менен тозоктун өчпөс отуна кеткениңден көрө, майып болуп бейишке чыкканың жакшы.</verse>
				<verse number="45">null</verse>
				<verse number="46">Эгерде сени бутуң күнөөгө азгырып жатса, аны кыя чап! Эки бутуң менен тозоктун өчпөс отуна ыргытылгандан көрө, чолок болуп бейишке чыкканың жакшы.</verse>
				<verse number="47"> Эгерде сени көзүң күнөөгө азгырып жатса, анда аны чукуп сал! Эки көзүң соо тозокко ыргытылгандан көрө, бир көзүң менен бейишке чыкканың жакшы.</verse>
				<verse number="48">Ал жакта аларды жеген курттар эч качан өлүшпөйт жана аларды куйкалаган от эч качан өчпөйт.</verse>
				<verse number="49">Кудайга тартуу кылынган нерселер туз менен тазаланган сыяктуу бардыгыңар азап отунан өтөсүңөр.</verse>
				<verse number="50">Туз — жакшы нерсе! Эгер ал даамын жоготсо, аны кантип калыбына келтиресиң? Жан-дүйнөңөрдө «туз» болсун жана өз ара ынтымактуу жашагыла.</verse>
			</chapter>
			<chapter number="10">
				<verse number="1">Ыйса ал жактан чыгып, Иудея аймагына келди да, Иордан дарыясынан өттү. Кайрадан көп эл чогулду жана Ал адатынча аларга таалим берди.</verse>
				<verse number="2">Ошондо фарисейлер бир кынтык табуу ниетинде Ыйсага келишип: — Эркек аялын коё берсе боло береби? — деп сурашты.</verse>
				<verse number="3">— Муса силерге эмне деген осуят калтырды эле? — деди Ыйса аларга жооп берип.</verse>
				<verse number="4">— Муса ажырашуу катын жазып берип, аялын коё бергенге уруксат кылган,— дешти алар.</verse>
				<verse number="5">Ошондо Ыйса аларга: — Бул осуятты ал силерге тоң моюндугуңардан улам жазган.</verse>
				<verse number="6">Бирок Кудай башында адамдарды аял-эркек кылып жараткан.</verse>
				<verse number="7">«Ошол себептүү эркек ата-энесинен бөлүнүп, аялы менен кошулат да,</verse>
				<verse number="8">экөө бир дене болушат» алар эми экөө эмес, бирөө.</verse>
				<verse number="9">Демек, Кудай кошконду адам ажыратпасын, — деди.</verse>
				<verse number="10">Үйгө киришкенде, шакирттери Ыйсадан бул тууралуу кайра сурашты.</verse>
				<verse number="11">Ыйса аларга: — Аялын коё берип, башкага үйлөнгөн адам аялынын көзүнө чөп салган болот.</verse>
				<verse number="12">Эгер аялы күйөөсүнөн кетип, башкага тийсе, ал да ойноштук кылган болот, — деп жооп берди.</verse>
				<verse number="13">Колун коюп батасын берсин деп, эл Ыйсага жаш балдарды алып келди. Шакирттери болсо алып келгендерди жемелеп, уруша башташты.</verse>
				<verse number="14">Муну көргөндө, Ыйса ачууланып мындай деди: — Балдар Мага келе берсин, алардын жолун тоспогула! Себеби Кудай Падышачылыгы ошондойлордуку!</verse>
				<verse number="15">Силерге бир чындыкты айтып коёюн: Кудай Падышачылыгын баладай кабыл албаган адам ага эч качан кире албайт.</verse>
				<verse number="16">Анан балдарды кучагына алды да, аларга колун коюп, батасын берди.</verse>
				<verse number="17">Ыйса жолго чыкканда, бир киши жүгүрүп келип, алдына чөгөлөп: — О, жакшы устат! Түбөлүк өмүргө ээ болуу үчүн эмне кылышым керек? — деп сурады.</verse>
				<verse number="18">Ыйса болсо ага минтип жооп берди: — Эмне үчүн Мени жакшы деп жатасың? Бир Кудайдан башка эч ким жакшы эмес.</verse>
				<verse number="19">«Киши өлтүрбө, ойноштук кылба, уурдаба, жалган күбө болбо, алдап эч нерсе тартып алба, ата-энеңди сыйла»деген осуяттарды билесиң да.</verse>
				<verse number="20">— Устат, — деди ал, — мунун баарын жаштайыман сактап келатам.</verse>
				<verse number="21">Ыйса ага карап туруп, мээрим менен: — Сага дагы бир нерсе жетпейт: бар да, колуңдагы дүнүйөңдүн баарын сатып, түшкөн акчаны бей-бечараларга таратып бер, ошондо байлыгың көктө болот. Анан кел да, Мени ээрчи, — деди.</verse>
				<verse number="22">Муну укканда, жанагы киши кабагы бүркөлүп, кайгыга баткан бойдон жолуна түштү, анткени ал абдан бай эле.</verse>
				<verse number="23">Ыйса айланасын кыдырата карап, шакирттерине: — Байлардын Кудай Падышачылыгына кириши кандай кыйын! — деди.</verse>
				<verse number="24">Анын айткандарына шакирттери таң калышты. Ыйса болсо сөзүн улантты: — Балдарым, Кудай Падышачылыгына кирүү кандай кыйын!</verse>
				<verse number="25">Бай адамдын Кудай Падышачылыгына киргенинен көрө, төөнүн ийне көзүнөн өтүшү оңой.</verse>
				<verse number="26">Шакирттери андан бетер таң калышып, өз ара: — Анда түбөлүк өмүргө ким ээ боло алат? — дешти.</verse>
				<verse number="27">Ыйса аларга карап: — Адамдын колунан келбегени менен, Кудайдын колунан келет. Кудай баарын жасай алат, — деди.</verse>
				<verse number="28">Ошондо Петир Ыйсага: — Мына, биз баарын таштап салып, сени ээрчип жүрөбүз, — деди. —</verse>
				<verse number="29">null</verse>
				<verse number="30">Силерге бир чындыкты айтып коёюн, — деди Ыйса аларга, — Мен үчүн жана Жакшы Кабар үчүн үйлөрүн же эркек же кыз бир туугандарын же ата-энесин же балдарын же менчик талаасын таштап чыккандын баарына азыр, ушул убакта, жүз эсе көп үй, бир тууган, эне, бала жана жер кайра берилет, куугунтукка да алынат, ал эми келечекте болсо алар түбөлүк өмүргө ээ болушат.</verse>
				<verse number="31">Азыр биринчи болуп жүргөндөрдүн көбү акыркы болушат, ал эми азыр акыркылардан болуп жүргөндөрдүн көбү биринчи болушат.</verse>
				<verse number="32">Ыйса шакирттери менен Иерусалимге кетчү жолдо баратты. Ал таң калып келатышкан шакирттеринин алдында эле. Ал эми алардын артындагылар коркуп келатышкан. Ыйса кайрадан он эки шакиртин жанына чакырып алып, Өзүн алдыда эмне күтүп тургандыгын айтты.</verse>
				<verse number="33">— Мына, — деди Ал, — биз азыр Иерусалимге чыгып баратабыз. Адам Уулун жогорку динкызматчылар менен дин мугалимдеринин колуна кармап беришет. Алар Аны өлүм жазасына кесишип, башка улуттагылардын колуна тапшырышат.</verse>
				<verse number="34">Башка улуттагылар Аны кордошуп, бетине түкүрүшүп, сабашып, акырында өлтүрүшөт. Бирок Ал үчүнчү күнү кайра тирилет.</verse>
				<verse number="35">Ошондо Зебедейдин балдары Жакып менен Жакан басып келишип: — Устат, биздин суранычыбызды аткарышыңды каалар элек, — дешти.</verse>
				<verse number="36">Ыйса: — Силерге эмнени аткарып беришимди каалайсыңар? — деди.</verse>
				<verse number="37">Алар: — Мындан кийин салтанаттуу улуулугуңа ээ болгон кезде, бирибизди оң, бирибизди сол жагыңа олтура тургандай кыл, — дешти.</verse>
				<verse number="38">— Силер эмнени сурап жатканыңарды билбейсиңер, — деди Ыйса ошондо. — Силер чындап эле Мен иче турган азап чөйчөгүнөн ичип, Мен өтө турган чөмүлүүдөн өтө аласыңарбы?</verse>
				<verse number="39">— Ооба, — деп жооп беришти алар. — Мен иче турган азап чөйчөгүнөн ичесиңер, Мен өтө турган чөмүлүүдөн силер да өтөсүңөр, — деди Ыйса,</verse>
				<verse number="40">— бирок оң же сол жагыма олтургузуу Менин колумда эмес, ал мурдатан кимге даярдалган болсо, ошого берилет.</verse>
				<verse number="41">Буларды укканда, Жакып менен Жаканга калган он шакирттин кыжыры кайнады.</verse>
				<verse number="42">Ошондо Ыйса шакирттерин чакырып алып, мындай деди: — Бу дүйнөдөгү элдердин өкүмдарлары өз элине үстөмдүк кылып, төрөлөрү күч менен бийлик жүргүзөрүн билесиңер.</verse>
				<verse number="43">Бирок силерде мындай болбосун, тескерисинче, араңардан ким чоң болгусу келсе, силердин кызматчыңар болсун.</verse>
				<verse number="44">Ким биринчи болгусу келсе, баарыңарга кул болсун.</verse>
				<verse number="45">Анткени Адам Уулу бирөөлөрдү Өзүнө кызмат кылдырыш үчүн эмес, бирөөлөргө Өзү кызмат кылып, Өз жанын көп адамдардын күнөөсү үчүн кун катары берүүгө келген.</verse>
				<verse number="46">Анан Иерихонго келишти. Ыйса шакирттери менен көптөгөн элдин коштоосунда Иерихондон чыгып баратканда, Тимейдин уулу сокур Бартимей жол боюнда кайыр сурап олтурган эле.</verse>
				<verse number="47">Өтүп бараткандын назареттик Ыйса экенин кулагы чалып калып: — Оо, Дөөттүн Уулу Ыйса, мага ырайым кыла көр! — деп кыйкыра баштады.</verse>
				<verse number="48">Көп адамдар ага «унчукпа» деп тыюу салышты. Бартимей болсо ого бетер үнүн бийик чыгарып: — Оо, Дөөттүн Уулу, мага ырайым кыла көр! — деп кыйкырды.</verse>
				<verse number="49">Ыйса токтоду да: — Аны бери чакыргыла! — деди. Алар сокурду чакырышып: — Коркпо, тур, сени чакырып жатат, — дешти.</verse>
				<verse number="50">Бартимей чапанын силкип таштап, ордунан ыргып тура калды да Ыйсага келди.</verse>
				<verse number="51">Ыйса: — Сага эмне кылышымды каалайсың? — деди. — Устатым, — деди сокур, — көзүм ачылса экен!</verse>
				<verse number="52">— Бара бер, — деди Ыйса, — ишенимиң сени айыктырды. Ошол замат сокурдун көзү көрүп калды. Анан ал жолго чыгып, Ыйсанын артынан ээрчип жөнөдү.</verse>
			</chapter>
			<chapter number="11">
				<verse number="1">Алар Иерусалимге жакындап, Зайтун тоосунун жанындагы Бейтфаге жана Бейтани айылдарына келишти. Ошерден Ыйса эки шакиртин жөнөтүп жатып,</verse>
				<verse number="2">аларга: — Мынабу маңдайдагы айылга баргыла. Ага кирериңер менен эч ким мине элек такай байланып турганын көрөсүңөр. Аны чечип алып, жетелеп келгиле.</verse>
				<verse number="3">Эгер бирөө: «Эмне кылып жатасыңар?» — десе, «Эгебизге керек болуп жатат. Ал муну кайра дароо эле берип жиберет», деп жооп бергиле, — деди.</verse>
				<verse number="4">Шакирттери барып, такайдын көчөдө, эшиктин түбүндө байланып турганын көрүштү. Аны чечип жатышканда,</verse>
				<verse number="5">ошол жерде тургандардын арасынан бирөөлөр: — Эмнеге эшекти чечип жатасыңар? — деп сурашты.</verse>
				<verse number="6">Шакирттер Ыйса үйрөткөндөй жооп беришкенде, аларды коё беришти.</verse>
				<verse number="7">Алар эшекти алып келип, кийимдерин үстүнө жапкандан кийин, Ыйса ага минди.</verse>
				<verse number="8">Көп адамдар кийимдерин жолго төшөп жатышса, дагы башкалары талаадагы дарактардын бутактарын кесип келип, төшөп жатышты.</verse>
				<verse number="9">Ал эми Ыйсанын алды-артында бараткандар: — Осанна! Эгебиздин атынан келатканды Кудай жалгасын!</verse>
				<verse number="10">Дөөт атабыздын келе жаткан падышалыгын Кудай жалгасын! Көктөгү Кудайга осанна!— деп кыйкыра башташты.</verse>
				<verse number="11">Ыйса Иерусалимге кирип, ийбадатканага барды да, баарын карап чыкты. Анан кеч кирип калгандыктан шаардан чыгып, он эки шакирти менен Бейтаниге келди.</verse>
				<verse number="12">Кийинки күнү, Бейтаниден келатышканда, Ыйса ачка болгонун сезди.</verse>
				<verse number="13">Тээ алыстан жалбырактуу анжир дарагын көрүп, жемиши бар бекен деп жакын басып барды. Бирок келип жалбырактардан башка эч нерсе таппады, анткени анжирдин убагы али келе элек болчу.</verse>
				<verse number="14">Ыйса ошол даракка: — Ылайым, мындан ары эч ким жемишиңди жебесин! — деди. Шакирттери болсо муну угушту.</verse>
				<verse number="15">Ошону менен Иерусалимге жетишти. Ыйса ийбадаткананын короосуна келип, андан соодагерлерди кууп чыга баштады. Акча алмаштыргандардын үстөлдөрүн көңтөрүп, көгүчкөн сатып олтургандардын отургучтарын оодарып салды.</verse>
				<verse number="16">Эч кимге кандайдыр бир буюмду ийбадаткананын короосу аркылуу алып өтүүгө уруксат бербеди.</verse>
				<verse number="17">Анан аларга: — Ыйык Жазууда жазылган: «Менин үйүм бардык элдердин сыйынуучу үйү деп атала турган болот!»* Силер болсо аны каракчылардын үңкүрүнө айландырып жибериптирсиңер!— деп таалим айтты.</verse>
				<verse number="18">Муну жогорку динкызматчылар менен дин мугалимдери угуп калышты да, Ыйсанын көзүн тазалоо амалын издей башташты. Себеби бүт эл Анын таалимдерине таң калып жаткандыктан, Андан коркушту.</verse>
				<verse number="19">Кеч киргенде, Ыйса шакирттери менен шаардан чыгып кетти.</verse>
				<verse number="20">Кийинки күнү эртең менен эрте шакирттери баягы анжир дарагынын жанынан өтүп баратышып анын тамыры менен куурап калганын көрүштү.</verse>
				<verse number="21">Мурдагы окуя Петирдин эсине түшүп: — Устат, карачы, сен каргап салган анжир дарагы кагайып калыптыр! — деди.</verse>
				<verse number="22">Ошондо Ыйса аларга: — Кудайга ишенгиле.</verse>
				<verse number="23">Силерге бир чындыкты айтып коёюн, эгер ким мына бул тоого: «Ордуңан жыл да, деңизге кула!» деп ичинен шектенбей, айтканындай болоруна ишенсе, анын айтканы аткарылат.</verse>
				<verse number="24">Силерге айтып коёюн: сыйынганыңарда эмне сурасаңар да, аны алганыңарга ишенгиле, ошондо сураганыңарды аласыңар.</verse>
				<verse number="25">null</verse>
				<verse number="26">Ошондой эле сыйынып турганыңарда асмандагы Атаңар каталарыңарды кечирсин үчүн силер да башкаларга кандайдыр бир нааразычылыгыңар болсо, кечиргиле, — деди. </verse>
				<verse number="27">Алар кайрадан Иерусалимге келишти. Ыйса ийбадаткананын короосунда жүргөндө, Ага жогорку динкызматчылар, дин мугалимдери жана эл башчылары басып келишип:</verse>
				<verse number="28">— Сен буларды кайсы бийлигиң менен кылып жатасың? Мындай бийликти сага ким берди? — деп сурашты.</verse>
				<verse number="29">Ыйса аларга мындай жооп берди: — Мен да сиздерге бир суроо берейин, жооп берсеңиздер, анан Мен да кайсы бийлик менен кылып жатканымды айтам.</verse>
				<verse number="30">Айтыңыздарчы, Жакыя чөмүлдүрүү расмисин өткөрүү бийлигин кимден алды эле: Кудайданбы же адамдарданбы?</verse>
				<verse number="31">Ошондо тигилер: — Эгер Кудайдан десек, анда «эмнеге ага ишенбедиңиздер?» дейт дешип, өз ара акылдаша кетишти.</verse>
				<verse number="32">Элден коркконунан «адамдардан» деп да айта алышпады, анткени баары Жакыяны пайгамбар деп эсептешчү.</verse>
				<verse number="33">Анан Ыйсага: — Билбейбиз, — деп жооп беришти. Ыйса да аларга: — Анда Мен да силерге кайсы бийлик менен кылып жатканымды айтпайм, — деди.</verse>
			</chapter>
			<chapter number="12">
				<verse number="1">Ыйса аларга ибарат менен сүйлөй баштады: — Бир киши болуптур. Ал жүзүм тигип, айланасын коргондойт. Жүзүм ширесин сыгып алгыдай чуңкур казып, кароол мунара курат. Анан жүзүмүн багбандарга ижарага берип, өзү бир жакка кетет.</verse>
				<verse number="2">Жүзүм тере турган маал келгенде, жемишинен алып келгиле деп ижарачыларга бир кулун жөнөтөт.</verse>
				<verse number="3">Ижарачылар болсо кулду кармап алып, сабап, куру кол кайтарып жиберишет.</verse>
				<verse number="4">Ошондо ал кайрадан дагы башка кулун жиберет. Ижарачылар болсо бу кулдун башын жарып, кордоп туруп кайтарып жиберишет.</verse>
				<verse number="5">Ал дагы бир кулун жөнөтөт. Ижарачылар аны да өлтүрүшөт. Башка кулдарын жөнөткөндө да, аларды же сабап, же өлтүрүп салышат.</verse>
				<verse number="6">Акыры жанындай көргөн уулу калып, ошону жибериш керек болот. Ошондо «уулумдан ийменишээр» деп, аларга уулун жөнөтөт.</verse>
				<verse number="7">Ижарачылар болсо өз ара: «Бул мураскор, жүргүлө, өлтүрөлү, ошондо мурасы бизге калат!» — дешет да,</verse>
				<verse number="8">аны кармап алып, өлтүрүшүп, жүзүмдүн сыртына ыргытып салышат.</verse>
				<verse number="9">Эми жүзүмдүн ээси эмне кылат? Келип, ижарачыларды өлтүрүп, жүзүмдү башкаларга берет.</verse>
				<verse number="10">«Куруучулар жаратпай, Таштап салган таш эле, Пайдубалдын негизи Болуп калды ал эми.</verse>
				<verse number="11">Биз таң калган бул ишти Өзү кылды Эгебиз» деген сөздү Ыйык Жазуудан эч качан окуган жок белеңер?</verse>
				<verse number="12">Ошондо бул ибараттын алар тууралуу айтылганын түшүнүштү да, Ыйсаны кармамак болушту, бирок элден коркуп, Аны калтырып кетип калышты.</verse>
				<verse number="13">Ыйсаны сөзүнөн кынтык таап айыптоо максатында эл башчылары тарабынан жиберилген бир нече фарисейлер менен Ироддун жолун жолдоочулар</verse>
				<verse number="14">келишти. Алар Ыйсага: — Устат, сиздин чынчыл экениңизди билебиз. Бирөөгө жагынууга аракет кылбайсыз. Эч кимдин жүзүнө карабай, адамдарга Кудайдын акыйкат жолун окутасыз! Рим падышасына салык төлөгөн болобу же болбойбу? Биз салыкты беришибиз керекпи же бербешибиз керекпи? — дешти.</verse>
				<verse number="15">Ыйса алардын эки жүздүүлүгүн билип: — Эмнеге Мени сынап жатасыңар? Бир теңге алып келгилечи, көрөйүн! — деди.</verse>
				<verse number="16">Алар алып келишти. — Анын бетиндеги сүрөт менен жазуу кимдики экен? — деп сурады Ыйса алардан. — Падышаныкы, — дешти алар.</verse>
				<verse number="17">Ыйса: — Анда падышаныкын падышага, Кудайдыкын Кудайга бергиле, — деди. Ошондо алар Ыйсага таң калышты.</verse>
				<verse number="18">Ошондо өлгөндөр кайра тирилбейт деп ишенишкен садукей тобундагы адамдар келип, Ыйсага суроо беришти.</verse>
				<verse number="19">— Устат, Муса: «Эгер бирөө дүйнөдөн өтүп, артында аялы эле калып, тукум калбаса, анда анын аялын иниси алып, агасынын тукумун уласын», — деп жазып кеткен.</verse>
				<verse number="20">Жети бир тууган бар эле. Эң улуусу аял алып, бала көрбөй өлдү.</verse>
				<verse number="21">Аялын экинчи иниси алып, ал да баласыз өтүп кетти. Анан үчүнчүсү да ошондой болду.</verse>
				<verse number="22">Ошентип жетинчисине чейин, баары ушундай каза болушту. Эң аягында аял да көз жумду.</verse>
				<verse number="23">Эми кыяматта кайра тирилишкенде, аял кимисиники болот? Анткени баары тең ага үйлөнүп чыгышпадыбы.</verse>
				<verse number="24">Ыйса аларга мындай жооп берди: — Ыйык Жазууларды да, Кудайдын кудуретин да билбегендиктен жаңылып жүрөсүңөр силер, чынбы?</verse>
				<verse number="25"> Анткени адамдар өлүмдөн тирилгенде, аял да алышпайт, күйөөгө да чыгышпайт, алар асмандагы периштелер сыяктуу болушат.</verse>
				<verse number="26">Ал эми өлгөндөрдүн кайра тирилери тууралуу Мусанын китебинин күйүп турган бадал тууралуу бабынан окуган эмес белеңер? Ал жерде Кудай Мусага: «Мен Ыбрайымдын Кудайымын, Ыскактын Кудайымын жана Жакыптын Кудайымын»,— деген.</verse>
				<verse number="27">Кудай өлүктөрдүн эмес, тирүүлөрдүн Кудайы! Силер катуу жаңылып жүрөсүңөр.</verse>
				<verse number="28">Ошол жерде дин мугалимдеринин бири бул талашты угуп турган. Ал Ыйсанын аларга жакшы жооп бергенин көрдү да, басып келип: — Тоораттагы эң биринчи осуят кайсы? — деп сурады.</verse>
				<verse number="29">Ыйса ага: — Бардык осуяттардын эң биринчиси: «Ук, Ысрайыл, Эгебиз, биздин Кудайыбыз — жалгыз Эге.</verse>
				<verse number="30">Ошондуктан Аны чын жүрөктөн, бүткүл жан дүйнөң менен, бардык акыл-оюң менен, бар күч-кубатың менен сүй!»</verse>
				<verse number="31">Экинчиси бул: «Башкаларды өзүңдү сүйгөндөй сүй»Ушул экөөнөн чоң осуят жок, — деп жооп берди.</verse>
				<verse number="32">— Жакшы, устат, — деди дин мугалими, — «Кудай жалгыз жана андан башка жок,</verse>
				<verse number="33">Аны бүткүл аң-сезимиң, түшүнүгүң жана бүт күч-кудуретиң менен сүйүш керек жана башкаларды өзүңдөй сүйүү бардык өрттөлүүчү курмандыктар менен тартуулардан маанилүүрөөк» деп чындыкты айттыңыз.</verse>
				<verse number="34">Ыйса анын абдан жөндүү жооп бергенин көрүп: — Сиз Кудай Падышачылыгынан алыс эмес экенсиз, — деди. Ушундан соң, эч ким батынып, Ага суроо бере албады.</verse>
				<verse number="35">Ийбадаткананын короосунда таалим берип жатып, Ыйса мындай деп сурады: — Эмне үчүн дин мугалимдери Машаякты Дөөттүн тукуму дешет?</verse>
				<verse number="36">Ыйык Рух аркылуу Дөөт өзү: «Жараткан Эге Эгеме деди мындай: Кастарыңды бут алдыңа жыкканымча, Олтура тур, сыйлуу жер — оң жагымда»,— деген.</verse>
				<verse number="37">Демек, Дөөт өзү Машаякты Эгем деп жатса, кандайча Ал кайра Дөөттүн тукуму болот? Көп адамдар Анын сөзүн кубануу менен угушту.</verse>
				<verse number="38">Ыйса дагы мындай деп таалим берди: — Узун чапан кийип алып жайкала басканды, базарларда элдин эпилдеп саламдашып турганын,</verse>
				<verse number="39">синагогаларда алдыңкы орундарда, аш-тойлордо төрдө олтурганды жакшы көргөн дин мугалимдеринен сак болгула!</verse>
				<verse number="40">Жесирлердин үй-жайын тартып алып, атайын элге көрүнүш үчүн узакка сыйынган ошолор. Алардын жазасы өтө оор болот.</verse>
				<verse number="41">Ыйса ийбадаткананын зекет сала турган үкөгүнүн маңдайында элдин акча салып жатканын байкап олтурду. Көпчүлүк байлар көп-көптөн салып жатышты.</verse>
				<verse number="42">Ал эми колунда жок бир жесир аял келди да, эки тыйынын салды.</verse>
				<verse number="43">Ошондо Ыйса шакирттерин чакырып алып: — Силерге бир чындыкты айтып коёюн: мына бул колунда жок жесир аял баарынан көп салды!</verse>
				<verse number="44">Анткени баары өздөрүнөн артканын салышса, бул аял өзү жакыр болуп туруп, колунда болгонун бүт салып берди, — деди.</verse>
			</chapter>
			<chapter number="13">
				<verse number="1">Ыйса ийбадаткананын короосунан чыгып баратканда, шакирттеринин бири ага: — Устат, карачы, бу не деген таштар, не деген имараттар! — деди.</verse>
				<verse number="2">Ыйса ага: — Сен ушул заңгыраган имараттарды көрүп турасыңбы? Таш үстүндө таш калбай, мунун баары талкаланат, — деди.</verse>
				<verse number="3">Ыйса ийбадаткананын тушундагы Зайтун тоосунда олтурганда Петир, Жакып, Жакан жана Идрис Андан өзүнчө минтип сурашты:</verse>
				<verse number="4">— Айтчы, бул качан болот? Ушунун баары ишке ашар алдында кандай жышаан болот? — дешти.</verse>
				<verse number="5">Ыйса аларга мындай деди: — Сак болгула, бирөө силерди алдап кетпесин!</verse>
				<verse number="6">Анткени көп адамдар Менин атымды жамынып келип: «Машаяк менмин!» дешет да, далай адамды алдап кетишет.</verse>
				<verse number="7">Жакын жерлердеги согуштардын үнүн жана алыс жерлердеги согуштар тууралуу имиш-имиштерди угасыңар. Бирок коркуп, үрөйүңөр учпасын! Андайлар болушу керек, бирок бул акыр заман келди дегенди билдирбейт.</verse>
				<verse number="8">Бир эл башка элге каршы, бир мамлекет башка мамлекетке каршы согушат. Жер-жерлерде жер титиреп, ачарчылыктар болот! Толгоо башталгандагы азаптар сыяктуу, мунун баары боло турган азаптардын башталышышы гана.</verse>
				<verse number="9">Силер болсо өзүңөргө сак болгула! Силерди сотко беришип, синагогаларда сабашат. Мага ишенгениңер үчүн өкүмдарлар менен падышалардын алдында суракка алынасыңар жана аларга Мен жөнүндө айтасыңар.</verse>
				<verse number="10">Акыр заман болордон мурда, бардык элдерге Жакшы Кабар жетиши керек.</verse>
				<verse number="11">Силерди соттоо үчүн кармап, алып жөнөшкөндө, эмнени айтабыз деп алдын ала түйшүк тарпагыла, ошол саатта Кудайдан эмне берилсе, ошону айткыла! Анткени силер эмес, Ыйык Рух сүйлөйт.</verse>
				<verse number="12">Бир туугандар бири бирин, атасы өз баласын өлүмгө салып бере турган болот. Балдары өз ата-энелерине каршы чыгышып, аларды өлүмгө салып беришет.</verse>
				<verse number="13">Мен үчүн баарына жек көрүндү болосуңар. Бирок ким аягына чейин чыдаса, куткарылат.</verse>
				<verse number="14">Жийиркеничтүү арам нерсенин касиеттүү ийбадатканада турганын көргөнүңөрдө(муну окуп жаткан адам өзү түшүнүп алсын), Иудеядагылар тоолорго качсын,</verse>
				<verse number="15">ким үйдүн төбөсүндө турса, бир нерсесин алам деп үйүнө кирбесин,</verse>
				<verse number="16">ким талаада жүрсө, кийимин алам деп артына кайтпасын.</verse>
				<verse number="17">Ошол күндөрү кош бойлуулар менен бала эмизгендердин шору.</verse>
				<verse number="18">Бул окуялар кыш убагына туш келбесе экен деп сыйынгыла.</verse>
				<verse number="19">Анткени ошол күндөрдө Кудай ааламды жараткандан ушул убакка чейин болуп көрбөгөн алаамат болот. Мындай алаамат келечекте да болбойт!</verse>
				<verse number="20">Эгер Жараткан Эге ошол күндөрдү кыскартпаса, анда бир да жан аман калбас эле. Бирок Жараткан Эге Өзү тандап алган адамдары үчүн ошол күндөрдү кыскартып койгон.</verse>
				<verse number="21">Ошондо силерге бирөө: «Машаяк бул жакта», же «тигил жакта» десе, ишенбегиле.</verse>
				<verse number="22">Анткени жалган машаяктар менен жалган пайгамбарлар чыгат. Алар, эгер мүмкүн болсо, Кудай тандап алган адамдарды да алдап кетүү үчүн жышаандар менен кереметтерди көрсөтүшөт.</verse>
				<verse number="23">Силер болсо абайлагыла! Мен силерге баарын алдын ала айттым.</verse>
				<verse number="24">Ошол алаамат күндөрдөн кийин «Күндүн бети карарып, Ай калат төкпөй өз нурун.</verse>
				<verse number="25">Көктөн кулап жылдыздар Асмандагы күчтөр да Түгөл келет кыймылга».</verse>
				<verse number="26">Ошондо улуу кудурет жана шаң-салтанат менен булуттарды аралап келе жаткан Адам Уулункөрүшөт.</verse>
				<verse number="27">Анан Ал периштелерди жиберип, алар төгөрөктүн төрт бурчунан Кудай тандап алган адамдарды чогултушат.</verse>
				<verse number="28">Анжир дарагынан сабак алгыла. Анын бутактары жумшарып, жалбырагы чыга баштаганда, жай жакындап калганын билесиңер.</verse>
				<verse number="29">Анын сыңары, ушул окуялардын башталганын көргөнүңөрдө, кыяматтын босогодо турганын билгиле.</verse>
				<verse number="30">Силерге бир чындыкты айтып коёюн: мунун баары ушул муундун тушунда болуп өтөт.</verse>
				<verse number="31">Асман-жер жок болот, бирок Менин сөздөрүм кала берет.</verse>
				<verse number="32">Ал кайсы күнү, кайсы саатта келерин Атабыздан башка эч ким билбейт. Ал убак асмандагы периштелерге да, ал тургай Уулуна да белгисиз.</verse>
				<verse number="33">Ошондуктан абайлагыла, сак болгула! Анткени ал убакыт качан келерин билбейсиңер.</verse>
				<verse number="34">Бул үйүн таштап алыс сапарга чыгарда кулдарына бийлик берип, алардын ар бирине тиешелүү иш тапшырып, кароолчусуна сак болууну буйруп кеткен киши сыяктуу болот.</verse>
				<verse number="35">Ошондуктан сергек болгула! Анткени үй Ээсинин качан келерин билбейсиңер. Ал кечинде, же түн жарымында, же таң эрте короз кыйкырганда, же күн чыкканда келип калышы мүмкүн.</verse>
				<verse number="36">Күтпөгөн саатта келип, уктап жатканыңарда үстүңөрдөн чыкпасын!</verse>
				<verse number="37">Силерге айтып жатканымды баарына айтам: сак болгула!</verse>
			</chapter>
			<chapter number="14">
				<verse number="1">Куткарылуу жана Калама майрамына эки күн калган эле. Жогорку динкызматчылар менен дин мугалимдери Ыйсаны куулук менен кармап өлтүрүүнүн жолун издешти. Бирок алар:</verse>
				<verse number="2">— Эл ичинде дүрбөлөң болбосун үчүн, муну майрам убагында кылбайлы, — дешти.</verse>
				<verse number="3">Ыйса Бейтаниде пес оорулуу Ысмандын үйүндө дасторкондун жанында жамбаштап жатканда, нард деген өсүмдүктөн жасалган, таза, кымбат баалуу атыр май куюлган идишин көтөрүп, бир аял келди да, идишти сындырып, атырды Ыйсанын башына куйду.</verse>
				<verse number="4">Ошондо үйдө отургандардын кээ биринин кыжыры кайнап, бири бирине: — Атырды эмне мынча бекер ысырап кылды?</verse>
				<verse number="5">Эмне үчүн бул майды үч жүз күмүш теңгеге сатып, түшкөн акчаны жакырларга таратып берген жок, — дешти. Ошентип алар аялды катуу сынга алышты.</verse>
				<verse number="6">Ыйса болсо мындай деди: — Бул аялды жайына койгула! Эмнеге аны кыжалат кылып жатасыңар? Ал Мен үчүн жакшы иш жасады.</verse>
				<verse number="7">Жакырлар ар дайым жаныңарда болот. Каалаган убагыңарда аларга жакшылык кыла бересиңер. А Мен дайыма эле жаныңарда болбойм.</verse>
				<verse number="8">Бул аял колунан келгенин жасады: май куюу салтын аткарып, денемди көргө коюуга даярдады.</verse>
				<verse number="9">Силерге бир чындыкты айтып коёюн: ушул Жакшы Кабар бүт дүйнөнүн кай жеринде жарыяланса, бул аялды эскерүү иретинде анын кылган иши тууралуу да айтылат.</verse>
				<verse number="10">«Он экинин» бири — Жүйүт Искариот Ыйсаны кармап берүү ниети менен жогорку динкызматчыларга барды.</verse>
				<verse number="11">Алар болсо анын айтканын укканда сүйүнүп кетишип, акча убада кылышты. Ошентип ал Ыйсаны кармап бергенге оңтойлуу учурду издей баштады.</verse>
				<verse number="12">Калама майрамынын биринчи күнү — Куткарылуу майрамына карата бир козуну курмандыкка чалышчу. Ошондо шакирттери Ыйсага: — Сага Куткарылуу майрамынын тамагын кай жерге барып даярдашыбызды каалайсың? — дешти.</verse>
				<verse number="13">Ошондо Ыйса эки шакиртин жиберип жатып, аларга мындай деди: — Шаарга баргыла, анан алдыңардан бир кумара суу көтөрүп бараткан адам жолугат. Аны ээрчип баскыла да,</verse>
				<verse number="14">ал кирген үйдүн ээсине: устатыбыз сага жиберип, «шакирттерим менен чогуу Куткарылуу майрамынын тамагын жей турган бөлмө кайсы» деп сурап жатат дегиле.</verse>
				<verse number="15">Ал силерге үстүнкү кабаттагы төшөктөр салынып, конокко даярдалган чоң бөлмөнү көргөзөт. Тамакты ошол жерге даярдагыла.</verse>
				<verse number="16">Шакирттери шаарга келгенде, баары Ыйса айткандай болду анан майрам тамагын ошол жерге даярдашты.</verse>
				<verse number="17">Кеч киргенде, он эки шакиртин ээрчитип Ыйса да келди.</verse>
				<verse number="18">Анан жамбаштай жатып, тамак ичип жатышканда, Ыйса: — Силерге бир чындыкты айтып коёюн, араңардан бирөө Мени сатып кетет; ал азыр Мени менен бирге тамактанып жатат, — деди.</verse>
				<verse number="19">Шакирттери бу сөзгө капа болуп, биринин артынан бири: — Мен эмеспи? — дей башташты.</verse>
				<verse number="20">— Ал Мени менен чогуу бир табакка колун салган он эки шакиртимдин бири, — деди Ыйса аларга.</verse>
				<verse number="21">— Не болсо да, Адам Уулу Ыйык Жазууда Өзү тууралуу алдын ала жазылган жол менен баратат, бирок Аны сатып кеткен адамдын шору. Ал адам туулбай туна чөксө, өзүнө жакшы болмок!</verse>
				<verse number="22">Алар тамак ичип жатышканда, Ыйса нанды алып, Кудайга шүкүрчүлүк келтирип, сындырды да, шакирттерине таратып берип жатып: — Алгыла, жегиле, бул Менин денем, — деди.</verse>
				<verse number="23">Анан чөйчөктү алып, Кудайга шүкүрчүлүк келтирип, аларга берди. Баары андан ичишти.</verse>
				<verse number="24">Анан Ыйса аларга мындай деди: — Бул көп адамдар үчүн төгүлүп, алар менен Кудайдын ортосундагы жаңы келишимди бекитүүчү Менин каным.</verse>
				<verse number="25">Силерге бир чындыкты айтып коёюн: мындан ары, Кудай Падышачылыгында жаңы шарап иче турган күнгө чейин эч кандай жүзүм шарап ичпейм.</verse>
				<verse number="26">Анан алар Кудайды мактоо ырын ырдашты да, Зайтун тоосуна жөнөштү.</verse>
				<verse number="27">Ошондо Ыйса аларга мындай деди: — Баарыңар Мени таштап кетесиңер, анткени Ыйык Жазууда: «Койчусун уруп өлтүрөм, анан койлору чачырап кетет»деп айтылган.</verse>
				<verse number="28">А бирок Мен кайра тирилген соң, силерден мурун Галилеяга барам.</verse>
				<verse number="29">Ошондо Петир Ыйсага: — Сени баары таштап кетсе да, мен таштабайм! — деди.</verse>
				<verse number="30">Ыйса ага: — Сага бир чындыкты айтып коёюн: ушул түнү короз эки ирет кыйкыргыча, Мени тааныбайм деп үч жолу айтасың, — деди.</verse>
				<verse number="31">Петир болсо айтканынан кайтпай: — Сени менен бирге өлүшүм керек болсо да, сени тааныбайм деп айтпайм, — деди. Шакирттеринин баары тең ушундай дешти.</verse>
				<verse number="32">Ушундан соң, алар Гетсеман деген жерге келишти. Анан Ыйса шакирттерине: — Мен сыйынып келгенче, ушул жерде олтура тургула, — деди.</verse>
				<verse number="33">Анан Өзү менен кошо Петирди, Жакыпты жана Жаканды алып кетти да, терең кайгыга батып, кыйнала баштады.</verse>
				<verse number="34">— Жаным өлгүдөй кыйналып турат, — деди Ал, — ушул жерде калып, уктабай тура тургулачы.</verse>
				<verse number="35">Анан бир аз ары жакка басып барып, жерге жыгылды да, эгер мүмкүн болсо, ушу алдыда турган азаптын Ага тийбей өтүп кетишин суранып сыйынды.</verse>
				<verse number="36">— Ата, о Атаке, — деди Ал, — Сенин колуңдан баары келет. Ушул азапты Мага тийгизбей өткөрүп жиберчи. Бирок... Менин эмес, Сенин каалаганыңдай болсун!</verse>
				<verse number="37">Кайра келип, үч шакиртинин уктап жатканын көрдү да, Петирге: — Ысман! Уктап жатасыңбы! Бир саат уктабай олтура албадыңбы?</verse>
				<verse number="38">Шайтанга азгырылып кетпес үчүн уктабагыла, сыйынгыла! Себеби жакшылык кылганды каалайсыңар, бирок алыңар аз, — деди.</verse>
				<verse number="39">Анан кайра ары барып, дагы баягы сөздөрдү айтып сыйынды.</verse>
				<verse number="40">Кайра келип, шакирттеринин дагы уктап жатканын көрдү. Алар аябай чарчагандан уктап калышкан эле. Ошондуктан эмне деп жооп беришти билишпеди.</verse>
				<verse number="41">Анан үчүнчү жолу келгенде, мындай деди: — Эх, дале уктап, эс алып жатасыңарбы! Болду! Мына, Адам Уулу күнөөкөрлөрдүн колуна кармалып берилчү убакыт келди!</verse>
				<verse number="42">Тургула, кеттик. Тигине, Мени кармап бере турган киши да келип калды.</verse>
				<verse number="43">Ыйса сөзүн аяктай электе, «он экинин» бири — Жүйүт келип калды. Жанында жогорку динкызматчылар, дин мугалимдери жана эл башчылары жиберген, кылыч, токмок менен куралданган жоон топ эл бар эле.</verse>
				<verse number="44">Ыйсаны кармап бере турган киши аларга: «Кимдин бетинен өөп учурашсам, силер издеген киши ошол. Кармагыла да, өтө сактык менен алып кеткиле», — деп белги берген болчу.</verse>
				<verse number="45">Анан дароо Ыйсага басып келип: — Устат! — деди да, бетинен өптү.</verse>
				<verse number="46">Ошондо тигилер Ыйсага кол салып, Аны кармашты.</verse>
				<verse number="47">Ошерде тургандардын бири канжарын сууруп алып, башкы динкызматчынын кулунун кулагын шылый чапты.</verse>
				<verse number="48">Ошондо Ыйса: — Мени кармаш үчүн каракчыга каршы аттангансып кылыч, токмок менен куралданып чыгыпсыңар.</verse>
				<verse number="49">Күн сайын силер менен кошо ийбадаткананын короосунда болуп, таалим берип жүргөнүмдө кармаган жок элеңер. Бирок эмне болсо да Ыйык Жазуулардагы сөз аткарылсын, — деди.</verse>
				<verse number="50">Ошондо шакирттеринин баары Аны таштап, качып кетишти.</verse>
				<verse number="51">Жылаңач этине кездеме оронгон бир жаш улан Ыйсанын артынан баратты. Жоокерлер аны шап кармай калганда,</verse>
				<verse number="52">ал оронгон кездемесин таштай салып, качып кетти.</verse>
				<verse number="53">Ошентип Ыйсаны башкы динкызматчынын алдына алып келишти. Бардык жогорку динкызматчылар, эл башчылары жана дин мугалимдери ошол жерге чогулушту.</verse>
				<verse number="54">Петир алыстан Ыйсаны акмалап келип, башкы динкызматчынын короосуна чейин барды. Ал жерден сакчылар менен бирге отуруп, отко жылынды.</verse>
				<verse number="55">Жогорку динкызматчылар менен жогорку кеңештин бардык мүчөлөрү болсо Ыйсаны өлүм жазасына тартуу үчүн жалган күбө издеп, бирок таба алышпады.</verse>
				<verse number="56">Жалган күбөгө өткөндөр көп болсо да, алардын айткандары бири бирине туура келбеди.</verse>
				<verse number="57">Ошондо бир нече киши орундарынан туруп, Ыйсага мындай деген жалаа жабышты:</verse>
				<verse number="58">— Биз мунун: «Мен мына бул адам жасаган ийбадаткананы бузуп, үч күндөн кийин адам жасабаган башкасын тургузамын» дегенин укканбыз.</verse>
				<verse number="59">Алардын мындай дегени да бири бириникине дал келбеди.</verse>
				<verse number="60">Ошондо башкы динкызматчы ортого чыгып, Ыйсага: — Булардын сен жөнүндө айткандарына берер жообуң жокпу? — деди.</verse>
				<verse number="61">Ыйса болсо үндөгөн да, бир нерсе деп жооп берген да жок. Ошондо башкы динкызматчы Ыйсадан: — Ыйык Кудайдын уулу Машаяк сенсиңби? — деп сурады.</verse>
				<verse number="62">— Менмин, — деди Ыйса ага жооп берип, — Силер Адам Уулунун Кудуреттин оң жагында олтурганын жана асмандагы булуттардын үстүндө келатканын көрөсүңөр.</verse>
				<verse number="63">Ошондо башкы динкызматчы кийимин айрып жиберип: — Бизге дагы кандай күбөлөр керек?</verse>
				<verse number="64">Мунун Кудайга акарат айтканын баарыңар уктуңар! Буга эмне дейсиңер? — деди. Жыйналгандардын баары бир ооздон Аны өлүмгө татыктуу деп чечим чыгарышты.</verse>
				<verse number="65">Кээ бири Ыйсанын бетине түкүрүшүп, көзүн жаап, жаакка чаап: — Кана, ким урду, айтчы! — дей башташты. Сакчылар да Аны бетке койгулашты.</verse>
				<verse number="66">Петир төмөн жакта, короодо турганда, башкы динкызматчынын малай кыздарынын бири келип,</verse>
				<verse number="67">оттун жанында жылынып турган Петирди көрдү да, ага тигиле тиктеп: — Сен да назареттик Ыйса менен бирге жүрчүсүң! — деди.</verse>
				<verse number="68">Петир болсо: — Эмне деп жатканыңды билбейм да, түшүнбөйм да! — деп макул болбоду. Анан жолдун жанындагы короого чыкканда, короз кыйкырды.</verse>
				<verse number="69">Малай кыз аны кайрадан көрүп, ошол жерде тургандарга: — Бул ошолордун бирөөсү, — деп айта баштады.</verse>
				<verse number="70">Петир дагы макул болгон жок. Бир аздан кийин ошол жерде тургандар Петирге: — Сен чын эле ошолордун бирисиң, анткени галилеялыксың, — дей башташты.</verse>
				<verse number="71">Петир болсо: — Кудай урсун, силер айтып жаткан ал кишини тааныбайм, — деп карганып-шиленип кирди.</verse>
				<verse number="72">Ошол замат короз экинчи ирет кыйкырды. Ошондо Петир Ыйсанын: «Короз эки ирет кыйкыргыча, Мени тааныбайм деп үч жолу айтасың», — деген сөзүн эстеди, да өксүп ыйлай баштады.</verse>
			</chapter>
			<chapter number="15">
				<verse number="1">Таңазанда жогорку динкызматчылар шашылыш түрдө эл башчылары, дин мугалимдери жана жогорку кеңештин бардык мүчөлөрү менен жолугуп, чечим чыгарышты да, Ыйсаны байлап алып барып Пилаттын колуна тапшырышты.</verse>
				<verse number="2">Пилат Ыйсадан: — Иудейлердин падышасы сенсиңби? — деп сурады. Ыйса: — Өзүңүз айтып турасыз, — деди.</verse>
				<verse number="3">Жогорку динкызматчылар Ыйсага көп айыптарды тагышты.</verse>
				<verse number="4">Ошондуктан Пилат Ага кайрадан: — Жооп бергиң келбейби? Карачы, сага канча көп айыптар айтылууда! — деди.</verse>
				<verse number="5">Бирок Ыйса буга да эч жооп кайтарган жок, ошондуктан Пилат таң калды.</verse>
				<verse number="6">Куткарылуу майрамына карата дайыма Пилат алар сураган бир кылмышкерди бошотуп берчү.</verse>
				<verse number="7">Ошол кезде көтөрүлүш убагында өзүнүн шериктери менен киши өлтүргөн Барабба деген бир киши түрмөдө олтурган.</verse>
				<verse number="8">Эл Пилаттан адатта алар үчүн жасаган ишин талап кылып, чуулдай башташты.</verse>
				<verse number="9">Пилат аларга: — Силерге «иудейлердин падышасын» бошотуп беришимди каалайсыңарбы? — деди.</verse>
				<verse number="10">Пилат Ыйсаны жогорку динкызматчылар көрө албастыктан кармап бергенин абдан жакшы билип туруп ушундай деди.</verse>
				<verse number="11">Жогорку динкызматчылар болсо элди Бараббаны бошотуп берүүнү суроого козутушту.</verse>
				<verse number="12">Пилат элге дагы бир кайрылып: — Анда силер «иудейлердин падышасы» деп атаган кишини эмне кылышымды каалайсыңар? — деди.</verse>
				<verse number="13">Алар: — Айкаш жыгачка када! — деп кыйкырышты.</verse>
				<verse number="14">Пилат аларга: — Ал эмне жамандык кылды? — деди. Бирок алар мурдагыдан да катуу ызы-чуу түшүп: — Аны айкаш жыгачка кадап сал! — деп бакырышты.</verse>
				<verse number="15">Пилат болсо элге жагыныш үчүн аларга Бараббаны бошотуп берди, Ыйсаны болсо сабатты да, айкаш жыгачка кадап салууга буйрук кылды.</verse>
				<verse number="16">Жоокерлер Ыйсаны акимчиликтин короосуна алып киришти да, бүт полкту чогултушту.</verse>
				<verse number="17">Анан Ыйсага кочкул кызыл чапан жабышып, тикенектен таажы жасап башына кийгизишти да:</verse>
				<verse number="18">«Жашасын иудейлердин падышасы!» — деп салам бере башташты.</verse>
				<verse number="19">Шылдыңдап камыш менен башка чабышып, түкүрүшүп, чөгөлөй калып, жүгүнүп жатышты.</verse>
				<verse number="20">Мазактап бүтүшкөндө, үстүндөгү кочкул кызыл чапанды сыйрып алып, Өзүнүн кийимин кийгизишти да, айкаш жыгачка кадаганы алып жөнөштү.</verse>
				<verse number="21">Жолдо айылдан келе жаткан Искендер менен Руптун атасы — киринеялык Ысманды жолуктурушуп, аны Ыйсанын айкаш жыгачын көтөрүп барууга мажбур кылышты.</verse>
				<verse number="22">Ошентип Ыйсаны Голгота (мунун мааниси: «Баш сөөк жайы») деген жерге алып келишти.</verse>
				<verse number="23">Ал жерден Ага дененин кыйналганын басуучу мүр чайыры кошулган шарап беришти. Бирок Ыйса аны ичкен жок.</verse>
				<verse number="24">Айкаш жыгачка кадагандар кимисине эмнеси тиер экен деп чүчү кулак кармашып, кийимдерин бөлүп жатышты.</verse>
				<verse number="25">Ыйсаны айкаш жыгачка кадашканда, саат эртең мененки тогуздарга жакындап калган болчу.</verse>
				<verse number="26">Анын айыбын көрсөтүп турган тактада «Бул — иудейлердин падышасы» деген жазуу бар эле.</verse>
				<verse number="27">Аны менен кошо дагы эки каракчыны бирин оң жагына, бирин сол жагына айкаш жыгачтарга кадап салышты. </verse>
				<verse number="28"></verse>
				<verse number="29">Өтүп бараткандар Ыйсаны кордоп, баштарын ийкегилешип: — Эй, ийбадаткананы бузуп, үч күндө кайра тургузуучу!</verse>
				<verse number="30">Айкаш жыгачтан түшүп, өзүңдү куткарбайсыңбы? — дешти.</verse>
				<verse number="31">Ошондой эле жогорку динкызматчылар менен дин мугалимдери да Ыйсаны мазакташып, бири бирине: — Башкаларды куткарыптыр, өзүн болсо куткара албай турат!</verse>
				<verse number="32">Машаяк, Ысрайылдын падышасы имиш, айкаш жыгачтан түшсүнчү, кана, көзүбүз менен көрөлү да, биз ага ишенип калалы, — дешти. Ыйса менен кошо кадалгандар да Аны кордоп жатышты.</verse>
				<verse number="33">Түшкү саат он экилерде бүт жерди караңгылык басып, ал саат үчкө чейин созулду.</verse>
				<verse number="34">Саат үчтө Ыйса: — Элои, элои! Лама, сабахтани?— деп катуу үн менен боздоп жиберди. Бул сөздүн мааниси: «Кудайым ай, Кудайым! Эмне үчүн Мени таштап кеттиң?»</verse>
				<verse number="35">Ошол жерде тургандардын кээ бири муну угуп: — Карасаңар, Илиясты чакырып жатат, — дешти.</verse>
				<verse number="36">Бирөөсү жүгүрүп барып, соргучту сирке сууга малды да, таяктын учуна сайып алып, Ыйсанын оозуна такады. Ал эми башкалары: — Токточу, көрөлү, Илияс келип, аны айкаш жыгачтан чыгарар бекен! — дешти.</verse>
				<verse number="37">Ыйса болсо катуу кыйкырды да, жан берди.</verse>
				<verse number="38">Ийбадатканадагы көшөгө башынан аягына чейин экиге бөлүнүп айрылды.</verse>
				<verse number="39">Айкаш жыгачтын маңдайында турган римдик жүз башы Ыйсанын ушундай өлүмүн көргөндө: — Бул адам чын эле Кудайдын Уулу экен, — деди.</verse>
				<verse number="40">Ошол жерде алыстан карап турган аялдар да бар эле. Алардын арасында магдалалык Мариям, кичүү Жакып менен Жосенин энеси Мариям жана Саломия да турган.</verse>
				<verse number="41">Булар Ыйсага кызмат кылып, Аны Галилеядан бери ээрчип келишкен болчу. Булардан башка да Ыйса менен бирге Иерусалимге келген көптөгөн аялдар турду.</verse>
				<verse number="42">null</verse>
				<verse number="43">Ариматиялык Жусуп Кудай Падышачылыгын өзү да күтүп жүргөн, жогорку кеңештин кадыр-барктуу мүчөсү болчу. Кеч кире баштаганда, ал Пилаттын алдына тартынбай кирип барды да, андан Ыйсанын сөөгүн берүүнү сурады. Ошол күн дем алыштын мурунку күнү — даярдануу күнү болчу.</verse>
				<verse number="44">Пилат Ыйсанын тез эле өлүп калганын укканда, таң калды. Жүзбашыны чакырып алып: — Анын өлгөнүнө көп болдубу? — деп сурады.</verse>
				<verse number="45">Жүзбашынын жообун уккан соң, Жусуп Ыйсанын сөөгүн бердиртти.</verse>
				<verse number="46">Жусуп ак кепин сатып алды да, сөөктү айкаш жыгачтан түшүрүп, кепинге ороп, аскага оюлуп жасалган көргө койду. Анан чоң ташты томолотуп келип, көрдүн оозун бекитти.</verse>
				<verse number="47">Магдалалык Мариям менен Жосенин энеси Мариям Ыйсанын сөөгүн кайда коюшканын карап турушту.</verse>
			</chapter>
			<chapter number="16">
				<verse number="1">Дем алыш өткөндөн кийин, магдалалык Мариям, Жакыптын энеси Мариям жана Саломия болушуп, Ыйсанын сөөгүн майлап келүү үчүн жыттуу майларды сатып алышты.</verse>
				<verse number="2">Анан жуманын биринчи күнү таң азанда мүрзөгө жөнөштү.</verse>
				<verse number="3">Жолдо өз ара: — Көр оозундагы ташты бизге ким жылдырып берер экен? — деп келишти.</verse>
				<verse number="4">Бирок карашса, таш жылып калыптыр! Таш болсо абдан чоң болчу.</verse>
				<verse number="5">Көргө кирип, оң тарапта отурган ак кийимчен бир уланды көрүп, үрөйлөрү учту.</verse>
				<verse number="6">Улан болсо: — Коркпогула! Силер айкаш жыгачка кадалган назареттик Ыйсаны издеп жүрөсүңөр! Ал тирилип кетти, бул жерде жок! Анын сөөгү коюлган жер мына.</verse>
				<verse number="7">Эми болсо баргыла да, шакирттерине жана Петирге муну айткыла: Ал силерден мурун Галилеяга барат. Өзү айткандай, силер Аны ошол жактан көрөсүңөр, — деди.</verse>
				<verse number="8">Айран таң калып, коркунучтан калтыраган аялдар көрдөн чыгып, чуркап жөнөштү. Бул окуядан жүрөктөрү түшүп, эч кимге эч нерсе айтышпады.</verse>
				<verse number="9">Жуманын биринчи күнү таң азанда тирилген соң, Ыйса ичинен жети жинди кубалап чыгарган магдалалык Мариямга биринчи көрүндү.</verse>
				<verse number="10">Мариям Анын боздоп ыйлап олтурушкан шериктерине барып, көргөнүн айтып берди.</verse>
				<verse number="11">Бирок алар Ыйсанын тирүү экенин жана Мариямдын Аны көргөндүгүн угушса да, ишенишкен жок.</verse>
				<verse number="12">Мындан соң, Ыйса айылга бара жатышкан эки шакиртине башкача кейипте көрүндү.</verse>
				<verse number="13">Эки шакирт кайтып келип, калгандарына көргөндөрүн айтып беришти, бирок аларга да ишенишпеди.</verse>
				<verse number="14">Мындан кийин Ыйса тамактанып олтурушкан он бир шакиртине көрүндү. Шакирттеринин өздөрү да ишенбей, Өзүнүн тирилгенин көргөндөргө да кежирленип ишенбей коюшканы үчүн аларды урушту.</verse>
				<verse number="15">Анан Ыйса аларга мындай деди: — Бүт жер жүзүн кыдырып, бардык адамдарга Жакшы Кабарды жарыя кылгыла.</verse>
				<verse number="16">Ким ишенип, чөмүлдүрүлсө, ал куткарылат. Ал эми ким ишенбесе, ал айыпталат.</verse>
				<verse number="17">Ишенгендерди бул жышаандар коштойт: алар Менин атым менен жиндерди кубалашат, жаңы тилдерде сүйлөшөт,</verse>
				<verse number="18">жыландарды кармап алышса же уу ичип алышса, зыян тартышпайт, оорулууларга кол коюшса, алар айыгып кетишет.</verse>
				<verse number="19">Ушул сөздөрдү айтып бүткөн соң, Эгебиз Ыйса көккө көтөрүлүп, Кудайдын оң жагына — ардактуу орунга олтурду.</verse>
				<verse number="20">Шакирттер болсо, бардык жерлерде ушул Жакшы Кабарды таратып жүрүштү. Эгебиз аларга жар болуп, айтылган сөздү кереметтүү жышаандар менен ырастап жатты. Аялдар Петир менен Анын шериктерине барып, өздөрүнө айтылган сөздүн баарын кыскача айтып беришти. Ушундан соң, Ыйса шакирттери аркылуу күн чыгыштан күн батышка чейин түбөлүк куткарылуунун ыйык жана өлбөс-өчпөс кабарын таратты.</verse>
			</chapter>
		</book>
		<book number="42">
			<chapter number="1">
				<verse number="1">Урматтуу Теопил, арабызда болуп өткөн окуяларды көп адамдар аңгеме кылып жаза башташты.</verse>
				<verse number="2">Биз бул окуяларды тээ башынан бери аларды өз көзү менен көрүп, күбө болгон Жакшы Кабар жарчыларынан уккан элек.</verse>
				<verse number="3">Эми, ошол окуялардын баарын баштан-аяк кылдаттык менен изилдеп чыккан соң, мен да сизге ырааты менен жазып жиберүүнү туура таптым.</verse>
				<verse number="4">Менин максатым — мурдагы сиз алган таалимдердин аныгын билдирүү.</verse>
				<verse number="5">Иудея аймагынын падышасы Ироддун убагында Абыя уруусунан чыккан Закир аттуу бир динкызматчы болгон. Аялы Элизабет да Арун уруусунан эле.</verse>
				<verse number="6">Экөө тең Кудай алдында ак жашап, Эгебиздин бардык осуят-парыздарын так аткарышчу.</verse>
				<verse number="7">Элизабет төрөбөгөндүктөн, алар балалуу болушкан эмес. Ал экөө улгайып да калышкан эле.</verse>
				<verse number="8">Закир ошол кезде өз уруусунун кезеги келип, динкызматчы катары Кудайга кызмат кылып жүргөн.</verse>
				<verse number="9">Бир күнү динкызматчылар арасындагы салт боюнча чүчү кулак кармашканда, Закирге Эгебиздин ийбадатканасына кирип, жыттуу чайыр түтөтүү милдети тийди.</verse>
				<verse number="10">Ал бул милдетин аткарып жатканда, калың эл сыртта сыйынып турду.</verse>
				<verse number="11">Ошондо чайыр түтөтө турган тактанын оң капталында Эгебиздин периштеси пайда болду.</verse>
				<verse number="12">Аны көргөн Закир селт этип, коркуп кетти.</verse>
				<verse number="13">Бирок периште ага: — Закир, коркпо! Сыйынган үнүң Кудайга жетти. Аялың Элизабет сага уул төрөп берет, атын Жакыя койгун.</verse>
				<verse number="14">Кубанычың койнуңа батпай, сүйүнөсүң. Анын туулушу көп адамдарды кубанычка бөлөйт.</verse>
				<verse number="15">Эгебиздин алдында мартабасы бийик болот. Арак-шарапты оозуна албайт. Энесинин ичинен эле Ыйык Рухка толот.</verse>
				<verse number="16">Ысрайыл урпактарынын көбүн өздөрүнүн Кудай Эгесине кайра алып келет.</verse>
				<verse number="17">Аталарынын көңүлүн балдарына буруп, тоң моюндардын жүрөгүн жибитип, Эгебиздин келишине элди даярдаш үчүн Илияс пайгамбардын күч-кудурети менен Эгебизден мурда келет, — деди.</verse>
				<verse number="18">— Муну мен кантип биле алам? Өзүм карыдым, кемпирим да улгайып калды, — деп сурады Закир периштеден.</verse>
				<verse number="19">Периште: — Мен Кудай алдында турган Жебирейилмин. Сага ушул кабарды сүйүнчүлөш үчүн жиберилген элем.</verse>
				<verse number="20">Убагы келгенде, айткан сөзүм аткарылат. Бирок сөзүмө ишенбей койгонуң үчүн тилден калып, айтканым аткарылган күнгө чейин сүйлөбөйсүң, — деди.</verse>
				<verse number="21">Бул арада Закирди күтүп турган эл анын ийбадатканада мынчалык кармалганына таң калып турушту.</verse>
				<verse number="22">Закир эл алдына чыкканда, сүйлөй албады. Ошондо анын ийбадаткананын ичиндеги ыйык бөлмөдөн аян көргөнүн түшүнүштү. Ал кол жаңсап, сүйлөй албай, дудук болуп калды.</verse>
				<verse number="23">Диний милдети бүткөн соң, Закир үйүнө кайтты.</verse>
				<verse number="24">null</verse>
				<verse number="25">Көп узабай эле Элизабет кош бойлуу болду. «Эл алдында төрөбөс деген атка калтырбай, Эгем мага назарын салды», — деп ал беш ай бою үйүнөн чыкпады.</verse>
				<verse number="26">Элизабеттин боюндагы баласы алты айлык болгондо, Кудай Жебирейил периштени Галилея аймагындагы Назарет шаарында жашаган Мариям аттуу бир кызга жиберди.</verse>
				<verse number="27">Ал Дөөт падышанын тукумунан чыккан Жусуп деген кишиге башы байланган эле.</verse>
				<verse number="28">Периште Мариямга келип: — Амансыңбы, Кудайдын мээри түшкөн кыз! Эгебиз сага жар болсун! — деди.</verse>
				<verse number="29">Бул сөздү укканда, Мариям абдан таң калды. «Бул кандай саламдашуу болуп кетти?» — деп ойлонуп туруп калды.</verse>
				<verse number="30">Ошондо периште мындай деди: — Мариям, коркпогун, сага Кудай ырайым кылды.</verse>
				<verse number="31">Кош бойлуу болосуң да, уул төрөйсүң. Атын Ыйса кой!</verse>
				<verse number="32">Ал улуу инсан болуп, Кудай Тааланын Уулу аталат. Кудай Эгебиз Ага бабасы Дөөттүн падышалык тактысын берет.</verse>
				<verse number="33">Ал Ысрайыл элине түбөлүк падышалык кылып, Анын падышачылыгына чек болбойт.</verse>
				<verse number="34">— Бул кандайча болот, мен али күйөөгө чыга элекмин да? — деди Мариям периштеге.</verse>
				<verse number="35">— Сенин үстүңө Ыйык Рух түшөт да, сага Кудай Тааланын кудуретинин көлөкөсү тиет. Мына ошол себептен төрөлө турган ыйык бала Кудай Уулу аталат.</verse>
				<verse number="36">Эжең Элизабетти карачы! Адамдар аны «төрөбөс» дешчү эле, бирок ал да азыр, карыган чагында, боюна эркек бала бүтүп, кош бойлуу болгонуна алты ай болуп калды.</verse>
				<verse number="37">Себеби Кудайдын колунан келбеген эч нерсе жок, — деп айтты периште.</verse>
				<verse number="38">Ошондо Мариям: — Мен Эгебиздин кулумун. Айтканыңыздай болсун, — деди. Анан периште көздөн кайым болду.</verse>
				<verse number="39">Ушул окуядан кийин Мариям шашылыш түрдө Иудеянын тоолуу жериндеги шаарга жөнөдү.</verse>
				<verse number="40">Анда жашаган Закирдин үйүнө кирери менен Элизабет менен учурашты.</verse>
				<verse number="41">Мариямдын үнүн укканда, Элизабеттин курсагындагы бала туйлап кетти. Элизабет Ыйык Рухка толуп, кубанганынан мындай деп кыйкырып жиберди:</verse>
				<verse number="42">— Сен аялдардын ичинен таалайлуусуң. Ичиңдеги балаң да таалайлуу.</verse>
				<verse number="43">Эгемдин энеси мага келгендей мен ким элем?</verse>
				<verse number="44">Саламыңды укканда, ичимдеги балам сезип, туйлап жиберди.</verse>
				<verse number="45">Ишеними бар, бактылуу жан экенсиң. Себеби сага айткан сөздөрүн Эгем сөзсүз орундатат.</verse>
				<verse number="46">Мариям болсо мындай деди: — Эгемди жаным урматтайт.</verse>
				<verse number="47">Куткаруучум — Кудайым Абдан мени сүйүнттү,</verse>
				<verse number="48">Назарын салып кулуна Моюн сунганым көрдү. Эми бардык урпактар, «Таалайлуу» деп аташып, Атымды даңазалашат.</verse>
				<verse number="49">Кудуреттүү Кудайым Мага чоң урмат көрсөттү. Ысмы ыйык Кудайдын,</verse>
				<verse number="50">Андан корккон пенделер, Укумдардан тукумга, Мээримине бөлөнөт.</verse>
				<verse number="51">Кудурети менен Ал, Улуу иштер жасаган: Көпкөндөрдүн ниетин, Чачыратып, кыйраткан.</verse>
				<verse number="52">Күчтүүлөрдү тактыдан Ал шыпырып түшүргөн. Алсыздарды көтөргөн,</verse>
				<verse number="53">Мусаапыр, ачыккандарга Берекесин мол төккөн. Байларды кур кол жөнөткөн.</verse>
				<verse number="54">null</verse>
				<verse number="55">Түп атабыз Ыбрайымга Жана да урпактарына Боломун деген мээримдүү, Сөздөрүн эстеп убада, Кызматчысы Ысрайылга Ар дайым көмөк көрсөткөн.</verse>
				<verse number="56">Мариям үч айдай эжесинин жанында болуп, анан үйүнө кайтты.</verse>
				<verse number="57">Элизабет ай-күнүнө жетип, уул төрөдү.</verse>
				<verse number="58">Эгебиздин ага кылган бул ырайымын коңшу-колоңдору, тууган-туушкандары угуп, алар да Элизабеттин кубанычына ортоктош болушту.</verse>
				<verse number="59">Бир жума дегенде, алар баланы сүннөткө олтургузуп, Закир деп атасынын атын коймокчу болушту.</verse>
				<verse number="60">Бирок энеси: — Жок, аты Жакыя болот! — деп каршы чыкты. Алар:</verse>
				<verse number="61">— Сенин уругуңда мындай аттуу эч ким жок го, — дешти да,</verse>
				<verse number="62">кол жаңсап, атасынан кандай ат койгусу келерин сурашты.</verse>
				<verse number="63">Атасы колуна бир тактай алды да, «ысымы Жакыя болсун» деп жазып койду. Буга баары таң калышты.</verse>
				<verse number="64">Ошол эле замат Закирге тил кирип, Кудайды алкай баштады.</verse>
				<verse number="65">Айланада жашагандардын баарын Кудайдын коркунучу каптап, бүтүндөй тоолуу Иудеяда бул окуялардын тегерегинде кеп-сөз жүрдү.</verse>
				<verse number="66">«Бул бала ким болор экен?» — дешип, уккандардын баары бул окуяларды эсине түйүштү. Анткени баланы кудуреттүү Эгебиз Өзү колдогону анык эле.</verse>
				<verse number="67">Баланын атасы Ыйык Рухка толуп, мындай деп пайгамбарлык сөзүн айтты:</verse>
				<verse number="68">— Ысрайылдын Кудайы — Эгебизге алкыш-даңк! Анткени Ал элине Келди дагы, куткарды.</verse>
				<verse number="69">Өз кулунун — Дөөттүн Тукумунан жаратып, Кудуреттүү Куткаруучу Мына эми жиберди.</verse>
				<verse number="70">Тээ мурдатан касиеттүү Пайгамбарлар аркылуу Кудай бизге айткандай,</verse>
				<verse number="71">Касташкандарыбыздан Жек көргөндүн баарынан Бизди келип куткарар.</verse>
				<verse number="72">Ата-бабаларыбызга Ырайымдуу болом деп, Өз ыйык келишимин Түбөлүк унутпайм деп,</verse>
				<verse number="73">Бабабыз Ыбрайымга Берген антын эстеп, Ал</verse>
				<verse number="74">Айыгышкан жообуздун Колдорунан кутказат. Эч нерседен коркпостон,</verse>
				<verse number="75">Өмүр бою алдында Ыйык жана адилет Болуп кызмат кылабыз.</verse>
				<verse number="76">Сен болсо, оо, наристем, Кудайыбыз Тааланын Пайгамбары аталып, Жараткан Өз элинин Күнөөлөрүн кечирип Куткарарын билдирип, Эгебиздин алдынан Жол даярдап чыгасың. Өз элине кайрымдуу Жана дагы мээримдүү Кудайыбыз мына эми Бизге ичи элжиреп, Куткаруунун ак таңын Жаркыратат асмандан, Караңгы менен өлүмдүн Болгондорго алдында Чачыратат жарык-нур, Тынчтыгына алпарган Ак жолуна багыттайт.</verse>
				<verse number="77">null</verse>
				<verse number="78">null</verse>
				<verse number="79">null</verse>
				<verse number="80">Ал эми бала эрезеге жетип, эл алдына чыкканча ээн чөлдө жашады.</verse>
			</chapter>
			<chapter number="2">
				<verse number="1">Ошол күндөрү Рим падышасы Август мамлекетте жашаган элдин баары каттоодон өтсүн деген буйрук чыгарды.</verse>
				<verse number="2">Бул губернатор Кирини Сирия жерин бийлеп турган кездеги биринчи эл каттоо болчу.</verse>
				<verse number="3">Элдин баары катталуу үчүн өз-өз шаарларына жөнөштү.</verse>
				<verse number="4">Жусуп да Галилеянын Назарет шаарынан Иудеядагы Дөөт шаары — Бейтлехемге жөнөдү. Себеби ал Дөөт тукумунан эле.</verse>
				<verse number="5">Сөйкө салынып, Жусупка башы байланган, кош бойлуу Мариям да бирге барды.</verse>
				<verse number="6">null</verse>
				<verse number="7">Алар шаарга келгенде, жата турган жайда орун жок болгондуктан, ай-күнү жетип турган Мариям тун уулун малканада төрөп, баланы ороду да, акырга жаткырып койду.</verse>
				<verse number="8">Ошол жерде түнкүсүн талаада койлорун кайтарып койчулар жүрүшкөн.</verse>
				<verse number="9">Күтүлбөгөн жерден алардын алдында Эгебиздин периштеси пайда болуп, Эгебиздин улуу нуру айлананы жарык кылып жиберди. Койчулар аябагандай коркуп кетишти.</verse>
				<verse number="10">Бирок периште аларга: — Коркпогула! Мен бүтүндөй элди сүйүнтө турган улуу кубанычты кабарлап жатам:</verse>
				<verse number="11">Бүгүн Дөөт шаарында силердин Куткаруучуңар дүйнөгө келди. Ал — Эгебиз Машаяк.</verse>
				<verse number="12">Мына бул нерсе силер үчүн жышаан болсун: силер акырда оролуу жаткан наристени көрөсүңөр, — деди.</verse>
				<verse number="13">Аңгыча периштенин жанында дагы башка көптөгөн периштелер пайда болушту да:</verse>
				<verse number="14">— Көктө Кудайга урмат болсун! Жер бетинде Анын сүйгөн жандарына тынчтык болсун! — деп Кудайды даңкташты.</verse>
				<verse number="15">Периштелер асманга кетишкенде, койчулар бири бирине: — Жүргүлө, Бейтлехем шаарына барып, Эгебиз бизге билдирген бул жаңылыкты көрүп келели, — дешти.</verse>
				<verse number="16">Алар тез эле шаарга келишти да, Мариямды, Жусупту жана акырда жаткан наристени көрүштү.</verse>
				<verse number="17">Көрүшкөн соң, наристе жөнүндө уккандарын айтып беришти.</verse>
				<verse number="18">Муну уккандардын баары койчулардын сөзүнө таңданышты.</verse>
				<verse number="19">Мариям болсо баарын көңүлүнө түйө берди.</verse>
				<verse number="20">Койчулар Кудайды даңктап, Ага мактоо айтып, кайра кайтышты, анткени көргөндөрүнүн баары периштенин айтканындай болуп чыккан эле.</verse>
				<verse number="21">Бир жума өткөн соң, баланы сүннөткө олтургуза турган маал келди. Ошондо бала бойго бүтөрдөн мурда периште атап кеткендей эле атын Ыйса коюшту.</verse>
				<verse number="22">Муса пайгамбардын китебинде жазылган мыйзам боюнча алардын адалдануу мөөнөтү аяктаганда, баланы Эгебиздин алдына алып баруу үчүн Иерусалимге алып келишти.</verse>
				<verse number="23">Анткени Эгебиздин мыйзам китебинде: «Ар бир биринчи төрөлгөн эркек бала Эгебиздики!»— деп жазылган.</verse>
				<verse number="24">Алар Эгебиздин мыйзамы боюнча эки бактекти же көгүчкөндүн эки балапанын курмандык үчүн алып келүүгө милдеттүү эле.</verse>
				<verse number="25">Ошол убакта Иерусалимде Шемон аттуу адам жашаган. Ал Ысрайыл элинин азаттыкка чыгар мезгилин күтүп жүргөн адил, такыбаа, Кудайдын Ыйык Руху даарыган киши болчу.</verse>
				<verse number="26">Ыйык Рух ага: «Жараткан Эгенин Машаягын көргүчө өлбөйсүң» — деп алдын ала айткан эле.</verse>
				<verse number="27">Ошол күнү ал Ыйык Рухтун жетегинде ийбадатканага келген. Тоораттагы мыйзамда көрсөтүлгөндөй, баланы Кудайга табыштоо расмисин аткаруу үчүн ата-энеси Ыйсаны алып келгенде,</verse>
				<verse number="28">Шемон наристени колуна алды да, Кудайга алкыш айтып, мындай деди:</verse>
				<verse number="29">— Оо, Эгем, Өзүң мурда айткандай, Кулуң эми тынчтык менен көз жумсун.</verse>
				<verse number="30">Бүт элдерге даярдаган куткарууңду, Башка элдердин көзүн ачар нуруңду, Өз элиңдин, Ысрайылдын сыймыгын Эми мына көрдү менин көздөрүм.</verse>
				<verse number="31">null</verse>
				<verse number="32">null</verse>
				<verse number="33">Наристе тууралуу айтылган бул сөздөргө ата-энеси таң калды.</verse>
				<verse number="34">Шемон аларга батасын берди да, Мариямга: — Бул бала Ысрайылдагы көптөгөн адамдардын кулап калышына жана өйдө көтөрүлүүсүнө себепкер болот. Жашыруун сырларды ачыкка чыгаруучу талаш-тартыштардын белгиси болот.</verse>
				<verse number="35">Өзүңдүн да жүрөгүңө канжар сайылат, — деп айтты.</verse>
				<verse number="36">Ашыр уруусунан чыккан Пануилдин кызы Анна аттуу пайгамбар аял да ошол жерде жүргөн. Ал күйөөсү менен болгону жети жыл бирге жашап, анан жесир калган эле.</verse>
				<verse number="37">Сексен төрт жаштагы бул аял киши орозо кармап, сыйынып, күнү-түнү Кудайга табынып, ийбадатканадан чыкчу эмес.</verse>
				<verse number="38">Ал Ыйсага басып келип, Кудайыбызды алкыштады да, Иерусалимдин боштондукка чыгар күнүн күтүп жүргөндөрдүн баарына наристе бала жөнүндө айта баштады.</verse>
				<verse number="39">Жусуп менен Мариям Эгебиздин мыйзамындагы парыздардын баарын аткарып бүтүшүп, Галилеядагы өз шаарына кайтышты.</verse>
				<verse number="40">Бала болсо Кудайдын берекелүү батасына маарып, акылга толуп, чоңоё берди.</verse>
				<verse number="41">Ыйсанын ата-энеси жыл сайын Куткарылуу майрамына Иерусалимге келип турушчу.</verse>
				<verse number="42">Ыйса он эки жашка чыкканда, алар адаттагыдай эле Иерусалимге майрамдаганы келишти.</verse>
				<verse number="43">Майрам бүтүп, үйүнө кайтып баратышканда, Ыйса Иерусалимде калып калды. Ата-энеси муну билбей,</verse>
				<verse number="44">башка жолоочулар менен жүрсө керек деп ойлошту. Бир күндүк жолду басып өтүшкөндөн кийин, Аны туугандары менен тааныштарынын арасынан карашып,</verse>
				<verse number="45">таппаган соң, кайра Иерусалимге издеп келишти.</verse>
				<verse number="46">Үч күн өткөндө, устаттардын кебин тыңшап, суроо берип, ийбадаткананын короосунда олтурган жеринен табышты.</verse>
				<verse number="47">Ыйсаны уккандар Анын зээндүүлүгүнө жана айткан жоопторуна таң калып олтурушкан экен.</verse>
				<verse number="48">Ата-энеси да Ыйсаны көргөндө таң калышты, бирок энеси Ага: — Балам, бул эмне кылганың?! Мына, атаң экөөбүздүн шорубуз катып, Сени издеп, барбаган жерибиз калбады! — деди.</verse>
				<verse number="49">Ыйса аларга: — Мени издөөнүн эмне кереги бар эле? Атамдын үйүндө болушум керек экенин билген эмес белеңер? — деп жооп берди.</verse>
				<verse number="50">Бирок Жусуп менен Мариям Анын сөзүнүн маанисин түшүнүшкөн жок.</verse>
				<verse number="51">Ыйса ата-энеси менен Иерусалимден Назаретке келди. Ата-энесине тил алчаак болду. Энеси болсо мунун баарын көңүлүнө бекем түйдү.</verse>
				<verse number="52">Ыйсанын ою да, бою да өсүп, Кудайга да, адамдарга да сүйкүмдүүлүгү артты.</verse>
			</chapter>
			<chapter number="3">
				<verse number="1">Рим мамлекетине Тиберий башчылык кылганы он беш жылга караган кез эле. Иудея аймагына Понтий Пилат губернатор болуп, Галилея аймагына Ирод, Итурея менен Трахонит аймактарына Ироддун иниси Филип, Абилен аймагына Лусаний акимчилик кылып турушкан.</verse>
				<verse number="2">Ал эми Анас менен Каяп жогорку динкызматчылар болгон. Ошолордун тушунда чөлдө күн өткөргөн Закирдин баласы Жакыяга Кудайдан сөз түштү.</verse>
				<verse number="3">Ошондон баштап, Жакыя Иордан дарыясынын айланасындагы бардык аймактарды кыдырып, күнөөлөрдүн кечирилиши үчүн ниетти өзгөртүүнү жана сууга чөмүлүү расмисинен өтүүнү жар салып жүрдү.</verse>
				<verse number="4">Ышая пайгамбардын китебинде мындай деп жазылган жери бар: «Жар салгандын чөлдө үнү угулат: Даяр кылган Эгебиздин жолдорун, Талаадагы басар жерин түздөгүн!</verse>
				<verse number="5">Кокту-колот толтурулсун бардыгы, Түздөтүлсүн тоо-дөбөнүн бардыгы. Ийри-буйру жолдор дагы оңдолсун, Тегизделсин өңгүл-дөңгүл жерлер да.</verse>
				<verse number="6">Мына ошондо тирүү жандын бардыгы Кудайымдын куткаруусун көрүшөт».</verse>
				<verse number="7">Көп адамдар сууга чөмүлүү расмисинен өтүү үчүн Жакыя пайгамбардын алдына келишти. Жакыя аларга карап, мындай деди: — Эй, жылан тукумдары! Келечектеги каардуу жазадан кантип качууну силерге ким көрсөттү эле?</verse>
				<verse number="8">Ниетиңерди өзгөрткөнүңөр чын болсо, аны ошого ылайык жашооңор менен далилдегиле! Өзүңөрчө: «Ыбрайымдын балдарыбыз» деп корстон болбогула! Айтып коёюн: керек болсо Кудай Ыбрайымга мына бул жаткан таштардан бала жасап бере алат.</verse>
				<verse number="9">Азыр дарактардын түбүндө балта даяр турат: ар бир жакшы жемиш бербегени кыйылат да, отко ыргытылат.</verse>
				<verse number="10">Эл андан: — Эми биз эмне кылышыбыз керек? — деп сурады.</verse>
				<verse number="11">— Эки кийими барыңар бирин кийими жокко бергиле, тамак-ашы барыңар да ошенткиле, — деди ал.</verse>
				<verse number="12">Сууга чөмүлүү расмисинен өткөнү келгендердин арасында салыкчылар да бар эле. Алар Жакыяга келишип: — Устат, биз эмне кылышыбыз керек? — дешти.</verse>
				<verse number="13">Силерге белгиленгенден ашык талап кылбагыла! — деп жооп берди Жакыя аларга.</verse>
				<verse number="14">Аскер адамдары сурашты: — Бизчи? Кандай кылышыбыз керек? Жакыя аларга: — Эч кимди зордобогула, кордобогула жана алган айлыгыңарга ыраазы болгула, — деп жооп берди.</verse>
				<verse number="15">«Машаяк ушул болду бекен?» — деп үмүттөнүп, күтүп турган жамы журтка Жакыя мындай деди:</verse>
				<verse number="16">— Мен силерди сууга чөмүлдүрүп жүрөм, менден алда канча кудуреттүү бирөө келе жатат. Мен анын бут кийиминин боосун чечүүгө да татыбайм. Ал силерди Ыйык Рухка жана отко чөмүлдүрөт.</verse>
				<verse number="17">Ал өз кырманын тазалоо үчүн күрөгүн кармап даяр турат. Буудайын кампасына жыйып, топонун өчпөс отко ыргытат.</verse>
				<verse number="18">Жакыя элге дагы башка көп насааттарды айтып, Жакшы Кабарды жарыялады.</verse>
				<verse number="19">Ал аймак башчысы Ироддун да кылгандарын айтып, ашкере кылды. Ирод бир тууган инисинин аялы Иродияны алып, жана башка дагы көп жамандыктарды жасаган эле.</verse>
				<verse number="20">Анысы аз келгенсип, үстүнө дагы кошуп, Жакыяны түрмөгө камады.</verse>
				<verse number="21">Эл сууга чөмүлүү расмисинен өтүп жатканда, Ыйса да чөмүлдү. Чөмүлгөндөн кийин, сыйынып турганда, асман ачылып,</verse>
				<verse number="22">көгүчкөн кейпинде Ыйык Рух үстүнө түштү. Ошондо көктөн: «Сен Менин сүйүктүү Уулумсуң. Мен Сага ыраазымын!» — деген үн чыкты.</verse>
				<verse number="23">Ыйса Өз кызматын баштаганда отуз жаштын тегерегинде болчу. Ал адамдардын ою боюнча Жусуптун уулу деп эсептелчү. Демек, Анын санжырасы мындай: Ал Жусуптун, Элийдин,</verse>
				<verse number="24">Мататтын, Лебинин, Мелхинин, Жанайдын, Жусуптун,</verse>
				<verse number="25">Мататайдын, Амостун, Ноомдун, Эслинин, Нагайдын,</verse>
				<verse number="26">Мааттын, Мататайдын, Шимейдин, Жасектин, Жоданын,</verse>
				<verse number="27">Жаханандын, Ырыстын, Зоробабылдын, Шелтиелдин, Неринин,</verse>
				<verse number="28">Мелхинин, Адынын, Косамдын, Элмадамдын, Эрдин,</verse>
				<verse number="29">Жашыянын, Элийезердин, Жоримдин, Мататтын, Лебинин,</verse>
				<verse number="30">Шемондун, Жүйүттүн, Жусуптун, Жонамдын, Элиякимдин,</verse>
				<verse number="31">Мелейдин, Меннанын, Мататтын, Натандын, Дөөттүн,</verse>
				<verse number="32">Жесейдин, Абыттын, Обоздун, Шалмондун, Наасондун,</verse>
				<verse number="33">Аминадаптын, Рамдын, Эсрондун, Перестин, Жүйүттүн,</verse>
				<verse number="34">Жакыптын, Ыскактын, Ыбрайымдын, Терахтын, Нахордун,</verse>
				<verse number="35">Серухтун, Регунун, Пелектин, Эбердин, Шеланын,</verse>
				<verse number="36">Кайнандын, Арпакшаттын, Шемдин, Нухтун, Лемектин,</verse>
				<verse number="37">Матушалдын, Анактын, Эреттин, Махалалилдин, Кайнандын,</verse>
				<verse number="38">Эноштун, Шеттин, Адам атанын, Кудайдын Уулу.</verse>
			</chapter>
			<chapter number="4">
				<verse number="1">Ыйык Рухка толгон Ыйса Иордандан кайтып келе жатып, Анын таасири астында чөлгө барды.</verse>
				<verse number="2">Чөлдө кырк күн бою ибилистин сыноосунан өттү. Кырк күн эч нерсе жебегендиктен, бул күндөр өткөндө абдан ачка болду.</verse>
				<verse number="3">Ошондо ибилис Ага: — Кудайдын Уулу болсоң, мына бул ташка буюрчу, нан болуп калсын! — деди.</verse>
				<verse number="4">Ыйса ага мындай жооп берди: — Ыйык Жазууда: «Адам жалаң эле нан менен жашабайт!»— деп жазылган.</verse>
				<verse number="5">Мындан соң, ибилис Ыйсага кыска убакыттын ичинде дүйнөнүн бардык падышачылыктарын көрсөтүп:</verse>
				<verse number="6">— Ушул падышачылыктардын үстүнөн болгон толук бийликти, алардын атак-даңкын сага берем. Анткени мага укук берилген: аны кимге кааласам, ошого бере алам.</verse>
				<verse number="7">Сен мага табынсаң, баары сеники болот, — деди.</verse>
				<verse number="8">Ыйса ага: — Ыйык Жазууда: «Кудай Эгеңе табын, жалгыз Ага кызмат кыл!»деп жазылган, — деп жооп берди.</verse>
				<verse number="9">Ошондо ибилис Аны Иерусалимдеги ийбадаткананын төбөсүнө тургузуп: — Эгер Кудайдын Уулу болсоң, ушул жерден боюңду таштап жиберчи!</verse>
				<verse number="10">«Кудай Өзүнүн периштелерине сени сактоону буйрат,</verse>
				<verse number="11">ташка бутун уруп албасын деп, алар сени колдоруна көтөрүшөт»— деп жазылган эмеспи, — деди.</verse>
				<verse number="12">Ыйса ага мындай жооп берди: — «Кудай Эгеңди сынаба!»— деп жазылган.</verse>
				<verse number="13">Ибилис Ыйсаны бардык жагынан сынап бүткөн соң, Андан убактылуу кетип калды.</verse>
				<verse number="14">Ыйык Рухтун күчүнө толгон Ыйса Галилеяга кайтып келди. Ал жөнүндө кабар жер-жерлерге тарады.</verse>
				<verse number="15">Ыйса синагогаларга кирип, элге таалим берип, алардын мактоосуна арзыды.</verse>
				<verse number="16">Бир күнү Ал Өзү өскөн Назарет шаарына келди. Адатынча дем алыш күнү синагогага барды. Ал Ыйык Жазуудан окуп берүү үчүн ордунан турганда,</verse>
				<verse number="17">Ага Ышая пайгамбардын китебин сунушту. Ыйса китепти ачып, мындай деп жазылган жерин тапты:</verse>
				<verse number="18">«Эгемдин Руху үстүмдө, Анткени Ал Мени тандады, Жакшы Кабар айтууга Жакырларга дайындап. Бошонорун туткундар, Сокурлардын көздөрү Көрөрүн кабар кылууга Жана эзилгендерди Эркиндикке чыгарууга,</verse>
				<verse number="19">Эгебиздин кечирим Бере турган мезгилин — Ырайым кылар жылын да Жар салууга жөнөттү».</verse>
				<verse number="20">Ыйса китепти жаап, кызматчыга кайтарды да, таалим берүү үчүн жайгашып отурду. Синагогадагы элдин баары тең Аны тигиле карашты.</verse>
				<verse number="21">Ошондо Ыйса: — Силер уккан Ыйык Жазуудагы сөздөр бүгүн аткарылды, — деди.</verse>
				<verse number="22">Баары Ага ыраазы болушту да, оозунан чыккан кереметтүү сөздөргө таң калышып: — Ой, бул Жусуптун эле баласы эмеспи? — дешти.</verse>
				<verse number="23">— «Дарыгер болсоң өзүңдү айыктыр!» деген макалды айтарыңар бышык, — деди Ыйса аларга, — «Капарноомдо кылгандарыңды бул жерде, өз мекениңде да кыл» дээрсиңер.</verse>
				<verse number="24">Силерге бир чындыкты айтып коёюн: өз элинде пайгамбардын кадыры жок болот.</verse>
				<verse number="25">Чын айтып жатам: Илияс пайгамбардын тушунда үч жыл алты ай бою асмандан тып эткен тамчы тамбай, бардык жерде ачарчылык болгондо, Ысрайылда жесирлер көп эле.</verse>
				<verse number="26">Бирок Кудай Илияс пайгамбарды ошолордун эч кимисине жибербестен, Сидон аймагындагы Сарепта шаарында жашаган бир жесирге алып барды.</verse>
				<verse number="27">Элиша пайгамбардын тушунда да Ысрайылда пес дартына чалдыккандар көп болгон, бирок алардын бири да айыкпастан, сириялык Нааман аттуу киши гана айыккан.</verse>
				<verse number="28">Муну укканда, синагогада отургандардын баары катуу ачууланышты.</verse>
				<verse number="29">Тура калышып, Ыйсаны шаардын сыртына кууп чыгышты да, ылдый кулатмакчы болуп, шаар жайгашкан тоонун чокусуна алып барышты.</verse>
				<verse number="30">Бирок Ыйса аларды аралап өтүп, кетип калды.</verse>
				<verse number="31">Ыйса Галилеядагы Капарноом шаарына түшүп келди да, дем алыш сайын элге таалим берип жатты.</verse>
				<verse number="32">Адамдар Анын таалимине таң калып жатышты, себеп дегенде Анын сөзүндө кудурет бар эле.</verse>
				<verse number="33">Бир күнү синагогада жинге чалдыккан бир киши жүргөн. Ошол киши кыйкырып жиберди:</verse>
				<verse number="34">— Эй, назареттик Ыйса! Биз менен кандай ишиң бар? Түбүбүзгө жеткени келдиңби, ыя? Мен билем Сенин ким экениңди: Сен — Кудайдын ыйыгысың!</verse>
				<verse number="35">Ыйса жинди тыйып: — Үнүңдү бас! Бул кишиден чыгып кет! — деди. Жин ошол кишини турган жеринде жыгып, эч кандай зыян келтирбестен, чыгып кетти.</verse>
				<verse number="36">Элдин баарынын үрөйү учуп, өз ара: — Кара күчтөрдү бийлик менен чыгара кууган, бул кандай кудурет болду экен? — дешти.</verse>
				<verse number="37">Ошентип, туш-туш жакка Ыйса жөнүндө сөз тарап кетти.</verse>
				<verse number="38">Ыйса синагогадан чыгып, Ысмандын үйүнө келди. Үйдө анын кайненеси ысытма болуп, катуу ооруп жатыптыр. Ыйсадан аны көрүп берүүсүн суранышты.</verse>
				<verse number="39">Ыйса аялдын маңдайына басып келип, ысытманы басар замат, ал куландан соо тура калып, дароо конокторун тейлей баштады.</verse>
				<verse number="40">Күн батканда элдин баары ар кандай оорулууларды Ыйсага алып келе башташты. Ыйса ар биринин үстүнө колун коюп, аларды айыктырып жатты.</verse>
				<verse number="41">Көп адамдардын ичинен жиндер: «Сен Кудай Уулусуң!» — деп бакырып, чыгып кетип жатты. Ыйса аларга Өзүнүн Машаяк экенин айтууга тыюу салды, анткени жиндер Анын Машаяк экенин билишчү.</verse>
				<verse number="42">Таң атканда, Ыйса ээн жерге барды. Калың эл Аны издеп келип, кетирбестен өздөрү менен алып калгылары келди.</verse>
				<verse number="43">Бирок Ыйса аларга: — Мен башка шаарларга да Кудай Падышачылыгы тууралуу Жакшы Кабарды жеткиришим керек, анткени Кудай Мени ошол максат менен жиберген, — деди.</verse>
				<verse number="44">Ошентип, Ыйса Иудея жериндеги синагогаларда элге Жакшы Кабарды жар салып жүрдү.</verse>
			</chapter>
			<chapter number="5">
				<verse number="1">Бир күнү Ыйса Генисарет көлүнүн жээгинде турган эле. Кудай сөзүн угууга келген эл көп болгондуктан кысылып турду.</verse>
				<verse number="2">Ошондо Ыйса жээктен эки кайыкты көрдү. Кайыктардан түшкөн балыкчылар торлорун жууп жатышкан.</verse>
				<verse number="3">Кайыктардын бири Ысмандыкы эле. Ыйса анын кайыгына түшүп, жээктен ары бир аз түртүп коюусун өтүндү. Анан олтуруп алып, элге таалим бере баштады.</verse>
				<verse number="4">Сөзүн бүткөндө, Ысманга: — Көлдүн терең жерине сүзүп барып, балык кармаганга торлоруңарды салгыла, — деди.</verse>
				<verse number="5">Ысман: — Оо, устат, түнү менен мээнеттенип, эч нерсе кармай албадык. Бирок сен айтып жаткан соң, торлорду салып көрөйүн, — деди.</verse>
				<verse number="6">Торлорун салышканда, балык мол түштү. Балыктын көптүгүнөн торлору айрыла баштады.</verse>
				<verse number="7">Ошондо экинчи кайыктагы жолдошторуна кол булгап, жардамга чакырышты. Алар келишип, эки кайыкты тең балыкка толтурушту. Жүгүнүн оордугунан кайыктар сууга чөгө түштү.</verse>
				<verse number="8">Муну көргөн Ысман-Петир Ыйсанын бутуна жыгылып: — Оо, таксыр, менден кетчи, мен күнөөкөр адаммын! — деди.</verse>
				<verse number="9">Анткени ушунчалык көп балык түшкөнүнөн өзү да, жанындагылар да үрөйү учуп, коркуп турушкан.</verse>
				<verse number="10">Ысмандын шериктери болгон Зебедейдин балдары Жакып менен Жакан да ушундай абалда эле. Ошондо Ыйса Ысманга карап: — Коркпо, мындан ары балык кармагандын ордуна, адамдарды Кудайга кантип алып келүүнү үйрөтөм, — деди.</verse>
				<verse number="11">Алар кайыктарды жээкке чыгарып салышты да, баарын таштап, Ыйсаны ээрчип жөнөштү.</verse>
				<verse number="12">Ыйса ошол жердеги айылдардын биринде жүргөндө, Ага бүткөн боюн пес баскан оорулуу адам жолукту. Ал Ыйсаны көрөрү менен алдына келип, чөк түшүп, жалынды: — Оо, таксыр, эгер сиз кааласаңыз, мени айыктыра аласыз.</verse>
				<verse number="13">Ыйса колун созуп ага тийгизди да: — Каалаймын, айыккын! — деди. Оорулуу ошол замат айыгып кетти.</verse>
				<verse number="14">— Бул тууралуу эч кимге ооз ачпа! — деп буюрду Ыйса бул адамга. — Бар да, өзүңдү динкызматчыга көргөзүп, айыкканыңдын далили катары Муса буюрган курмандыкты алып баргының.</verse>
				<verse number="15">Ыйса жөнүндө кеп-сөз дагы жайылып, көптөгөн адамдар Анын сөзүн угуп, дарттарынан айыгыш үчүн туш-тараптан Ага келип жатышты.</verse>
				<verse number="16">Ыйса болсо ээн талаага барып, сыйынып турду.</verse>
				<verse number="17">Ыйса таалим берип отурган күндөрдүн биринде Эгебиздин кудурети оорулуулардын айыгуусунан көрүнүп жатты. Галилея менен Иудея аймактарынын туш-тарабынан жана Иерусалимден келген фарисейлер, дин мугалимдери да Ыйсанын таалимин угуп олтурушкан.</verse>
				<verse number="18">Аңгыча бирөөлөр шал болгон адамды төшөнчүсү менен көтөрүп келишти. Аны үйгө киргизип, Ыйсанын алдына коюуга аракет кылышты,</verse>
				<verse number="19">бирок элдин көптүгүнөн өтө алышпады. Ошондо алар тамдын үстүнө чыгышты да, төбөсүн тешип, оорулууну төшөнчүсү менен Ыйсанын алдына түшүрүштү.</verse>
				<verse number="20">Ыйса алардын ишенимин көрүп, шал адамга: — Пендем, күнөөлөрүң кечирилди! — деди.</verse>
				<verse number="21">Дин мугалимдери менен фарисейлер болсо өз ара: — Бул адам Кудайга акарат келтирип атат. Күнөөлөрдү бир Кудайдан башка ким кечире алат? — дей башташты.</verse>
				<verse number="22">— Эмне деп жатасыңар ичиңерден? — деди Ыйса, алардын оюн билип,</verse>
				<verse number="23">— «Күнөөлөрүң кечирилди!» деп айтуу оңойбу, же «Ордуңан тур да, бас!» деген оңойбу?</verse>
				<verse number="24">Билип алгыла, Адам Уулунун жер бетинде күнөөлөрдү кечире турган бийлиги бар! Ыйса ушундай деди да, шал болгон кишини карап: — Сага айтам: тур, төшөгүңдү ал да, үйүңө бар! — деди.</verse>
				<verse number="25">Шал киши ошол замат баарынын көз алдында ордунан туруп, төшөгүн алды да, Кудайды даңктап, үйүнө жөнөдү.</verse>
				<verse number="26">Баарын тең коркунуч басып, аң-таң болушуп: — Биз бүгүн акылга сыйбаган укмуштуу окуяны көрдүк! — деп, Кудайды даңкташты.</verse>
				<verse number="27">Ушундан соң, Ыйса сыртка чыгып, салык жыйноочу жерде олтурган Леби аттуу кишини көрдү. — Менин жолума түш! — деди Ыйса ага.</verse>
				<verse number="28">Ал ордунан тура калды да, баарын таштап, Ыйсанын артынан басты.</verse>
				<verse number="29">Леби Ыйсаны үйүнө чакырып, чоң сый көрсөттү. Анын үйүндө салыкчылардын жоон тобу жана дагы башка адамдар Ыйса менен бирге дасторкондо отурушту.</verse>
				<verse number="30">Дин мугалимдери менен фарисейлер буга нааразы болушуп, Ыйсанын шакирттерине мындай дешти: — Эй, силер эмне үчүн салыкчылар жана күнөөкөрлөр менен бир дасторкондон ичип-жеп отурасыңар, ыя?!</verse>
				<verse number="31">Ыйса аларга: — Дарыгер дени сактарга эмес, оорулууларга керек.</verse>
				<verse number="32">Мен такыбааларды эмес, күнөөкөрлөрдү ниеттерин өзгөртүүгө чакырганы келдим, — деди.</verse>
				<verse number="33">Дин мугалимдери менен фарисейлер Ыйсага: — Жакыянын шакирттери бат-бат орозо тутуп, сыйынышат экен. Фарисейлердики да ошондой кылышат. Сенин шакирттериң болсо, орозо тутпастан, ичип-жей беришет экен! — дешти. Ыйса аларга мындай деди:</verse>
				<verse number="34">— Үйлөнүп жаткан жигит тойго чакырылган коноктордун арасында жүргөндө, аларды орозо кармагыла деп мажбурлоого болобу?</verse>
				<verse number="35">Күйөө жигит алардан алынып кете турган күндөр келет, орозону алар ошондо тутушат.</verse>
				<verse number="36">Ыйса аларга мындай бир ибарат айтты: — Эч ким жаңы кийимден айрып, эски кийимге жамабайт. Эгер жамаса, анда жаңы кийим да жыртылат, жаңы жамаачы да эски кийимге жарашпай калат.</verse>
				<verse number="37">Эч ким жаңы шарапты эскирген чаначтарга куйбайт. Эгер куйса, жаңы шарап чаначтарды айрып, өзү да төгүлөт, чаначтар да жарабай калат.</verse>
				<verse number="38">Ошондуктан жаңы шарапты жаңы чаначтарга куюш керек.</verse>
				<verse number="39">Эч ким эски шарапты ичкен соң, жаңысын сурабайт. Ал: «эскиси жакшы экен», — дейт.</verse>
			</chapter>
			<chapter number="6">
				<verse number="1">Дем алыш күндөрдүн биринде Ыйсага шакирттери менен эгин талаасын аралап өтүүгө туура келди. Шакирттери буудайдын башын жулуп, ушалап, жеп баратышты.</verse>
				<verse number="2">Муну көргөн кайсы бир фарисейлер Ыйсага: — Силер эмне үчүн дем алыш күнү тыюу салынган ишти кылып жатасыңар? — дешти.</verse>
				<verse number="3">— Дөөт жанындагылары менен ачка калганда эмне кылганын окуган жок белеңер?</verse>
				<verse number="4">Ал Кудай үйүнө кирип, Эгебизге багышталган нанды өзү да жеп, жанындагыларга да бербеди беле? Бирок ал нанды жегенге динкызматчылардын гана акысы болгон, — деди Ыйса аларга.</verse>
				<verse number="5">— Адам Уулу — дем алыш күндүн да ээси, — деп кошумчалады Ыйса.</verse>
				<verse number="6">Дем алыш күндөрдүн дагы биринде Ыйса синагогага кирип, таалим берип, сөз сүйлөп калды. Синагогада оң колу сенек бир адам бар эле.</verse>
				<verse number="7">Дин мугалимдери менен фарисейлер Ыйсадан кынтык издешип, оорулууну айыктырар бекен деп аңдып турушту.</verse>
				<verse number="8">Алардын мындай оюн билген Ыйса колу сенек адамга: — Ордуңан тур да, алдыга чык! — деди. Ал ордунан туруп, алдыга чыкты.</verse>
				<verse number="9">Ошондо Ыйса дин мугалимдери менен фарисейлерге кайрылып, мындай деди: — Силерге бир суроо берейин: дем алыш күнү жакшылык менен жамандыктын кайсынысын кылуу керек? Жанды куткаруу керекпи, же куратуу керекпи?</verse>
				<verse number="10">Ыйса баарын бир сыйра кыдырата карап алды да, алиги кишиге: — Колуңду сун! — деди. Ал сунары менен, колу айыгып кетти.</verse>
				<verse number="11">Тигилер болсо кутургандай жинденишип, Ыйсаны эмне кылсак экен деп, өз ара акылдаша башташты.</verse>
				<verse number="12">Ошол күндөрдүн биринде Ыйса сыйынуу үчүн тоого барып, түнү бою Кудайга сыйынды.</verse>
				<verse number="13">Күн чыкканда, шакирттерин чакырып, арасынан он экисин тандап, аларды элчи деп жарыялады.</verse>
				<verse number="14">Алар төмөнкүлөр эле: Ыйса Петир деп атаган Ысман, анын иниси Идрис, Жакып, Жакан, Филип, Барталамей,</verse>
				<verse number="15">Матай, Том, Алпейдин баласы Жакып, Динчил атка конгон Ысман,</verse>
				<verse number="16">Жакыптын баласы Жүйүт жана кийин чыккынчы болуп кеткен Жүйүт Искариот.</verse>
				<verse number="17">Ыйса шакирттери менен тоодон түз жерге түшүп келди. Анын жанына көптөгөн шакирттери жана бүткүл Иудеядан, Иерусалимден, деңиз жээгинде жайгашкан Тир менен Сидон аймактарынан келген көп эл чогулду.</verse>
				<verse number="18">Алар Ыйсанын сөзүн угуп, ооруларынан айыгуу үчүн келишкен эле. Кара күчтөргө байланып, кыйналгандар да сакайып кетип жатышты.</verse>
				<verse number="19">Элдин баары Ыйсага колун тийгизүүгө аракеттенип жатышты, анткени Андан чыккан кудуреттүү күчтөн баары айыгып жатты.</verse>
				<verse number="20">Ошондо Ыйса шакирттерин карап мындай деди: — Жардылар, силер бактылуусуңар, Кудай Падышачылыгы силердики.</verse>
				<verse number="21">Азыр ачка жүргөндөр, силер бактылуусуңар, Акыры тоюнасыңар. Азыр ыйлап жүргөндөр, силер бактылуусуңар, Кубанып күлөсүңөр.</verse>
				<verse number="22">Адам Уулуна ишенгениңер үчүн Жек көрүндү кылышып, Элден бөлүп салышып, Шылдыңдашып, кордошуп, Жаманатты кылышса, Бактылуусуңар силер.</verse>
				<verse number="23">Ошол күндөр келгенде, Шаттангыла кубанып. Эң чоң сыйлык асманда, Күтүп турат силерди. Алардын аталары пайгамбарларды да ошондой куугунтукка алышкан!</verse>
				<verse number="24">А бирок азыр байлар, Шордуусуңар силер! Алчуңарды азыртан Толугу менен алдыңар!</verse>
				<verse number="25">Азыр курсагы токтор, Шордуусуңар силер! Ачкадан кезересиңер! Азыр жыргап күлгөндөр, Шордуусуңар силер! Кайгырасыңар боздоп!</verse>
				<verse number="26">Элдин баары макташса, Шордуусуңар силер! Алардын аталары жалган пайгамбарларга да ошентишкен.</verse>
				<verse number="27">Бирок Мени угуп турган, калайык, сага айтам: Душманыңды сүйгүнүң, Сени жаман көргөнгө, Жакшылык кылгының.</verse>
				<verse number="28">Каргаганды алкагын, Кордогон адам үчүн сыйын,</verse>
				<verse number="29">Бир жаагыңа чапканга Экинчисин тосуп бер, Тонуңду сыйрып жатканга Көйнөгүңдү кошуп бер.</verse>
				<verse number="30">Ким сураса, бергиниң, Кайра андан доолаба.</verse>
				<verse number="31">Өзгөлөрдөн кандай мамилени күтсөң, өзүң да аларга ошондой мамиле кыл.</verse>
				<verse number="32">Өзүңөрдү сүйгөндөрдү сүйгөнүңөр үчүн кандай сыйлык берилмек эле? Өздөрүн сүйгөндөрдү күнөөкөрлөр деле сүйүшөт.</verse>
				<verse number="33">Өзүңөргө жакшылык кылгандарга жакшылык кылганыңар үчүн кандай сыйлык берилмек эле? Мындайды күнөөкөрлөр деле кылышат.</verse>
				<verse number="34">Кайтарып берер деген адамдарга гана карыз бергениңер үчүн кандай сыйлык берилмек эле? Чыпчыргасын коротпой кайра алуу үчүн күнөөкөрлөр деле бири бирине карыз беришет.</verse>
				<verse number="35">А силер душманыңарды сүйгүлө, жакшылык кылгыла, кайра алам деп үмүттөнбөстөн бергиле. Ошондо сыйлыгыңар чоң болот жана Кудай Тааланын балдары болосуңар, анткени Ал жакшылыкты билбегендерге да, кара ниеттерге да бирдей мээримдүү.</verse>
				<verse number="36">Силер асмандагы Атаңардай боорукер болгула.</verse>
				<verse number="37">Өзгөлөрдү айыптабагыла, ошондо өзүңөр да айыпталбайсыңар, өкүм чыгарбагыла, ошондо өзүңөргө да өкүм чыгарылбайт, кечиргиле, ошондо өзүңөр да кечирилесиңер.</verse>
				<verse number="38">Бергиле, ошондо силерге да берилет: марттык менен салынган, ныктап толтурулган, ыкшалган, ашып-ташкан өлчөмдө алдыңарга төгүлөт. Кандай ченем менен өлчөп берсеңер, силерге да ошондой ченем менен өлчөнүп берилет.</verse>
				<verse number="39">Ыйса сөзүн ибарат түрүндө улады: — Сокур сокурду жетелей алабы? Экөө тең чуңкурга түшүп кетпейби.</verse>
				<verse number="40">Шакирт устатынан өйдө болбос. Бирок жетилсе, устатындай боло алат.</verse>
				<verse number="41">Эмнеге өз көзүңдөгү дөңгөчтү көрбөй, боордошуңдун көзүндөгү кыпынды көрөсүң?</verse>
				<verse number="42">Өз көзүңдө дөңгөч турса, боордошуңа: «Келе, көзүңдөгү кыпынды алып коёюн», — деп кантип айтасың? Эй, эки жүздүү! Адегенде өз көзүңдөгү дөңгөчтү алып ташта, анан боордошуңдун көзүндөгү кыпынды кантип алышты билесиң.</verse>
				<verse number="43">Жакшы дарак начар жемиш бербейт, ошондой эле начар дарак жакшы жемиш бербейт.</verse>
				<verse number="44">Ар дарак жемишинен билинет. Тикенектен анжир, бадалдан жүзүм теришпейт да, туурабы?</verse>
				<verse number="45">Анын сыңары, жакшы адам дилиндеги жакшы казынасынан жакшылыкты берет, жаман адам жаман казынасынан жамандыкты берет. Адамдын дили эмнеге толуп-ташыса, ошол тилине чыгат.</verse>
				<verse number="46">Эмнеге силер мени «Эге, Эге» дейсиңер да, айтканымды кылбайсыңар?</verse>
				<verse number="47">Мага келип, сөздөрүмдү угуп, аны аткарган киши кимге окшош экенин айтып коёюн.</verse>
				<verse number="48">Ал жерди терең казып, пайдубалын ташка орнотуп туруп, үй курган киши сыяктуу. Суу ташкындап, үйүн каптаганда, ал былк этпейт. Себеп дегенде, ал мыкты салынган.</verse>
				<verse number="49">Ал эми сөздөрүмдү угуп, бирок аткарбагандар үйүн пайдубалсыз, жерге эле салып койгон адамга окшош. Суу ташкындап, үйүн каптаганда, үйү ошол замат кулайт. Кулаганда да катуу кулайт.</verse>
			</chapter>
			<chapter number="7">
				<verse number="1">Ыйса элге сөзүн айтып бүтүп, Капарноомго жөнөдү.</verse>
				<verse number="2">Римдик бир жүз башынын аябай жакшы көргөн кулу ооруп, өлүм алдында жаткан экен.</verse>
				<verse number="3">Жүзбашы Ыйсанын келгенин угуп, ага эл башчыларын жиберип, кулун айыктырып берүүсүн суранды.</verse>
				<verse number="4">— Ал жардамыңа татыктуу киши,</verse>
				<verse number="5">анткени биздин элибизди жакшы көрөт, синагогабызды куруп берген да ошол, — деп, эл башчылары Ыйсага чоң өтүнүч менен кайрылышты.</verse>
				<verse number="6">Ыйса макул болуп, алар менен бирге жөнөдү. Үйгө жакындап калышканда, жүз башы досторун жиберип, мындай деп айттырды: — Келип, убара болбой эле коюңуз, таксыр. Менин босогомду аттаганыңызга татыксызмын.</verse>
				<verse number="7">Ошол себептен алдыңызга өзүмдүн барышымды ылайык көрбөгөн элем. Кулумдун айыгышына бир ооз сөзүңүз эле жетет.</verse>
				<verse number="8">Мен бийлик астындагы адаммын, өзүмдүн да кол алдымда жоокерлерим бар. Алардын бирине: «Бар!» — десем, барат, башкасына: «Кел!» — десем, келет. Кулума: «Тигини жаса!» — десем, жасайт.</verse>
				<verse number="9">Ыйса муну укканда, таң калып, элге кайрылды: — Силерге айтып коёюн: мындай ишенимди Мен Ысрайыл элинен да жолуктурган эмесмин!</verse>
				<verse number="10">Жиберилген кишилер үйгө кайтып келишип, кулдун айыгып кеткенин көрүштү.</verse>
				<verse number="11">Арадан көп өтпөй, Ыйса Найын шаарына жөнөдү. Шакирттери менен кошо жоон топ эл чыкты.</verse>
				<verse number="12">Шаар дарбазасына жакындаганда, өлүк көтөрүп келе жаткандарга кезигишти. Өлгөн адам бир жесирдин жалгыз баласы экен. Жесирдин жанында бир топ адам бар эле.</verse>
				<verse number="13">Аны көргөндө, Эгебиздин боору ооруп кетти. — Ыйлабаңыз, — деди Ал аялга.</verse>
				<verse number="14">Анан басып келип, табытка колун тийгизди. Көтөрүп бараткандар тык токтой калышты. Ошондо Ыйса: — Жигит, сага айтам, тургунуң! — деди.</verse>
				<verse number="15">Өлүк башын көтөрүп, отура калды да, сүйлөй баштады. Ыйса аны энесинин колуна тапшырды.</verse>
				<verse number="16">Баарынын үрөйү учуп: «Арабыздан улуу пайгамбар чыгыптыр, Кудай Өз элин куткарууга келиптир!» — деп Кудайды даңкташты.</verse>
				<verse number="17">Ыйса тууралуу мындай сөз бүткүл Иудеяга жана анын тегерек-чекесине жайылды.</verse>
				<verse number="18">Бул окуялар тууралуу Жакыя өз шакирттеринен кабардар болду.</verse>
				<verse number="19">Ошондо ал шакирттеринин экөөсүн чакырып алып: «Келе турган Куткаруучу сенсиңби же башканы күтүшүбүз керекпи?» — деген суроо менен Ыйсага жөнөттү.</verse>
				<verse number="20">Алар Ыйсага келишип: — Бизди Жакыя жиберди. Ал сенден: «Келе турган Куткаруучу сенсиңби же башканы күтөлүбү?» деп сурап жатат, — дешти.</verse>
				<verse number="21">Ыйса ошол маалда көп адамдарды илдет-дарттарынан айыктырып, кара күчтөрдөн арылтып, көптөгөн сокурлардын көзүн ачкан эле.</verse>
				<verse number="22">Ыйса аларга: — Баргыла, уккан-көргөнүңөрдү Жакыяга айтып бергиле: сокурлардын көзү көрүп, буту шал болгондор басып, пес оорулуулар айыгып, дүлөйлөр угуп, өлгөндөр кайра тирилип, жакырларга Жакшы Кабар тарап жатат.</verse>
				<verse number="23">Ушул кылгандарымды көрүп туруп, Менин ким экенимен шек санабаган адам бактылуу, — деди.</verse>
				<verse number="24">Жакыя жиберген адамдар кеткенде, Ыйса элге Жакыя тууралуу мындай деди: — Ээн талаага эмнени көргөнү бардыңар эле? Шамал термелткен камыштыбы?</verse>
				<verse number="25">Айткылачы, деги эмнени көргөнү бардыңар эле? Кооз кийимчен адамдыбы? Тигине, кооз кийинип, шаан-шөкөттө жашагандар хан сарайларда жүрүшөт.</verse>
				<verse number="26">Анда эмнени көргөнү бардыңар? Пайгамбардыбы? Ооба! Силерге айтып коёюн: ал пайгамбардан да улуу.</verse>
				<verse number="27">Ыйык Жазууларда Кудай: «Мына, Сенин алдыңан кабарчымды жиберемин. Ал Сенден мурда барып, басар жолуңду даярдайт»,— деп ушул адам жөнүндө айткан.</verse>
				<verse number="28">Силерге айтып коёюн: энеден туулгандардын бири да Жакыядан улуу эмес! Бирок Кудай Падышачылыгында эң кичине деп эсептелген киши да андан улуу.</verse>
				<verse number="29">Ыйсанын сөзүн угуп турган элдин баары, ал тургай салыкчылар да, Кудайдын айтканын ак деп санашты. Анткени алар Жакыя тарабынан сууга чөмүлдүрүү расмисинен өтүшкөн болчу.</verse>
				<verse number="30">Ал эми бул расмиден мурда өтүшпөгөн фарисейлер менен дин мугалимдери Кудайдын аларга деген тилегин кабыл алышпады.</verse>
				<verse number="31">Ошондо Ыйса мындай деди: — Азыркы замандын адамдарын кимге салыштырсам? Деги алар кимге окшош?</verse>
				<verse number="32">Базарда олтуруп алып, бири бирине: «Той-тамаша күүсүн салып, чоор тартсак, эмнеге бийлебейсиңер, кошок кошсок, эмнеге ыйлабайсыңар?!» — деген жаш балдарга окшош.</verse>
				<verse number="33">Анткени кадимки тамактарды ичип-жебеген Жакыя келди эле, «буга жин тийиптир» дешти.</verse>
				<verse number="34">Башкаларга окшоп ичип-жеген Адам Уулу келди эле, «бул киши сугалак экен, шарапка жакын экен, салыкчылар менен күнөөкөрлөрдүн досу экен!» — дешти.</verse>
				<verse number="35">Бирок кандай болсо да, Кудайдын даанышмандыгы аны жактагандар тарабынан ырасталды.</verse>
				<verse number="36">Фарисейлердин бири Ыйсаны конокко чакырып калды. Ыйса анын үйүнө келип, дасторкондун жанына жамбаштап жатты.</verse>
				<verse number="37">Аңгыча ошол шаарда жашаган бир күнөөкөр аял Ыйсанын фарисейдикинде экенин билип, атыр май куюлган идишин көтөрүп, сырттан кирип келди.</verse>
				<verse number="38">Аял Ыйсанын аягына олтура калып, Анын бутуна көз жашын төгүп, ыйлай баштады. Анан Ыйсанын буттарын чачы менен сүртүп, өпкүлөп, атырын сыйпады.</verse>
				<verse number="39">Ыйсаны конокко чакырган фарисей муну көрүп, ичинен: «Эгер бул чын эле пайгамбар болсо, ага колун тийгизип жаткан аялдын ким жана кандай экенин билмек. Анткени бул күнөөгө баткан аял да», — деп ойлоду.</verse>
				<verse number="40">Ошондо Ыйса ага кайрылып: — Ысман, сага айта турган сөзүм бар, — деди. — Айтыңыз, устат, — деди Ысман.</verse>
				<verse number="41">Ошондо Ыйса мындай деди: — Бир киши эки адамга карызга акча берет. Биринчисине беш жүз, экинчисине элүү күмүш теңге бериптир.</verse>
				<verse number="42">Бирок алардын төлөгөнгө эч нерсеси жок болгондуктан, ал экөөнүн тең карыздарын кечип коёт. Эми айтчы: ушул экөөнүн кимисинин ага деген сүйүүсү көбүрөөк болот?</verse>
				<verse number="43">Ысман: — Көбүрөөк карызы кечирилген адамдыкы болуш керек деп ойлойм, — деди. — Туура айттың.</verse>
				<verse number="44">Ыйса ушундай деди да, аялды карап туруп, Ысманга мындай деп айтты: — Бул аялды көрдүңбү? Мен сенин үйүңө киргенде, сен Менин бутума суу куйган жоксуң. Бул аял болсо көз жашы менен бутумду жууду, чачы менен аарчыды.</verse>
				<verse number="45">Сен Мени бетимден өөп, тосуп алганың жок. Бул аял болсо келгенимден бери бутумду тынымсыз өпкүлөп жатат.</verse>
				<verse number="46">Сен башыма май куйбадың, бул аял болсо буттарымды атыр менен майлады.</verse>
				<verse number="47">Ошол себептен сага айтып коёюн: бул аялдын көп күнөөлөрү кечирилди, андагы мээримдин көптүгүнүн себеби мына ушунда. Ал эми кимге аз кечирилсе, анын мээрими да аз болот.</verse>
				<verse number="48">Анан аялга: — Күнөөлөрүң кечирилди! — деди.</verse>
				<verse number="49">Ошондо анын жанында олтургандар: «Күнөөлөрдү да кечире алган, деги бул ким өзү?» — дешти бири бирине.</verse>
				<verse number="50">Ыйса аялга айтты: — Сени ишенимиң куткарды, жакшы баргының!</verse>
			</chapter>
			<chapter number="8">
				<verse number="1">Мындан кийин Ыйса шаар-кыштактарды аралап, Кудай Падышачылыгына үгүттөп, Жакшы Кабарды жарыялап жүрдү.</verse>
				<verse number="2">Анын жанында он эки шакирти жана бир топ аялдар бар эле. Бул аялдардын бир нечесин Ыйса кара күчтөрдөн куткарып, ооруларынан айыктырган. Булар ичинен жети жин чыккан магдалалык Мариям,</verse>
				<verse number="3">Ирод падышанын хан сарайынын башкы кызматчысы Кузанын аялы Жахана, Сусанна жана башка көптөгөн аялдар эле. Алар колунда бар болгон нерселерин Ыйсага арнап, Ага кызмат кылып жүрүштү.</verse>
				<verse number="4">Туш тараптан элдер агылып келип, чогулганда, Ыйса ибарат менен сүйлөй баштады:</verse>
				<verse number="5">— Бир дыйкан эгин сепкени талаага чыгыптыр. Сепкен уругунун кээси жол боюна түшөт да, тепсендиде калып, чымчыктарга жем болот.</verse>
				<verse number="6">Кээ бири таштак жерге түшүп, өсө баштайт да, ным жетпей куурап калат.</verse>
				<verse number="7">Кээси тикен арасына түшөт. Анан тикен өсүп чыгып, аны басып калат.</verse>
				<verse number="8">Кээ бири жакшы кыртышка түшүп, өсүп чыгат да, жүз эсе түшүм берет. Анан Ыйса үнүн катуу чыгарып: — Уга турган кулагы барлар уксун! — деди.</verse>
				<verse number="9">Шакирттери Андан: — Бул ибараттын мааниси кандай? — деп сурашты.</verse>
				<verse number="10">— Кудай Падышачылыгынын сырларын билүү мүмкүнчүлүгү силерге берилген, — деди Ыйса. — Башкаларга болсо Мен ушинтип ибарат менен сүйлөп жатам, ошондуктан алар: «Караса да, көрүшпөйт, Тыңшаса да, түшүнбөйт».</verse>
				<verse number="11">Ибараттын мааниси мындай: урук — бул Кудайдын сөзү.</verse>
				<verse number="12">Ал эми жол боюна түшкөн урук мындай адамдарды билдирет: алар сөздү угушат, бирок ибилис келип, ишенбесин, кутулбасын деп, жан дүйнөсүнө түшкөн сөздү уурдап кетет.</verse>
				<verse number="13">Таштак жерге түшкөн үрөн болсо, Кудай сөзүн угары менен ошол замат кубана кабыл алган адамдарды билдирет. Бирок тамыры болбогондуктан, бир азга гана ишенишип, кийин ишенгендиги үчүн кыйынчылыкка кабылар замат ишенимден баш тартышат.</verse>
				<verse number="14">Тикендердин арасына түшкөнү болсо, Кудай сөзүн уккан, бирок бул дүйнөнүн түйшүгүнө, акчанын азгырыгына жана жашоодогу кумарларга алдырып койгон адамды билдирет. Ушулар сөздү тумчуктуруп, сөз жемишсиз калат.</verse>
				<verse number="15">Ал эми жакшы кыртышка түшкөнү, Кудай сөзүн угуп, туура кабыл алып, таза жүрөктөрүнө сактаган адамдарды билдирет. Алар дайыма жемиш берген үрөнгө окшош.</verse>
				<verse number="16">Эч ким шамды жаккан соң, үстүнөн идиш менен жаппайт, керебеттин астына да катпайт. Үйгө киргендер анын жарыгын көрсүн деп, шамдалга коёт.</verse>
				<verse number="17">Анткени сыртка чыкпас сыр болбойт, ачыкка чыкпас, билинип калбас жашыруун иш болбойт.</verse>
				<verse number="18">Ошондуктан кунт коюп уккула: кимде бир аз түшүнүк бар болсо, ага дагы берилет, ал эми кимде жок болсо, анын бар деп ойлогону да тартылып алынат.</verse>
				<verse number="19">Бул убакта Ыйсага энеси менен бир туугандары келип, элдин көптүгүнөн Ага өтө алышпады.</verse>
				<verse number="20">Ыйсага: — Энең менен бир туугандарың сени көрөлү деп сыртта турушат, — деп билдиришти.</verse>
				<verse number="21">— Энем менен бир туугандарым, — деди Ыйса аларга жооп берип, — бул — Менин сөзүмдү угуп, аны аткаргандар.</verse>
				<verse number="22">Күндөрдүн биринде Ыйса шакирттери менен кайыкка түшүп: — Көлдүн аркы бетине өтөлү! — деди.</verse>
				<verse number="23">Сүзүп бара жатышканда, Ыйса уктап калды. Ошол кезде көлдө катуу бороон башталып, кайыкка суу кире баштады. Алар коркунучтуу абалда эле.</verse>
				<verse number="24">Ошондо шакирттери Ыйсаны ойготушуп: — Устат, устат, өлдүк! — дешти. Ыйса ордунан тура калды да, бороон-чапкынга тыюу салды. Бороон ошол замат басылып, айлана жымжырт боло түштү.</verse>
				<verse number="25">Анан шакирттерине бурулуп: — Ишенимиңер кайда кетти? — деди. Үрөйү учкан шакирттери аң-таң болуп, бири бирине: Бороон-чапкынды башкара алган бул ким өзү? Бороон ага баш ийип, тынчып калбадыбы? — дешти.</verse>
				<verse number="26">Алар Галилеянын маңдайында жайгашкан Гераса жергесине сүзүп барышты.</verse>
				<verse number="27">Ыйса жээкке чыкканда, көптөн бери жин даарып ооруган, ошол жердеги шаардын бир тургуну алдынан чыкты. Ал үйгө турбай, кийим кийбей, мүрзөлөрдө жашачу экен.</verse>
				<verse number="28">Ал Ыйсаны көрө коюп, кыйкырып жиберди да, алдына жыгылып: — Эй, Кудай Тааланын Уулу Ыйса, мени менен кандай ишиң бар?! Сенден суранам, мени азапка салбачы! — деди.</verse>
				<verse number="29">Себеби Ыйса кара күчкө: «Бул кишиден чык!» — деп буйруган болчу. Бул адамды кара күч көптөн бери кыйнап келиптир. Аны чынжыр менен байлап, кишендешсе да, үзүп таштап, жинге айдалып, чөлгө кетип калчу экен.</verse>
				<verse number="30">Ыйса андан: — Атың ким? — деп сурады. — Түмөн! — деп жооп берди ал. Анткени бул кишинин ичине түмөндөгөн жиндер кирип алышыптыр.</verse>
				<verse number="31">Жиндер Ыйсага: — Бизди туңгуюкка кетире көрбө! — деп жалынышты.</verse>
				<verse number="32">Ошол жерде бир чоң бада чочко жайылып жүргөн. Жиндер ошол бадага кирүүгө Ыйсадан уруксат сурашты. Ыйса уруксат берген соң,</verse>
				<verse number="33">алар ошол адамдан чыгып, чочколорго киришти да, чочколор өздөрүн жардан көлгө таштап, чөгүп өлүштү.</verse>
				<verse number="34">Муну көрүп турган бадачылар качып жөнөштү. Алар шаар-кыштактарга барып, көргөндөрүн айтышты.</verse>
				<verse number="35">Эл болгон ишти көрүү үчүн Ыйсага келди. Алар жиндерден бошонгон адамдын кийимин кийип, акыл-эсине келип, Ыйсанын аяк жагында олтурганын көрүп, аябай коркушту.</verse>
				<verse number="36">Ал адамдын жинден кутулганын көргөндөр бул жөнүндө аларга айтып беришти.</verse>
				<verse number="37">Ошондо герасалыктардын баары бир ооздон Ыйсадан алардын жеринен кетишин өтүнүштү. Себеби баары тең катуу коркуп калышкан эле. Ыйса кайрадан кайыкка түшүп, артына кайтты.</verse>
				<verse number="38">Жиндерден кутулган адам аны да кошуп алуусун суранды. Бирок Ыйса:</verse>
				<verse number="39">— Үйүңө бар да, Кудайдын сага эмне кылганын айтып бер, — деп, аны коё берди. Ал шаарга кайтып, Ыйсанын ага кылган жакшылыгын элдин баарына жарыя кылды.</verse>
				<verse number="40">Ыйса Гераса тараптан кайтып келгенде, эл Аны тосуп чыкты. Алар Ыйсаны күтүп турушкан эле.</verse>
				<verse number="41">Аңгыча синагоганын башчысы болгон Жайыр аттуу бир киши келип, Ыйсанын алдына чөгөлөп, үйүнө келүүсүн суранды.</verse>
				<verse number="42">Анын он эки жашар жалгыз кызы өлүм алдында жаткан экен. Ыйса Жайырдын үйүнө бара жатканда, эл Аны туш-туштан кысып жатты.</verse>
				<verse number="43">Элдин арасында он эки жылдан бери ичинен кан акканы токтобой ооруган бир аял бар эле. Ал колундагысынын баарын дарыгерлерге сарптап, бирок биринен да айыга алган эмес.</verse>
				<verse number="44">Ошол аял Ыйсанын артынан келип, кийиминин этегине колунун учун тийгизди. Тиер замат кан кеткени токтоду.</verse>
				<verse number="45">Ошондо Ыйса: — Ким Мага колун тийгизди? — деди. Баары: — Биз эмес! — дешти. Ошондо Петир менен анын жанында тургандар: — Устат, эл сени тегеректеп кысып турушса, «ким мага колун тийгизди» дегениң кандай? — деди.</verse>
				<verse number="46">Бирок Ыйса: — Кимдир бирөө Мага колун тийгизди, себеби Менден кудурет чыкканын сездим, — деди.</verse>
				<verse number="47">Аял жашырына албасын көрүп, коркконунан калтырап, Ыйсанын алдына жыгылды да, кандай максат менен колун тийгизгенин жана дароо айыгып кеткенин бүт элдин алдында айтып берди.</verse>
				<verse number="48">Ыйса аялга: — Кызым, ишенимиң сени айыктырды, жакшы бара кой, — деди.</verse>
				<verse number="49">Ыйса сөзүн аяктай электе, синагога башчысына анын үйүнөн бирөө келип: — Кызыңыз каза болду. Эми устатты бекер убара кылбай эле коюңуз, — деди.</verse>
				<verse number="50">Муну уккан Ыйса: — Коркпо, тек гана ишенгин, кызың айыгат, — деди.</verse>
				<verse number="51">Ошентип, Ыйса синагога башчысынын үйүнө келди. Ал Петир, Жакан, Жакып жана кыздын ата-энесинен башка эч кимге үйгө кирүүгө уруксат берген жок.</verse>
				<verse number="52">Баары боздоп, ыйлап жатышты. Ошондо Ыйса: — Ыйлабагыла, кыз өлгөн жок, уктап жатат, — деди.</verse>
				<verse number="53">Кыздын өлгөнүн билгендер Ыйсаны шылдыңдап күлүштү.</verse>
				<verse number="54">Ыйса болсо кыздын колунан кармап, үнүн катуу чыгарып: — Кызым, тургун! — деди.</verse>
				<verse number="55">Ошондо кыздын жаны кайтып, ал ошол замат ордунан турду. — Кызга тамак бергиле! — деди Ыйса. Анан аң-таң болуп турган ата-энесине:</verse>
				<verse number="56">— Бул окуяны эч кимге айтпагыла! — деди.</verse>
			</chapter>
			<chapter number="9">
				<verse number="1">Ыйса он эки шакиртин чакырып алып, аларга бардык жиндердин үстүнөн бийлик, ооруларды айыктырууга кудурет берип,</verse>
				<verse number="2">элге Кудай Падышачылыгын жар салууга жөнөттү.</verse>
				<verse number="3">— Жолго эч нерсе албагыла, — деди Ыйса аларга, — Таяк да, баштык да, нан да, акча да, ашык кийим да албагыла.</verse>
				<verse number="4">Кайсы үйгө кирсеңер, ошол үйдө калып, ошол үйдөн жолго чыккыла.</verse>
				<verse number="5">Эгерде бир жерден силерди кабыл албай коюшса, анда ал шаардан кетип баратып, алардын четке кагылганынын белгиси катары бутуңардын чаңын күбүп салгыла.</verse>
				<verse number="6">Шакирттер жолго чыгышып, айылдарды аралап, жер-жерлерге Жакшы Кабарды таратып, оорулууларды айыктырып жүрүштү.</verse>
				<verse number="7">Болуп жаткан окуялардын баары аким Иродго жетти. Эл арасында ар кандай сөз жүрүп, бирөөлөрү: «Жакыя пайгамбар тирилиптир!» — десе,</verse>
				<verse number="8">башкалары: «Илияс пайгамбар келиптир!» — деп, дагы башкалары: «Байыркы пайгамбарлардын бири тирилиптир!» — деп жатышты. Ошондуктан Ироддун башы катты.</verse>
				<verse number="9">«Мен Жакыянын башын алдырдым эле. Бул ким болуп кетти?» — деп, ал Ыйсаны көргүсү келди.</verse>
				<verse number="10">Элчилер кайтып келип, кылган иштерин Ыйсага айтып беришти. Ыйса аларды ээрчитип алып, Бейтсайда деген шаарды көздөй жөнөдү.</verse>
				<verse number="11">Муну билип калган эл аркасынан барды. Ыйса аларды тосуп алып, Кудай Падышачылыгы тууралуу айтып, айыгууга зар болгондорду айыктырып жатты.</verse>
				<verse number="12">Күн кечтеп баратканда, он эки шакирти Ага келип: — Эми элди коё бер, тегеректеги айыл-кыштактарга барып, түнөп, жегенге бир нерсе таап алышсын, анткени биз чөлдө турабыз, — дешти.</verse>
				<verse number="13">— Жегенге бир нерсени силер бергиле! — деди Ыйса аларга. — Колубузда беш нан менен эки балыктан башка эч нерсебиз жок. Мына бул элдин баарына тамак сатып алганы баралыбы? — дешти он эки шакирти.</verse>
				<verse number="14">Анткени ошол жерде беш миңге жакын адам турган. Ыйса аларга: — Элди элүү-элүүдөн бөлүп олтургузгула, — деди.</verse>
				<verse number="15">Шакирттери Анын айтканындай кылышты.</verse>
				<verse number="16">Ошондо Ыйса беш нан менен эки балыкты алып, асманды карап Кудайга шүкүрчүлүк келтирип, нанды сындырды да, элге таратсын үчүн шакирттерине берди.</verse>
				<verse number="17">Баары жеп, тоюшту. Нандын арткан үзүмдөрүн жыйнашканда, он эки себет толду.</verse>
				<verse number="18">Ыйса эл жок жерде сыйынып отурган. Шакирттери жанында болчу. Ыйса алардан минтип сурады: — Эл Мени ким деп эсептешет?</verse>
				<verse number="19">Шакирттери: — Кээ бир адамдар Жакыя чөмүлдүрүүчү деп, кээ бири Илияс пайгамбар деп, а кээси байыркы пайгамбарлардын бири тирилиптир деп жатышат, — дешти.</verse>
				<verse number="20">Ыйса алардан: — Ал эми силер Мени ким деп эсептейсиңер? — деп сурады. Ошондо Петир: — Сен Кудайдын Машаягысың! — деп жооп берди.</verse>
				<verse number="21">— Менин ким экенимди эч кимге айтпагыла! — деди катуу эскертип Ыйса.</verse>
				<verse number="22">— Адам Уулу көп азап чегип, эл башчылары, жогорку динкызматчылар жана дин мугалимдери тарабынан четке кагылып, анан өлтүрүлүп, үчүнчү күнү кайра тирилүүгө тийиш!</verse>
				<verse number="23">Ыйса элге кайрылып мындай деди: — Кимде-ким Мени ээрчигиси келсе, өз кызыкчылыктарынан баш тартсын, күн сайын өз айкаш жыгачын көтөрүп, жанынан кечүүгө даяр болуп, артыман түшсүн.</verse>
				<verse number="24">Анткени ким өз жанын сактап калам десе, аны жоготот, ал эми ким Мен үчүн жанынан кечсе, ал ага кайрадан ээ болот.</verse>
				<verse number="25">Бүт дүйнөгө ээ болуп, бирок өзүн өзү куруткандан же өз жанынан айрылгандан адамга не пайда?</verse>
				<verse number="26">Кимде-ким Менден же Менин сөздөрүмдөн баш тартса, анда Адам Уулу да Өзүнүн, Атасынын жана ыйык периштелердин кудурети менен көктөн келгенде, андан баш тартат.</verse>
				<verse number="27">Силерге айтып коёюн: ушул жерде тургандардын кээ бирлери Кудай Падышачылыгын көрмөйүнчө, көз жумбайт.</verse>
				<verse number="28">Ушундан бир жумача өткөндө, Ыйса Петирди, Жаканды жана Жакыпты кошуп алып, сыйынуу үчүн тоого чыкты.</verse>
				<verse number="29">Ал сыйынып жатканда, бети башкача болуп өзгөрө түштү. Кийими да аппак болуп, жылтылдап калды.</verse>
				<verse number="30">Аңгыча эки киши пайда болуп, Ыйса менен маектеше баштады.</verse>
				<verse number="31">Асман улуулугунун нуруна бөлөнгөн Муса менен Илияс пайгамбарлар Ыйсанын Иерусалимде өлүп, Кудайдын эркин ишке ашыра тургандыгы жөнүндө кеп кылышты.</verse>
				<verse number="32">Петир менен анын жанындагы жолдошторун болсо уйку басып турган. Алар ойгонушуп, асман улуулугунун нуруна бөлөнгөн Ыйсаны жана Анын жанындагы эки кишини көрүштү.</verse>
				<verse number="33">Тигил кишилер кетип бара жатканда, Петир Ыйсага айтты: — Устат, бул жерде болгонубуз кандай жакшы! Кел, үч алачык тигели: бирин сага, бирин Мусага, дагы бирин Илияска. Ал эмне дегенин өзү да түшүнгөн эмес.</verse>
				<verse number="34">Петир сүйлөп жатканда, бир булут пайда болуп, аларга көлөкөсүн түшүрдү. Булут аларды каптаганда, шакирттеринин үрөйү учту.</verse>
				<verse number="35">Ошол убакта булуттан үн чыкты: — Бул Менин тандап алган Уулум Ыйса, Аны уккула!</verse>
				<verse number="36">Бул үн чыккандан кийин, алар Ыйсанын жалгыз калганын көрүштү. Шакирттери үн катпай, көргөндөрүн ошол күндөрү эч кимге айтышкан жок.</verse>
				<verse number="37">Кийинки күнү тоодон түшүп келишкенде, аларды көп эл тосуп чыкты.</verse>
				<verse number="38">Аңгыча эл арасынан бир киши Ыйсага минтип кыйкырды: — Устат, суранам, баламды көрүп берчи, жалгызым эле.</verse>
				<verse number="39">Туруп-туруп эле жини кармайт да, чаңыртып, калчылдатып, оозунан көбүк чыкканча кыйнагандан кийин араң кетет.</verse>
				<verse number="40">Шакирттериңен жинин кубалап чыгаргыла деп сурансам, колдорунан келбей койду. Ошондо Ыйса:</verse>
				<verse number="41">— Эй, ишеними жок, бузулган эл! Качанга чейин араңарда болуп, силерге чыдаар экем? Баланы алып келгиле бери, — деди.</verse>
				<verse number="42">Бала басып келатканда, жин аны көтөрө чаап, калтырата баштады. Ыйса кара күчтү тыйып, баланы айыктырды да, атасына тапшырды.</verse>
				<verse number="43">Карап турган элдин баары Кудайдын улуулугуна таңданышты. Анын кылганына элдин баары таң калып карап турганда, Ыйса шакирттерине айтты:</verse>
				<verse number="44">— Бул сөздөрдү эсиңерге түйүп алгыла: Адам Уулунун кишилердин колуна түшөрүнө аз калды.</verse>
				<verse number="45">Бирок алар бул сөздөрдү түшүнүшкөн жок. Бул сөз алар үчүн жашыруун сыр болгондуктан, маанисин түшүнүшпөдү. Кайра сурагандан болсо коркушту.</verse>
				<verse number="46">Шакирттердин арасында «кимибиздин жолубуз улуу болду экен» деген ой туулду.</verse>
				<verse number="47">Ыйса алардын мындай оюн туюп, бир кичине баланы колуна алды да, мындай деди:</verse>
				<verse number="48">— Ким ушундай баланы Мен үчүн кабыл алса, Мени кабыл алганы. Мени кабыл алса, Мени Жибергенди кабыл алганы. Анткени араңардагы эң кичүүдөй болуп жүргөнү баарынан улуу.</verse>
				<verse number="49">Ошондо Жакан: — Устат, сенин ысмыңды оозанып, адамдардан жиндерин кууп чыгарып жүргөн бирөөнү көрүп, ал биз менен жүрбөгөндүктөн ага тыюу салдык, — деди.</verse>
				<verse number="50">— Тыюу салбагыла, — деди Ыйса, — ким силерге каршы болбосо, ал силер тарапта.</verse>
				<verse number="51">Көккө кетер убактысы жакындап калганда, Ыйса Иерусалимге барууга камданып,</verse>
				<verse number="52">алдын ала элчилерин жөнөттү. Алар Ыйсага жай камдоо үчүн Самариядагы бир айылга келишти.</verse>
				<verse number="53">Бирок Ыйсанын Иерусалимге баратканы сыртынан билинип тургандыктан, самариялыктар Ал келгенде кабыл алышпады.</verse>
				<verse number="54">Алардын мунусун көргөн шакирттер Жакан менен Жакып: — Эгебиз, асмандан от түшүп, буларды жалмап кетсин дейлиби? — дешти.</verse>
				<verse number="55">Ыйса аларды тыйып койду. </verse>
				<verse number="56">Ошондон кийин алар башка кыштакка өтүп кетишти.</verse>
				<verse number="57">Жолдон бир киши Ыйсага: — Сен кайда барбагын, мен артыңдан калбайм, — деди.</verse>
				<verse number="58">Ыйса ага: — Түлкүлөрдүн ийини, чымчыктардын уясы бар. Адам Уулунун болсо баш калкалаар жайы жок, — деди.</verse>
				<verse number="59">Анан башка бирөөгө: — Менин жолума түш, — деп айтты. Тигил: — Таксыр, адегенде үйгө барып, атамдын кашында болуп, ал өлгөндө сөөгүн коюп келейин. Ушуга уруксат этиңиз! — деди.</verse>
				<verse number="60">Бирок Ыйса ага: — Өз өлүктөрүн көмүүнү тирүү өлүктөргө калтыр! Сен болсо бар да, Кудайдын Падышачылыгын жарыя кыл, — деди.</verse>
				<verse number="61">Анда дагы бирөөсү айтты: — Таксыр, мен сизди ээрчийм, бирок адегенде үй-бүлөм менен коштошуп келүүгө уруксат бериңиз.</verse>
				<verse number="62">Ыйса ага жооп кайтарып: — Минткениң сени Кудай Падышачылыгына ылайыксыз кылат. Себеби буурусунду кармап, артына кылчактаган адамдай болуп жатасың, — деди.</verse>
			</chapter>
			<chapter number="10">
				<verse number="1">Ушундан кийин Эгебиз Ыйса Өзүнө дагы жетимиш эки шакирт тандады. Аларды Ыйса Өзү да барайын деген шаар-кыштактардын баарына Өзүнөн мурун эки-экиден жиберип, мындай деди:</verse>
				<verse number="2">— Оро турган эгин көп, бирок орокчулар аз. Андыктан Өз эгин талаасына орокчуларды жөнөтсүн үчүн эгин Эгесине жалынгыла.</verse>
				<verse number="3">Кана эмесе, баргыла, Мен силерди карышкырлардын арасына козуларды жибергендей жөнөтүп жатам.</verse>
				<verse number="4">Капчык да, баштык да, ашыкча бут кийим да албагыла жана жолдо бирөөлөр менен саламдашып, убактыңарды коротпогула.</verse>
				<verse number="5">Кандай үйгө кирсеңер да, адегенде: «Үйүңөрдө тынччылык болсун!» — деп, батаңарды бергиле.</verse>
				<verse number="6">Эгерде ошол үйдө саламыңарды кабыл алууга даяр адам бар болсо, батаңар кабыл болот, эгер болбосо, батаңар өзүңөргө кайтат.</verse>
				<verse number="7">Алдыңарга койгон ашка топук кылып, ал үйдө калгыла. Анткени кызматчы эмгек акысын алууга татыктуу. Үйдөн үйгө өтпөгүлө.</verse>
				<verse number="8">Шаарга киргениңерде, анын тургундары кабыл алышса, анда тамагын жегиле,</verse>
				<verse number="9">ооруларын айыктыргыла да, «жакында силер Кудайдын башкаруусунда болосуңар!» деп жар салгыла.</verse>
				<verse number="10">Эгерде кабыл албай коюшса, анда көчөлөргө чыгып:</verse>
				<verse number="11">«Шаарыңардан бутубузга жуккан чаңды кайра өзүңөргө наалат катары кагып жатабыз. Бирок билип койгула, Кудай Падышачылыгы жакындап калды», — дегиле.</verse>
				<verse number="12">Силерге айтып коёюн: кыямат күнү келгенде, ал шаарга караганда Содом шаарына жеңилирээк жаза колдонулат.</verse>
				<verse number="13">Эй, шордуу Коразин! Эй, шордуу Бейтсайда! Эгерде силерде жасалган укмуштар Тир менен Сидондо жасалган болсо, алар эбак эле катуу кайгырып, кенептен кийим кийип, күлгө олтуруп, ниеттерин өзгөртүшмөк.</verse>
				<verse number="14">Эми кыямат кайымда Тир менен Сидондун акыбалы силердикинен жеңилирээк болот.</verse>
				<verse number="15">А сен, Капарноом, текеберденип, төбөм менен көккө жетем деп ойлойсуңбу? Жок! Кудай сени жердин түпкүрүнө житире чабат.</verse>
				<verse number="16">Кимде-ким силерди укса, Мени укканы, кимде-ким силерди четке какса, Мени четке какканы, ал эми кимде-ким Мени четке какса, Мени Жибергенди четке какканы.</verse>
				<verse number="17">Жетимиш эки шакирт жүздөрүндө кубаныч менен кайтып келишип, Ыйсага: — Эгебиз, сенин атыңды атаганда, бизге жиндер да багынышты! — дешти.</verse>
				<verse number="18">Ыйса аларга: — Мен шайтандын чагылгандай болуп, жерге түшкөнүн көрдүм.</verse>
				<verse number="19">Мына, мен силерге жыландар менен чаяндарды таптап, жоонун бардык күчтөрүн жеңе турган бийлик бердим. Эч нерсе силерге зыян кыла албайт.</verse>
				<verse number="20">Бирок жиндердин силерге багынганына эмес, атыңардын бейиштеги китепке жазылганына кубангыла.</verse>
				<verse number="21">Ыйык Рухка толгон Ыйса кубанычтан катуу толкунданып кетти. — Оо, Ата, асман менен жердин Эгеси! — деди Ал. — Сени мактап, даңазалайм, анткени Сен бул иштерди даанышмандар менен акылмандардан жашырып, бала сыяктангандарга ачып бердиң. Ооба, Атаке, Сен ушундай болушун кааладың.</verse>
				<verse number="22">Атам бардыгын Мага өткөрүп берген. Уулунун ким экенин Атасынан башка эч ким жакшы билбейт. Атасынын ким экенин да Уулунан жана Уулу ачып көрсөткүсү келгендерден башка эч ким билбейт.</verse>
				<verse number="23">Анан шакирттерине бурулуп, мындай деди: — А силер бактылуусуңар, анткени көзүңөр көрүп, кулагыңар угат.</verse>
				<verse number="24">Силерге айтып коёюн: далай пайгамбарлар менен падышалар силер көргөндү көргүсү келген, бирок көрө алышпады, силер укканды уккусу келген, бирок уга алышпады.</verse>
				<verse number="25">Ошондо бир дин мугалими ордунан туруп, Ыйсаны сынай сурады: — Устат, эмне кылсам түбөлүк жашайм?</verse>
				<verse number="26">Ыйса ага: — Тооратта эмне деп жазылган? Эмнени окуп жүрөсүң? — деди. Тигил айтты:</verse>
				<verse number="27">— «Кудай Эгеңди чын жүрөктөн, бүткүл жан дүйнөң менен, бар күч-кубатың менен, бардык акыл-оюң менен сүйжана башкаларды өзүңдү сүйгөндөй сүй»— деп жазылган.</verse>
				<verse number="28">— Сен туура жооп бердиң, — деди Ыйса ага. — Ушундай кыл, ошондо түбөлүк жашайсың.</verse>
				<verse number="29">Тиги болсо өзүн актагысы келип: — А менин жакын адамым ким? — деп сурады.</verse>
				<verse number="30">Ошондо Ыйса мындай ибарат менен жооп берди: — Бир адам Иерусалимден Иерихон шаарына түшүп келе жатып, жолдо каракчыларга туш болот. Алар анын кийимин сыйрып алып, аябай сабап, чала өлүк кылып таштап кетишет.</verse>
				<verse number="31">Ошол жол менен бир динкызматчы түшүп бара жаткан. Ал бул кишини көрүп, жолдун аркы жээги менен кыя басып, өтүп кетет.</verse>
				<verse number="32">Дагы бир лебит ушул жол менен бара жатып, бул адамды көрүп, жолдун аркы жээги менен кыя басып, өтүп кетет.</verse>
				<verse number="33">Аңгыча бир самариялык жолоочу келет. Ал бул кишини көрүп, боору ооруп,</verse>
				<verse number="34">жанына басып келип, жарааттарын шарап менен жууп, май менен майлап, таңып, эшегине артып, мейманканага алып барып, ага кам көрөт.</verse>
				<verse number="35">Кийинки күнү мейманкананын ээсине эки күмүш теңге берип: «Бу кишиге кам көрүп кой. Эгер артык чыгым болсоң, кайтканымда кайрып берем», — дейт.</verse>
				<verse number="36">Эми сен кандай деп ойлойсуң: ушул үчөөнүн кимиси каракчыларга туш болгон кишиге жакын адам болот?</verse>
				<verse number="37">Мыйзамчыл Ыйсага карап: — Албетте, кайрым кылганы, — деп жооп берди. — Бар, сен да ушундай кыл! — деди Ыйса ага.</verse>
				<verse number="38">Ыйса шакирттери менен жолун улантып келе жатып, бир айылга келди. Бул айылдан Марта деген бир аял Аны үйүнөн тосуп алды.</verse>
				<verse number="39">Бул аялдын Мариям аттуу сиңдиси бар эле. Ал Ыйсанын аяк жагына олтуруп алып, сөзүн угуп жатты.</verse>
				<verse number="40">Марта болсо конокту жакшылап күтүүнүн камын ойлоп, убара тартып жүрдү. Ал Ыйсанын алдына келип: — Таксыр, сиңдимдин кызматтын баарын жалгыз мага таштап койгону сизге баары бирби? Ага айтып коюңузчу, мага жардамдашсын, — деди.</verse>
				<verse number="41">— Ээ, Марта, Марта! — деди ага Ыйса, — сен убара болуп, көп түйшүк тартасың.</verse>
				<verse number="42">Бирок керектүүсү — бир эле нерсе. Мариям жакшы жагын тандап алды, муну андан эч ким тартып ала албайт.</verse>
			</chapter>
			<chapter number="11">
				<verse number="1">Бир күнү Ыйса бир жерде сыйынып отурду. Ал сыйынуусун аяктаганда, шакирттеринин бири: — Эгебиз, Жакыя өз шакирттерине үйрөткөндөй, сен да бизге сыйынганды үйрөтчү, — деди.</verse>
				<verse number="2">Ыйса аларга айтты: — Сыйынганыңарда мындай дегиле: Оо, Кудай Ата! Сенин атың урматталсын. Сенин падышачылыгың келсин.</verse>
				<verse number="3">Күнүмдүк наныбызды күн сайын бере көр.</verse>
				<verse number="4">Бизге жамандык кылгандардын баарынын Күнөөлөрүн кечиргенибиздей, Сен да биздин күнөөлөрүбүздү кечир. Бизди азгырыкка кирип кетүүдөн сакта.</verse>
				<verse number="5">Ыйса сөзүн улап, дагы мындай деди: — Бирөөңөрдүн досуңар бар болсун дейли, түн ортосунда досуна барып: «Досум, карызга үч нан берип турчу,</verse>
				<verse number="6">сапардагы досум келип калып, алдына коёрго эч нерсем жок болуп жатат», — дейт.</verse>
				<verse number="7">Үй ээси болсо: «Эй, койчу, тынчымды албай, эшикти кулпулап салгам, бала-чакам да төшөгүмө кирип, жатып алышты, эми туруп, сага бере албайм», — дейт.</verse>
				<verse number="8">Силерге айтам: үй ээси досчулук үчүн бербесе да, өтүнө берип, тажаткандыгынан улам туруп, канча сураса, ошончо берет.</verse>
				<verse number="9">Ошондуктан силерге айтып коёюн: сурагыла, ошондо силерге берилет. Издегиле, ошондо табасыңар. Тыкылдаткыла, ошондо силерге эшик ачылат.</verse>
				<verse number="10">Анткени ар бир сураган алат, издеген табат, тыкылдатканга ачылат.</verse>
				<verse number="11">Араңардагы баласы балык сураса, жылан берген ата барбы?</verse>
				<verse number="12">Жумуртка сураса, чаян кармата салганчы?</verse>
				<verse number="13">Ошентип, силер жаман болсоңор да, балдарыңарга жакшы нерселерди бергенди билесиңер, андан бетер, асмандагы Атаңар да сурагандарга Ыйык Рухту берет.</verse>
				<verse number="14">Бир жолу Ыйса бир адамды дудук кылып койгон жинди андан кууп чыкты. Жин чыкканда, дудук сүйлөй баштады. Муну көргөндөр аң-таң болушту.</verse>
				<verse number="15">Кээ бири: — Бул жиндерди алардын башчысы — Бээлзебулдун күчү менен кубалап жатат, — дешти.</verse>
				<verse number="16">Кээ бири сынап, асмандан кереметтүү жышаан көрсөтүүсүн талап кылышты.</verse>
				<verse number="17">Мындай ойлорун билген Ыйса аларга айтты: — Ичинен бөлүнүп-жарылган мамлекет кыйрайт, ыркы кеткен үй-бүлө соо калбайт.</verse>
				<verse number="18">Эгер шайтан да өзүнө өзү каршы чыгып, ичинен бөлүнүп-жарылса, анын падышачылыгы кантип соо калат? А силер болсо «Бээлзебулдун күчү менен жиндерди кубалап жатат» дейсиңер.</verse>
				<verse number="19">Эгер Мен Бээлзебулдун күчү менен кубалап жатсам, анда өзүңөрдүн адамдарыңар кимдин күчү менен кубалап жатышат? Ушул себептен алар силерге сот болушуп, катаңарды ашкерелешет.</verse>
				<verse number="20">Эгерде Мен жиндерди Кудайдын кудурети менен кубалап жаткан болсом, демек, силерге Кудайдын Падышачылыгы жетти.</verse>
				<verse number="21">Эгерде күчтүү адам курал-жарак алып, үйүн кайтарып турса, анда анын мүлкү коопсуздукта болот.</verse>
				<verse number="22">Бирок андан ашкан күчтүү бирөө кол салып, жеңип алса, анда анын ишенген куралын тартып алып, колуна түшкөн олжону таратып жиберет.</verse>
				<verse number="23">Ким Мен тарапта болбосо, ал Мага каршы. Ким Мени менен бирге жыйнабаса, ал чачат.</verse>
				<verse number="24">Адамдан чыккандан кийин, кара күч эс ала турган жай издеп, суусуз жерлерди кезет. Таба албаган соң: «Кой, чыккан үйүмө барайын», — дейт.</verse>
				<verse number="25">Келип, өзүнүн чыккан жеринин шыпырылып, тазаланганын көрөт да,</verse>
				<verse number="26">кайра барып, өзүнөн да жаман жети жинди ээрчитип келет. Анан баягы адамга кайра кирип, жашай баштайт. Ошондо бул адамга мурдагыдан да оор болот. Ким бактылуу?</verse>
				<verse number="27">Ыйса сүйлөп жатканда, эл арасынан бир аял мындай деп кыйкырып жиберди: — Сени курсагына көтөрүп, эмчегин эмизген эне кандай бактылуу!</verse>
				<verse number="28">— Кудай сөзүн угуп, аткаргандар андан да бактылуу, — деди Ыйса.</verse>
				<verse number="29">Туш-туштан адамдар келип, жыйылган эл көбөйгөндө, Ыйса сөзүн мындай деп баштады: — Азыркы муун — бузулган муун, ал кереметтүү жышаан көргүсү келет. Бирок Жунус пайгамбардын окуясындагы жышаандан башка жышаан ага көрсөтүлбөйт.</verse>
				<verse number="30">Себеби Жунус Нинеби шаарындагылар үчүн кереметтүү жышаан катары жиберилгендей, Адам Уулу да бул муун үчүн кереметтүү жышаан болот.</verse>
				<verse number="31">Түштүк ханышасы да тирилип, ушул муунду айыпка жыгат, анткени ал Сулаймандын акылман сөзүн угуп кетейин деп, дүйнөнүн аркы четинен келген. А бул жерде болсо Сулаймандан да улуу Бирөө турат.</verse>
				<verse number="32">Нинебиликтер кыямат кайымда ушул муун менен бирге кайра тирилип, аны айыпка жыгат, анткени алар Жунустун сөзүн угуп, ниеттерин өзгөртүшкөн. А бул жерде болсо Жунустан да улуу Бирөө турат.</verse>
				<verse number="33">Эч ким шамды күйгүзүп туруп, жашыруун жерге же идиштин алдына катып койбойт. Тескерисинче, киргендерге жарыгын чачсын деп, шамдалга коёт.</verse>
				<verse number="34">Адамдын көзү — анын чырагы. Ошондуктан көзүң тунук болсо, бүт денең да жарык болот. Эгерде көзүң арам болсо, бүт дене-боюң караңгыда калат.</verse>
				<verse number="35">Ошондуктан байка: сендеги жарык караңгы болуп жүрбөсүн.</verse>
				<verse number="36">Эгерде бүт денең эч караңгысыз, жарык болуп турса, анда сага шам жарыгын чачып турган сыяктуу, бүтүндөй жарык болосуң.</verse>
				<verse number="37">Ыйса муну айтып жатканда, фарисейлердин бири Аны конокко чакырды. Ыйса анын үйүнө кирип, дасторкондун жанына жамбаштап отурду.</verse>
				<verse number="38">Анын тамак алдында кол жуубаганын көрүп, фарисей таң калды.</verse>
				<verse number="39">Ошондо Эгебиз ага мындай деди: — Фарисейлер, азыр силер чыны, табагыңардын сыртын жууйсуңар, бирок ичиңерде талоончулук менен жамандык ашып-ташыйт.</verse>
				<verse number="40">Акылсыздар, сыртын жараткан Кудай ичин да жараткан эмеспи?</verse>
				<verse number="41">Андан көрө, идиштин ичиндегисин мусапырларга бербейсиңерби, ошондо бардык нерсеңер таза болот эле го!</verse>
				<verse number="42">Бирок фарисейлер, силердин шоруңар куруйт, себеби жалбыз, адырашман, ар кандай жашылчалардын түшүмүнүн ондон бирин зекетке бересиңер да, Кудайдын мээрими менен калыстыгынан четтеп кеттиңер. Бирок бул жагына да көңүл буруп, тигил жагын да калтырбашыңар керек болчу.</verse>
				<verse number="43">Эй, фарисейлер, шоруңар куруйт. Силер синагогаларда алдыңкы орундарда олтурганды, базарларда элдин эпилдеп саламдашып турганын сүйөсүңөр.</verse>
				<verse number="44">Шордуусуңар силер, анткени адамдар байкашпай, үстүнөн басып жүргөн көрлөргө окшошсуңар. </verse>
				<verse number="45">Ошондо дин мугалимдеринин бири: — Устат, бул сөзүң бизге да тийип жатат, — деди.</verse>
				<verse number="46">Ыйса ага мындай деди: — Дин мугалимдери, силердин да шоруңар куруйт. Силер оор, адам чыдагыс диний эрежелерди башкалардын жонуна артып, аларды көтөрүүгө жардам иретинде чыпалагыңарды да тийгизип койбойсуңар.</verse>
				<verse number="47">Силердин шоруңар куруйт, себеби аталарыңар өлтүргөн пайгамбарларга күмбөз куруп,</verse>
				<verse number="48">алардын кылгандарын туура деп эсептеп, ал тургай ошого макул экениңерди көрсөтүп жатасыңар.</verse>
				<verse number="49">Ошондон улам Кудай Өзүнүн даанышмандыгы менен: «Мен аларга пайгамбарлар менен элчилерди жиберем, бирок алардын кээсин өлтүрүп, кээсин сары изине чөп салып, кубалашат» деген.</verse>
				<verse number="50">Ошону менен дүйнө жаратылгандан бери</verse>
				<verse number="51">— Абылдан тартып, курмандык жай менен эң ыйык жайдын ортосунда өлтүрүлгөн Закирге чейинкилердин баарынын каны ушул муундан талап кылынат.</verse>
				<verse number="52">Дин мугалимдери, силердин шоруңар куруйт! Силер билимдин ачкычын колуңарга алып алып, өзүңөр да кирбей, кирейин дегендерге да бут тосуп келгенсиңер.</verse>
				<verse number="53">null</verse>
				<verse number="54">Ыйса сүйлөп бүтүп, үйдөн чыкканы жатканда, дин мугалимдери менен фарисейлер ичинен жаман ойлошуп, сөзүнөн кыйкым издеп, суроолорду жаадырышты.</verse>
			</chapter>
			<chapter number="12">
				<verse number="1">Ушул арада миңдеген киши жыйылып, алар бири бирин кыса баштады. Ошондо Ыйса адегенде шакирттерине кайрылып, мындай деди: — Фарисейлердин ачыткысы — эки жүздүүлүктөн алыс болгула.</verse>
				<verse number="2">Сыртка чыкпас сыр болбойт, ачыкка чыкпас жашыруун иш болбойт.</verse>
				<verse number="3">Ошондуктан караңгыда айткан сөзүңөрдү жарыкта угушат, үйдүн ичинде кулакка шыбырап айткан сөзүңөр үйдүн төбөсүнөн жар салынат.</verse>
				<verse number="4">Досторум, силерге айтам: денени өлтүрүп, андан кийин башка эч нерсе кыла албаган адамдардан коркпогула.</verse>
				<verse number="5">Кимден коркуш керектигин айтып коёюн: өлтүргөндөн кийин тозокко түшүрүүгө кудурети бар Кудайдан корккула!</verse>
				<verse number="6">Беш чымчык бир аз эле тыйынга сатылат эмеспи. Бирок алардын бирин да Кудай унутта калтырбайт.</verse>
				<verse number="7">А силердин болсо башыңардагы чачыңар да эсептелүү. Ошондуктан коркпогула, силер чымчыктардан алда канча кымбатсыңар.</verse>
				<verse number="8">Силерге айтып коёюн: ким Мени эл алдында ачык тааныса, Адам Уулу да Кудай периштелеринин алдында аны ачык тааныйт.</verse>
				<verse number="9">Мени эл алдында четке какканды Мен да Кудай периштелеринин алдында четке кагам.</verse>
				<verse number="10">Адам Уулуна каршы сөз айткан адам кечирилет, бирок кимде-ким Ыйык Рухка акарат айтса, кечирилбейт.</verse>
				<verse number="11">Силерди синагогадагы элдин, башчылардын, бийлик башындагылардын алдына алып барышканда, кантип же эмне деп актанышты же эмнени айтышты ойлоп, түйшүк тартпагыла.</verse>
				<verse number="12">Эмне дешти Ыйык Рух ошол саатта силерге үйрөтөт.</verse>
				<verse number="13">Эл арасынан бирөө: — Устат, агама айтып коюңузчу, мурасты мени менен бөлүшсүн, — деп кайрылды.</verse>
				<verse number="14">Ыйса ал кишиге: — Ким Мени силерге сот же бөлүштүргүч болуп берсин деди эле? — деди.</verse>
				<verse number="15">— Анан элге кайрылып: — Этият болгула, ар кандай дүнүйөкорлуктан алыс болгула, анткени адам өмүрү анын мал-мүлкүнүн көптүгүнө байланыштуу эмес, — деди.</verse>
				<verse number="16">Ошондон кийин Ыйса аларга мындай ибаратты айтып берди: — Бир байдын эгин талаасы жакшы түшүм берет.</verse>
				<verse number="17">Бай ичинен ойлонот: «Эмне кылсам? Эгин жыяр жайым жок.</verse>
				<verse number="18">Кой, минтейин: кампаларымды бузайын да, кайра чоңураак кылып салып, бардык эгиним менен мал-мүлкүмдү ошо жерге коёюн.</verse>
				<verse number="19">Анан өз жаныма айтам: жаным, көп жылдарга жете турган байлыгың жатат. Эми эс ал, ич, же, шапар тээп шаттан».</verse>
				<verse number="20">Бирок Кудай ага: «Эй акылсыз, бүгүн түнү жаныңды алганы келишет. Жыйган-тергениң кимге калат?» — дейт.</verse>
				<verse number="21">Керт башы үчүн байлык топтоп, Кудайды эсине албаган адам ушундай болот.</verse>
				<verse number="22">— Ошондуктан силерге айтып коёюн, — деди Ыйса шакирттерине карап, — «Эмне жейбиз» деп жаныңарды ойлоп, «эмне кийебиз» деп денеңерди ойлоп, түйшүк тартпагыла!</verse>
				<verse number="23">Тамактан жан, кийимден дене артык да.</verse>
				<verse number="24">Каргаларды карагылачы, алар эгишпейт да орушпайт, кырмандары да, кампалары да жок. Аларды Кудай азыктандырып турат. Ал эми алардан силердин айырмаңар кандай чоң.</verse>
				<verse number="25">Кимиңер түйшүктөнүп, өзүнө бир карыш бой кошо алат?</verse>
				<verse number="26">Эгерде ушундай жарыбаган нерсе колуңардан келбесе, башкаларды ойлоп, куру убара тартуунун эмне кереги бар?</verse>
				<verse number="27">Кызгалдактардын өскөнүн карагылачы, алар эмгектенишпейт, жип да ийришпейт. Бирок силерге айтып коёюн: Сулайман падыша атак-даңкы чыгып турганда да алардын эч бириндей кийинген эмес.</verse>
				<verse number="28">Эгерде бүгүн талаада өсүп, эртең мешке жагыла турган чөптү Кудай ушундай кийиндирсе, силерди андан артык кийиндирбейби, эй, ишеними аздар!</verse>
				<verse number="29">Ошондуктан не жеп, не ичебиз деп кабатыр болбогула!</verse>
				<verse number="30">Дүйнөдөгү элдердин эси-дарты ушуларда, бирок силердин Атаңар буларга муктаж экениңерди билет.</verse>
				<verse number="31">Андан көрө, Кудай Падышачылыгы жөнүндө ойлогула, ошондо калганы силерге кошулуп берет.</verse>
				<verse number="32">Коркпогун, кичинекей кой короо! Атаңар падышачылыгын силерге мурас кылууну ылайык көрдү.</verse>
				<verse number="33">Мал-мүлкүңөрдү сатып, кайыр бергиле! Эскирбес, көөнөрбөс байлыктарды көккө жыйнагыла. Ал жакка ууру да жакындай албайт, күбө да жей албайт.</verse>
				<verse number="34">Анткени байлыгың каерде болсо, эси-дартың да ошерде болот.</verse>
				<verse number="35">Ар дайым белиңер буулуу, чырагыңар жагылуу болсун!</verse>
				<verse number="36">Үйлөнүү тоюнан кайта турган ээсин күтүп, каалганы кагылар замат ачууга даяр турган адамдардай болгула.</verse>
				<verse number="37">Ээси келип, кызматчыларынын уктабай күтүп турушканын көрсө, ошол кызматчылар таалайлуу. Силерге бир чындыкты айтып коёюн: ээси аларды олтургузуп коюп, өзү белин бууп алып, кызмат кылат.</verse>
				<verse number="38">Эгер ээси түн ортосунда болобу, таң азанда болобу келип, кулдарынын уктабай, сергек тургандарын көрсө, анда алар таалайлуу.</verse>
				<verse number="39">Силер билгендей, эгер үй ээси уурунун кайсы саатта келерин билсе, үйүн бузуп кирүүсүнө жол бербес эле.</verse>
				<verse number="40">Ошондуктан силер да даяр тургула, анткени Адам Уулу силер ойлобогон саатта келет.</verse>
				<verse number="41">Ошондо Петир: — Эгебиз, бул ибаратты бизге эле айтып жатасыңбы же бардыгынабы? — деп сурады.</verse>
				<verse number="42">Ыйса мындай деп жооп берди: — Үйдөгү кулдарына тамак-ашын убагында берип туруш үчүн кожоюн дайындап кеткен ишеничтүү жана акыл-эстүү башчыны элестеткиле.</verse>
				<verse number="43">Кожоюну келгенде тапшырылган ишин аткарып жаткан кызматчы бактылуу!</verse>
				<verse number="44">Силерге бир чындыкты айтып коёюн: кожоюну аны бүт үй мүлкүнө башчы кылат.</verse>
				<verse number="45">Эгер ошол кызматчы ичинен: «Кожоюнум жакында келбейт», — деп, башка кулдарды уруп сабап, жеп-ичип, масчылыкка берилсе,</verse>
				<verse number="46">кожоюну ал күтпөгөн күндө, билбеген саатта келет да, башын жара чаап, ишенимсиздер менен кошо жазага тартат.</verse>
				<verse number="47">Ээсинин каалоосун билип туруп, даярданбаган, анын каалоосун аткарбаган кул көп таяк жейт.</verse>
				<verse number="48">Ал эми билбей калып, жазага татыктуу иш кылган кул азыраак таяк жейт. Ошол сыңары, кимге көп берилсе, ошондон көп талап этилет, кимге көбүрөөк ишенип тапшырылса, андан көбүрөөк суралат.</verse>
				<verse number="49">Мен асмандан жерге от таштоо үчүн келдим. Ошол от тезирээк жанышын кандай каалар элем!</verse>
				<verse number="50">Мен өзгөчө чөмүлүүдөн өтүшүм керек, ошол саатым келгиче канча кыйналам.</verse>
				<verse number="51">Силер Мени жер бетине тынчтык алып келди деп ойлойсуңарбы? Жок, бөлүнүү алып келдим десем туурараак болот.</verse>
				<verse number="52">Анткени мындан ары бир үй ичинде эле беш киши өз ара бөлүнө башташат: үчөө экөөнө каршы, экөө үчөөнө каршы болуп, бөлүнөт.</verse>
				<verse number="53">Атасы каршы болуп өз уулуна, Уулу да атасына каршы болот, Энеси каршы болуп өз кызына, Кызы да энесине каршы болот, Кайнене каршы болуп келинине, Келин да кайненеге каршы болот.</verse>
				<verse number="54">Ыйса элге мындай деди: — Силер батыштан каптап келаткан булутту көргөндө, «жамгыр жаайт» дейсиңер, анан чынында эле жамгыр жаайт.</verse>
				<verse number="55">Түштүктөн шамал соксо, «күн ысык болот» дейсиңер, анан чындап эле ысык болот.</verse>
				<verse number="56">Эй, эки жүздүүлөр, көк менен жердин кубулушун ажырата билесиңер, ал эми азыркы убактын кандай экенин кантип ажырата билбейсиңер!</verse>
				<verse number="57">Эмне үчүн кандай кылуу туура экенин өзүңөр калыстык менен чечпейсиңер?</verse>
				<verse number="58">Доочуң менен сотко баратканыңда, жолдо андан кутулганга тырыш. Антпесең ал сени сотко сүйрөп келет да, сот жазалоочунун колуна өткөрөт, жазалоочу болсо зынданга салат.</verse>
				<verse number="59">Айтып коёюн: акыркы тыйыныңды бермейинче, ал жактан чыкпайсың.</verse>
			</chapter>
			<chapter number="13">
				<verse number="1">Ушул убакта Пилат өлтүргөн галилеялыктар тууралуу Ыйсага кабарлашты. Пилат аларды малдарын курмандыкка чалып жаткан жеринен өлтүрткөн эле.</verse>
				<verse number="2">Ыйса бул кабарды айткандарга айтты: — Бул адамдардын күнөөсү галилеялыктардын баарыныкынан чоң болгондугу үчүн ушундай балээге туш болушту деп ойлойсуңарбы?</verse>
				<verse number="3">Жок дейм силерге, андай эмес. Эгерде ниетиңерди өзгөртпөсөңөр, баарың тең ушинтип куурайсыңар.</verse>
				<verse number="4">Силоом мунарасы басып калып, каза тапкан он сегиз кишинин күнөөсү Иерусалимде жашагандардын баарыныкынан көбүрөөк болгон деп ойлойсуңарбы?</verse>
				<verse number="5">Жок дейм силерге, андай эмес. Эгерде ниетиңерди өзгөртпөсөңөр, баарың тең ушинтип куруйсуңар.</verse>
				<verse number="6">Ушундан кийин Ыйса мындай ибаратты айтып берди: — Бир адамдын жүзүмзарында олтургузулган анжир дарагы болуптур. Ошол адам жүзүмзарына келип, анжир дарагынан жемиш издеп, таба албайт да,</verse>
				<verse number="7">багбанга айтат: «Үч жылдан бери келип, мына бул анжирден жемиш издейм, бирок таба албайм. Ошондуктан аны кыйып сал, бекер эле жерди ээлеп турат».</verse>
				<verse number="8">Багбан айтат: «Таксыр, быйыл да коё туруңузчу. Мен тегерегин жумшартып, кык төгүп көрөйүн.</verse>
				<verse number="9">Жемиш берип калар. Эгер бербесе, анда эмки жылы кыя бериңиз».</verse>
				<verse number="10">Бир дем алыш күнү Ыйса синагогалардын биринде таалим берип калды.</verse>
				<verse number="11">Ал жерде жиндин таасиринен улам он сегиз жылдан бери такыр белин көтөрө албай бүкүрөйүп калган бир аял бар эле.</verse>
				<verse number="12">Ыйса ошол аялды көрүп, чакырып алды да: — Аял, дартыңдан кутул! — деп,</verse>
				<verse number="13">колун үстүнө койду. Ошол замат бели жазылып кеткен аял Кудайга алкыш айта баштады.</verse>
				<verse number="14">Муну карап турган синагога башчысы Ыйсанын дем алыш күнү айыктырганына кыжырланып, элге: — Иш кыла турган алты күн бар го! Айыгууга дем алыш күнү келбестен, ошол күндөрү келгиле! — деди.</verse>
				<verse number="15">Эгебиз ага айтты: — Эй, эки жүздүү! Өзүңөр дем алыш күнү өгүзүңөрдү же эшегиңерди акырдан чечип алып, сугарганы жетелеп барбайсыңарбы?</verse>
				<verse number="16">Ал эми он сегиз жыл бою шайтандын байлоосунда келген Ыбрайымдын мына бул кызын дем алыш күнү куткарса болбойт беле?</verse>
				<verse number="17">Ыйсанын бул сөзү Ага каршы болгондордун баарын уят кылды. Турган эл Анын кылган улуу иштеринин баарына кубанып жатышты.</verse>
				<verse number="18">Ушундан соң, Ыйса мындай деди: — Кудайдын Падышачылыгын эмнеге салыштырсам? Аны эмнеге окшоштурсам?</verse>
				<verse number="19">Ал бир адамдын өз багына эккен кипкичинекей сары кычынын данына окшош. Урук өнүп, чоң өсүмдүккө айланат да, бутактарына канаттуулар уя салат.</verse>
				<verse number="20">— Кудайдын Падышалыгын эмнеге окшотсом? — деди Ыйса сөзүн улантып,</verse>
				<verse number="21">— ал бир аялдын камыр ачытыш үчүн үч чара унга салган ачыткысына окшош, — деди.</verse>
				<verse number="22">Ошентип, Ыйса шаар-кыштактарды аралап, Иерусалимге баратты.</verse>
				<verse number="23">Кимдир бирөө Андан: — Таксыр, аз гана адамдар куткарылабы? — деп сурап калды. Ыйса ага айтты:</verse>
				<verse number="24">— Кудай Падышачылыгына тар эшиктен кирүүгө тырышкыла! Силерге айтып коёюн: көп адамдар кирсек дешет, бирок кире алышпайт.</verse>
				<verse number="25">Эгер үй ээси ордунан туруп, эшиктерин жаап алса, сыртында каласыңар да, эшигин каккылап: «Таксыр, эшикти ачып койчу бизге» дейсиңер. Үй ээси болсо: «Мен силердин ким экениңерди, кайдан экениңерди билбейм!» дейт.</verse>
				<verse number="26">Ошондо силер: «Сени менен бир дасторкондо даамдаш элек го, биздин көчөлөрүбүздө таалим берип жүрбөдүң беле!» дей баштайсыңар.</verse>
				<verse number="27">Үй ээси болсо: «Силерге айтып жатам, эй, ыймансыздар, кимсиңер, кайдансыңар, мен билбейм, көзүмө көрүнбөй жоголгула!» дейт.</verse>
				<verse number="28">Ошондо Ыбрайым, Ыскак, Жакып жана башка бардык пайгамбарлардын Кудай Падышачылыгында калганын көрөсүңөр, а силер болсо сыртка кууласыңар. Анан боздоп, тишиңерди кычыратып, ачууланасыңар.</verse>
				<verse number="29">Чыгыш менен батыштан, түндүк менен түштүктөн келгендер Кудай Падышачылыгынан орун алышат.</verse>
				<verse number="30">Ошондо биринчи болуп калган акыркыларды жана акыркы болуп калган биринчилерди көрөсүңөр.</verse>
				<verse number="31">Ошол убакта фарисейлерден кимдир бирөөлөр келип: — Бул жерден кетип калчы, Ирод сени өлтүрөм деп жатат, — дешти. Ыйса аларга айтты:</verse>
				<verse number="32">— Барып, ал түлкүгө айтып койгула: «Мен бүгүн, эртең жиндерди кубалап, оорулууларды айыктырам да, үчүнчү күнү ишимди аяктайм».</verse>
				<verse number="33">А бирок кантсе да, Мен бүгүн, эртең жана бүрсүгүнү сапарымды улантам, анткени пайгамбардын Иерусалимдин сыртында өлүшү мүмкүн эмес да!</verse>
				<verse number="34">Ай, Иерусалим, Иерусалим! Сен пайгамбарларды өлтүрүп, Кудай жиберген адамдарды таш бараңга алдың. Аттиң, балапандарын бооруна чогултуп, канатына калкалаган тоок сымал, канча ирет сенин элиңди чогултайын дедим, бирок силер каалаган жоксуңар.</verse>
				<verse number="35">Эми мына, үйүңөр каңгырап, ээн калат. Силерге айтып коёюн: «Эгебиздин атынан Келатканга урмат!» деп айтар убак келгиче, Мени көрбөйсүңөр.</verse>
			</chapter>
			<chapter number="14">
				<verse number="1">Ыйса дем алыш күндөрүнүн биринде фарисейлердин кайсы бир башчысынын үйүнө конокко келди. Фарисейлер Ыйсанын артынан акырын байкап турушту.</verse>
				<verse number="2">Ошол убакта денесине сары суу толуп, шишик басып ооруган бир адам Ыйсанын алдына келди.</verse>
				<verse number="3">Ошондо Ыйса фарисейлер менен мыйзамчылардан: — Дем алыш күнү дарылоого болобу? — деп сурады.</verse>
				<verse number="4">Тигилер унчугушкан жок. Ыйса оорулууга колун тийгизип, айыктырды да үйүнө жиберди</verse>
				<verse number="5">анан тигилерге: — Араңардан кимиңер баласы же өгүзү чуңкурга түшүп калса, ал дем алыш күнү экенине карабай дароо сууруп чыгарбайт? — деген суроо берди.</verse>
				<verse number="6">Алар болсо бул суроого жооп бере алышпады.</verse>
				<verse number="7">Конокко чакырылгандар орун тандап, төргө өтүп жатышты. Муну байкаган Ыйса ибарат менен мындай деди:</verse>
				<verse number="8">— Бирөө сени тойго чакырса, төргө жулунба. Коноктордун бири сенден сыйлуураак болуп калып,</verse>
				<verse number="9">экөөңдү тең чакырган адам жаныңа келип: «Бу кишиге ордуңду бер» деп калбасын. Ошондо уят болуп, улагага өтүп барып олтурганга туура келет.</verse>
				<verse number="10">Конокко келгениңде, төмөн жакка олтуруп жүр. Сени чакырган киши басып келип: «Досум, төргө өт» дегенде, жаныңдагылардын алдында мартабаң арта түшөт.</verse>
				<verse number="11">Анткени ким өзүн өзү көтөрсө, кемсинтилет, ал эми ким өзүн төмөн кармаса, көтөрүлөт.</verse>
				<verse number="12">Ошондон кийин чакырган адамга Ыйса айтты: — Түштө же кечинде тамак жасап, конок чакыра турган болсоң досторуңду, тууган-туушкандарыңды, бай кошуналарыңды чакырба. Анткени алар кайра өзүңдү чакырып, бергениңди кайтарышат.</verse>
				<verse number="13">Ошондуктан жакыр, майып, чолок, сокурларды чакыр.</verse>
				<verse number="14">Алар сага кайра кайтарганга эч нерсеси болбогондуктан бактылуу болосуң. Анткени кыяматта, адилеттүүлөр тирилген кезде, тиешеңди аласың.</verse>
				<verse number="15">Ыйса менен дасторкондун жанында жамбаштап жаткандардын бири Ага: — Кудай Падышачылыгынан даам сыза турган адам таалайлуу! — деди.</verse>
				<verse number="16">Ыйса ага мындай деди: — Бир киши чоң той тамагын берип, көп адамдарды чакырат.</verse>
				<verse number="17">Тамактанар маал келгенде, чакырылгандарга кулун жөнөтүп: «Келгиле, баары даяр болду» деп айттыртат.</verse>
				<verse number="18">Ошондо баары сүйлөшүп алгандай кечирим сурай баштайт экен: «Жер сатып алдым эле, барып көрүп келбесем болбойт, мени кечирип кой», — дейт биринчиси.</verse>
				<verse number="19">Экинчиси: «Беш жуп өгүз сатып алдым эле, ошолорду сынап көргөнү баратам, мени кечирип кой», — дейт.</verse>
				<verse number="20">Үчүнчүсү болсо: «Мен аял алдым, ошондуктан бара албайм», — дейт.</verse>
				<verse number="21">Кул ээсине кайра келип, баарын айтып берет. Ошондо үй ээси каарданып, кулуна: «Тез бар да, шаардын аянттары менен көчөлөрүн кыдырып, жакыр, майып, сокур, чолокторду алып кел бул жакка!» — дейт.</verse>
				<verse number="22">Кийин кул ээсине келип: «Таксыр, буйругуңду аткардым, бирок дагы бош орундар бар!» — дейт.</verse>
				<verse number="23">«Жолдорго чык да, чарбактарды, кашааларды аралап өтүп, адамдарды келүүгө мажбур кыл, үйүмдүн ичи толсун!» — дейт ээси.</verse>
				<verse number="24">Силерге айтып коёюн: жанагы чакырылгандардан эч кимиси менин тамагымдан экинчи ооз тийишпейт!</verse>
				<verse number="25">Жолдо Ыйсаны көп эл ээрчип келе жатты. Ыйса аларга кайрылып мындай деди:</verse>
				<verse number="26">— Ким Мага келип, бирок ата-энесин, үй-бүлөсүн, бала-чакасын, тууган-туушкандарын, атүгүл өз өмүрүн Менден артык көрсө, ал Менин шакиртим боло албайт.</verse>
				<verse number="27">Мени өзүнүн айкаш жыгачын көтөрбөстөн ээрчиген адам да Менин шакиртим боло албайт.</verse>
				<verse number="28">Араңардан бирөө мунара кургусу келсе, анда ал адегенде отура калып, сарптала турган чыгымды эсептебей, аягына чыгарганга каражаты бар-жогун калчабай туруп, ишке киришеби?</verse>
				<verse number="29">Пайдубалын куярын куюп алып, калганын бүтүрө албаса, айланадагылар:</verse>
				<verse number="30">«Бул кайран баштаарын баштап алып, аягына чыккан жок!» — деп шылдыңдашпайбы.</verse>
				<verse number="31">Же бир падыша башка бир падышага каршы согушка аттана турган болсо, келе жаткан каршылашынын жыйырма миң аскерине өзүнүн он миңи менен туруштук бере алабы же жокпу — олтура калып, акылдашпайбы?</verse>
				<verse number="32">Туруштук бере албаса, каршылашы тээ алыста экенинде эле ага элчи жиберип, жансоога сурайт.</verse>
				<verse number="33">Ушул сыяктуу эле араңардан кимиңер болбосун колунда болгондун баарынан баш тартпаса, Менин шакиртим боло албайт.</verse>
				<verse number="34">Туз — жакшы нерсе, бирок ал даамын жоготуп койсо, кайра калыбына келтирүүгө болобу?</verse>
				<verse number="35">Болбойт, анткени ал кыртышка да, кыкка да жарабай калат. Ошондуктан аны ыргытып жиберишет. Уга турган кулагы барлар уксун!</verse>
			</chapter>
			<chapter number="15">
				<verse number="1">Бир күнү көптөгөн салыкчылар менен ар кандай күнөөкөр адамдар Ыйсанын жанына Анын сөзүн укканы келишти.</verse>
				<verse number="2">Ошон үчүн фарисейлер менен дин мугалимдери: «Ал күнөөкөрлөрдү кабыл алып, алар менен бир дасторкондон тамак жейт экен!» — дешип, нааразы болушту.</verse>
				<verse number="3">Ыйса аларга мындай ибаратты айтып берди:</verse>
				<verse number="4">— Эгер араңардагы жүз кою бар бирөөнүн бир кою жоголуп кетсе, ал токсон тогузун ээн талаага таштап, жоголуп кеткенин тапкыча кыдырып издебейби?</verse>
				<verse number="5">Таап алган соң, кубанычы койнуна батпай, койду ийнине артып,</verse>
				<verse number="6">үйүнө келет да, жоро-жолдошторун, коңшу-колоңун чакырып: «Жоголгон коюмду таптым, кубанчыма ортоктош болгула!» — дейт.</verse>
				<verse number="7">Силерге айтып коёюн: ниетти өзгөртүүнүн кажети жок деп, өздөрүн такыбаа санаган токсон тогуз адамдан көрө, ниетин өзгөрткөн бир күнөөкөр үчүн көктөгүлөр көбүрөөк кубанышат.</verse>
				<verse number="8">Же болбосо, он күмүш теңгеси бар аял теңгелеринин бирин жоготуп алса, шамдарын күйгүзүп, үйүн шыпырып-сыйрып, тапмайынча кылдаттык менен издебейби?</verse>
				<verse number="9">Тапкан соң, курбу-курдаштары, коңшу-колоңдорун чакырып алып: «Жоготкон теңгемди таптым, кубанчыма ортоктош болгула!» — дейт.</verse>
				<verse number="10">Ошондуктан силерге айтам: бир күнөөкөр ниетин өзгөртсө, Кудайдын периштелери зор кубанычка бөлөнүшөт.</verse>
				<verse number="11">Ыйса дагы мындай деди: — Бир адамдын эки уулу болуптур.</verse>
				<verse number="12">Бир күнү кенже уулу: «Ата, менин энчимди бериңиз!» — дейт. Ошондо атасы бар дүнүйөсүн балдарына бөлүп берет.</verse>
				<verse number="13">Көп өтпөй кенжеси өзүнө бөлүнгөн энчинин баарын алып, алыс жерге кетип калат. Ал жерден өз билгениндей жашап, колундагы дүнүйөсүн чачып жок кылат.</verse>
				<verse number="14">Ошол кезде ал жерде катуу ачарчылык болуп, бул бала да ач-жылаңач калат.</verse>
				<verse number="15">Анан ошол өлкөнүн бир тургунуна барып, жалчы болуп орношот. Жалдап алган киши аны талаага жиберип, чочколорун кайтартып коёт.</verse>
				<verse number="16">Ал бала чочколор жеген кабык менен курсагын тойгузууга зар болчу экен, бирок аны да ага эч ким ыраа көрбөптүр.</verse>
				<verse number="17">Бир күнү ал эсине келип, минтип ойлонот: «Атамдын канчалаган малайлары нанды кенен жеп жүрүшөт, а мен болсом бул жерде ачкадан куурап, өлө турган болдум.</verse>
				<verse number="18">Кой, атама барайын да: Ата, мен Кудайга күнөөкөр болдум, сиздин алдыңызда да айыптуумун.</verse>
				<verse number="19">Эми мен сиздин уулуңуз деп аталууга да татыксызмын. Мени жалчыларыңыздын катарына кошуп алыңызчы — дейин».</verse>
				<verse number="20">Ошентип ал атасына жөнөйт. Ал үйүнө жете электе, тээ алыста келе жатканда эле атасы аны көрөт. Көргөндө ичи элжиреп, алдынан чуркап чыгып, мойнунан кучактап, бетинен өпкүлөйт.</verse>
				<verse number="21">Уулу болсо ага айтат: «Ата, мен Кудайга күнөөкөр болдум, сиздин алдыңызда да айыптуумун. Эми мен сиздин уулуңуз аталууга да татыксызмын!»</verse>
				<verse number="22">Бирок атасы кулдарына мындай деп буйрук берет: «Балама тезирээк эң мыкты кийим алып келип, үстүнө жапкыла, колуна мөөрлүү шакек салгыла, бутуна өтүк кийгизгиле!</verse>
				<verse number="23">Бордолгон ноопазды жетелеп келип, сойгула! Жеп-ичип, тойлойлу!</verse>
				<verse number="24">Себеби менин бул балам өлгөн эле — тирилди, жоголгон эле — табылды!» Анан баары тойлой башташат.</verse>
				<verse number="25">Бул убакта улуу баласы талаада жүргөн. Ал талаадан кайтып келатып, үйүнө жакындаганда ыр-күү менен бийлеп-чордогондордун добушун эшитет.</verse>
				<verse number="26">Малайлардын бирин чакырып алып: «Эмне болуп жатат?» — деп сурайт.</verse>
				<verse number="27">«Иниңиз келди. Атаңыз аны аман-эсен көргөнү үчүн бордолгон ноопазын сойду», — деп жооп берет малай.</verse>
				<verse number="28">Ошондо ал ачууланып, үйгө киргиси келбейт. Атасы сыртка чыгып, өтүнсө да көнбөй, ага:</verse>
				<verse number="29">«Канча жылдан бери кызматыңызды кылып келатам. Бир да жолу сөзүңүздү эки кылбадым. Бирок сиз досторум менен отуруп, көңүл ачуум үчүн жок дегенде бир улак да берген эмес элеңиз.</verse>
				<verse number="30">Ал эми бузулган аялдар менен бирге сиздин мүлкүңүздү жалмап салып келген мына бул балаңызга бордолгон ноопазды союп бердиңиз», — дейт. Анда атасы мындай дейт:</verse>
				<verse number="31">«Ээ, балам, сен ар дайым жанымдасың да. Менин мал-мүлкүмдүн баары сеники.</verse>
				<verse number="32">Бирок бүгүн кубанып, тойлош керек. Себеби сенин бул иниң өлгөн эле — тирилди, жоголгон эле — табылды».</verse>
			</chapter>
			<chapter number="16">
				<verse number="1">Ыйса шакирттерине кайрылып мындай деген ибарат айтып берди: — Бир бай болуптур. Анын үй чарбасын башкарган кызматчысы бар экен. Ага ошол кызматчысы тууралуу: «Мүлкүңдү ысырап кылып жатат!» — деген сөз жетет.</verse>
				<verse number="2">Муну укканда, ал кызматчысын чакырып: «Эмне үчүн сен жөнүндө ушундай сөз жүрүп жатат? Кылган ишиңдин эсебин бер. Эми мындан ары бул кызматта иштей албайсың!» — дейт. Ошондо үй чарбаны башкарган кызматчы ичинен минтип ойлонот:</verse>
				<verse number="3">«Эмне кылсам? Ээм кызматтан алып жатат. Кара жумушка жокмун, кайыр сураштан уялам.</verse>
				<verse number="4">Аа, кызматтан кеткен соң, адамдар мени үйлөрүнө кабыл алышы үчүн эмне кылуунун амалын таптым».</verse>
				<verse number="5">Анан ээсине карыз болгондорду бир-бирден чакыра баштайт. Биринчисинен сурайт: «Ээме канча карызсың?»</verse>
				<verse number="6">— «Жүз бочке май карызмын». «Тил катыңды ал да, тез отура калып, элүү деп жаз».</verse>
				<verse number="7">Андан кийин экинчисинен сурайт: «А сен канча карызсың?» — «Жүз кап буудай». «Тил катыңды ал да, сексен деп жаз».</verse>
				<verse number="8">Ээси кара ниет кызматчысын акыл таап кеткени үчүн мактады. Чынында эле бул дүйнөнүн адамдары өзүнө окшогондордун арасында жарыктын адамдарынан көрө тапкычыраак.</verse>
				<verse number="9">Мен да силерге айтам: бул бейоопа дүйнөнүн байлыгын пайдаланып, дос күткүлө. Ошентип, бул байлыгың өтүп кеткенде, алар силерди бейиштен кучак жайып тосуп алышсын.</verse>
				<verse number="10">Кичине иште ишенимдүү болгон киши, чоң иште да ишенимдүү болот. Кичине иште ишенимдүү болбогон киши, чоң иште да ишенимдүү боло албайт.</verse>
				<verse number="11">Андыктан бул бейоопа дүйнөнүн байлыгында ишенимдүү болбосоңор, чыныгы байлыкты силерге ким ишенип тапшырат?</verse>
				<verse number="12">Эгерде силер башка бирөөгө караштуу байлыкта ишенимдүү болбосоңор, өзүңөрдүкүн силерге ким берет?</verse>
				<verse number="13">Эч бир кул эки кожоюнга бирдей кызмат кыла албайт: же бирин сыйлайт да, экинчисин жек көрөт, же бирине берилип, экинчисине көңүл кош мамиле кылат. Ошол сыяктуу, Кудай менен акчага бирдей кызмат кыла албайсыңар!</verse>
				<verse number="14">Мунун баарын угуп турушкан дүнүйөкор фарисейлер Аны шылдыңдап күлүштү.</verse>
				<verse number="15">Ыйса аларга айтты: — Силер өзүңөрдү адамдардын алдында такыбаа көрсөткүңөр келет, бирок Кудай силердин ниетиңерди билет. Себеп дегенде адамдар жогору баалаган нерсе, Кудай алдында жийиркеничтүү.</verse>
				<verse number="16">Тоорат мыйзамы менен пайгамбарлардын доору Жакыяга чейин созулду, андан бери Кудай Падышачылыгы жар салынып жатат жана баары ага өз күчү менен кирүүгө аракеттенип жатышат.</verse>
				<verse number="17">Бирок Тоораттын бир чекити жоголгуча, асман менен жердин жок болуп кетиши оңой.</verse>
				<verse number="18">Аялын коё берип, башкага үйлөнгөн адам өзү ойноштук кылган болот. Ошондой эле күйөөдөн чыккан аялга үйлөнүү да ойноштук кылганга жатат.</verse>
				<verse number="19">Бир бай киши болуптур. Ал кымбат чапан менен шайы көйнөк кийип, күндө шапар тээп жыргачу экен.</verse>
				<verse number="20">null</verse>
				<verse number="21">Ошондой эле Лазар аттуу бир кедей болуптур. Бүткөн боюн жара баскан ал бай жеген тамактын калдыктарына зар болуп, анын дарбазасынын жанында жатканда, иттер келип жараларын жалашчу экен.</verse>
				<verse number="22">Бир күнү бул кедей каза болуп, периштелер аны Ыбрайым жаткан жайга алып барып коюшат. Бай да өлүп, көргө коюлат.</verse>
				<verse number="23">Тозокто кыйналып жатып, бай көзүн ачып карап, Ыбрайымдын жанындагы Лазарды көрөт.</verse>
				<verse number="24">Ошондо мындай деп жалынып жиберет: «Ыбрайым ата, мени аяп, Лазарды жиберип коюңузчу, колунун учун сууга малып, тилиме тамызып койсун, мына бул от-жалындан катуу кыйналып жатам».</verse>
				<verse number="25">Бирок Ыбрайым мындай дейт: «Эй, балам, тирүүңдө кандай жашаганыңды эстечи: сен жыргадың, ал эми Лазар болсо куурады. Бирок азыр ал бул жерден сооронуч тапты, а сен болсо кыйналып жатасың.</verse>
				<verse number="26">Анын үстүнө бул жактан силер жакка, силер жактан биз жакка өткүсү келгендер өтө албас үчүн ортобузга түпсүз туңгуюк орнотулган».</verse>
				<verse number="27">«Ата, андай болсо аны менин атамдын үйүнө жиберип коюңузчу,</verse>
				<verse number="28">беш бир тууганым бар эле, ошолор да бул азаптуу жайга келбес үчүн жакшылап эскертип, күбө болуп берсин», — деп суранат бай.</verse>
				<verse number="29">Ыбрайым болсо мындай дейт: «Аларда Муса менен башка пайгамбарлар бар эмеспи, ошолорду билишсин».</verse>
				<verse number="30">«Жок, Ыбрайым ата, — дейт бай, — эгер өлгөндөрдөн бирөө аларга барса, алар ниеттерин өзгөртүшөт».</verse>
				<verse number="31">Ошондо Ыбрайым айтат: «Муса менен пайгамбарларга кулак салбаган алар тирилип барган адамга да ишенишпейт».</verse>
			</chapter>
			<chapter number="17">
				<verse number="1">Ыйса шакирттерине дагы мындай деди: — Күнөөгө батырган азгырыктар сөзсүз келет, бирок ким аркылуу келсе, ошонун шору куруйт.</verse>
				<verse number="2">Мына бул кичинекейлердин бирин азгырып, күнөөгө батыргандан көрө, ал үчүн мойнуна тегирмендин ташы байланып, деңизге ыргытылганы оң болмок.</verse>
				<verse number="3">Ошондуктан өзүңөргө этият болгула. Эгер боордошуң сага жамандык кылса, зекип кой. Эгер күнөөсүн мойнуна алып, кечирим сураса, кечир.</verse>
				<verse number="4">Эгер ал бир күндө жети ирет сага жамандык кылып, кайра жети ирет күнөөсүн мойнуна алып, кечирим сураса, кечир.</verse>
				<verse number="5">Элчилери Ыйсага: — Ишенимибизди арттырчы! — дешти.</verse>
				<verse number="6">Эгебиз аларга мындай жооп берди: — Эгер сары кычынын данындай ишенимиңер бар болсо, мына бул турган тыт дарагына: «Тамырың менен жулун да, деңизге олтургузул!» десеңер, тилиңерди алат эле.</verse>
				<verse number="7">Ыйса дагы мындай деди: — Араңардан бирөөнүн жер айдаган же кой кайтарган кулу болсун дейли. Кул талаадан келгенде, ага: «Тез келип, дасторконго өт!» дейби?</verse>
				<verse number="8">Тескерисинче: «Мага тамак бер! Тамактанып бүткөнүмчө, мени тейлегин, андан кийин өзүң тамактанарсың!» дебейби?</verse>
				<verse number="9">Ал буйругун аткарганы үчүн кулуна алкыш айтмак беле?</verse>
				<verse number="10">Ошол сыяктуу, силерге берилген буйруктардын баарын аткарган соң: «Биз эч нерсеге арзыбаган кулдарбыз. Милдетибизди гана аткардык», — дегиле.</verse>
				<verse number="11">Ыйса Самария менен Галилея аймактарын аралап өтүп, Иерусалимге жол тартты.</verse>
				<verse number="12">Ал бир айылга жакындаганда, пес менен ооруган он адамга туш болду. Алар оолак туруп алышып:</verse>
				<verse number="13">— Эй, устат! Ыйса, бизге ырайым эт! — деп кыйкырышты.</verse>
				<verse number="14">Ыйса аларды көрүп: — Баргыла, денеңерди динкызматчыларга көрсөткүлө! — деди. Алар жолдо баратышканда, денелери пестен айыгып калды.</verse>
				<verse number="15">Бирөөсү айыкканын көрүп, Кудайды кыйкыра даңктап, кайтып келди да,</verse>
				<verse number="16">Ыйсанын бутуна жыгылып, алкышын жаадырды. Бул киши самариялык болчу.</verse>
				<verse number="17">Ошондо Ыйса: — Айыккандар он киши эмес беле? Калган тогузу кайда?</verse>
				<verse number="18">Мынабу башка уруулуктан башкалары Кудайга мактоо айтыш үчүн келишкен жокпу? — деди.</verse>
				<verse number="19">Анан айыккан адамга кайрылып: — Тур, бара бер, сени ишенимиң айыктырды, — деди.</verse>
				<verse number="20">Фарисейлер Кудай Падышачылыгынын качан келишин сураганда, Ыйса мындай деп жооп берди:</verse>
				<verse number="21">Кудай Падышачылыгы көзгө көрүнүп келбейт. «Бул жерде» же «тигил жерде» деп да айтууга болбойт. Мынакей, Кудай Падышачылыгы силердин эле араңарда.</verse>
				<verse number="22">Ыйса шакирттерине карап, мындай деди: — Адам Уулу менен өткөргөн күндөрдүн бирин көрсөк деп эңсеген кез келет, бирок көрө албайсыңар.</verse>
				<verse number="23">Ошондо силерге: «Машаяк тигил жакта» же «бул жакта» дешет. Бирок аларга барбагыла да, ээрчибегиле.</verse>
				<verse number="24">Анткени Адам Уулу Өзүнүн келер күнүндө асмандын бир четинен экинчи четине чейин жарык кылган чагылгандай баарына айкын көрүнөт.</verse>
				<verse number="25">Бирок адегенде Ал көп азап чегип, бул уруу тарабынан четке кагылышы керек.</verse>
				<verse number="26">Нухтун убагында заман кандай болсо, Адам Уулунун кайра келер алдында да ошондой болот.</verse>
				<verse number="27">Топон суунун алдында да Нух кемеге кирген күнгө чейин адамдар жешти, ичишти, үйлөнүштү, күйөөгө чыгышты, күндөлүк турмуш менен алек болушту. Бирок топон суу келип, баарын басып калды.</verse>
				<verse number="28">Лут жашаган убакта да ушундай болгон: баары жешкен, ичишкен, соода-сатык жүргүзүшкөн, эгин эгишкен, үй салышкан.</verse>
				<verse number="29">Бирок Лут Содом шаарынан чыккан күнү асмандан от аралаш күкүрт жаап, баарын кыйратты.</verse>
				<verse number="30">Адам Уулу келген күнү да так ошондой болот.</verse>
				<verse number="31">Ошол күнү ким үйдүн төбөсүндө жүрсө, үй ичинде калган буюмдарымды алып чыгам дебесин, ким талаада жүрсө, артына кайтпасын.</verse>
				<verse number="32">Луттун аялын эстегиле!</verse>
				<verse number="33">Жанын сактоого аракеттенген адам, жанынан айрылат, ким жанын Кудай үчүн аябаса, аны сактап калат.</verse>
				<verse number="34">Силерге айтып коёюн: ошол түнү бир үйдө жаткан эки адамдын бири алынат, экинчиси калтырылат.</verse>
				<verse number="35">Жаргылчак тартып олтурушкан эки аялдын бири алынат, экинчиси калтырылат. </verse>
				<verse number="36"></verse>
				<verse number="37">Ошондо шакирттери Ыйсадан: — Эгебиз, бул кай жерде болот? — деп сурашты. — Тарп кай жерде болсо, жорулар да ошол жерге жыйылары баарына белгилүү эмеспи, — деп жооп берди Ыйса.</verse>
			</chapter>
			<chapter number="18">
				<verse number="1">Ыйса шакирттерине дайыма сыйынып, кайгыга чөкпөө керектигин насааттап, мындай ибаратты айтты:</verse>
				<verse number="2">— Бир шаарда Кудайдан да коркпогон, адамдардан да уялбаган казы болуптур.</verse>
				<verse number="3">Ошол эле шаарда дагы бир жесир аял турчу экен. Ошол аял казыга улам-улам келип: «Доочумдан мени коргой көрүңүз!» — деп суранат.</verse>
				<verse number="4">Бирок көпкө чейин казы аны коргогусу келбеди. Акырында ал ичинен: «Мен Кудайдан да коркпойм, адамдардан да уялбайм.</verse>
				<verse number="5">Бирок мына бул жесир мага тынчтык бербей жатканы үчүн коргоп коёюн, антпесем кайта-кайта келе берип, тажатат», — дейт.</verse>
				<verse number="6">Ыймансыз казынын айтканын көрдүңөрбү, — деди Эгебиз сөзүн аяктап жатып.</verse>
				<verse number="7">— Ал эми Кудай Өзүнө күнү-түнү жалбарып турган, Ал Өзү тандап алган пенделерин коргобой, анан зарыктырмак беле?</verse>
				<verse number="8">Силерге айтып коёюн: Кудай аларга коргоону маалкатпай жиберет. Бирок Адам Уулу келгенде жер бетинен ишенимди табар бекен?</verse>
				<verse number="9">Өздөрүн такыбаа санашып, өзгөлөрдү өйдөдөн карашкан кээ бирөөлөргө Ыйса мындай ибаратты айтты:</verse>
				<verse number="10">— Эки адам сыйынуу үчүн ийбадатканага барышыптыр: бири фарисей, экинчиси салыкчы экен.</verse>
				<verse number="11">Фарисей туруп алып, мындай деп сыйынат: «О, Кудай! Мен башкалардай талап-тоногуч, адамдарды какшатып жабыр тарттыргыч, нике бузгуч же мынабу турган салыкчы сыяктуу болбогонума шүкүр!</verse>
				<verse number="12">Бир жумада эки жолу орозо кармайм, бардык кирешемдин ондон бирин сага берем».</verse>
				<verse number="13">Арт жагында турган салыкчы болсо башын көтөргөнгө да батына албай, капаланып, көкүрөгүн койгулап: «Оо, Кудай, мендей күнөөкөргө ырайым кыла көр!» — деп сыйынат.</verse>
				<verse number="14">Силерге айтып коёюн: фарисейден көрө, бул киши үйүнө акталып кайтат. Анткени өзүн көтөргөн ким болбосун басынтылат, ал эми өзүн төмөн кармаган ар ким көтөрүлөт.</verse>
				<verse number="15">Колун коюп, батасын берсин деп, Ыйсанын алдына балдарды да алып келишти. Шакирттери муну көрүп, алып келгендерди жемелеп, уруша башташты.</verse>
				<verse number="16">Бирок Ыйса балдарды жанына чакыртып, шакирттерге айтты: — Балдар Мага келе берсин, алардын жолун тоспогула! Себеби Кудай Падышачылыгы ошондойлордуку.</verse>
				<verse number="17">Силерге бир чындыкты айтып коёюн: Кудай Падышачылыгын баладай кабыл албаган адам ага эч качан кире албайт, — деди.</verse>
				<verse number="18">Башчылардын бири Ыйсадан: — О, жакшы устат! Түбөлүк өмүргө ээ болуу үчүн эмне кылышым керек? — деп сурады.</verse>
				<verse number="19">Ыйса ага минтип жооп берди: — Эмне үчүн Мени жакшы деп жатасың? Бир Кудайдан башка эч ким жакшы эмес.</verse>
				<verse number="20">«Ойноштук кылба, киши өлтүрбө, уурдаба, жалган күбө болбо, ата-энеңди сыйла»деген осуяттарды билесиң да.</verse>
				<verse number="21">— Булардын баарын жаштайымдан сактап келатам, — деди башчы.</verse>
				<verse number="22">Ыйса муну укканда: — Сага дагы бир нерсе жетпейт: бар да, колуңдагы дүнүйөңдүн баарын сатып, түшкөн акчаны бей-бечараларга таратып бер, ошондо байлыгың көктө болот. Анан кел да, Мени ээрчи, — деди.</verse>
				<verse number="23">Ал муну укканда, катуу кайгырды. Анткени ал абдан бай эле.</verse>
				<verse number="24">Ыйса анын терең кайгырганын көрүп: — Байлардын Кудай Падышачылыгына кириши кандай кыйын!</verse>
				<verse number="25">Байдын Кудай Падышачылыгына кирүүсүнөн көрө, төөнүн ийне көзүнөн өтүшү оңой, — деди.</verse>
				<verse number="26">Муну уккандар: — Анда түбөлүк өмүргө ким ээ боло алат? — дешти.</verse>
				<verse number="27">Ыйса: — Адамдын колунан келбеген менен, Кудайдын колунан келет, — деди.</verse>
				<verse number="28">Петир болсо: — Мына, биз баарын таштап салып, сени ээрчип жүрөбүз, — деди.</verse>
				<verse number="29">Ыйса шакирттерине: — Силерге бир чындыкты айтып коёюн: Кудай Падышачылыгы деп, үйүн, аялын, туугандарын, ата-энесин, балдарын таштап чыккан адам</verse>
				<verse number="30">бул дүйнөдө андан да көп эсе жакшылык таап, акыретте болсо түбөлүк өмүргө ээ болот, — деди.</verse>
				<verse number="31">Ыйса он эки шакиртин жанына чакырып алып, аларга: — Биз азыр Иерусалимди көздөй баратабыз. Ошол жерде Адам Уулу тууралуу жазылган бардык пайгамбарчылык сөздөр ишке ашат.</verse>
				<verse number="32">Аны башка улуттагылардын колуна тапшырышат. Алар Аны кордоп, шылдыңдашат, бетине түкүрүп,</verse>
				<verse number="33">сабашат, аягында өлтүрүшөт. Бирок Ал үчүнчү күнү кайра тирилет, — деди.</verse>
				<verse number="34">Бирок шакирттери Ыйсанын айтканынан эч нерсе түшүнүшпөдү. Бул сөздөр алар үчүн купуя сыр эле, ошондуктан айтылган сөзгө маани беришкен жок.</verse>
				<verse number="35">Ыйса Иерихон шаарына жакындап калганда, жолдун четинде бир сокур кайыр тилеп олтурган эле.</verse>
				<verse number="36">Алдынан топураган эл өтүп бара жатканын угуп: — Эмне болуп кетти? — деп сурады.</verse>
				<verse number="37">— Назареттик Ыйса өтүп баратат! — дешти Ага.</verse>
				<verse number="38">Ошондо сокур: — Оо, Дөөттүн Уулу, мага ырайым кыла көр! — деп кыйкырып жиберди.</verse>
				<verse number="39">Алдыда келе жаткандар болсо: — Унчукпа! — деп тыюу салышты. Бирок ал: — Оо, Дөөттүн Уулу, мага ырайым кыла көр! — деп, мурдагыдан да катуу кыйкырды.</verse>
				<verse number="40">Ошондо Ыйса токтоп, сокурду жанына алып келүүнү буюрду. Сокур маңдайына келгенде, Ыйса андан:</verse>
				<verse number="41">— Сага эмне кылышымды каалайсың? — деп сурады. Ал: — Таксыр, көзүм көрүп калса экен! — деди.</verse>
				<verse number="42">Ыйса ага: — Көзүң көрсүн, ишенимиң сени айыктырды, — деди.</verse>
				<verse number="43">Ошол замат сокурдун көзү көрүп калды. Ал Кудайга алкышын жаадырып, Ыйсанын артынан ээрчиди. Муну көргөн элдин баары Кудайды даңкташты.</verse>
			</chapter>
			<chapter number="19">
				<verse number="1">Ыйса Иерихон шаарын аралап өтүп баратты.</verse>
				<verse number="2">Ошол жерде Закай аттуу киши бар эле. Ал салыкчылардын чоңу болуп, абдан бай болчу.</verse>
				<verse number="3">Ал Ыйсаны көрүүгө, ким экенин билүүгө куштар эле. Бирок боюнун кыскалыгынан, анын үстүнө элдин көптүгүнөн улам көрө албады.</verse>
				<verse number="4">Ыйсаны көрүү үчүн алдыга жүгүрүп барып, бир тыт дарагына чыкты, себеби Ыйса ошол жол менен өтүшү керек эле.</verse>
				<verse number="5">Ыйса ошол тушка келгенде, жогору жакты карап: — Закай, тезирээк ылдый түш! Мен бүгүн сенин үйүңө конушум керек, — деди.</verse>
				<verse number="6">Закай дароо төмөн түшүп, Ыйсаны кубаныч менен тосуп алып, конок кылды.</verse>
				<verse number="7">Муну көргөндөрдүн баары нааразы болушуп, өз ара күңкүлдөштү: — Ал күнөөкөрдүн үйүнө конокко барган эмнеси?!</verse>
				<verse number="8">Закай болсо ордунан туруп: — Таксыр, мүлкүмдүн теңин кедей-кембагалдарга берем. Эгер бирөөнү алдап, акысын жеген болсом, аны төрт эселеп кайтарып берем, — деди.</verse>
				<verse number="9">Ошондо Ыйса: — Бүгүн бул үйгө куткарылуу келди! Анткени бул киши да Ыбрайым атанын чыныгы урпагынан экен.</verse>
				<verse number="10">Адам Уулу жоголгонду издеп таап, куткаруу үчүн келди, — деди.</verse>
				<verse number="11">Ыйса Иерусалимге жакындап калгандыктан, Аны угуп турган калайык Кудай Падышачылыгы келет деп ойлошчу.</verse>
				<verse number="12">Ыйса аларга мындай ибарат айтты: — Бир ак сөөк адам хандыкка шайланып келиш үчүн алыс өлкөгө жөнөйт.</verse>
				<verse number="13">Кетерде өзүнүн он кулун чакырып алып, ар бирине бирден алтын дилде берип: «Мен кайтып келгиче, бул акчаны иштетип тургула!» — дейт.</verse>
				<verse number="14">Бирок эли аны жек көрчү экен. Ошондуктан анын аркасынан элчи жөнөтүшүп: «Анын бизге хан болушун каалабайбыз», — деп айттырышат.</verse>
				<verse number="15">Бир күнү ошол киши хан шайланып, кайра кайтып келет. Берген акчаларынан кимиси кандай пайда өндүргөнүн билиш үчүн кулдарын жанына чакыртат.</verse>
				<verse number="16">Биринчиси келип: «Таксыр, сиздин акчаңыздан он дилде пайда түшүрдүм», — дейт.</verse>
				<verse number="17">Хан ага: «Азаматсың, ак ниет, ишенимдүү кулум! Кичине иште ишенимдүү болдуң, эми он шаардын акими бол», — дейт.</verse>
				<verse number="18">Экинчиси келип: «Таксыр, сиздин акчаңыздан беш дилде пайда түшүрдүм», — дейт.</verse>
				<verse number="19">Хан ага: «Сен да беш шаарга аким бол», — дейт.</verse>
				<verse number="20">Үчүнчү кул келип: «Таксыр, мына дилдеңиз, мен аны түйүнчөккө түйүп сактадым.</verse>
				<verse number="21">Мен сизден корктум, анткени сиз койбогон жерден алган, экпеген жерден оргон катаал адамсыз», — дейт.</verse>
				<verse number="22">Хан ага: «Эй, ыймансыз кул, сени өз оозуңдан чыккан сөзүң менен жазалайм! Менин койбогон жерден алып, экпеген жерден оргон катаал адам экенимди билчү белең?</verse>
				<verse number="23">Анда эмне үчүн дилдемди акча иштеткендерге берип койбодуң? Келгенимде, кирешеси менен албайт белем», — дейт.</verse>
				<verse number="24">Андан соң, жанындагыларга айтат: «Мындан дилдени алып, он дилдеси барга бергиле!»</verse>
				<verse number="25">«Таксыр, анын он дилдеси бар го», — дешти алар.</verse>
				<verse number="26">Анда хан: «Силерге айтып коёюн: кимде бар болсо, ага дагы берилет, ал эми кимде жок болсо, колундагысы да тартылып алынат.</verse>
				<verse number="27">Мени өздөрүнө хан кылууну каалабаган душмандарымды ушул жерге алып келип, менин көзүмчө башын алгыла!» — дейт.</verse>
				<verse number="28">Ыйса сөзүн бүтүп, Иерусалим тарапка жолун улантты.</verse>
				<verse number="29">Зайтун тоосунун жанындагы Бейтфаге менен Бейтани айылдарына жакындаганда, Ыйса эки шакиртин жөнөтүп жатып, аларга мындай деди:</verse>
				<verse number="30">— Мына бу маңдайдагы айылга баргыла. Ага кирериңер менен эч ким мине элек такай байланып турганын көрөсүңөр. Аны чечип алып, жетелеп келгиле.</verse>
				<verse number="31">Эгер бирөө: «Муну эмне чечип жатасыңар?» десе, «Эгебизге керек болуп жатат», — деп жооп бергиле.</verse>
				<verse number="32">Шакирттер барып, Ыйсанын айтканын табышты.</verse>
				<verse number="33">Алар такайды чечип жатканда, анын ээлери: «Эшекти эмне чечип жатасыңар?» — дешти.</verse>
				<verse number="34">Шакирттер: «Эгебизге керек болуп жатат», — деп жооп беришти.</verse>
				<verse number="35">Алар такайды Ыйсага жетелеп келишти да, чапандарын чечип, ага жаап, Ыйсаны мингизишти.</verse>
				<verse number="36">Ыйса аны минип баратканда, урмат-сый көрсөтүшүп, жолуна чапандарын төшөштү.</verse>
				<verse number="37">Зайтун тоосунан төмөн түшө турган жолго жеткенде, шакирттеринин баары мурда жасаган кудуреттүү кереметтер үчүн Кудайды кубана даңктай башташты:</verse>
				<verse number="38">— Эгебиздин атынан келаткан Падышаны Кудай жалгасын!Көктө бейкуттук болсун, Кудайга урмат болсун!</verse>
				<verse number="39">Ошондо эл арасындагы кээ бир фарисейлер Ыйсага: — Устат, шакирттериңди тыйгын! — дешти.</verse>
				<verse number="40">Бирок Ыйса аларга мындай жооп берди: — Силерге айтып коёюн: эгер алар унчукпай калышса, анда таштар кыйкырып жиберишет.</verse>
				<verse number="41">Ыйса шаарга жакындап калганда, аны карап туруп, ыйлап жиберди да мындай деди:</verse>
				<verse number="42">— Ушул күнү тынчтык үчүн эмне керек экенин, жок дегенде, сен билсеңчи. Бирок ал азыр сенин көзүңдөн жашыруун.</verse>
				<verse number="43">Башыңа каран күн түшүп, касташкандарың айланаңды казып, туш тарабыңдан кысымга алышат.</verse>
				<verse number="44">Таш-талканыңды чыгарып, койнуңдагы балдарыңды кырышат. Кудайдын сага келген саатын билбей калганың үчүн сени жер менен жексен кылышат.</verse>
				<verse number="45">Ошондон кийин Ыйса Иерусалимдеги ийбадаткананын короосуна кирип, андагы соодагерлерди кууп чыга баштады.</verse>
				<verse number="46">Аларга: — Ыйык Жазууда «Менин үйүм сыйына турган үй болсун»деп жазылган. А силер аны каракчылардын үңкүрүнө айлантып жибериптирсиңер!— деди.</verse>
				<verse number="47">Ыйса ар күнү ийбадаткананын короосунда таалим берип жүрдү. Ал эми эл башчылары, жогорку динкызматчылар жана дин мугалимдери Анын көзүн тазалоо амалын издей башташты,</verse>
				<verse number="48">бирок бул максаттарын ишке ашыра турган жолду таба алышпады. Себеби жамы журт Ыйсанын маңдайынан кетпей, сөзүн угушар эле.</verse>
			</chapter>
			<chapter number="20">
				<verse number="1">Ыйса ийбадаткананын короосунда таалим берип, Жакшы Кабарды жарыялап жүргөн ошол күндөрдүн биринде жогорку динкызматчылар жана дин мугалимдери эл башчылары менен бирге келишип,</verse>
				<verse number="2">Ага суроо беришти: — Бизге айтчы, сен буларды кайсы бийлигиң менен жасап жатасың? Мындай бийликти сага ким берди? — дешти.</verse>
				<verse number="3">Ыйса аларга мындай жооп берди: — Мен да сиздерге бир суроо берейин, жооп берсеңиздер:</verse>
				<verse number="4">Жакыя чөмүлдүрүү расмисин өткөрүү бийлигин кимден алды эле? Кудайданбы же адамдарданбы?</verse>
				<verse number="5">Ошондо тигилер өз ара мындай деп акылдаша кетишти: — Эгер Кудайдан десек, анда «эмнеге ага ишенбедиңиздер?» дейт.</verse>
				<verse number="6">Адамдардан десек, элдин баары бизди ташбараңга алат, анткени алар Жакыяны пайгамбар деп эсептешет.</verse>
				<verse number="7">Анан Ыйсага: — Кимден экенин билбейбиз, — деп жооп беришти.</verse>
				<verse number="8">Ыйса да аларга: — Анда Мен да силерге кайсы бийлик менен жасап жатканымды айтпайм, — деди.</verse>
				<verse number="9">Анан Ыйса элге кайрылып, мындай ибаратты айтты: — Бир киши болуптур. Ал жүзүм тигип, аны багбандарга ижарага берип, өзү узак убакка бир жакка кетет.</verse>
				<verse number="10">Жүзүм тере турган маал келгенде, жемишинен берсин деп ижарачыларга бир кулун жөнөтөт. Бирок ижарачылар аны сабап, куру кол кайтарып жиберишет.</verse>
				<verse number="11">Ошондо жүзүмзардын ээси дагы бир кулун жиберет. Алар аны да сабап, кордоп, куру кол жиберишет.</verse>
				<verse number="12">Үчүнчүсүн жибергенде, аны да жарадар кылып, тышка ыргытып салышат.</verse>
				<verse number="13">Ошондо жүзүмзардын ээси: «Эми эмне кылсам? Жанымдай көргөн уулумду жиберейин. Балким, андан ийменишээр», — дейт.</verse>
				<verse number="14">Ижарачылар болсо уулун көргөндө, өз ара акылдашып: «Бул мураскор, жүргүлө, өлтүрөлү, ошондо мурасы бизге калат», — дешет да,</verse>
				<verse number="15">аны жүзүмдүн сыртына алып чыгып, өлтүрүп салышат. Эми жүзүмдүн ээси эмне кылат?</verse>
				<verse number="16">Келип, ижарачыларды өлтүрүп, жүзүмдү башкаларга берет. Муну угуп турган эл: — Анын бетин ары кылсын! — деп жиберишти.</verse>
				<verse number="17">Ыйса аларга карап: — Ыйык Жазуулардагы: «Куруучулар жаратпай, Таштап салган таш эле, Пайдубалдын негизи Болуп калды ал эми» деген сөз эмнени билдирет?</verse>
				<verse number="18">Ким бул ташка куласа, талкаланат, ал эми бул таш кимдин үстүнө түшсө, анын таш-талканы чыгат, — деди.</verse>
				<verse number="19">Жогорку динкызматчылар менен дин мугалимдери бул ибараттын ал тууралуу айтылганын түшүнүштү да, ошол эле замат кармамак болуп, бирок элден коркушту.</verse>
				<verse number="20">Сөзүнөн кыйкым таап, римдик губернатордун колуна тапшырып, соттотуу үчүн алар Ыйсаны аңдытып, такыбаа болумуш болуп, анткорлонушкан тыңчыларын жиберишти.</verse>
				<verse number="21">Тыңчылар Ыйсага мындай суроо узатышты: — Устат, сиздин ак сүйлөп, туура таалим берериңизди билебиз. Эч кимдин жүзүнө карабай, адамдарга Кудайдын акыйкат жолун окутасыз.</verse>
				<verse number="22">Айтыңызчы: Рим падышасына салык төлөгөн болобу же болбойбу?</verse>
				<verse number="23">Алардын арам оюн байкаган Ыйса:</verse>
				<verse number="24">— Мага бир күмүш теңгени көрсөткүлөчү. Анын бетиндеги сүрөт менен жазуу кимдики экен? — деди. — Падышаныкы, — дешти алар.</verse>
				<verse number="25">Ыйса: — Анда падышаныкын падышага, Кудайдыкын Кудайга бергиле! — деди.</verse>
				<verse number="26">Ошентип алар Аны эл алдында сөзүнөн кармай албай, Анын жообуна таң калышып, унчуга албай калышты.</verse>
				<verse number="27">Ошондо өлгөндөр кайра тирилбейт деп ишенишкен садукей тобундагы адамдар келип, Ыйсага суроо беришти:</verse>
				<verse number="28">— Устат! Муса: «Эгер бирөө дүйнөдөн тукумсуз өтүп кетсе, анын аялын иниси алып, агасынын тукумун уласын»,— деп жазып кеткен.</verse>
				<verse number="29">Жети бир тууган бар эле. Эң улуусу аял алып, бала көрбөй өлдү.</verse>
				<verse number="30">Аялын экинчи иниси алып, ал да баласыз өтүп кетти.</verse>
				<verse number="31">Анан үчүнчүсү да ошондой болду. Ошентип жетинчисине чейин, баары ушундай каза болушту.</verse>
				<verse number="32">Эң аягында аял да көз жумду.</verse>
				<verse number="33">Эми, кыяматта кайра тирилишкенде, аял кимисиники болот? Анткени баары тең ага үйлөнүп чыгышпадыбы.</verse>
				<verse number="34">Ыйса аларга мындай жооп берди: — Бул дүйнөдөгүлөр аял алышып, күйөөгө тийишет.</verse>
				<verse number="35">Ал эми бейишке татыгандар кайра тирилгенде, о дүйнөдөн аял да алышпайт, күйөөгө да чыгышпайт.</verse>
				<verse number="36">Алар периштелер сыяктуу эч качан өлбөйт, анткени кайра тирилтүүчү Кудайдын балдары болуп калышат.</verse>
				<verse number="37">Ал эми өлгөндөрдүн кайра тирилерин Муса өзү да күйүп турган бадал жөнүндөгү аңгемеде билдирген. Ал Эгебизди Ыбрайымдын Кудайы, Ыскактын Кудайы жана Жакыптын Кудайыдеген.</verse>
				<verse number="38">Демек, Кудай — өлгөндөрдүн эмес, тирүүлөрдүн Кудайы. Анткени Анын алдында баары тең тирүү да!</verse>
				<verse number="39">Ошондо дин мугалимдери: — Устат, сиз абдан жакшы жооп бердиңиз! — дешти.</verse>
				<verse number="40">Мындан соң, эч ким батынып, Ага суроо бере албады.</verse>
				<verse number="41">Ыйса аларга мындай деди: — Эл эмне үчүн Машаякты Дөөттүн тукуму дешет?</verse>
				<verse number="42">Дөөт Забур китебинде: «Жараткан Эге Эгеме деди мындай:</verse>
				<verse number="43">Кастарыңды бут алдыңа жыкканымча, Олтура тур, сыйлуу жер — оң жагымда»— деген.</verse>
				<verse number="44">Демек, Дөөт өзү Машаякты Эгем деп жатса, кандайча Ал кайра Дөөттүн тукуму болот?</verse>
				<verse number="45">Элдин баары Ыйсаны угуп турганда, Ал шакирттерине кайрылып мындай деди:</verse>
				<verse number="46">— Узун чапан кийип алып жайкала басканды, базарларда элдин эпилдеп саламдашып турганын, синагогаларда алдыңкы орундарда, аш-тойлордо төрдө олтурганды жакшы көргөн дин мугалимдеринен сак болгула!</verse>
				<verse number="47">Жесирлердин үй-жайын тартып алып, атайын элге көрүнүш үчүн узакка сыйынган ошолор. Алардын жазасы өтө оор болот.</verse>
			</chapter>
			<chapter number="21">
				<verse number="1">Айлананы карап, Ыйса ийбадаткананын зекет сала турган үкөгүнө акчаларын салып жаткан байларды көрдү.</verse>
				<verse number="2">Ошондой эле колунда жок бир жесир аялдын да эки тыйын салып жатканын көрдү.</verse>
				<verse number="3">Ошондо Ыйса айтты: — Силерге бир чындыкты айтып коёюн: мына бул колунда жок жесир аял баарынан көп салды!</verse>
				<verse number="4">Анткени баары өздөрүнөн артканын зекетке беришсе, бул аял өзү бечара болуп туруп, колунда болгонун бүт салып берди, — деди.</verse>
				<verse number="5">Кимдир бирөөлөр ийбадаткана асыл таштар менен жасалгаланып, Кудайга арналган тартуулар менен кооздолгонун сөз кылып жатышты. Муну уккан Ыйса аларга кайрылып:</verse>
				<verse number="6">— Силер ушул имаратты көрүп турасыңарбы? Таш үстүнө таш калбай, баары талкалана турган күндөр келет, — деди.</verse>
				<verse number="7">Алар Ыйсадан: — Устат, бул качан болот? Ушулар ишке ашар алдында кандай жышаан болот? — деп сурашты.</verse>
				<verse number="8">Ыйса: — Сак болгула, алданып калбагыла! Анткени көп адамдар Менин атымды жамынып келип: «Машаяк менмин!» жана «Акыр заман жакындады!» дешет. Алардын артынан ээрчибегиле!</verse>
				<verse number="9">Жакын жерлердеги согуштардын үнүн жана алыс жерлердеги тартипсиздиктер тууралуу угасыңар. Бирок коркуп, үрөйүңөр учпасын! Анткени алгач ушулар болушу керек. Бирок булар акыр заман жакын экенин билдирбейт, — деди.</verse>
				<verse number="10">Ыйса дагы мындай деди: — Бир эл башка элге каршы, бир мамлекет башка мамлекетке каршы согушат.</verse>
				<verse number="11">Жер-жерлерде катуу жер титиреп, ачарчылыктар, жугуштуу оорулар болот, көктө коркунучтуу кубулуштар жана улуу жышаандар көрүнөт.</verse>
				<verse number="12">Ал эми ушунун баары ишке ашардан мурда Мага ишенгениңер үчүн силерге зордук көрсөтүп, кодулашат, синагога сотторуна кармап берип, абакка камап, ал тургай падышалар менен өкүмдарлардын алдына алып барышат.</verse>
				<verse number="13">Силер болсо мүмкүнчүлүктөн пайдаланып, Мен тууралуу айтып бересиңер.</verse>
				<verse number="14">Ошондуктан өзүбүздү кантип актайбыз деп алдыртан түйшүк тартпоону көкүрөгүңөргө түйүп алгыла!</verse>
				<verse number="15">Себеби Мен силерге кастарыңар каршы чыга да, сүйлөй да албай тургандай чечендик менен даанышмандыкты берем.</verse>
				<verse number="16">Силерди, атүгүл ата-энелериңер, бир туугандарыңар, жакындарыңар менен досторуңар да кармап берип, кээ бириңерди өлтүрүшөт.</verse>
				<verse number="17">Мен үчүн баарына жек көрүндү болосуңар.</verse>
				<verse number="18">Бирок башыңардан бир тал чачыңар да түшпөйт.</verse>
				<verse number="19">Туруктуулук менен өзүңөрдү сактап калгыла.</verse>
				<verse number="20">Иерусалим шаарын душмандын аскерлери курчап алганын көргөнүңөрдө, анын каңгырап ээн кала турган кези жакын калган экен деп билгиле.</verse>
				<verse number="21">Ошондо Иудеядагылар тоолорго качсын, Иерусалимдегилер шаардан чыгып кетишсин, ал эми шаардын сыртындагылар ичине киришпесин!</verse>
				<verse number="22">Себеби ошол убак — Кудайдын элге тиешелүү шыбагасын бере турган убагы. Ушундайча Ыйык Жазуудагы бул тууралуу жазылгандардын баары жүзөгө ашыш керек.</verse>
				<verse number="23">Ошол күндөрү кош бойлуулар менен бала эмизгендердин шору. Анткени жер бетин ырайымсыз зордук-зомбулук чулгап, бул элдин башына каардуу жаза жаайт.</verse>
				<verse number="24">Алар кылычтан кырылып, колго түшүп, башка элдиктерге туткунга кетишет. Башка элдиктер башкарган доор бүткүчө, Иерусалим алардын таманына тепселет.</verse>
				<verse number="25">Күндө, айда, жылдыздарда алаамат жышаандары пайда болуп, жерде деңиздер албууттанат, элдердин үрөйү учуп, эмне кыларын билишпейт.</verse>
				<verse number="26">Жер бетине келе жаткан коркунучтарды күтүп, адамдар эстерин жоготот. Анткени аалам күчтөрү багытынан таят.</verse>
				<verse number="27">Ошондо алар улуу кудурет жана шаң-салтанат менен булуттарды аралап келе жаткан Адам Уулун көрүшөт.</verse>
				<verse number="28">Силер бул окуялар боло баштаган кезде, өйдө туруп, жогору жакты карагыла, себеби ошол убакта куткарыла турган кезиңер жакындап калат.</verse>
				<verse number="29">Андан кийин Ыйса муну ибарат аркылуу түшүндүрдү: — Анжир дарагын жана башка дарактарды карагылачы.</verse>
				<verse number="30">Жалбырактары чыга баштаганын көрсөңөр, жай жакындап калганын билесиңер.</verse>
				<verse number="31">Анын сыңары, ушул окуялардын башталганын көргөнүңөрдө, Кудай Падышачылыгы жакын калганын билгиле.</verse>
				<verse number="32">Силерге бир чындыкты айтып коёюн: мунун баары ушул муундун тушунда болуп өтөт.</verse>
				<verse number="33">Асман-жер жок болот, бирок Менин сөздөрүм кала берет.</verse>
				<verse number="34">Бирок өзүңөргө сак болгула! Той-тополоңго берилип, мас болуп, же күндөлүк тиричиликтин түйшүгүнө кирип кетпегиле! Анткени Мен кайтып келе турган күн капысынан келет.</verse>
				<verse number="35">Ошол күн жер бетинде тургандардын баарынын башына түшкөн тор сыяктуу күтүлбөгөн жерден карп-курп кирип келет.</verse>
				<verse number="36">Ошондуктан апаттардан кутулуп, Адам Уулунун алдында туралгыдай болуу үчүн ар качан сергек болуп, сыйынгыла!</verse>
				<verse number="37">Ыйса ар күнү кечке чейин ийбадаткананын короосунда таалим берип, кечинде шаардан чыгып, Зайтун тоосуна барып, ошол жакта түнөп жүрдү.</verse>
				<verse number="38">Таң атпай элдин баары Аны угуу үчүн ийбадатканага келишер эле.</verse>
			</chapter>
			<chapter number="22">
				<verse number="1">Калама майрамы жакындап калган эле. Аны Куткарылуу майрамы деп да коюшат.</verse>
				<verse number="2">Жогорку динкызматчылар менен дин мугалимдери элден корккондуктан Ыйсаны өлтүрүүнүн тымызын жолун издешти.</verse>
				<verse number="3">Ошондо «он экинин» бири — Жүйүт Искариоттун ичине шайтан кирди.</verse>
				<verse number="4">Ал жогорку динкызматчыларга жана ийбадаткана сакчыларынын башчыларына барып, Ыйсаны аларга кантип кармап берерин сүйлөштү.</verse>
				<verse number="5">Алар абдан кубанып, Жүйүткө акысын төлөөгө макул болушту.</verse>
				<verse number="6">Жүйүт аларга убада кылып, Ыйсаны эл жок жерден кармап бергенге оңтойлуу учурду издей баштады.</verse>
				<verse number="7">Ошентип Калама майрамынын биринчи күнү да келип калды. Ошол күнү бир козуну курмандыкка чалышчу.</verse>
				<verse number="8">Ошондуктан Ыйса Петир менен Жаканды жиберип: — Барып, бизге майрам тамагын даярдагыла, — деди.</verse>
				<verse number="9">— Тамакты кай жерге даярдайлы? — деп сурашты алар.</verse>
				<verse number="10">Ыйса мындай жооп берди: — Шаарга киргениңерде, бир кумура суу көтөрүп бараткан адам жолугат. Аны ээрчип ал кирген</verse>
				<verse number="11">үйдүн ээсине: устатыбыз сага жиберип, «шакирттерим менен чогуу Куткарылуу майрамынын тамагын жей турган бөлмө кайсы» деп сурап жатат дегиле.</verse>
				<verse number="12">Ал силерге үстүнкү кабаттагы төшөктөр салынып, конокко даярдалган чоң бөлмөнү көргөзөт. Тамакты ошол жерге даярдагыла.</verse>
				<verse number="13">Алар барышканда, баары Ыйса айткандай болду анан майрам тамагын ошол жерге даярдашты.</verse>
				<verse number="14">Кечки тамак учурунда Ыйса элчилери менен дасторкон жанында жамбаштап жатып,</verse>
				<verse number="15">аларга: — Азап чегеримдин алдында мына бул Куткарылуу майрамынын тамагын силер менен бирге жешти абдан эңсеген элем.</verse>
				<verse number="16">Силерге айтып коёюн: Кудай Падышачылыгында куткарылуу майрамынын чыныгы мааниси толук ачылганча, мындан ары бул тамактан ооз тийбейм, — деди.</verse>
				<verse number="17">Анан чөйчөктү алып, Кудайга шүкүрчүлүк келтирип туруп, аларга:</verse>
				<verse number="18">Силерге айтып коёюн: мындан ары, Кудай Падышачылыгы орногуча, эч кандай жүзүм шарабын ичпейм, — деди.</verse>
				<verse number="19">Анан нанды алып, Кудайга шүкүрчүлүк келтирип, сындырды да, шакирттерине таратып берип жатып: — Бул — силер үчүн берилип жаткан Менин денем. Мени ушундай кылып эскерип жүргүлө, — деди.</verse>
				<verse number="20">Анан бир чөйчөктү колуна алып, мындай деди: — Бул чөйчөк — силер үчүн төгүлчү каным менен бекий турган силер менен Кудайдын ортосундагы жаңы келишим.</verse>
				<verse number="21">Бирок Мени өз колу менен кармап бере турган саткын Мени менен бирге дасторкон башында отурат!</verse>
				<verse number="22">Анткени Адам Уулу алдын ала белгиленген жол менен баратат, бирок Аны сатып кеткен адамдын шору.</verse>
				<verse number="23">Ошондо шакирттери: — Аны ким сатканы жүрөт? — деп бири биринен сурай башташты.</verse>
				<verse number="24">Шакирттеринин арасында кимибиз улуу болдук экен деген талаш башталды.</verse>
				<verse number="25">Ыйса аларга мындай деди: — Дүйнөдөгү падышалар эл үстүнө үстөмдүк кылышат, эл бийлегендер «эл камын көргөндөр» деп аталышат.</verse>
				<verse number="26">Бирок силер андай болбогула. Тескерисинче, улууңар кичүүдөй, башчыларыңар кызматчыдай болушсун.</verse>
				<verse number="27">Кимиси улуу: дасторкондун жанында жамбаштап жатканбы, же ага кызмат кылып турганбы? Жамбаштап жатканы улуу да, туурабы? Бирок Мен силердин араңарда кызматчы катары кызмат кылып жүрбөймүнбү.</verse>
				<verse number="28">Бирок силер Менин башыма кыйынчылык түшкөн кезде жанымда болдуңар.</verse>
				<verse number="29">Ошондуктан Атам Мени падышачылык кылганга дайындагандай, Мен да силерге бийлик берем.</verse>
				<verse number="30">Силер Менин падышачылыгымдагы дасторкондон даам татасыңар да, такка олтуруп, Ысрайылдын он эки уруусун башкарасыңар.</verse>
				<verse number="31">Эгебиз Ыйса Ысман-Петирге: — Ысман, Ысман! Буудайды электен өткөргөн сыяктуу, шайтан да силерди сыноодон өткөрүүнү талап кылды.</verse>
				<verse number="32">Бирок Мен сенин ишенимиң жоголуп кетпесин деп сыйындым. Сен болсо ишенимге кайтып келгениңде, боордошторуңдун да ишенимин бекемде, — деди.</verse>
				<verse number="33">Ысман Ыйсага: — Эгем, сени менен бирге абакка да, ажалга да даярмын! — деди.</verse>
				<verse number="34">Бирок Ыйса: — Петир, сага айтамын: ушул түнү короз кыйкыргыча, Мени тааныбайм деп үч жолу айтасың, — деп жооп берди.</verse>
				<verse number="35">Ошондон кийин Ыйса шакирттерине: — Мен силерди капчыксыз, баштыксыз, бут кийимсиз жөнөткөнүмдө, бир нерсеге муктаж болдуңар беле? — деди. Алар: — Жок, эч нерсеге, — деп жооп беришти.</verse>
				<verse number="36">Ыйса аларга: — Бирок мындан ары кимдин капчыгы болсо, алып алсын. Кимдин баштыгы болсо, көтөрүп алсын. Кимде канжар жок болсо, кийимин сатып ийип, канжар сатып алсын.</verse>
				<verse number="37">Анткени силерге айтып коёюн: «Аны кылмышкерлердин катарына кошушту»деп Ыйык Жазууда айтылган сөз Менин өмүрүмдө аткарылышы керек. Себеби Мен тууралуу айтылган сөздөр аткарылбай койбойт, — деди. Шакирттер:</verse>
				<verse number="38">— Эгебиз, мына бул жерде эки канжар бар, — дешти. Ыйса аларга: — Жетет, — деди.</verse>
				<verse number="39">Ыйса шаардан чыгып, адатынча Зайтун тоосуна жөнөдү. Шакирттери Анын артынан ээрчишти.</verse>
				<verse number="40">Ошол жерге жеткенден кийин Ыйса аларга: «Шайтанга азгырылбас үчүн сыйынгыла!» — деди.</verse>
				<verse number="41">Өзү алардан таш ыргытымдай оолагырак барып, тизеледи да, мындай деп сыйынды:</verse>
				<verse number="42">— Ата, эгер кааласаң, ушул азапты Мага тийгизбей өткөрүп жиберчи. Бирок Менин эмес, Сенин каалаганыңдай болсун!</verse>
				<verse number="43">Ошол учурда көктөн бир периште келип, Ыйсага көрүнүп, Ага кайрат берди.</verse>
				<verse number="44">Ыйса ого бетер берилип сыйынды. Анын тери кан тамчыларындай болуп жерге тамды.</verse>
				<verse number="45">Ыйса сыйынып бүтүп, ордунан турду да, шакирттеринин жанына келип, алардын кайгыдан чарчап, уктап калганын көрдү.</verse>
				<verse number="46">Ошондо аларга: — Эмне уктап жатасыңар? Шайтанга азгырылып кетпес үчүн сыйынгыла! — деди.</verse>
				<verse number="47">Ыйса сөзүн аяктай электе, топурап, бир топ адамдар келди. Аларды он эки элчинин бири, Жүйүт баштап жүрүптүр. Ал Ыйсага жакындап, өпмөкчү болду.</verse>
				<verse number="48">Бирок Ыйса ага: — Жүйүт, сен өөп туруп, Адам Уулуна кыянаттык кыласыңбы? — деди.</verse>
				<verse number="49">Ыйсанын жанындагылар эми эмне боло турганын сезишти да: — Эгебиз, канжар менен чабышпайлыбы? — дешти.</verse>
				<verse number="50">Алардын бирөөсү башкы динкызматчынын кулунун оң кулагын шылый чапты.</verse>
				<verse number="51">Бирок Ыйса: — Токтоткула! — деди да, кулдун кулагына колун тийгизип, аны калыбына келтирип, айыктырып койду.</verse>
				<verse number="52">Өзүн кармоого келген жогорку динкызматчыларга, ийбадаткана сакчыларынын башчыларына жана эл башчыларына Ыйса мындай деди: — Каракчыга каршы аттангансып, кылыч, токмок менен куралданып чыгыпсыңар.</verse>
				<verse number="53">Күн сайын силер менен кошо ийбадаткананын короосунда жүргөнүмдө, Мага кол көтөргөн жок элеңер, эми болсо силердин мезгилиңер келип, бийлик — караңгылыктыкы.</verse>
				<verse number="54">Алар Ыйсаны кармашты да, башкы динкызматчынын үйүнө алып барышты. Ал эми Петир артынан акмалап, ээрчип келди.</verse>
				<verse number="55">Сакчылар короонун ичине от жагып, тегерете жылынып отурушканда, Петир да алардын арасына барып кошулду.</verse>
				<verse number="56">Бир малай аял оттун жарыгынан анын отурганын көрө койду да, тигиле карап: — Бул да ошолор менен бирге жүргөн болчу, — деди.</verse>
				<verse number="57">Петир ага: — Ай, аял, койсоңчу, мен аны тааныбайм, — деп мойнуна албады.</verse>
				<verse number="58">Көп өтпөй дагы бирөө аны көрө коюп: — Сен да ошолордун бирисиң, — деди. Бирок Петир ал кишиге да: — Эй, койсоңчу, мен алардан эмесмин, — деди.</verse>
				<verse number="59">Бир сааттай убакыт өткөн соң, дагы бирөө: — Чынында эле, бул да анын жанында жүргөн, өзү да галилеялык экен, — деп баса айтты.</verse>
				<verse number="60">Бирок Петир ошол адамга: — Эй, сен эмне деп жатканыңды түшүнбөдүм?! — деди. Ал сүйлөп бүтө электе короз кыйкырды.</verse>
				<verse number="61">Эгебиз бурулуп, Петирди карады. Ошондо Петир Эгебиздин: «Ушул түнү короз кыйкыргыча, Мени тааныбайм деп үч жолу айтасың» деген сөзүн эстеди да,</verse>
				<verse number="62">сыртка чыгып, өксүп ыйлады.</verse>
				<verse number="63">Ыйсаны кармап турган кишилер Аны сабап, кордук көрсөтүштү.</verse>
				<verse number="64">Анын башын таңып туруп, уруп: — Кана, пайгамбарчылык кылып, сени ким урганын айтып берчи! — деп мазакташты.</verse>
				<verse number="65">Алар Аны дагы башка көптөгөн жаман сөздөр менен кордошту.</verse>
				<verse number="66">Таң атканда, эл башчылары, жогорку динкызматчылар жана дин мугалимдери жыйналышып, Ыйсаны өздөрүнүн жогорку кеңешке алып келишти.</verse>
				<verse number="67">— Эгер сен Машаяк болсоң, бизге айтчы! — дешти алар Ыйсаны суракка алып. Ыйса аларга: — Силерге айтсам, ишенбейсиңер!</verse>
				<verse number="68">Суроо берсем, жооп бербейсиңер!</verse>
				<verse number="69">Бирок ушул кезден баштап Адам Уулу кудуреттүү Кудайдын оң жагында олтура турган болот,— деди.</verse>
				<verse number="70">Ошондо бардыгы: — Демек, сен Кудайдын Уулу экенсиң да? — дешти. Ыйса аларга: — Дал ошонун Өзү экенимди өзүңөр айтып турасыңар, — деп жооп берди.</verse>
				<verse number="71">Андан кийин муну уккан алар: — Бизге башка далилдин кереги жок! Биз муну анын өз оозунан уктук! — дешти.</verse>
			</chapter>
			<chapter number="23">
				<verse number="1">Чогулгандардын баары ордуларынан туруп, Ыйсаны Пилатка алып барышты да,</verse>
				<verse number="2">айыптай башташты: — Биз мына бул кишинин элибизди бузуп жүргөнүн жана Рим падышасына салык төлөөгө каршы чыкканын аныктадык. Ал өзүн Машаякмын, мындайча айтканда, Падышамын деп жүрөт, — дешти.</verse>
				<verse number="3">Ошондо Пилат Ыйсадан: — Иудейлердин падышасы сенсиңби? — деп сурады. Ыйса: — Өзүңүз айтып турасыз, — деп жооп берди.</verse>
				<verse number="4">Пилат жогорку динкызматчылар менен жыйылган элге кайрылып: — Мен бул адамдан эч бир күнөө таппай турам, — деди.</verse>
				<verse number="5">Бирок алар ого бетер күчөшүп: — Бул киши Галилеядан баштап, ушул жерге чейин бүткүл Иудеяга өз таалимин таратып, элди ээликтирип жүрөт, — дешти.</verse>
				<verse number="6">Пилат Галилея тууралуу укканда: — Бул киши галилеялыкпы? — деп сурады.</verse>
				<verse number="7">Ыйсанын Ирод бийлеген аймактан экенин билген соң, Пилат Ыйсаны ошол майрам күндөрү Иерусалимде жүргөн Иродго жөнөттү.</verse>
				<verse number="8">Ирод Ыйсаны көргөнүнө аябагандай кубанды, себеби Ал жөнүндө кабардар болуп, Андан бир керемет көрсөм деп, көптөн бери көксөп жүргөн эле.</verse>
				<verse number="9">Ирод Ыйсага көп суроо берди, бирок Ыйса алардын бирине да жооп берген жок.</verse>
				<verse number="10">Ошол жерде турушкан жогорку динкызматчылар менен дин мугалимдери болсо Ыйсаны күчүнүн барынча каралап жатышты.</verse>
				<verse number="11">Ошондо Ирод да жоокерлери менен бирге Ыйсаны кордоп, мазактады да, үстүнө падыша чапанын жаап, кайра Пилатка жиберди.</verse>
				<verse number="12">Ушул кезге чейин касташып келген Пилат менен Ирод ошол күнү дос боло калышты.</verse>
				<verse number="13">Пилат жогорку динкызматчыларды, уруу башчыларын жана элди чакыртып алып,</verse>
				<verse number="14">мындай деди: — Мына бул адамды элди бузуп жүрөт деп, мага алып келдиңиздер. Мына, мен аны өзүңүздөрдүн көз алдыңыздарда суракка алып, бул адамдан силер айыптагандай эч бир күнөө таппадым.</verse>
				<verse number="15">Ирод да ошентти, анткени мен бул адамды ага жөнөткөн элем. Демек, ал өлүм жазасына тартыла тургандай эч кандай кылмыш кылган жок.</verse>
				<verse number="16">Ошондуктан аны сабатып туруп, бошотуп жиберем, — деди. </verse>
				<verse number="17"></verse>
				<verse number="18">Бирок чогулган элдин баары: — Өлтүр аны! Бизге Бараббаны бошотуп бер! — деп чуулдашты.</verse>
				<verse number="19">Барабба болсо шаарда көтөрүлүш чыгарып, киши өлтүргөндүгү үчүн түрмөгө камалган эле.</verse>
				<verse number="20">Пилат Ыйсаны коё бермекчи болуп, кайрадан элге кайрылды.</verse>
				<verse number="21">Бирок алар: — Аны айкаш жыгачка кер! Аны айкаш жыгачка керип сал! — деп чуу салышты.</verse>
				<verse number="22">Пилат алардан: — Бул киши кандай жамандык кылды? — деп үчүнчү жолу сурады да, мындай деди: — Мен андан өлүм жазасына тарта тургандай эч айып таппай турам. Ошондуктан сабатып туруп, бошотуп жиберейин.</verse>
				<verse number="23">Бирок алар бир ооздон: — Аны айкаш жыгачка керип сал! — деп кыйкыра беришти. Акыры эл менен башкы диний кызматчылардын кыйкырыктары үстөмдүк кылып,</verse>
				<verse number="24">Пилат алардын талабына көнүүгө аргасыз болду.</verse>
				<verse number="25">Көтөрүлүш чыгарганы жана киши өлтүргөнү үчүн түрмөгө камалган адамды алардын суранычы боюнча бошотуп жиберди, ал эми Ыйсаны алардын ыктыярына тапшырды.</verse>
				<verse number="26">Жоокерлер Ыйсаны жазалай турган жерге алып бара жатышканда, айылдан шаарга келе жаткан Ысман аттуу киринеялыкты кармап алышып, ага айкаш жыгачты артып, Ыйсанын аркасынан көтөртүп коюшту.</verse>
				<verse number="27">Ыйсаны өтө көп эл ээрчип келе жатты. Көптөгөн аялдар боздоп, ыйлап баратышты.</verse>
				<verse number="28">Ыйса аларга кайрылып, мындай деди: — Оо, Иерусалим аялдары! Мен үчүн ыйлабагыла, өзүңөр үчүн жана балдарыңар үчүн ыйлагыла!</verse>
				<verse number="29">Себеби «Согончогу канабаган, бала төрөбөгөн, эмчек эмизбеген аялдар бактылуу!» дей турган, азаптуу күндөр келет.</verse>
				<verse number="30">Ошол убакта адамдар тоолорго: «Үстүбүзгө кулагыла!» дөбөлөргө: «Бизди көөмп калгыла!»деп айта турган болушат.</verse>
				<verse number="31">Эгер жашыл даракты ушундай кылып жатышса, анда куураган жыгачка эмне болот?</verse>
				<verse number="32">Жоокерлер Ыйса менен бирге эки кылмышкерди да өлтүрүүгө алып баратышты.</verse>
				<verse number="33">Алар «Баш сөөк жайы» деген жерге келишкенде, Ыйса менен кошо кылмышкерлерди да, бирин оң жагына, бирин сол жагына айкаш жыгачтарга кадап салышты.</verse>
				<verse number="34">Ыйса: — Оо, Ата, буларды кечире көр! Алар эмне кылып жатышканын өздөрү билишпейт, — деди. Жоокерлер чүчү кулак кармашып, Ыйсанын кийимдерин өз ара бөлүп алышты.</verse>
				<verse number="35">Эл муну карап турду. Башчылар да Ыйсаны мазакташып: — Ал башкаларды куткарчу эле. Эгер чын эле ал Кудай тандаган Машаяк болсо, эми өзүн куткарып көрсүнчү! — дешти.</verse>
				<verse number="36">Жоокерлер да алдына келип, Ага кычкыл ичимдик сунушуп:</verse>
				<verse number="37">— Эй, иудейлердин падышасы болсоң, өзүңдү куткарбайсыңбы, — деп Аны кордошту.</verse>
				<verse number="38">Жыгачтын өйдө жагында «Бул — иудейлердин падышасы» деп грек, латын жана эврей тилдеринде жазылган такта кагылуу эле.</verse>
				<verse number="39">Ыйсанын жанына жыгачтарга кагылган эки кылмышкердин бири Аны мазактай: — Сен Машаяк эмессиңби? Кана, өзүңдү да, бизди да куткарбайсыңбы! — деди.</verse>
				<verse number="40">Экинчиси, тескерисинче, аны тыйып: — Кудайдан коркпойсуңбу? Өзүң да бул жазага тартылдың го.</verse>
				<verse number="41">Биз го кылган иштерибизге жараша тийиштүү жазабызды алдык. Бул болсо эч жамандык кылган жок, — деди.</verse>
				<verse number="42">Ошондон кийин Эгебизге: — Ыйса, падышачылыгыңа келгенде, мени эстей көр, — деди.</verse>
				<verse number="43">Ыйса: — Сага бир чындыкты айтып коёюн: бүгүн сен Мени менен бирге бейиште болосуң! — деди.</verse>
				<verse number="44">null</verse>
				<verse number="45">Түшкү саат он экилерде күн тутулуп, бүт жерди караңгылык басып, ал саат үчкө чейин созулду. Ийбадатканадагы көшөгө тең ортосунан айрылып, экиге бөлүндү.</verse>
				<verse number="46">Ыйса бар үнү менен: — Ата, жанымды Сенин колуңа тапшырып жатам!— деп кыйкырды. — Ушундай деп, Ал акыркы демин чыгарды.</verse>
				<verse number="47">Ушул окуяларды көрүп турган римдик жүз башы: — Бул адам, чынында эле, ак экен! — деп, Кудайды даңктады.</verse>
				<verse number="48">Кызык көргөнү чогулуп, бул окуяга күбө болгон эл көкүрөгүн койгулап, катуу кайгырып, шаарга кайтышты.</verse>
				<verse number="49">Ал эми Ыйсаны тааныгандардын бардыгы жана Галилеядан бери ээрчип келген аялдар ушунун баарын алыстан карап турушту.</verse>
				<verse number="50">Жогорку кеңештин Жусуп аттуу мүчөсү бар эле. Ал Иудеядагы Ариматия шаарынан чыккан, ак пейил, адил адам болчу.</verse>
				<verse number="51">Ал иудей жетекчилеринин чечими менен ишине макул болбогон, Кудай Падышачылыгын күтүп жүргөн киши боло турган.</verse>
				<verse number="52">Эми ал Пилатка барып, Ыйсанын сөөгүн сурап алды.</verse>
				<verse number="53">Аны жыгачтан түшүрүп алып, ак кепинге ороду. Аска ташты оюп жасалган, али эч ким коюлбаган бир көргө алып барды.</verse>
				<verse number="54">Бул иш даярдануу күнү кечинде, дем алыш күнү жаңы башталган маалда болду.</verse>
				<verse number="55">Ыйса менен бирге Галилеядан келген аялдар Жусупту ээрчип келишип, көрдү да, анын ичине сөөктүн кандай коюлганын да көрүштү.</verse>
				<verse number="56">Алар шаарга кайтышып, атыр менен жыттуу май камдашты. Дем алыш күнү болсо Тоорат мыйзамына ылайык эч иш кылбай, эс алышты.</verse>
			</chapter>
			<chapter number="24">
				<verse number="1">Жуманын биринчи күнү таң азанда алиги аялдар даярдап коюшкан атыр менен жыттуу майларды алышып, көргө келишти.</verse>
				<verse number="2">Келгенде, көрдүн оозун бекиткен таштын ордунан жылдырылып, алынып салынганын көрүштү.</verse>
				<verse number="3">Алар ичине кирип, Эгебиз Ыйсанын сөөгүн табышпады.</verse>
				<verse number="4">Эмне болгонун түшүнбөй аң-таң болуп турушканда, жаркыраган кийимчен эки киши пайда болду.</verse>
				<verse number="5">Аялдар катуу коркуп, баштарын жерден ала албай турушканда, беркилер мындай дешти: — Эмнеге тирүүнү өлүктөрдүн арасынан издеп жүрөсүңөр?</verse>
				<verse number="6">Ал тирилип кетти, бул жерде жок! Ал мурда, Галилеяда жүргөнүндө айткан сөздөрүн эсиңерге түшүргүлө.</verse>
				<verse number="7">Силерге: «Адам Уулун күнөөкөр адамдардын колуна кармап беришет, Аны айкаш жыгачка керишет, үчүнчү күнү болсо Ал кайрадан тирилет», — дебеди беле.</verse>
				<verse number="8">Ошондо аялдар Ыйсанын бул сөздөрүн эстешти.</verse>
				<verse number="9">Мүрзөдөн кайтып келип, бул тууралуу он бир шакиртке жана башкалардын баарына кабарлашты.</verse>
				<verse number="10">Элчилерге бул кабарды жеткизгендер — магдалалык Мариям, Жахана, Жакыптын энеси Мариям жана башка аялдар эле.</verse>
				<verse number="11">Бирок бул сөздөрдү элчилер куру сөз деп, ишенишкен жок.</verse>
				<verse number="12">Петир болсо ордунан тура калып, мүрзөнү көздөй жүгүрдү. Жетип келип, эңкейип, көрдүн ичин карады. Ал кепиндердин гана жатканын көрүп, бул ишке таң калып, кайра артына жөнөдү.</verse>
				<verse number="13">Так ошол күнү шакирттердин экөө Иерусалимден он чакырымдай аралыкта жайгашкан Эмаус деген айылды көздөй жол тартып,</verse>
				<verse number="14">болуп өткөн окуялар тууралуу сөз кылып баратышкан.</verse>
				<verse number="15">Бул окуяларды талкуулап, сүйлөшүп бара жатышканда, Ыйса жакындап келип, аларга кошулуп калды.</verse>
				<verse number="16">Бирок алардын көзү байланып калгандыктан Аны таанышкан жок.</verse>
				<verse number="17">Ыйса алардан: — Эмне жөнүндө сөз кылып жатасыңар? — деп сураганда, шакирттер токтой калышты. Алардын өңдөрү капалуу эле.</verse>
				<verse number="18">Анан Клеоп аттуусу мындай деди: — Иерусалимге келип, жакын арада эле анда болуп өткөн окуя жөнүндө билбеген жалгыз сен окшойсуң?</verse>
				<verse number="19">— Кайсы окуя? — деп сурады Ыйса. — Назареттик Ыйса жөнүндөгү, — дешти алар. — Ал Кудайдын да, бүтүндөй элдин да алдында кудуреттүү иши жана сөзү менен таанылган пайгамбар эле.</verse>
				<verse number="20">Биздин жогорку динкызматчыларыбыз менен эл башчыларыбыз өкүм чыгартып, аны айкаш жыгачка керип өлтүртүштү.</verse>
				<verse number="21">Ал эми биз, Ысрайыл элин куткаруучу — ошол деген ишеним менен үмүттөнгөн элек. Анын үстүнө бул окуянын болгонуна мына бүгүн үчүнчү күн.</verse>
				<verse number="22">null</verse>
				<verse number="23">Бирок арабыздан бир топ аялдар эртең менен эрте көргө барышып, анын сөөгүн таппай кайра келишип, бизди аябай таң калтырышты. Аларга периштелер көрүнүп, «Ыйса тирүү» дешиптир.</verse>
				<verse number="24">Ошондо дагы башкалары мүрзөгө барып, аялдардын айтканындай эле Ыйсанын көрдө жок экенине ынанышты.</verse>
				<verse number="25">Ошондо Ыйса аларга айтты: — Эй, баамсыздар! Пайгамбарлар айткан сөздөрдүн баарына эмнеге дале ишенбейсиңер!</verse>
				<verse number="26">Машаяк Өз улуулугуна жеткенден мурун ушул азаптардан өтүш керек эмес беле?</verse>
				<verse number="27">Анан Ыйса аларга Муса жана башка бардык пайгамбарлардан тартып, Ыйык Жазуулардагы Өзү тууралуу айтылгандарды чечмелеп, түшүндүрүп берди.</verse>
				<verse number="28">Алар бара жаткан айылга жакындаганда, Ыйса жолун андан ары улай тургандай түр көрсөттү.</verse>
				<verse number="29">Бирок шакирттер: — Бүгүн биздикине конуп калсаңчы, анткени кеч кирип, күн батайын деп калды, — деп өтүнүштү. Ыйса алар менен бирге калмакчы болуп, үйгө кирди.</verse>
				<verse number="30">Алдыларына тамак келгенде, Ал Кудайга ыраазычылык келтирип, нанды сындырып, шакирттерине сунду.</verse>
				<verse number="31">Ошондо гана алардын көзү ачылып, Ыйсаны таанышты. Бирок Ыйса ошол замат көздөн кайым болду.</verse>
				<verse number="32">Шакирттер өз ара: — Эсиңдеби, жолдо ал бизге Ыйык Жазуулардын маанисин ачып, түшүндүрүп жатканда, жүрөгүбүз от болуп жалындабады беле? — дешти.</verse>
				<verse number="33">Ошол замат ордуларынан туруп, Иерусалимге кайтып келишти да, он бир шакиртти жакын адамдары менен чогулуп олтурушкан жеринен табышты.</verse>
				<verse number="34">Алар Эгебиздин чындыгында эле кайра тирилип, Ысманга көрүнгөнүн кеп кылып жатышкан экен.</verse>
				<verse number="35">Эки шакирт дагы жолдо болгон окуяны жана Ыйсаны нан сындырып жатканда таанып калышканын айтып беришти.</verse>
				<verse number="36">Алар ушундай деп сүйлөшүп жатканда, Ыйса алардын ортосунда Өзү пайда болду да: — Ассалом алейкум! — деди.</verse>
				<verse number="37">Жүрөгү түшкөн алар Аны арбак экен деп ойлошту.</verse>
				<verse number="38">Ошондо Ыйса аларга айтты: — Неге коркуп кеттиңер? Эмнеге шектенип жатасыңар?</verse>
				<verse number="39">Колдорумду, буттарымды карап көргүлө, бул Мен Өзүммүн. Мени кармап көргүлө, анткени арбактын Меникиндей эти менен сөөгү болбойт.</verse>
				<verse number="40">Ыйса ушундай деди да, аларга колдору менен буттарын көрсөттү.</verse>
				<verse number="41">Алар кубанганынан ишене албай, аң-таң болуп турушту. Ошондо Ыйса: — Жегидей бир нерсеңер барбы? — деди.</verse>
				<verse number="42">Алар Ага куурулган балыктын бир үзүмүн сунушту.</verse>
				<verse number="43">Ыйса аны алып, алардын көзүнчө жеди.</verse>
				<verse number="44">Анан аларга айтты: — Силер менен бирге жүргөн кезде эле: «Мусанын мыйзамында, пайгамбарлардын китептеринде жана Забурда Мен жөнүндө айтылгандардын бардыгы аткарылышы керек», — деп айткам.</verse>
				<verse number="45">Ошондо Ал Ыйык Жазуулардын маанисин түшүнүүгө шакирттердин акыл-сезимин ойготту.</verse>
				<verse number="46">Анан сөзүн улап: — Дагы мындай деп жазылган: «Машаяк ушул азапты башынан өткөрүп, үчүнчү күнү өлүмдөн кайра тирилиши керек</verse>
				<verse number="47">жана ниеттерин өзгөрткөн адамдардын күнөөлөрү кечирилет деп, Анын атынан Иерусалимден баштап, бардык элдерге кабар жарыялоо керек».</verse>
				<verse number="48">Силер болсо буга күбөсүңөр.</verse>
				<verse number="49">Мен силерге Атам убада кылган Ыйык Рухту жиберем. Силер болсо жогорудан келе турган ошол кудуретке толгуча Иерусалимде болгула! — деди.</verse>
				<verse number="50">Ыйса шакирттерин шаардын сыртына алып чыгып, Бейтаниге жакын жерге ээрчитип келди да, колун жайып, батасын берди.</verse>
				<verse number="51">Бата берип жаткан маалда алардан алыстап, көккө көтөрүлө баштады.</verse>
				<verse number="52">Шакирттери тизе бүгүп, Ага таазим кылышты. Анан кубанычтары койнуна батпай, Иерусалимге кайтып келишти да,</verse>
				<verse number="53">ар убакта Кудайды даңазалап, ийбадатканада жүрүштү.</verse>
			</chapter>
		</book>
		<book number="43">
			<chapter number="1">
				<verse number="1">Адегенде Сөз болгон, Сөз Кудайда болгон жана Сөз Кудай болгон.</verse>
				<verse number="2">Сөз башынан эле Кудай менен болгон.</verse>
				<verse number="3">Кудай баарын Сөз аркылуу жараткан жана жаратылган нерсенин бири да Ансыз пайда болгон эмес.</verse>
				<verse number="4">Сөз өмүрдүн башаты болгон. Ошол өмүр адамзатка жарыгын төктү.</verse>
				<verse number="5">Жарык караңгыда жаркырады, караңгы болсо жарыкты жеңе албады.</verse>
				<verse number="6">Кудай жиберген Жакыя аттуу бир адам болгон.</verse>
				<verse number="7">Ал Жарыкка күбө болуп, бардык адамдарды Ошого ишендирүү үчүн келген.</verse>
				<verse number="8">Жакыя өзү Жарык болгон эмес, ал Жарык тууралуу кабарлоо үчүн гана келген болчу.</verse>
				<verse number="9">Ар адамга жарыгын төкчү чыныгы Жарык бул дүйнөгө келе жатты.</verse>
				<verse number="10">Ал Өзү бул дүйнөдө бар эле, дүйнөнү Ошол жараткан болчу, бирок дүйнөдөгүлөр Аны тааныбады.</verse>
				<verse number="11">Өзү тандаган элге келди, бирок алар Аны кабыл алышпады.</verse>
				<verse number="12">Ал эми кабыл алып, Ага ишенгендердин баарына Кудайдын балдары болуу укугун берди.</verse>
				<verse number="13">Алар табигый жол менен же пенденин каалоосу менен эмес, Кудай аларга чыныгы өмүр бергендиктен гана Анын балдары боло алышты. Алар түпкү аталары ким болгонунан же адамдардын каалоосунан эмес, Кудай Өзү аларды балдары кылган.</verse>
				<verse number="14">Сөз адам болуп, арабызда өмүр сүрдү. Ошондо биз Кудай Атанын жалгыз Уулунун чексиз улуулугун көрдүк. Кудайдын болгон ырайымы менен акыйкаты Анда эле.</verse>
				<verse number="15">Жакыя Ал жөнүндө мындай деп жар салды: «Аркамдан келе жаткан менден улуу, анткени ал мен төрөлө электе эле бар болгон деген кишим ушул».</verse>
				<verse number="16">Анын чексиз ырайымынан баарыбыз батанын үстүнөн батага ээ болуп келе жатабыз.</verse>
				<verse number="17">Муса пайгамбар аркылуу мыйзам берилсе, Ыйса Машаяк аркылуу ырайым менен акыйкат берилди.</verse>
				<verse number="18">Кудайды эч ким, эч качан көргөн эмес, Аны бизге Атасына эң жакын болгон жалгыз Уулу таанытты.</verse>
				<verse number="19">null</verse>
				<verse number="20">Иерусалим шаарындагы иудей башчылары тарабынан ким экендигин билип келүүгө жиберилген динкызматчылар менен лебиттерге Жакыя жооп берүүдөн баш тартпай: — Мен Машаяк эмесмин, — деп ачык айтты.</verse>
				<verse number="21">Алар: — Анда сен кимсиң, Илияс пайгамбарсыңбы? — деп сурашты. — Жок, ал эмесмин, — деп жооп берди Жакыя. — Мүмкүн сен келе турган Пайгамбар чыгарсың? — Жок. —</verse>
				<verse number="22">Жиберген кишилерибизге жооп бергендей бололу. Сен өзүң жөнүндө эмне дейсиң?</verse>
				<verse number="23">Ошондо Жакыя мындай деди: — Мен, Ышая пайгамбар айткандай, «Эгебизге жолду түздөгүлө!»— деп чөлдө жар салган кабарчымын.</verse>
				<verse number="24">Бул адамдар фарисейлер тобунан эле.</verse>
				<verse number="25">Алар Жакыядан дагы: — Эгер Машаяк да, Илияс да, келе турган Пайгамбар да болбосоң, эмне үчүн адамдарды Кудай жолуна чакырып сууга чөмүлдүрүү расмисинен өткөрүп жүрөсүң? — деп сурашты.</verse>
				<verse number="26">Жакыя: — Мен тек гана сууга чөмүлдүрүү расмисин өткөрүп жүрөм. Араңарда силер тааныбаган бирөө турат.</verse>
				<verse number="27">Ал өз ишин менден кийин баштайт, ошентсе да мен анын бут кийиминин боосун чечүүгө татыксызмын, — деди.</verse>
				<verse number="28">Бул окуя Жакыя чөмүлдүрүү расмисин өтөп жүргөн Иордан дарыясынын чыгышындагы Бейтани айылында болду.</verse>
				<verse number="29">Кийинки күнү Жакыя өзүн көздөй келе жаткан Ыйсаны көрүп: — Карагыла, Кудай жиберген курмандык козу ушул! Бул адамзаттын күнөөсүн мойнуна алат.</verse>
				<verse number="30">«Менден кийин келе жаткан менден улуу, анткени ал мен төрөлө электе эле бар болгон» деп, ушул тууралуу айткан элем, — деди. —</verse>
				<verse number="31">Мен муну таанычу эмесмин, бирок Ысрайыл элине тааныштырып, адамдарды чөмүлдүрүү расмисинен өткөрүү үчүн келдим.</verse>
				<verse number="32">Жакыя Ал жөнүндө дагы мындай деди: — Мен Ыйык Рухтун көгүчкөн кейпинде көктөн түшүп, Ыйсага конгонун көрдүм.</verse>
				<verse number="33">Аны мурда чындап эле таанычу эмесмин, бирок мени сууга чөмүлдүрүү расмисин аткарууга жиберген Кудай: «Рухтун кимге конгонун көрсөң, Ыйык Рухка чөмүлдүрүүчү Ошол», — деген эле.</verse>
				<verse number="34">Мен көрүп, Ыйсанын Кудай Уулу экенине күбө болдум.</verse>
				<verse number="35">Эртеси күнү да Жакыя эки шакирти менен ошол жерде турган эле.</verse>
				<verse number="36">Ал өтүп бараткан Ыйсаны көрүп: — Карагыла, Кудай жиберген курмандык козу ушул! — деди.</verse>
				<verse number="37">Эки шакирти Жакыянын айтканын угары менен Ыйсаны ээрчип жөнөштү.</verse>
				<verse number="38">Ыйса артына бурулуп, алардын келе жатканын көрдү да: — Эмне керек эле? — деди. Алар: — Рабби (устат дегенди билдирет), каерде турасыз? — дешти.</verse>
				<verse number="39">Ыйса: — Келип, көрүп кеткиле! — деди. Алар барып, Ыйсанын турган жерин көрүшүп, ал күнү Аны менен бирге болушту. Бул түштөн кийинки убак эле.</verse>
				<verse number="40">Жакандын сөзүн угуп, Ыйсанын артынан ээрчиген экөөнүн бири Ысман-Петирдин иниси Идрис болчу.</verse>
				<verse number="41">Ал биринчи бир тууган агасы Ысманга барып: — Биз Машаяк ким экенин билдик! — деди.</verse>
				<verse number="42">Анан аны Ыйсага ээрчитип келди. Ыйса Ысманга карап: — Сен Жакан уулу Ысмансың. Мындан ары атың Кефа («таш» дегенди билдирет) болсун, — деди.</verse>
				<verse number="43">Эртеси күнү Ыйса Галилея аймагына бармакчы болду. Ал Филипке жолугуп: — Жүр, Мага кошул, — деди.</verse>
				<verse number="44">Филип да Идрис менен Петир турган Бейтсайдадан эле.</verse>
				<verse number="45">Филип болсо Натанайылга барды. — Биз Муса Тооратта жазган жана башка пайгамбарлар да өз жазмаларында айтып кеткен Машаякка жолуктук! — деди ага Филип, — ал — Назареттик Жусуптун уулу Ыйса!</verse>
				<verse number="46">Бирок Натанайыл: — Деги Назареттен жакшы бир нерсе чыкмак беле? — деди. Филип: — Анда бар да өзүң көрбөйсүңбү! — деди.</verse>
				<verse number="47">Ыйса келе жаткан Натанайылды көргөндө: — Ичинде эч бир кири жок, накта ысрайылдык мына ушул, — деди. —</verse>
				<verse number="48">Сиз мени кайдан билесиз? — деди Натанайыл буга таңыркай. — Мен сени Филип чакыра электе эле анжир дарагынын түбүнөн көргөм.</verse>
				<verse number="49">Ошондо Натанайыл: — Устат, сиз чындап эле Кудай Уулу экенсиз! Ысрайыл падышасы сиз экенсиз! Буга эми көзүм жетти, — деди. —</verse>
				<verse number="50">«Сени анжир дарагынын түбүнөн көргөм» дегениме эле ишенип жатасыңбы? Али мындан да зор нерселерди көрөсүң!</verse>
				<verse number="51">Ыйса дагы мындай деди: — Силерге бир чындыкты айтып коёюн: эми силер көктүн ачылганын көрөсүңөр. Ал жерде Кудайдын периштелери асманга чыгып, асмандан Адам Уулуна түшүп турушат.</verse>
			</chapter>
			<chapter number="2">
				<verse number="1">Эки күндөн кийин Галилеядагы Каана деген айылда бир үйлөнүү тою болуп калды. Ыйсанын энеси ошол жерде болчу.</verse>
				<verse number="2">Ыйса да шакирттери менен бирге тойго чакырылды.</verse>
				<verse number="3">Шарап түгөнгөндө, энеси: — Шараптары түгөнүп калыптыр, — деди.</verse>
				<verse number="4">Ыйса энесине: — Бул ишти Мага коюңуз. Кудайдын улуулугун көрсөтөр убакыт-саатым али келе элек, — деп жооп берди.</verse>
				<verse number="5">Деген менен энеси малайларга: — Эмне десе, ошону кылгыла! — деди.</verse>
				<verse number="6">Ошол жерде иудейлердин диний салтына ылайык даарат алууга арналган, ар биринин ичине он чака суу сыйчу алты таш идиш турар эле.</verse>
				<verse number="7">Ыйса малайларга аларды толтурууну буюрду. Малайлар идиштерди сууга мелт-калт кылып толтурушту.</verse>
				<verse number="8">Ыйса аларга ошондон сузуп алып, тойбашыга алпарууну буйруду. Тигилер ошондой кылышты.</verse>
				<verse number="9">Тойбашы шарапка айланган алиги суудан татып көрдү, бирок бул шараптын кайдан экенин билген жок. Муну суу сузуп алган малайлар гана билишчү. Тойбашы таң калды да, үйлөнүп жаткан жигитти чакырып алып: —</verse>
				<verse number="10">Баары адегенде шараптын жакшысын беришет да, коноктор кызып калган кезде начарын беришет. А сен болсо шараптын жакшысын ушул убакытка чейин сактаптырсың, — деди.</verse>
				<verse number="11">Ушундайча Ыйса керемет-жышаандарынын алгачкысын Галилеядагы Каана шаарында жасап, Өзүнүн улуулугун көрсөттү. Шакирттери болсо Ага ишеништи.</verse>
				<verse number="12">Андан кийин Ыйса энеси, бир туугандары жана шакирттери менен бирге Капарноом шаарына барып, ал шаарда бир нече күн туруп калды.</verse>
				<verse number="13">Иудейлердин Куткарылуу майрамы жакындаганда, Ыйса Иерусалимге барды.</verse>
				<verse number="14">Ийбадаткананын короосунда өгүз, кой, көгүчкөн саткандарды жана акча алмаштырып отургандарды көрдү.</verse>
				<verse number="15">Аркандан камчы жасап алып, соодагерлердин баарын кой, өгүздөрү менен кошо короодон кууп чыкты. Акча алмаштыруучулардын теңгелерин чачып, үстөлдөрүн оодарып таштады. —</verse>
				<verse number="16">Мунуңарды жоготкула бул жерден! — деди Ал көгүчкөн сатуучуларга. — Атамдын үйүн базарга айландырбагыла!</verse>
				<verse number="17">Ошондо «Сенин үйүңдүн камын жеп, ичим өрттөнүп жатат»деген Ыйык Жазуудагы сөздөр шакирттердин эсине түштү.</verse>
				<verse number="18">Иудей башчылары: — Мындай кылууга кандай акың бар? Аны кандай кереметтүү жышаан менен көрсөтө аласың? — дешти.</verse>
				<verse number="19">Ыйса: — Бул ыйык үйдү бузуп көргүлө, Мен аны үч күндө кайра тургузам, — деп жооп берди.</verse>
				<verse number="20">Иудей башчылары: — Бул ыйык үй кырк алты жыл бою салынган. Сен аны үч күндүн ичинде кайра тургузмакчысыңбы? — дешти.</verse>
				<verse number="21">Ыйса болсо «ыйык үй» деп Өзүнүн денесин айткан эле.</verse>
				<verse number="22">Ошондуктан Ыйса өлүмдөн кайра тирилген кезде шакирттери Анын ушундай дегенин эстешип, Ыйык Жазууда жазылган жана Ыйса айткан пайгамбарлык сөздөргө ишеништи.</verse>
				<verse number="23">Ыйсанын Иерусалимде, Куткарылуу майрамы маалында кылган кереметтерин көргөн көп адамдар Ага ишеништи.</verse>
				<verse number="24">null</verse>
				<verse number="25">Бирок Ыйса бардык адамдардын ой-ниеттерин билип, аларга ишене бербеди. Адам баласынын көңүлүндөгүсүн Өзү деле билгендиктен, бирөөнүн адамдар тууралуу маалымат берүүсүнө муктаж да болгон жок.</verse>
			</chapter>
			<chapter number="3">
				<verse number="1">Фарисейлер арасында Никадим аттуу иудей эл башчыларынын бири бар эле.</verse>
				<verse number="2">Ал бир түнү Ыйсага келди да, мындай деп сурады: — Устат, Кудайдан келген мугалим экениңизди билебиз, себеби сиздин керемет-жышаандарыңызды Кудайдын колдоосусуз эч ким жасай албайт.</verse>
				<verse number="3">Ыйса ага мындай деп жооп берди: — Сага бир чындыкты айтып коёюн: кимде-ким кайрадан туулбаса, Кудай Падышачылыгын көрө албайт. —</verse>
				<verse number="4">Карыган адам кантип кайра туулат? Энесинин курсагына кирип, экинчи жолу бул дүйнөгө кайра туулмак беле? — деп сурады Никадим. —</verse>
				<verse number="5">Сага бир чындыкты айтып коёюн: пенде сууга чөмүлүп, Ыйык Рухтан туулбаса, Кудайдын Падышачылыгына кире албайт, — деп жооп берди Ыйса. —</verse>
				<verse number="6">Денеден — дене, Рухтан — рух туулат.</verse>
				<verse number="7">«Кайрадан туулууга тийишсиңер» дегениме таң калба!</verse>
				<verse number="8">Шамал каалаган жеринде согот, анын үнүн угасың, бирок кайдан келип, кайда кеткенин билбейсиң. Ыйык Рухтан туулган киши менен да ушундай болот. —</verse>
				<verse number="9">Муну кандайча түшүнсө болот? — сурады Ыйсадан Никадим. —</verse>
				<verse number="10">Ысрайылдын дин мугалими болуп туруп, ушуну билбейсиңби? — деди Ыйса. —</verse>
				<verse number="11">Сага бир чындыкты айтып коёюн: биз билгенибизди сүйлөп, көргөнүбүздү айтабыз, а бирок силер айткандарыбызды кабыл албайсыңар.</verse>
				<verse number="12">Мен силерге жердегилерди айтсам ишенбейсиңер, анан көктөгүлөр жөнүндө айтсам кантип ишенесиңер.</verse>
				<verse number="13">Көктөн келген Адам Уулунан башка эч ким көккө чыккан эмес.</verse>
				<verse number="14">Муса чөлдө жасалма жыланды жогору көтөрүп койгондой, Адам Уулу да көтөрүлүп коюлууга тийиш.</verse>
				<verse number="15">Ошондо Ага ишенүүчү ар ким түбөлүк өмүргө ээ болот.</verse>
				<verse number="16">Кудай адамзатты ушунчалык катуу сүйгөндүктөн, Ага ишенүүчү ар ким өлбөстөн түбөлүк өмүргө ээ болсун деп, Өзүнүн жалгыз Уулун курмандыкка берди.</verse>
				<verse number="17">Кудай Өз Уулун бул дүйнөгө адамзатты жазалоо үчүн эмес, куткаруу үчүн жиберди.</verse>
				<verse number="18">Ага ишенүүчүлөр жазага тартылбайт, ал эми ишенбегендерди жазалоо үчүн эбак эле өкүм чыгарылган, анткени алар Кудайдын жалгыз Уулуна ишенбей коюшту.</verse>
				<verse number="19">Ал эми жазанын мааниси мындай: жерге Кудайдын жарыгы түштү, бирок кылган иштери жаман болгондуктан адамдар караңгылыкты артык көрүштү.</verse>
				<verse number="20">Жамандык жасаган ар ким жарыкты жек көрүп, кылган иштери ашкереленбес үчүн да ага жолобойт.</verse>
				<verse number="21">Ал эми ким акыйкат жолунда жүрсө, кылган иштеринин Кудайдан экендиги көрүнүп турсун деп, жарыкка келет.</verse>
				<verse number="22">Ушундан кийин, адамдарды чөмүлдүрүү расмисинен өткөрүп жүргөн Ыйса жана Анын шакирттери Иудея аймагында дагы бир нече убакыт туруп калышты.</verse>
				<verse number="23">Жакыя болсо Салим шаарынын жанындагы Айнон деген жерде суу көп болгондуктан чөмүлдүрүү расмисин ошол жакта аткарып жүрдү. Адамдар келип, чөмүлдүрүү расмисинен өтүп жатышты.</verse>
				<verse number="24">Ал кезде Жакыя али абакка алына элек болчу.</verse>
				<verse number="25">Бир күнү Жакыянын шакирттери менен бир иудейдин ортосунда диний тазалануу салтына байланыштуу талаш чыгып кетти.</verse>
				<verse number="26">Алар Жакыяга келип: — Устат, Иордандын чыгыш жагында сиз менен бирге болгон киши эсиңиздеби? Ал тууралуу өзүңүз күбөгө өтүп, айтып бербедиңиз беле? Ошол киши адамдарды чөмүлдүрүү расмисинен өткөрүп жүрөт. Элдин баары ошого барып жатат, — дешти.</verse>
				<verse number="27">Жакыя аларга мындай деп жооп берди: — Кудай Өзү бербесе, эч ким эч нерсе ала албайт.</verse>
				<verse number="28">«Мен Машаяк эмесмин, тек гана анын алдынан жиберилген кабарчысымын» дегениме өзүңөр күбөсүңөр.</verse>
				<verse number="29">Колуктусу бар киши күйөө жигит эмеспи. Ал эми күтүп турган күйөө жолдош анын келе жатканын угуп, кубанат. Айтканыңарды угуп, менин да кубанычым койнума батпай турат.</verse>
				<verse number="30">Силер кеп кылган адамдын зоболосу көтөрүлүп, меники төмөндөшү керек.</verse>
				<verse number="31">Көктөн түшкөнү баарынан улуу, ал эми, мен сыяктуу, жерден пайда болгону жерге таандык болот да, жердеги нерселер жөнүндө сүйлөйт. Көктөн түшкөн ал — баарынан улуу!</verse>
				<verse number="32">Ал өзүнүн көктөн уккан-көргөнүн айтат. Бирок анын айткан кабарын эч ким кабыл албайт.</verse>
				<verse number="33">Ал эми анын сөзүнө кулак салган ар ким Кудайдын акыйкат экенин ырастайт.</verse>
				<verse number="34">Кудайдын жибергени Анын кабарын жарыялайт. Кудай ага Ыйык Рухун ченемсиз берет.</verse>
				<verse number="35">Асмандагы Атабыз Өзүнүн Уулун сүйүп, бардык бийликти анын колуна тапшырган.</verse>
				<verse number="36">Кудай Уулуна ишенгендер түбөлүк өмүргө ээ, ал эми аны укпагандар ошол өмүрдү көрбөй, Кудайдын каарына калышат.</verse>
			</chapter>
			<chapter number="4">
				<verse number="1">Ыйса Жакыяга караганда көбүрөөк шакирт таап, чөмүлдүрүү расмисинен өткөрүп жатат деген сөз фарисейлерге жетти.</verse>
				<verse number="2">Бирок чынында Ыйсанын Өзү эмес, шакирттери чөмүлдүрүп жүргөн эле.</verse>
				<verse number="3">Мындай кабардын фарисейлерге жеткенин билген Ыйса Галилеяга кайра кетип калды.</verse>
				<verse number="4">Ыйса Самария аймагы аркылуу жол жүрүүгө тийиш эле.</verse>
				<verse number="5">Ошондуктан Ал Самариядагы Шыкар шаарына келди. Ал Жакып өз баласы Жусупка мурас кылып калтырган жерге жакын жайгашкан.</verse>
				<verse number="6">Ошол жерде «Жакып кудугу» деп аталган кудук бар болчу. Жол жүрүп чарчаган Ыйса кудуктун жанына отура кетти. Түшкө маал эле.</verse>
				<verse number="7">null</verse>
				<verse number="8">Шакирттери тамак сатып алуу үчүн шаарга кетишкен. Ошол кезде бир самариялык аял кудуктан суу алганы келди. Ыйса андан: — Ичкенге суу берчи, — деп өтүндү.</verse>
				<verse number="9">— Өзүңүз иудей болуп туруп, менден, самариялык аялдан суу сураганыңыз кандай? — деп таң калды аял. Мындай дегени, иудейлердин самариялыктар менен такыр мамилеси болгон эмес.</verse>
				<verse number="10">— Эгер Кудайдын сага эмне бергиси келгенин жана суу сураган адамдын ким экенин билсең, анда сен Анын Өзүнөн сурар элең, ошондо Ал сага өмүр суусун бермек, — деди Ыйса ага.</verse>
				<verse number="11">— Мырза, — деди аял, — суу сузар идишиңиз жок экен, кудук болсо терең, анан ошол өмүр суусун кайдан аласыз?</verse>
				<verse number="12">Же ушул кудукту калтырган түп атабыз Жакыптан да улуусузбу? Ал өзү да, балдары да, малы да ушундан суу ичкен.</verse>
				<verse number="13">Ыйса ага мындай жооп берди: — Бул суудан ичкен адам кайра дагы суусайт.</verse>
				<verse number="14">Ал эми кимде-ким Мен берген суудан ичсе, ал түбөлүк суусабас болот. Мен берчү суу анын ичинде түбөлүк өмүр тартуулоочу кайнар булакка айланат.</verse>
				<verse number="15">Анда аял: — Мырза, мага да ошол суудан бериңизчи. Мен да мындан ары чаңкабайынчы, суу алам деп бул жерге келе бербейинчи, — деди.</verse>
				<verse number="16">Ыйса ага: — Барып, күйөөңдү чакырып кел, — деди.</verse>
				<verse number="17">— Менин күйөөм жок, — деди аял. — Күйөөм жок дегениң туура, — деди Ыйса.</verse>
				<verse number="18">— Сен беш жолу күйөөгө чыккан элең, бирок азыркың күйөөң эмес. Муну туура айттың.</verse>
				<verse number="19">Аял Ыйсага: — Мырза, пайгамбар экениңизге көзүм жетип турат.</verse>
				<verse number="20">Бирок биздин ата-бабаларыбыз мына бул тоонун башында ийбадат кылышчу экен, ал эми силер, иудейлер, табынуучу жай Иерусалимде гана болуш керек дейсиздер, кайсынысы туура? — деди.</verse>
				<verse number="21">— Айтканыма ишен: асмандагы Атабызга бул тоонун башында жана Иерусалимде гана эмес, бардык жерде табына турган убакыт келет, — деп жооп берди Ыйса.</verse>
				<verse number="22">— Силер кимге табынып жүргөнүңөрдү билбейсиңер, биз болсо билебиз. Анткени Кудай иудейлер аркылуу адамзатты куткармак.</verse>
				<verse number="23">Чыныгы табынуучулар Атабызга Рухун жетегинде, акыйкатты таанып табына турган убакыт келет. Ал тургай келип да калды. Атабыз ушундай табынуучуларды каалайт.</verse>
				<verse number="24">Кудай Өзү — Рух. Ошондуктан Ага табынгандар Рухтун жетегинде, акыйкатты таанып табынуулары керек.</verse>
				<verse number="25">Буга аял: — Машаяк келерин билем. Ал келгенде бизге баарын айтып берет, — деди.</verse>
				<verse number="26">— Сен дал ошонун Өзү менен сүйлөшүп турасың, — деп жооп кайтарды Ыйса.</verse>
				<verse number="27">Ошол арада шакирттери кайтып келип, Ыйсанын бир аял менен сүйлөшүп отурганына таң калышты. Бирок эч кимиси «Андан эмне сурап жатасың?» же «Эмнеге аны менен сүйлөшүп жатасың?» деп сурашпады.</verse>
				<verse number="28">null</verse>
				<verse number="29">Аял кумарасын коё калып, шаарга кетти да: — Жүргүлө, менин кылган иштеримдин баарын так айтып берген кишини көргүлө! Машаяк ошол болуп жүрбөсүн? — деп элге айта баштады.</verse>
				<verse number="30">Муну уккан эл шаардан чыгып, Ыйсага карай бет алышты.</verse>
				<verse number="31">Ушул арада шакирттери Ыйсадан: — Устат, тамактанып алыңыз? — деп өтүнүп жатышкан эле.</verse>
				<verse number="32">Ыйса аларга: — Менин жей турган башка тамагым бар, силер аны билбейсиңер, — деди.</verse>
				<verse number="33">Шакирттери түшүнүшпөй: «Ага бирөө тамак алып келип бердиби?» — деп бири биринен сурашты.</verse>
				<verse number="34">— Менин тамагым, — деди Ыйса, — Мени Жибергендин каалоосун ишке ашырып, Анын тапшырганын толук орундоо.</verse>
				<verse number="35">Анан силер: «Эгин себилгенден кийин төрт ай өткөндө, оруу башталат» дейсиңер. Мен болсо: «Эгин талаасын жакшылап карагылачы, ал тегиз бышып, баштарын ийип, орууга даяр турат», — деп айтам.</verse>
				<verse number="36">Азыртан эле орокчулар эмгек акыларын алып, түбөлүк өмүргө арналган түшүмдү жыйнап жатышат. Ошентип, эгинди эккен да, оргон да чогуу кубанат.</verse>
				<verse number="37">«Бири сепкенди бири орот» деген макал ушул шартка туура келип турат.</verse>
				<verse number="38">Мен силерди Мага түшүм алып келүү үчүн, силер эмгек кылбаган жерге жумшадым. Башкалар мурда эмгек кыла башташкан, эми силер алардын ишине кошулуп жатасыңар.</verse>
				<verse number="39">Ошол шаардагы самариялыктардын көпчүлүгү жанагы аялдын: «Ал менин кылган иштеримдин баарын айтып берди», — деген сөзү аркылуу Ыйсага ишене башташты.</verse>
				<verse number="40">Ошондуктан алар Ыйсага келип, конуп кетүүсүн өтүнүштү. Ошентип Ыйса эки күн ошол жерде болду.</verse>
				<verse number="41">Анын сөзүн угуп, дагы көбүрөөк адамдар ишеништи да,</verse>
				<verse number="42">аялга: «Биз эми сенин айтканың боюнча эле ишенип калбастан, анын сөзүн өз кулагыбыз менен угуп, чынында адамзаттын Куткаруучусу ошол экенин билдик», — дешти.</verse>
				<verse number="43">Эки күндөн кийин Ыйса ал жерден ары карай Галилеяга кетти.</verse>
				<verse number="44">(Ал Өзү бир жолу «пайгамбар өз элинде кадырлуу болбойт» деген эле.)</verse>
				<verse number="45">Галилеялыктар Ыйсаны жылуу кабыл алышты, анткени алар да Иерусалимдеги Куткарылуу майрамына барып, Анын кылган бардык кереметттерин көрүшкөн болчу.</verse>
				<verse number="46">Ошентип Ыйса үйлөнүү тоюнда сууну шарапка айландырган Галилеядагы Каана айылына дагы келди. Ошол кезде чоң кызматта иштеген бир кишинин баласы Капарноомдо ооруп жаткан.</verse>
				<verse number="47">Ал Ыйсанын Иудеядан Галилеяга келгенин угуп, Ага барды да: — Келип, баламды сакайтып берсеңиз экен, өлүм алдында жатат, — деп жалынды.</verse>
				<verse number="48">Ыйса: — Кудуретимди далилдей турган ажайып-жышаандарымды көрмөйүнчө силер ишенбейсиңер! — деди.</verse>
				<verse number="49">Падыша сарайында чоң кызматта иштеген адам болсо: — Оо, мырза, балам өлүп кала электе келиңизчи! — деди.</verse>
				<verse number="50">Ошондо Ыйса: — Үйүңө бара бер, балаң аман-эсен! — деди. Ал Ыйсанын айткан сөзүнө ишенип, кетип калды.</verse>
				<verse number="51">Үйгө жакындаганда, алдынан кулдары тосуп чыгышып: «Балаңыз аман-эсен», — деп сүйүнчүлөштү.</verse>
				<verse number="52">Ал кулдарынан баласынын абалы кайсы убакта жакшырганын сурады. Кулдары өткөн күнү түшкү саат бирде ысыгы кайтканын айтышты.</verse>
				<verse number="53">Ошондо ал Ыйсанын: «Балаң аман-эсен» дегени дал ошол саатка туура келгенин билди. Ал өзү да, үйүндөгүлөрү да — баары тең Ыйсага ишенип калышты.</verse>
				<verse number="54">Ошентип, Ыйса Иудеядан Галилеяга келгенден кийин экинчи ирет кереметтүү жышаан көрсөттү.</verse>
			</chapter>
			<chapter number="5">
				<verse number="1">Бир аз убакыттан кийин иудейлердин дагы бир майрамы болуп, ошого катышуу үчүн Ыйса Иерусалимге жөнөдү.</verse>
				<verse number="2">Шаардын «Кой дарбаза» деп аталган дарбазасынын тушунда бир көлмө бар эле. (Анын эврейче аталышы — Бейтсаада.) Тегерегинде түркүктүү беш бастырма салынган.</verse>
				<verse number="3">null</verse>
				<verse number="4">Аларда сокурлар, аксактар, шал оорусуна чалдыккандар, дагы башка көптөгөн оорулуулар жатышчу. </verse>
				<verse number="5">Бул жерде отуз сегиз жылдан бери ноокастап жаткан киши бар эле.</verse>
				<verse number="6">Ыйса анын жатканын көрүп, көптөн бери оорулуу экенин билген соң: — Сакайгың келеби? — деп сурады.</verse>
				<verse number="7">— Ооба, мырза, бирок көлмө толкуганда сууга түшүрөр адамым жок. Мен жеткиче башка бирөө түшүп алат, — деди оорулуу.</verse>
				<verse number="8">— Ыйса ага: — Тур, төшөнчүңдү ал да, баскын! — деди.</verse>
				<verse number="9">Жанагы киши ошол замат эле оорусунан айыгып, төшөнчүсүн алды да, басып кетти. Бул окуя дем алыш күнү болгон эле.</verse>
				<verse number="10">Ошондуктан иудей башчылары айыккан адамга: — Бүгүн дем алыш күн эмеспи? Төшөнчүңдү эмне үчүн көтөрүп жүрөсүң? Мыйзам боюнча бүгүн иш кылууга болбойт! — дешти.</verse>
				<verse number="11">Анда айыккан адам аларга: — Мени айыктырган киши: «Төшөнчүңдү ал да, бас!» деген эле, — деди.</verse>
				<verse number="12">Тигилер болсо: — «Төшөнчүңдү ал да, бас!» дегендей ал ким өзү?! — дешти.</verse>
				<verse number="13">Элдин көптүгүнөн айыккан киши Анын ким экенин билбей калган, анткени Ыйса калың элдин арасына кирип сиңип кеткен.</verse>
				<verse number="14">Кийинчерээк Ыйса жанагы кишиге ийбадаткананын короосунан жолугуп, мындай деди: — Мына, сен айыктың, мурункудан да жаман акыбалга туш болгуң келбесе, мындан ары күнөө кылба!</verse>
				<verse number="15">Жанагы киши иудей башчыларына барып, аны Ыйса айыктырганын айтты.</verse>
				<verse number="16">Ыйса ушуну дем алыш күнү жасагандыктан, Аны куугунтукташты.</verse>
				<verse number="17">Ыйса аларга мындай деди: — Атам эмгектен кол үзбөйт. Ошондуктан Мен да үзгүлтүксүз эмгектенип жатам.</verse>
				<verse number="18">Мындан кийин иудей башчылары Ыйсага мурункудан бетер каршылашып, өлтүрмөкчү болушту. Себеби Ал алардын диний дем алыш күнүнүн эрежелерин гана бузбастан, Кудайды «Менин Атам» деп, Өзүн Кудайга теңеди.</verse>
				<verse number="19">Ыйса аларга мындай деди: — Силерге бир чындыкты айтып коёюн: Атасынын кылып жаткан иштерин көрбөсө, Уулу өз алдынча эч нерсе кыла албайт. Атасы кылып жаткан иштерди Уулу да кылат.</verse>
				<verse number="20">Атасы Уулун жакшы көрөт, ошондуктан Өзү кылганынын баарын Ага көрсөтөт. Ал тургай силер таң кала турган, мындан да зор кереметтерди көрсөтөт.</verse>
				<verse number="21">Атасы өлгөндөрдү тирилтип, өмүр бергендей, Уулу да каалагандарын тирилтет.</verse>
				<verse number="22">Атасы Өзү эч кимди соттобойт. Ал бардык сотту Уулуна тапшырган,</verse>
				<verse number="23">ошондуктан Атасын урматтаган ар ким Уулун да ошондой урматтасын. Ал эми кимде-ким Уулун урматтабаса, Аны жиберген Атасын да урматтабайт.</verse>
				<verse number="24">Силерге бир чындыкты айтып коёюн: сөзүмө кулак салып, Мени Жибергенге ишенген ар ким түбөлүк өмүргө ээ, ал кыямат сотуна тартылбайт, тескерисинче, рухий өлүмдөн чыныгы өмүргө өттү.</verse>
				<verse number="25">Силерге бир чындыкты айтып коёюн: руху өлүктөр Кудай Уулунун үнүн уга турган убакыт келет, ал тургай келип да калды. Ошол үндү уккандардын руху тирилет.</verse>
				<verse number="26">Себеби Атасынын Өзү өмүрдүн булагы болгон сыяктуу, Уулун да өмүрдүн булагы кылган.</verse>
				<verse number="27">Ал Адам Уулу болгондуктан, Атасы Ага сот жүргүзүү бийлигин да тапшырган.</verse>
				<verse number="28">Буга таң калбагыла, анткени көрдө жаткандардын баары Кудай Уулунун үнүн уга турган убак келет.</verse>
				<verse number="29">Ошондо өлгөндөр көрдөн туруп келишет: жакшылык кылгандары — өмүр сүрүү үчүн, жамандык кылгандары — соттолуу үчүн тирилишет.</verse>
				<verse number="30">Мен Өз алдымча эч нерсе кыла албайм. Кудайдан укканыма жараша гана соттойм. Менин сотум адилеттүү, анткени Мен Өз каалоомду эмес, Мени Жибергендин эркин аткарууну көздөйм.</verse>
				<verse number="31">Эгерде Мен Өзүм гана күбөлүк берип жаткан болсом, анда күбөлүгүм чындыкка жатмак эмес.</verse>
				<verse number="32">Мага кепил боло турган башка Бирөө бар, Анын сөзүнүн акыйкат экенин билемин.</verse>
				<verse number="33">Ырас, силер Жакыяга өкүлүңөрдү жибердиңер. Жакыя болсо чындыгын айтты.</verse>
				<verse number="34">Өзүм тууралуу адамдын күбөлүгүнө муктаж болбосом да, муну силер куткарылсын деп айтып жатам.</verse>
				<verse number="35">Жакыя жарык чачыратып, жанып турган чырак эле, а силер болсо бир аз убакыт гана анын жарыгында шаттангыңар келди.</verse>
				<verse number="36">А бирок Менин күбөлүгүм Жакыяныкынан да күчтүүрөөк. Себеп дегенде асмандагы Атабыздын Мага аткар деп тапшырган иштери — азыркы аткарып жүргөн жакшы иштерим — Мени Ал жибергенине күбөлүк берүүдө.</verse>
				<verse number="37">Мени жиберген Атабыз Өзү да Мен жөнүндө күбөлүк берди. Бирок силер эч качан Анын үнүн угуп, жүзүн көргөн эмессиңер.</verse>
				<verse number="38">Анын сөзү да жан дүйнөңөрдөн орун алган эмес, ошол себептүү жиберген Уулуна ишенбейсиңер.</verse>
				<verse number="39">Силер Ыйык Жазууларды изилдөө аркылуу түбөлүк өмүргө ээ болобуз деп ойлойсуңар, ал эми Ыйык Жазуулар Мен жөнүндө күбөлүк беришет.</verse>
				<verse number="40">А бирок силер чыныгы өмүргө ээ болуу үчүн Мага келүүдөн баш тартасыңар.</verse>
				<verse number="41">Мен адамдардан урмат күтпөймүн.</verse>
				<verse number="42">Силердин жүрөгүңөрдө Кудайга деген мээримдин жок экенин билем.</verse>
				<verse number="43">Атамдын атынан келсем да, Мени кабыл албай жатасыңар, бирок башка бирөө өз атынан келгенде кабыл аласыңар.</verse>
				<verse number="44">Бири бириңерден урмат күтүп, ал эми жалгыз Кудайдан боло турган чыныгы урматты издебей жүргөн силер эмнеге ишениш керек экенин кантип биле алмак элеңер?</verse>
				<verse number="45">Мен силерди Атабыздын алдында айыптайт экен деп ойлобогула. Айыптоочу бар: ал — өзүңөр үмүттөнүп жүргөн Муса пайгамбар.</verse>
				<verse number="46">Эгер чындап эле Мусага ишенсеңер, Мага да ишенмексиңер, анткени ал Мен тууралуу жазып кеткен.</verse>
				<verse number="47">Бирок Мусанын жазгандарына чындап ишенбесеңер, Менин сөздөрүмө кантип ишене аласыңар?</verse>
			</chapter>
			<chapter number="6">
				<verse number="1">Бир аз убакыттан кийин Ыйса Галилея көлүнүн чыгыш тарабына сүзүп өттү. (Ал Тиберия көлү деп да аталат.)</verse>
				<verse number="2">Оорулууларга жасаган керемет-жышаандарын көргөндүктөн, көп эл Ыйсаны ээрчиди.</verse>
				<verse number="3">Ал тоого чыгып, ошол жерде шакирттери менен сүйлөшүп отурду.</verse>
				<verse number="4">Бул — иудейлердин Куткарылуу майрамынын алды болчу.</verse>
				<verse number="5">Ыйса көз жүгүртүп караса, калың эл Аны көздөй келе жатыптыр. Ошондо Филипке: — Буларды тойгузуу үчүн нанды кайдан сатып алабыз? — деди.</verse>
				<verse number="6">(Ыйса муну Филиптин ишенимин сыноо үчүн айткан, себеби эмне кылмакчы болгонун Өзү билип турган.)</verse>
				<verse number="7">— Бизде эки жүз күмүш теңгеге келчү нан болуп, ар бир адам бир сындырымдан жегенде да баарына жетмек эмес эле, — деп жооп берди Филип Ага.</verse>
				<verse number="8">Ошондо башка бир шакирти — Ысман-Петирдин иниси Идрис Ыйсага мындай деди:</verse>
				<verse number="9">— Бул жерде бир бала жүрөт, анын беш арпа наны менен эки балыгы бар экен. Бирок ушунча кишиге алар эмне болмок эле?</verse>
				<verse number="10">Бирок Ыйса: — Адамдарды жайгаштыра бергиле! — деди. Көк майсандуу ошол жерге беш миңге жакын киши жайгашты.</verse>
				<verse number="11">Ыйса нанды алып, Кудайга шүкүрчүлүк келтирди да, жайгашкандарга таратсын үчүн шакирттерине берди. Балыктан да ар бирине каалашынча берди.</verse>
				<verse number="12">Баары жеп, тойгон соң, шакирттерине: — Ысырап болбосун үчүн нандын артканын жыйнап алгыла, — деди.</verse>
				<verse number="13">Алар кишилер жегенден калган арпа нандын үзүмдөрүн жыйнаганда, он эки себет толду.</verse>
				<verse number="14">Адамдар Ыйса жасаган ошол кереметти көргөндө: — Дүйнөгө келүүгө тийиш болгон Пайгамбар — так ушул, — дешти.</verse>
				<verse number="15">Ыйса алардын «күтүлбөгөн жерден кармап, падыша шайлап алабыз» деген оюн туюп, кайрадан Өзү жалгыз тоого кетип калды.</verse>
				<verse number="16">Кеч киргенде, Ыйсанын шакирттери көлгө барып,</verse>
				<verse number="17">бир кайыкка түшүп, көлдүн ар жагындагы Капарноомго бет алышты. Караңгы кирип калса да, Ыйса аларга али келе элек болчу.</verse>
				<verse number="18">Ошондо катуу шамал болуп, көл толкуй баштады.</verse>
				<verse number="19">Алар беш-алты чакырымдай жүргөндөн кийин, суу үстү менен кайыкка басып келе жаткан Ыйсаны көрүп, коркуп кетишти.</verse>
				<verse number="20">Ыйса аларга: — Коркпогула, бул Мен элемин! — деди.</verse>
				<verse number="21">Шакирттери Ыйсаны тосуп алмакчы болушту. Ошол замат кайык алар бет алган жээкке жетип калды.</verse>
				<verse number="22">Кийинки күнү көлдүн чыгыш жагында калган эл Ыйсанын шакирттери түшкөн жалгыз кайыктан башка эч бир кайыктын болбогонун эстешти да, Ыйсанын алар менен бирге кайыкка түшпөй, шакирттери өздөрү гана кеткенин билишти.</verse>
				<verse number="23">Эгебиз Ыйса Кудайга шүкүрчүлүк келтирип сыйынгандан кийин, эл нан жеп тойгон кечээги жерге дагы башка кайыктар Тиберия шаары жактан келип жатты.</verse>
				<verse number="24">Ыйса менен шакирттеринин бул жерде жок экенин билген эл жанагы кайыктарга түшүп, Ыйсаны издеп, Капарноомго жөнөштү.</verse>
				<verse number="25">Алар Ыйсаны көлдүн аркы жээгинен табышканда: — Устат, бул жерге качан келдиң? — деп сурашты.</verse>
				<verse number="26">Ыйса: — Силерге бир чындыкты айтып коёюн: кереметтүү жышаан көргөндүктөн эмес, нан жеп тоюп калганыңардан гана Мени издеп жүрөсүңөр.</verse>
				<verse number="27">Күнүмдүк тамак эмес, түбөлүк өмүр бере турган тамак үчүн аракеттенгиле! Аны силерге Адам Уулу гана бере алат, анткени Кудай Ата муну ошого дайындаган, — деди.</verse>
				<verse number="28">Ошондо алар Ыйсадан: — Кудайдын каалоосун аткаруу үчүн эмне кылышыбыз керек? — деп сурашты.</verse>
				<verse number="29">Ал: — Анын жибергенине ишенгиле, Кудайдын каалоосу — ошол, — деди.</verse>
				<verse number="30">— Сен кандай кереметтүү жышаан көрсөтөсүң? — деп сурады эл Андан. — Биз көрүп, анан сага ишенели. Кандай иш кыласың?</verse>
				<verse number="31">«Аларга жей турган нанды көктөн берди» деп Ыйык Жазууда жазылгандай, ата-бабаларыбыз чөлдө манна жешкен.</verse>
				<verse number="32">Ыйса аларга: — Силерге бир чындыкты айтып коёюн: көктөн нан берген Муса эмес, көктөн чыныгы нан берип жаткан Менин Атам.</verse>
				<verse number="33">Себеби көктөн түшүп, адамзатка өмүр берүүчү — Кудайдын наны, — деди.</verse>
				<verse number="34">Анда эл: — Мырза, бизге дайыма ошондой нан берип туруңузчу! — деди.</verse>
				<verse number="35">Ыйса мындай деп жооп кайтарды: — Мен — өмүр нанымын. Мага келгендер эч качан ач кетпейт, ишенгендер эч качан чаңкабайт.</verse>
				<verse number="36">Бирок Мен силерге: «Мени көрсөңөр да, Мага ишенбейсиңер» дегем.</verse>
				<verse number="37">Асмандагы Атабыз берген адамдардын бардыгы Мага келет, Мен болсо аларды кубалабайм.</verse>
				<verse number="38">Көктөн Өз каалоомду эмес, бирок Мени Жибергендин эркин аткаруу үчүн түштүм.</verse>
				<verse number="39">Жибергендин каалоосу болсо — Анын Мага берген адамдарынын бирин да жоготпой, баарын тең кыямат күнү кайра тирилтүүм.</verse>
				<verse number="40">Себеби Атамдын каалоосу — Анын Уулун көрүп, Ага ишенген ар бир адамды түбөлүк өмүргө ээ кылуу. Мен аны кыямат күнү кайра тирилтип алам.</verse>
				<verse number="41">Иудей башчылары Ыйсанын «көктөн түшкөн нан — Менмин» дегенине нааразы болуп,</verse>
				<verse number="42">«мынабу Жусуптун уулу Ыйса эмеспи? Анын ата-энесин биз билебиз го? Анда ал кандайча көктөн түштүм дейт?» — деп күңкүлдөштү.</verse>
				<verse number="43">Ыйса аларга мындай деди: — Күңкүлдөшпөгүлө!</verse>
				<verse number="44">Мени жиберген Атабыз чакырбаса, эч ким Мага келе албайт. Мен аны кыяматта кайра тирилтип алам.</verse>
				<verse number="45">Пайгамбарлардын жазмаларында «Кудай алардын баарын үйрөтөт»деп айтылган. Атамды угуп, андан таалим алган ар ким Мага келет.</verse>
				<verse number="46">Арийне, Кудайдан келгенден башка эч ким Атабызды көргөн эмес. Атабызды көргөн — жалгыз ошол гана.</verse>
				<verse number="47">Силерге бир чындыкты айтып коёюн: ким Мага ишенсе, ал түбөлүк өмүргө ээ.</verse>
				<verse number="48">Мен — өмүр нанымын.</verse>
				<verse number="49">Ата-бабаларыңар чөлдө манна жешсе да, акырында өлүштү.</verse>
				<verse number="50">Бирок азыркы көктөн түшкөн нандын касиети мында: андан жеген адам өлүмгө дуушар болбойт.</verse>
				<verse number="51">Мен — көктөн түшкөн тирүү нанмын. Бул нандан жеген адам түбөлүк өмүргө ээ болот. Бул нан — Менин денем, аны Мен адамзат чыныгы өмүргө ээ болсун деп, курман кылам.</verse>
				<verse number="52">Ошондо иудей башчылары: — Бул кандайча бизге денесин жесин деп бере алат? — деп өз ара айтышып, талаша башташты.</verse>
				<verse number="53">Ыйса аларга мындай деди: — Силерге Мен чындыкты айтып коёюн: эгер Адам Уулунун денесин жеп, канынан ичпесеңер, чыныгы өмүргө ээ болбойсуңар!</verse>
				<verse number="54">Кимде-ким Менин денемди жеп, канымды ичсе, ал түбөлүк өмүргө ээ болот жана Мен аны кыямат күнү кайра тирилтемин.</verse>
				<verse number="55">Себеби Менин денем — чыныгы азык, каным — чыныгы суусундук.</verse>
				<verse number="56">Денемди жеп, канымды ичкен ар ким Мени менен тыгыз байланышта болот. Мен да аны менен тыгыз байланышта болом.</verse>
				<verse number="57">Мени түбөлүк тирүү Атабыз жиберди жана Мен Ал аркылуу өмүр сүрөм. Ошол сыяктуу денемди жеген киши да Мен аркылуу чыныгы өмүр сүрөт.</verse>
				<verse number="58">Көктөн түшкөн нан мына ошондой. Ал ата-бабаларыңар жеген таттуу нандай эмес: алар акырында өлгөн, ал эми бул нанды жеген ар ким түбөлүк өмүргө ээ болот.</verse>
				<verse number="59">Ыйса муну Капарноомдогу синагогада таалим берип жатканда айтты.</verse>
				<verse number="60">Муну уккан шакирттеринин көбү: — Абдан оор сөздөр экен, ким муну угуп тура алат?! — дешти.</verse>
				<verse number="61">Бул нааразылыкты байкап калган Ыйса аларга мындай деди: — Ушул сөз силерди ызалантып жатабы?</verse>
				<verse number="62">Анда Адам Уулунун келген жагына көтөрүлгөнүн көргөн кезде эмне дейсиңер?</verse>
				<verse number="63">Өмүрдү Ыйык Рух берет, ал эми пенденин колунан эч нерсе келбейт. Силерге айткан сөздөрүм аркылуу Рух берүүчү чыныгы өмүргө ээ боло аласыңар.</verse>
				<verse number="64">Бирок араңардагы кээ бирөөлөр ишенишпейт. Ыйса ишенбегендердин ким экенин жана ким Ага чыккынчылык кыларын башынан эле билгендиктен ушундай деген болчу.</verse>
				<verse number="65">— «Асмандагы Атабыз чакырбаса, эч ким Мага келе албайт» дегенимдин себеби ошол, — деди Ыйса сөзүнө кошумчалай.</verse>
				<verse number="66">Ушул күндөн баштап шакирттеринин көбү Ыйсадан баш тартып, ээрчибей калышты.</verse>
				<verse number="67">Ошондо Ыйса он эки шакиртинен: — Силердин да кеткиңер келген жокпу? — деп сурады.</verse>
				<verse number="68">Ысман-Петир: — Эгем, сенден кетсек, кимге барабыз? Түбөлүк өмүргө жеткирүүчү сөздөр сенде гана бар.</verse>
				<verse number="69">Биз сенин Кудайдын жиберген ыйыгы экениңе ишенип, эми ошого көзүбүз жетти, — деди.</verse>
				<verse number="70">Ыйса аларга: — Ушул он экиңди Өзүм тандап алган эмес белем? Ошондо да араңардагы бирөө ибилистин жетегинде, — деди.</verse>
				<verse number="71">(Ал Ысман Искариоттун уулу Жүйүт жөнүндө айткан эле. Ал «он экинин» бири болгону менен, кийин Ыйсаны сатып кеткен.)</verse>
			</chapter>
			<chapter number="7">
				<verse number="1">Андан кийин Ыйса Галилея аймагында жүрдү. Иудей башчылары өлтүрмөкчү болгон соң, ал жерде калгысы келбеди.</verse>
				<verse number="2">Иудейлердин Чөп алачык майрамы жакындап калган.</verse>
				<verse number="3">Ыйсанын бир туугандары Ага: — Иудеяга бар, ал жердеги шакирттериң да кереметтериңди көрүшсүн.</verse>
				<verse number="4">Эл көзүнө түшкүсү келген адам кылган иштерин жашырбайт. Сен ушундай кереметтүү иштерди кылдың, эми өзүңдү бүт дүйнөгө тааныт, — дешти.</verse>
				<verse number="5">Бир туугандары да Ыйсага ишенишчү эмес.</verse>
				<verse number="6">— Кудайдын улуулугун көрсөтөр убакыт-саатым али келе элек, — деди Ыйса аларга. — Ал эми силер үчүн качан болсо да ыңгайлуу.</verse>
				<verse number="7">Бул дүйнө силерди жек көрө албайт, ал эми Мени жек көрөт. Себеби Мен анын иштеринин жаман экенин ашкерелеп жүрөм.</verse>
				<verse number="8">Майрамга бара бергиле! Мен азыр бул майрамга барбайм. Кудайдын улуулугун көрсөтөр убакыт-саатым али келе элек.</verse>
				<verse number="9">Ал ушундай деп, Галилеяда калып калды.</verse>
				<verse number="10">Бир туугандары майрамга кеткен соң, Ыйса да элге билинбей, жашыруун жолго чыкты.</verse>
				<verse number="11">Иудей башчылары майрамда Аны аңдып, кайда экенин сураштырып жүрүштү.</verse>
				<verse number="12">Келген элдин арасында ар кандай күбүр-шыбыр сөз жүрүп жатты. Бирөөлөрү Аны: «Жакшы» десе, башкалары: «Жок, элди азгырып жүрөт», — дешти.</verse>
				<verse number="13">Бирок иудей башчыларынан корккондуктан, эч ким Ал тууралуу ачык сүйлөшкөн жок.</verse>
				<verse number="14">Майрамдын жарымы өтүп кеткенде, Ыйса ийбадаткананын короосуна келип, элге таалим берди.</verse>
				<verse number="15">Иудей башчылары таң калышып: — Бул атайын даярданбай туруп, Ыйык Жазууларды кантип түшүнүп алган? — дешти.</verse>
				<verse number="16">Ыйса аларга мындай деп жооп берди: — Сөзүм Меники эмес, Мени Жибергендики.</verse>
				<verse number="17">Кудайдын эркин аткаргысы келген ар кимге бул сөздүн Кудайдан же Менин Өз оюмдан келип чыккандыгы белгилүү болот.</verse>
				<verse number="18">Өз оюнан чыгарып сүйлөгөн ар ким өзүнүн гана беделин ойлойт, ал эми аны жибергендин беделин ойлогон кишиге ишенсе болот. Анын оюнда арамдык жок.</verse>
				<verse number="19">Силерге Муса Тоорат китебиндеги мыйзамды берген эмес беле? Чынында бириң да ошол мыйзамды тутунбайсыңар. Анда неге Мени өлтүрмөкчүсүңөр?</verse>
				<verse number="20">Ошондо алар: — Сага жин тийдиби? Ким сени өлтүрөм деп жатат? — деп сурашты.</verse>
				<verse number="21">— Мен дем алыш күнү бир керемет жасадым эле, — деди буга Ыйса, — баарыңар ошондон аң-таң калып отурасыңар.</verse>
				<verse number="22">Ал эми Муса сүннөткө олтургузууну буйругандай (чындыгында бул расми Мусадан эмес, андан мурунку ата-бабалардан калган), силер ошол буйрук боюнча туулгандан кийинки сегизинчи күнү, ал күн дем алыш болсо деле, балдарыңарды сүннөткө отургузуп жүрөсүңөр.</verse>
				<verse number="23">Ошентип, Мусанын мыйзамы бузулбасын деп, балдар дем алыш күнү да отургузулуп келет. Эмне үчүн анда бир адамдын бүтүн боюн дем алыш күнү таптаза кылып айыктырганым үчүн ачууланасыңар?</verse>
				<verse number="24">Сырткы гана көрүнүшүнө карабай, калыс сот жүргүзгүлө!</verse>
				<verse number="25">Ошондо иерусалимдиктердин арасынан бирөөлөр мындай дешти: — Башчылар өлтүрөбүз деп жүргөн киши го бул?</verse>
				<verse number="26">Карасаңар, ачык эле эл алдында сүйлөп жатат! Эмне үчүн буга эч нерсе дешпейт? Же чын эле мунун Машаяк экенине башчылардын көзү жеттиби?</verse>
				<verse number="27">Машаяк келгенде, анын кай жактан келерин эч ким билбейт. Ал эми анын кайдан экенин биз билебиз да. </verse>
				<verse number="28">Ошол кезде ийбадаткананын короосунда таалим берип отурган Ыйса үнүн катуу чыгарып: — Менин ким экенимди, кайдан келгенимди билесиңерби? — деди. — Мен Өзүмөн Өзүм келген жокмун. Мени Жиберген эч качан жалган айтпайт. Силер Аны билбейсиңер,</verse>
				<verse number="29">Мен болсо билем, себеби Мен Ошондон келдим, Мени Ошол жиберди.</verse>
				<verse number="30">Бул сөзү үчүн Ыйсаны кармоого умтулушту. Бирок эч кимиси кол салууга даабады. Анткени Анын Кудайдын улуулугун көрсөтөр убакыт-сааты али келе элек эле.</verse>
				<verse number="31">Бирок көп адамдар: «Машаяк келгенде, мындан да артык кереметтерди көрсөтөт дейсиңби?» — деп Ыйсага ишене башташты.</verse>
				<verse number="32">Эл арасындагы ушундай күбүр-шыбыр фарисейлерге жетти. Ошондо жогорку динкызматчылар менен фарисейлер Ыйсаны кармап келүүгө ийбадаткана сакчыларын жиберишти.</verse>
				<verse number="33">— Дагы бир аз убакыт араңарда болом, — деди Ыйса аларга, — Андан кийин Мени жибергенге кайтам.</verse>
				<verse number="34">Мени издейсиңер да таппайсыңар, себеби Мен турган жерге силер бара албайсыңар.</verse>
				<verse number="35">Ошондо иудей башчылары өз ара мындай деп сүйлөшө башташты: — Биз таба албагыдай кайда барат? Чет өлкөгө тарап кеткен биздин адамдарыбызга барып, башка улуттарды да окутмакчыбы?</verse>
				<verse number="36">«Мени издейсиңер да таба албайсыңар», «Мен турган жерге силер бара албайсыңар» дегени эмнеси?</verse>
				<verse number="37">Майрам аягындагы эң маанилүү жана улуу күнү Ыйса эл алдына чыгып: — Кимдин жан дүйнөсү суусаса, Мага келип ичсин!</verse>
				<verse number="38">Ыйык Жазууларда жазылгандай, ким Мага ишенсе, анын жүрөгүнөн өмүр берүүчү суу ташкындап агат, — деди.</verse>
				<verse number="39">Ыйса бул сөзү менен Ага ишенгендер кийинирээк кабыл ала турган Ыйык Рухту айткысы келген. Анткени Кудай Ыйсаны али Өз улуулугуна бөлөй элек болгондуктан, Ыйык Рухун төгө элек болчу.</verse>
				<verse number="40">Ыйсанын сөзүн уккан кээ бирөөлөр: — Чынында эле бул келүүгө тийиш болгон пайгамбардын өзү, — дешсе,</verse>
				<verse number="41">башкалар: — Бул — Куткаруучу Машаяк, — дешти. Дагы башкалар: — Жок! Машаяк Галилеядан келмек беле!</verse>
				<verse number="42">Ыйык Жазууларда Машаяк Дөөт падышанын тукумунан, Дөөттүн ата-мекени Бейтлехем шаарчасынан чыгат деп жазылган эмеспи? — дешти.</verse>
				<verse number="43">Ошентип, Ыйса тууралуу талашып, эл экиге бөлүндү.</verse>
				<verse number="44">Бир нече адам Аны кармоого умтулушту, бирок да кол салууга батынышпады.</verse>
				<verse number="45">Ыйсаны кармап келүүгө жиберилген сакчылар кайтып келишкенде, жогорку динкызматчылар менен фарисейлер алардан: — Эмне үчүн аны бул жакка алып келген жоксуңар? — деп сурашты.</verse>
				<verse number="46">Сакчылар: — Ушуга чейин бир да адам ал сыяктуу сүйлөгөн эмес, — дешти.</verse>
				<verse number="47">Ошондо фарисейлер: — Эмне, ал силерди да алдап кеткенби?</verse>
				<verse number="48">Деги башчылар менен фарисейлердин ичинде ага ишенген бирөө-жарым болгонбу?!</verse>
				<verse number="49">Жок, ага Тоорат мыйзамын билбеген, каргышка калган эл гана ишенет! — дешти.</verse>
				<verse number="50">Бир ирет түн ичинде Ыйсага келип кеткен жана ошол жердегилердин арасында болгон Никадим мындай собол таштады:</verse>
				<verse number="51">— Мыйзам боюнча бирөөгө өз оозунан угуп, териштирбей туруп өкүм чыгарууга болобу?</verse>
				<verse number="52">— Эмне, сен да галилеялыксыңбы? Ыйык Жазууларды оку! Галилеядан пайгамбар чыкпайт, ошону билип койгун! — деди ага башка фарисейлер.</verse>
				<verse number="53">Андан кийин баары тең үй-үйлөрүнө тарап кетишти.</verse>
			</chapter>
			<chapter number="8">
				<verse number="1">Ыйса болсо Зайтун тоосуна кетти.</verse>
				<verse number="2">Эртеси күнү таң эртең менен кайтып, ийбадаткананын короосуна барды. Мүлдө калайык Анын алдына келди. Ыйса отуруп алып, элге таалим айтты.</verse>
				<verse number="3">Ошол кезде бир нече дин мугалимдери менен фарисейлер күйөөсүнүн көзүнө чөп салып жаткан жеринде кармалган аялды алып келип, ортого тургузушту да,</verse>
				<verse number="4">Ыйсага карап: — Устат, бул аял ойноштук кылып жаткан жеринен кармалды!</verse>
				<verse number="5">Тоорат мыйзамында Муса бизге: «Мындайлар таш бараңга алынып өлтүрүлсүн!»деп буюрган. Сиз буга кандай дейсиз? — дешти.</verse>
				<verse number="6">Алар Ыйсаны сынап, айыпка жыгууга шылтоо табыш үчүн гана айтышты. Бирок Ыйса эңкейип сөөмөйү менен жерге бирдемени жазып, аларга көңүл бөлбөдү.</verse>
				<verse number="7">Тигилер улам-улам сурай берген соң, башын көтөрүп: — Араңарда ким күнөөсүз болсо, аялга биринчи болуп таш ыргытсын, — деп,</verse>
				<verse number="8">кайрадан эңкейип, жазганын уланта берди.</verse>
				<verse number="9">Алар бул сөздү укканда, адегенде улуулары, андан кийин калгандары биринин артынан бири кете башташты. Ыйса менен ортодо турган аял гана калды.</verse>
				<verse number="10">Ошондо Ыйса башын көтөрүп: — Аялзаты, айыптоочуларың кайда кетти? Сага эч ким өкүм чыгарган жокпу? — деп сурады.</verse>
				<verse number="11">— Эч кимиси, оо, мырза, — деди аял. — Мен да сага өкүм чыгарбайм. Бара бер, мындан ары күнөө кылба! — деди Ыйса.</verse>
				<verse number="12">Ыйса дагы бир жолу элге сүйлөп отуруп, мындай деди: — Мен — бул дүйнөдөгүлөр үчүн Кудайдын жарыгымын. Мени ээрчиген киши мындан ары караңгыда жүрбөй, өмүрдүн жарыгына ээ болот.</verse>
				<verse number="13">Ошондо фарисейлер: — Сен өзүңө жалгыз өзүң гана күбөсүң, ошондуктан күбөлүгүң жарабайт, — дешти.</verse>
				<verse number="14">— Мен Өзүмө жалгыз Өзүм гана күбөлүк берсем да, күбөлүгүм акыйкат. Себеби Мен кайдан келгенимди жана кайда барарымды билем. Силер болсо Менин кайдан келгенимди да, кайда барарымды да билбейсиңер.</verse>
				<verse number="15">Силер пенденин ою боюнча өкүм чыгарып жатасыңар, Мен болсом эч кимге өкүм чыгарбайм.</verse>
				<verse number="16">Өкүм чыгарсам да, жалгыз Өзүм эмес, Мени жиберген Атам менен бирге чыгарам.</verse>
				<verse number="17">Силердин Тоораттагы мыйзамыңарда да «эки адамдын күбөлүгү чындык»деп жазылган эмеспи?</verse>
				<verse number="18">Мен Өзүмө Өзүм күбөмүн. Мени жиберген Атам да Мага күбө.</verse>
				<verse number="19">— А сенин атаң кайда? — деп сурашты алар. — Силер Мени да, Атамды да билбейсиңер, — деди Ыйса аларга. — Эгер Мени билсеңер, анда Атамды да билмексиңер.</verse>
				<verse number="20">Ыйса бул сөздү ийбадаткананын зекет сала турган үкөгүнүн жанында таалим берип отурганда айтты. Бирок Аны эч ким кармаган жок. Анткени Анын Кудайдын улуулугун көрсөтөр убакыт-сааты али келе элек эле.</verse>
				<verse number="21">Ыйса кайрадан элге кайрылып мындай деди: — Мен бул жерден кетемин. Силер Мени издейсиңер жана күнөөкөр бойдон өлөсүңөр. Мен баруучу жерге силер жете албайсыңар.</verse>
				<verse number="22">Ошондо иудей башчылары өз ара: — «Мен баруучу жерге силер жете албайсыңар» дегени ал өзүн өзү өлтүрмөкчү болгонубу? — дешти.</verse>
				<verse number="23">— Силер жерденсиңер, Мен болсо көктөнмүн, — деди Ыйса сөзүн улай, — силер ушул дүйнөлүксүңөр, Мен болсо бул дүйнөлүк эмесмин.</verse>
				<verse number="24">Ошондуктан Мен силерге «күнөөкөр бойдон өлөсүңөр» дегем. Мен Өзүмдү ким десем, дал ошол экениме ишенбесеңер, анда чындап эле күнөөкөр бойдон өлөсүңөр.</verse>
				<verse number="25">Ошондо тигилер: — Киммин дедиң? — дешти. Ыйса жооп кайтарып айтты: — Силерге эң башынан бери эле киммин деп айтып келатсам, дал ошонун Өзүмүн.</verse>
				<verse number="26">Силер тууралуу айтып, өкүм чыгара турган себептерим көп. Бирок Мени жиберген — акыйкат, Мен адамдарга ошондон укканымды айтамын.</verse>
				<verse number="27">Ал көктөгү Атасы жөнүндө айтып жатканын тигилер түшүнүшкөн жок.</verse>
				<verse number="28">Ошондуктан Ыйса сөзүн улап: — Силер Адам Уулун жогору көтөрүп койгондо, Мен Өзүмдү ким десем, дал ошол экенимди жана бардыгын Өз каалоом менен эмес, асмандагы Атабыз кандай үйрөткөн болсо, ошондой сүйлөгөнүмдү билесиңер.</verse>
				<verse number="29">Мени жиберген Мени менен бирге. Мен ар дайым Ага жакканды кылгандыгымдан, Атам Мени жалгыз калтырбайт, — деди.</verse>
				<verse number="30">Ыйса муну айтып жатканда, көптөгөн адамдар Ага ишеништи.</verse>
				<verse number="31">Ыйса Өзүнө ишенгендерге мындай деди: — Эгер силер айтканымды эсиңерге сактап, ошого ылайык жашасаңар, чыныгы шакирттерим болосуңар.</verse>
				<verse number="32">Ошондо акыйкатты таанып каласыңар жана ал силерди эркин кылат.</verse>
				<verse number="33">Алар: — Биз Ыбрайымдын урпактарыбыз, эч качан бирөөгө кул болгон эмеспиз, анан «эркин болосуңар» дегениң кандай? — дешти.</verse>
				<verse number="34">Ыйса аларга мындай деп жооп берди: — Силерге бир чындыкты айтып коёюн: ким күнөө жасаса, ал — күнөөнүн кулу.</verse>
				<verse number="35">Бирок кул эмес, уул гана атасынын үйүндө түбөлүк жашайт, буга анын акысы бар.</verse>
				<verse number="36">Анын сыңары, эгер силерди Кудай Уулу эркин кылса, чындап эркин болосуңар.</verse>
				<verse number="37">Ыбрайымдын тукуму экениңерди билем. Бирок Мени өлтүрөбүз деп жатасыңар, себеби сөздөрүмө жүрөгүңөрдөн орун берген жоксуңар.</verse>
				<verse number="38">Мен Атамдан көргөндөрүм жөнүндө айтып жатам. Силер болсо өзүңөрдүн түп атаңардан укканыңарды кылгыла.</verse>
				<verse number="39">— Биздин түпкү атабыз Ыбрайым, — дешти алар. Анда Ыйса мындай деди: — Силер чындап эле Ыбрайымдын балдары болсоңор, анын кылганын кылмаксыңар.</verse>
				<verse number="40">Бирок анын ордуна силер Кудайдан уккан акыйкатты жеткизген Мени өлтүргүңөр келип жатат. Ыбрайым болсо мындай кылган эмес.</verse>
				<verse number="41">Ошентип, силер өзүңөрдүн рухий атаңар кылганды жасап жүрөсүңөр. Алар Ыйсага жооп берип: — Биз никесиз туулган эмеспиз! Биздин бир гана Атабыз бар, Ал — Кудай.</verse>
				<verse number="42">Анда Ыйса мындай деди: — Атаңар чындап эле Кудай болсо, Мени жакшы көрмөксүңөр. Себеби Мен Кудайдан келдим, өз алдымча келген жокмун, Мени Кудай жиберди.</verse>
				<verse number="43">Менин сөзүмдү эмне үчүн түшүнбөй жатасыңар? Анткени аны уга албайсыңар.</verse>
				<verse number="44">Силердин атаңар — ибилис, ошонун күнөөлүү кумар-каалоолорун аткаргыңар келет. Ал эң башынан баштап эле канкор болгон жана эч качан акыйкат тарабында турган эмес. Анткени анда эч бир калыстык жок. Ал калпты өзүнүн күнөөлүү табиятына жараша айта берет. Себеби ал жалганчы, бардык калптын атасы.</verse>
				<verse number="45">Мен акыйкатты айткандыгымдан Мага ишенбейсиңер.</verse>
				<verse number="46">«Күнөө кылдың» деп кимиңер Мени ашкерелей аласың? Эгер акыйкатты айтсам, эмне үчүн Мага ишенбейсиңер?</verse>
				<verse number="47">Ким Кудайга таандык болсо, Анын сөзүн угат. Силердин укпай жатканыңар Кудайга таандык эместигиңерден.</verse>
				<verse number="48">Ошондо иудей башчылары: — «Самариялыксың, сага жин тийиптир» деп туура айткан экенбиз! — дешти.</verse>
				<verse number="49">— Мага жин тийген эмес, Мен Атамды урматттайм, бирок силер Мени кордоп жатасыңар, — деп жооп кайтарды Ыйса.</verse>
				<verse number="50">— Мен Өзүмдүн атак-даңкымды чыгарууга тырышпайм. Муну кылып, чечим чыгара турган башка Бирөө бар.</verse>
				<verse number="51">Силерге бир чындыкты айтып коёюн: Менин сөзүмдү бек туткан адам эч качан өлүм бетин көрбөйт.</verse>
				<verse number="52">Анда алар: — Сага жин тийгенине эми чындап эле көзүбүз жетти. Ыбрайым да, пайгамбарлар да өлүшкөн, а сен болсо: «Менин сөзүмдү бек кармаган киши эч качан өлүм даамын татыбайт» дейсиң!</verse>
				<verse number="53">Сен эмне, көзү өтүп кеткен түп атабыз Ыбрайымдан да кудуреттүүсүңбү? Пайгамбарлар да өлүшкөн, өзүңдү ким деп ойлойсуң? — дешти.</verse>
				<verse number="54">— Эгер Өзүмдү Өзүм даңктасам, мунум эч нерсеге арзыбай калмак, — деди Ыйса аларга жооп берип. — «Биздин Кудайыбыз» деп айтып жүргөнүңөр — Менин Атам болот. Менин даңкымды чыгаруучу — Ошол.</verse>
				<verse number="55">Силер Аны тааныбайсыңар. А Мен тааныйм. Эгер тааныбайм десем, силер сыяктуу жалганчы болмокмун. Бирок Мен тааныйм жана айткандарына баш ием.</verse>
				<verse number="56">Түп атаңар Ыбрайым Менин дүйнөгө келер күнүмдү көрөрүнө кубанган эле. Ал көргөн жана кубанган.</verse>
				<verse number="57">— Али элүүгө да чыга элексиң, анан Ыбрайымды көрдүм дейсиң?! — дешти анда алар.</verse>
				<verse number="58">— Силерге бир чындыкты айтып коёюн, — деди Ыйса жооп кайтара, — Мен Ыбрайым туула электен мурун эле бар болчумун.</verse>
				<verse number="59">Ошондо алар ачууланышып, Ыйсаны ташбараңга алуу үчүн жерден таш алышты. Бирок Ыйса араларынан өтүп, көздөн жашырынды да, ийбадатканадан чыгып кетти.</verse>
			</chapter>
			<chapter number="9">
				<verse number="1">Ыйса жолдо бара жатып, тубаса сокур адамды көрдү.</verse>
				<verse number="2">Шакирттери андан: — Устат, бул кишинин сокур болуп төрөлгөнүнө өз күнөөсү себеп болдубу же ата-энесиникиби? — деп сурашты.</verse>
				<verse number="3">Ыйса: — Өзүнүн да, ата-энесинин да күнөөсү себеп болгон жок, анын өмүрүндө Кудайдын кудурети көрүнсүн үчүн ушундай төрөлгөн.</verse>
				<verse number="4">Жарык барда Мени жибергендин тапшырган иштерин жасашыбыз керек, караңгы түшкөндөн кийин эч ким эч нерсе кыла албайт.</verse>
				<verse number="5">Мен бул дүйнөдө турганда дүйнөдөгүлөр үчүн жарыкмын, — деп жооп берди.</verse>
				<verse number="6">Ушундай деп, жерге бир түкүрдү да андан ылай жасады. Ылайды сокурдун көзүнө сүйкөп:</verse>
				<verse number="7">«Силоом көлмөсүнө бар да, жууп ташта!» — деди. («Силоом» деген сөздүн мааниси — жиберилген киши). Ал барып, бетин жууду да, көзү ачылып, кайтып келди.</verse>
				<verse number="8">Ошондо коңшулары жана мурда кайырчы болуп жүргөнүн көргөндөр таңгалышып, бири бирине: — Мынабу ушу жерде кайыр сурап отурган адам эмес беле? — дешти.</verse>
				<verse number="9">Бирөөлөрү: — Ошол, — дешсе, башкалары: — Жок, бул ага окшош гана киши, — дешти. Өзү болсо: — Ошол сокур адам менмин, — деди.</verse>
				<verse number="10">Адамдар андан сурай башташты: — Көзүң кантип көрүп калды?</verse>
				<verse number="11">— Ыйса деген киши ылай жасап, көзүмө сүйкөп: «Силоом көлмөсүнө бар да, жууп ташта!» — деди. — Мен барып, бетимди жуудум эле, ошол замат көзүм көрүп калды.</verse>
				<verse number="12">— Ал өзү кайда кетти? — дешкенде, — Билбейм, — деп жооп берди ал.</verse>
				<verse number="13">Ушундан кийин алар мурда сокур болгон кишини фарисейлердин алдына алып келишти.</verse>
				<verse number="14">Ыйса ылай жасап, анын көзүн ачкан күн — дем алыш күн болчу.</verse>
				<verse number="15">Фарисейлер да алиги кишиден көзү кантип көрүп калганын сурашты. — Бир киши көзүмө ылай сүйкөдү, мен бетимди жуудум да, мына эми көрүп турам, — деп жооп берди ал.</verse>
				<verse number="16">Ошондо фарисейлердин кээ бирөөлөрү: — Бул киши Кудайдан келген эмес, себеби ал дем алыш күндүн тартибин бузду, — дешсе, башкалары: — Күнөөкөр киши ушундай кереметтерди кантип жасай алат? — дешти. Ошентип, алар эки жаатка бөлүнүштү.</verse>
				<verse number="17">— «Жанагы киши көзүмдү ачты» дейсиң, кана, ал тууралуу дагы эмне айтасың? — деп, алар сокурдан дагы сурашты. Мурда сокур болгон киши: — Ал пайгамбар адам, — деди.</verse>
				<verse number="18">Бирок иудей башчылары көзү ачылган кишинин мурда сокур болуп, эми көрүп калгандыгына ата-энесин чакыртканча ишенишкен жок.</verse>
				<verse number="19">Ата-энеси келгенде алардан: — Сокур төрөлгөн балаңар ушубу? Эми ал кандайча көрүп калды? — деп сурашты.</verse>
				<verse number="20">Алар: — Мунун балабыз экенин, анын сокур болуп төрөлгөнүн билебиз.</verse>
				<verse number="21">Бирок эми кандайча көзү көрүп калды, ошону билбейбиз, көзүн ким ачканын да билбейбиз. Өзүнөн сураңыздар, бала эмес го, өзү айтып берсин, — дешти.</verse>
				<verse number="22">Ата-энеси корккондугунан ушундай дешкен, анткени иудей башчылары: «Ким Ыйсаны Машаяк десе, синагогадан чыгарылсын», — деп чечим чыгарып коюшкан эле.</verse>
				<verse number="23">Ата-энесинин «өзүнөн сураңыздар, бала эмес го» дешкени ушул себептен эле.</verse>
				<verse number="24">Ошондо иудей башчылары мурда сокур болгон кишини экинчи ирет чакыртышты. — Кудайдан коркуп, чыныңды айт! — дешти алар. — Жанагы, сени айыктырган кишинин күнөөкөр экенин биз билебиз.</verse>
				<verse number="25">Тиги болсо: — Ал киши күнөөкөрбү, жокпу, анысын билбейм. Бир нерсени гана билем: мен сокур элем, эми көрүп калдым, — деди.</verse>
				<verse number="26">— Ал сага эмне кылды? — деп сурашты алар андан. — Көзүңдү кантип ачты?</verse>
				<verse number="27">— Мен сиздерге жана айттым го, бирок уккан жоксуздар. Эмне үчүн дагы уккуңуздар келип жатат? Сиздер да анын шакирти болгуңуздар келип жатабы? — деди ал.</verse>
				<verse number="28">— Анын шакирти сенсиң, — дешти ошондо алар аны жекиришип. — Биз Муса пайгамбардын шакиртибиз.</verse>
				<verse number="29">Кудайдын Мусага сүйлөгөнүн биз билебиз, ал эми жанагынын кайдан келгени бизге белгисиз.</verse>
				<verse number="30">— Анын кайдан келгенин билбегениңиздер кызык экен, — деди жанакы киши. — Ал менин көзүмдү ачпадыбы.</verse>
				<verse number="31">Кудай күнөөкөрлөргө кулак салбайт. Ал эми ким Аны урматтап, каалоосун аткарса, ошого кулак саларын билебиз.</verse>
				<verse number="32">Дүйнө жаралгандан бери мен сыяктуу тубаса сокурдун көзүн бирөө ачты дегенди эч ким уккан эмес.</verse>
				<verse number="33">Ал киши Кудайдан келбесе, эч нерсе жасай алмак эмес.</verse>
				<verse number="34">Ошондо алар буга каршы чыгып: — Сен тубаса күнөөкөр болуп туруп, бизди окуткуң барбы? — деп, аны синагогадан кууп чыгышты.</verse>
				<verse number="35">Алиги кишини синагогадан кууп жиберишкенин Ыйса укту да аны таап: — Адам Уулуна ишенесиңби? — деп сурады.</verse>
				<verse number="36">— Мырза, анын ким экенин айтыңызчы, мен ишенейин, — деп жооп берди ал.</verse>
				<verse number="37">Ыйса мындай деди: — Сен Аны көрдүң, Ал азыр сени менен сүйлөшүп жатат.</verse>
				<verse number="38">— Эгем, ишенем! — деп алиги адам Ыйсанын бутуна жыгылды.</verse>
				<verse number="39">Ыйса: — Мен бул дүйнөгө сокурлар көрө алсын үчүн, ал эми көзү көргөндөр сокур болсун деп өкүм чыгаруу үчүн келдим, — деди.</verse>
				<verse number="40">Бул сөздү ал жерде турган бир нече фарисейлер да угуп калышып: — Эмне, анда биз да сокурбузбу? — дешти.</verse>
				<verse number="41">Ыйса: — Эгер сокур болсоңор, анда күнөөңөр болмок эмес. Бирок азыр «көзүбүз көрөт» дегениңерден улам күнөөлөрүңөр мойнуңарда калат, — деди.</verse>
			</chapter>
			<chapter number="10">
				<verse number="1">Силерге бир чындыкты айтып коёюн: ким кой короого эшиктен кирбестен, башка жагынан ашып түшсө, ал — ууру жана каракчы.</verse>
				<verse number="2">Ал эми ким эшиктен кирсе, койлордун кайтаруучусу ошол.</verse>
				<verse number="3">Кароолчу ага эшикти ачып берет, койлор аны үнүнөн таанышат. Ал өзүнүн койлорун атынан чакырып, жайытка чыгарат.</verse>
				<verse number="4">Чыгарган соң, алардын алдында баштап басат, ал эми койлору анын артынан ээрчишет, анткени алар анын үнүн таанышат.</verse>
				<verse number="5">Жат кишини ээрчибей, качышат, себеби анын үнүн таанышпайт.</verse>
				<verse number="6">Ыйса бул ибаратты чогулгандарга айтып берди, бирок алар Анын сөзүнүн маанисине түшүнүшкөн жок.</verse>
				<verse number="7">Ошондуктан Ыйса сөзүн улай мындай деди: — Силерге бир чындыкты айтып коёюн: койлор кирүүчү дарбаза — Менмин.</verse>
				<verse number="8">Менден мурун келгендердин баары ууру жана каракчы болушкан. Бирок койлор аларды угушкан жок.</verse>
				<verse number="9">Мен — дарбазамын. Менден киргендин өмүрү сакталат. Ал ээн-эркин кирип чыгат жана жайыт табат.</verse>
				<verse number="10">Ууру уурдап, союп, ойрондоо үчүн келет. Мен болсо адамдар чыныгы өмүргө, болгондо да берекелүү өмүргө ээ болушсун деп келдим.</verse>
				<verse number="11">Мен — жакшы койчумун. Жакшы койчу койлору үчүн жанын аябайт.</verse>
				<verse number="12">Жалчы болсо койчу эмес, койлор да аныкы эмес. Ал карышкырдын келе жатканын көргөндө, оторду таштай качат. Карышкыр койлорго тийип, туш тарапка чачыратат.</verse>
				<verse number="13">Жалчы оторду таштай качат, анткени ал — жалчы, койлордун камын ойлобойт.</verse>
				<verse number="14">null</verse>
				<verse number="15">Мен жакшы койчумун. Асмандагы Атабыз Мени кандай жакшы билсе, Мен да Аны ошондой жакшы билем, ошол эле сыяктуу, Мен Өз койлорумду кандай жакшы билсем, алар да Мени ошондой жакшы билишет. Мен койлорум үчүн жанымды кыям.</verse>
				<verse number="16">Бул отордон башка да койлорум бар, ошолорду Өзүмө алып келүүм керек. Алар үнүмдү угуп, Мени таанышат, ошондо бардыгы бир гана койчусу бар короо болушат.</verse>
				<verse number="17">Атам Мени жакшы көрөт, себеби Мен кайрадан ээ болоюн деп, койлорум үчүн жанымды кыям.</verse>
				<verse number="18">Жанымды эч ким Менден тартып албайт, аны Өз каалоом менен курман кылам. Жанымды курман кыла турган да, кайтып ала турган да бийлигим бар. Бул — Мага Атамдын тапшырган милдети.</verse>
				<verse number="19">Ушул сөздөн улам иудей башчылары эки жаат болуп, дагы айтыша кетишти.</verse>
				<verse number="20">Көпчүлүгү: «Буга жин тийиптир, сандырактап жатат, эмнеге угуп турасыңар?» — дешти.</verse>
				<verse number="21">«Бул жин тийген кишинин сөзү эмес! Жин сокур кишинин көзүн ача алмак беле?» — дегендер да болду.</verse>
				<verse number="22">Мындан кийин Иерусалимде ийбадаткананы Кудайга кайрадан багыштоо майрамы болду. Кыш убагы эле.</verse>
				<verse number="23">Ыйса ийбадаткананын короосундагы Сулайман падышанын атындагы түркүктүү бастырманын ичинде ары-бери басып жүрдү.</verse>
				<verse number="24">Иудей башчылары Аны курчап алып: — Канчага чейин бизди ээликтиресиң? Машаяк болсоң, ачыгын айт! — дешти.</verse>
				<verse number="25">— Мен айттым го, силер болсо ишенбей койдуңар, — деди Ыйса аларга. — Атамдын атынан кылып жүргөн иштерим ким экенимди айтып жатышат.</verse>
				<verse number="26">Бирок силер ишенбейсиңер, себеби Менин оторумдан эмессиңер.</verse>
				<verse number="27">Менин койлорум үнүмө кулак салышат. Мен аларды жакшы билем. Алар Мени ээрчишет.</verse>
				<verse number="28">Мен түбөлүк өмүрдү ошолорго берем, алар эч качан курут болушпайт. Менин колуман эч ким аларды тартып ала албайт.</verse>
				<verse number="29">Аларды Мага берген Атам баарынан улуу. Атабыздын колунан да эч ким тартып ала албайт.</verse>
				<verse number="30">Мен асмандагы Атабыз менен бирмин.</verse>
				<verse number="31">Бул сөздү уккан иудей башчылары Ыйсаны таш бараңга алуу үчүн дагы жерден таш алышты.</verse>
				<verse number="32">Ошондо Ыйса аларга мындай деди: — Көз алдыңарда Атабыз тапшырган көп жакшы иштерди кылдым. Кайсынысы үчүн Мени ташбараңга алгыңар келип жатат?</verse>
				<verse number="33">— Сенин жакшы иштериң үчүн эмес, Кудайды кордогонуң үчүн ташбараңга алабыз, — деп жооп беришти алар. — Сен адам болуп туруп, өзүңдү Кудай кылып жатпайсыңбы!</verse>
				<verse number="34">Ыйса жооп берип мындай деди: — Ыйык Жазууңарда «силер кудайларсыңар»деп жазылган жери бар эмеспи.</verse>
				<verse number="35">Кудай Анын сөзү жеткирилгендерди «кудайларсыңар» деген экен. Ал эми Ыйык Жазуунун күчүн жоюш мүмкүн эмес экенин биз билебиз.</verse>
				<verse number="36">Анда асмандагы Атабыз Өзү атайын дайындап дүйнөгө жиберген Мен «Кудай Уулумун» десем, кандайча Кудайга акарат келтирдиң деп айта аласыңар?</verse>
				<verse number="37">Атам тапшырган иштерди аткарып жүрбөсөм, Мага ишенбей эле койгула.</verse>
				<verse number="38">Ал эми аткарып жүргөн болсом, анда сөзүмө ишенбесеңер да, кылган иштериме ишенгиле! Ошондо силер асмандагы Атабыз Мени менен, Менин болсо Аны менен тыгыз байланышта экенимди түшүнөсүңөр.</verse>
				<verse number="39">Алар Ыйсаны кайрадан кармап алмакчы болушту, бирок Ыйса араларынан суурулуп чыгып, кетип калды.</verse>
				<verse number="40">Ушундан кийин, Ыйса кайрадан Иордан дарыясынын аркы бетине — мурун Жакыя чөмүлдүрүү расмисин өтөп жүргөн жерге барып, ошол жерде жүрдү.</verse>
				<verse number="41">Ага көп адамдар келишип, өз ара: «Жакыя эч кандай керемет көрсөткөн жок, бирок анын бул киши жөнүндө айткандарынын баары чындык экен» — дешти.</verse>
				<verse number="42">Ошентип ал жерден көп адамдар Ыйсага ишенип калышты.</verse>
			</chapter>
			<chapter number="11">
				<verse number="1">Лазар деген бейтанилик бир киши ооруп жатты. Мариям да эжеси менен ошол айылда турчу.</verse>
				<verse number="2">(Кийинчерээк Эгебиздин бутуна жыттуу май сүйкөп, чачы менен кургаткан так ушул Мариям болчу. Ооруп жаткан Лазар болсо анын бир тууган агасы эле.)</verse>
				<verse number="3">«Эгебиз, жакшы көргөн кишиңиз ооруп жатат», — деп, эже-сиңди Ыйсага кабар жиберишти.</verse>
				<verse number="4">Ыйса муну укканда: — Бул оору өлүм менен бүтпөйт, тескерисинче, Кудайдын улуулугун көрсөтүүгө мүмкүнчүлүк түзөт. Бул иш аркылуу Кудай Уулунун кудуреттүү улуулугу көрүнөт, — деди.</verse>
				<verse number="5">Ыйса Мартаны, анын сиңдисин жана алардын бир тууганы Лазарды өтө жакшы көрсө да,</verse>
				<verse number="6">Лазардын оору экендиги тууралуу кабар жеткенде, ошол жерде дагы эки күн болду.</verse>
				<verse number="7">Андан соң, шакирттерине мындай деди: — Жүргүлө, Иудеяга кайра баралы!</verse>
				<verse number="8">— Устат, иудей башчылары жакында эле сени ташбараңга алып, өлтүрмөкчү болушпады беле? — дешти шакирттери Ага, — Эмне, ошол жакка дагы бармакчысыңбы?</verse>
				<verse number="9">— Бир күндүн он эки сааты жарык эмеспи? — деди жооп кайтара Ыйса. — Адам күндүз жүрсө, мүдүрүлбөйт, анткени бул дүйнөнүн жарыгын көрөт.</verse>
				<verse number="10">Ал эми түн ичинде жүрсө, жарыгы жок болгондуктан мүдүрүлөт. Ыйса андан ары дагы мындай деди:</verse>
				<verse number="11">— Досубуз Лазар катуу уйкуда жатат. Мен барып аны ойготоюн.</verse>
				<verse number="12">Шакирттери: — Мырза, уктап жатса жакшы, анда айыгат, — дешти.</verse>
				<verse number="13">Ыйса Лазардын өлгөнүн кыйыр түрдө айткан эле, а шакирттери болсо кадимки уйкуну айтып жатат деп ойлошту.</verse>
				<verse number="14">Ошондо Ал ачык айтты: — Лазар өлдү,</verse>
				<verse number="15">бирок силерди ойлоп, ал жакта болбогонума кубанып жатам, анткени бул аркылуу силер ишенимге келе аласыңар. Эми жүргүлө, Лазарга баралы.</verse>
				<verse number="16">Ошондо Том-Эгиз башка шакирттерге: — Кеттик, биз да Устат менен бирге өлөлү! — деди.</verse>
				<verse number="17">Ыйса Бейтаниге жеткенде, Лазардын өлүп, көргө коюлганына төрт күн болгонун укту.</verse>
				<verse number="18">Бейтани менен Иерусалимдин аралыгы үч эле чакырымдай болгондуктан,</verse>
				<verse number="19">көптөгөн адамдар Марта менен Мариямга көңүл айтууга келишкен экен.</verse>
				<verse number="20">Ыйсанын келе жатканын уккан Марта алдынан тосуп чыкты. Мариям болсо, үйдө калды.</verse>
				<verse number="21">Марта: — Эгем, эгер сиз бул жерде болсоңуз, иним өлмөк эмес эле да.</verse>
				<verse number="22">Бирок эмне сурасаңыз, Кудайдын азыр болсо деле сизге берерин билем, — деди.</verse>
				<verse number="23">Ыйса ага: — Иниң кайра тирилет, — деди.</verse>
				<verse number="24">— Кыяматта, кайра тирилүү күнү анын да тирилерин билем — жооп кайтарды Марта.</verse>
				<verse number="25">— Кайра тирилүү менен чыныгы өмүр — Менмин, — деди Ыйса. — Мага ишенген адам өлсө да, өмүр сүрө турган болот.</verse>
				<verse number="26">Мага ишенип өмүр сүргөн адам эч качан өлбөйт. Буга ишенесиңби?</verse>
				<verse number="27">Марта: — Ооба, Эгем, сиздин дүйнөгө келе турган Кудай Уулу жана Машаяк экениңизге ишенем — деди.</verse>
				<verse number="28">Анан ал Мариямды тымызын чакырып алды да: — Устат келип калды, сени чакырып атат, — деди.</verse>
				<verse number="29">Муну угары менен Мариям шашылыш тура калып, Ыйсага жөнөдү.</verse>
				<verse number="30">Бирок Ыйса дале айылга кирбептир, ал баягы Мартага жолуккан жерде экен.</verse>
				<verse number="31">Мариямдын жанында көңүл айтып олтурушкандар анын шашылыш чыгып кеткенин көрүшкөндө, артынан кошо чыгышып, «көрүстөнгө барып кошок кошкону кетти го» деп ойлоп калышты.</verse>
				<verse number="32">Мариям Ыйса турган жерге келди да Анын бутуна жыгылды. — Оо, Эгем, — деди ал, — Сиз бул жерде болсоңуз, бир тууганым өлбөйт эле.</verse>
				<verse number="33">Ыйса Мариям менен анын артынан келгендердин кошок кошуп, ыйлап турганын көргөндө, катуу үшкүрүнүп, каңырыгы түтөп кетти.</verse>
				<verse number="34">— Аны каерге койдуңар? — деди Ыйса. — Эгебиз, келип көрүңүз, — деп жооп беришти алар.</verse>
				<verse number="35">Ыйсанын көзүнөн жаш агып кетти.</verse>
				<verse number="36">Ошондо адамдар өз ара: — Карасаңар, Лазарды кандай ал жакшы көргөн! — дей башташты.</verse>
				<verse number="37">— Сокурдун көзүн ачкан бул тигини да ажалдан арачалап кала албас беле? — дегендери да болду.</verse>
				<verse number="38">Ыйса дагы бир үшкүрүнүп алып, көрүстөнгө басып келди. Көр болсо оозу таш менен жабылган үңкүр эле.</verse>
				<verse number="39">Ыйса: — Ташты алып салгыла! — деп буюрду. Ошондо маркумдун эжеси Марта: — Эгем, ал жыттанып баратат, жатканына төрт күн болуп калды, — деди.</verse>
				<verse number="40">— «Ишенсең, Кудайдын кудуретин көрөсүң» дебедим беле, — деди Ыйса ага.</verse>
				<verse number="41">Ташты үңкүрдүн оозунан алып салышканда, Ыйса көктү карап мындай деди: — Ата, үнүмдү укканыңа ыраазымын!</verse>
				<verse number="42">Мени дайыма угарыңды билсем да, муну айланамда турган эл Мени Сенин жибергениңе ишенсин деп айтып жатам, — деп сыйынды.</verse>
				<verse number="43">Анан: — Лазар, чыккын! — деп кыйкырды.</verse>
				<verse number="44">Ошондо колу-буту кепинге оролгон Лазар көрдөн чыга келди. Анын башы-көзү да таңылуу эле. Ыйса жанында тургандарга: — Кепинин чечип салгыла, бассын, — деди.</verse>
				<verse number="45">Мариямга келишкендердин көбү Ыйсанын керемет ишин көрүп, Ага ишенип калышты.</verse>
				<verse number="46">Бирөөлөр фарисейлерге барып, Ыйсанын кылганын айтып беришти.</verse>
				<verse number="47">Ошондо жогорку динкызматчылар менен фарисейлер диний жогорку кеңештин мажилисин чакырышып, өз ара мындай деп сүйлөшүштү: — Кандай кылсак, жанагы киши көптөгөн укмуштарды жасап атат.</verse>
				<verse number="48">Аны ушул бойдон калтыра турган болсок, элдин баары ага ишенип кетет. Анан римдиктер келип, касиеттүү үйүбүздү да, элибизди да чаап алышат.</verse>
				<verse number="49">Ошол мезгилде башкы динкызматчы болгон Каяп ордунан туруп, мындай деди: — Силер эч нерсени билбейсиңер!</verse>
				<verse number="50">Бүтүндөй эл ойрон болгондон көрө, ошол эл үчүн бир адамдын өлгөнү бизге дурус болорун ойлосоңор боло!</verse>
				<verse number="51">Каяп муну өз оюнан чыгарып айткан жок, бирок ошол мезгилде башкы динкызматчы болгондуктан, Ыйсанын эл үчүн өлөрүн алдын ала айткан болчу.</verse>
				<verse number="52">Ооба, Ыйса Ысрайыл эли үчүн гана эмес, жер жүзүнө таралган башка элдердеги Кудайдын балдарын бир үй-бүлө кылуу үчүн да өлүүгө тийиш болчу.</verse>
				<verse number="53">Ошол күндөн баштап иудей башчылары Ыйсаны өлтүрүүнүн жолун ойлонуштура башташты.</verse>
				<verse number="54">Ошондуктан Ыйса мындан ары Иудеяда ачык жүрбөй, чөлгө жакын жердеги Эфрайым деген айылга кетип, ал жерде шакирттери менен бирге болду.</verse>
				<verse number="55">Куткарылуу майрамы жакындап калган эле. Өлкөнүн туш тарабынан көптөгөн адамдар майрам алдындагы диний тазалануу салтын аткаруу үчүн Иерусалимди көздөй агылып, чыгып бара жатышты.</verse>
				<verse number="56">Алар ийбадаткананын жанынан Ыйсаны издешти. Короодо топтолуп тургандар: «Кандай деп ойлойсуңар, ал да майрамга келер бекен?» — деп бири биринен сурашты.</verse>
				<verse number="57">Себеби жогорку динкызматчылар менен фарисейлер: «Кимде-ким Ыйсанын кайда экенин билип калса, кабар берсин!» деген буйрук чыгарышкан эле.</verse>
			</chapter>
			<chapter number="12">
				<verse number="1">Куткарылуу майрамынан алты күн мурун Ыйса Бейтаниге келди. Бул айылда Ал өлүмдөн кайра тирилтип алган Лазар турчу.</verse>
				<verse number="2">Ошол жерде Аны конокко чакырышты. Марта кызмат кылып жүрдү. Ыйса менен бирге отурган коноктордун арасында Лазар да отурган эле.</verse>
				<verse number="3">Мариям нард деген өсүмдүктөн жасалган, таза, кымбат баалуу майдан жарым литрдей алып, Ыйсанын бутуна куйду да, анан аны чачы менен сыйпады. Үй ичи майдын аңкыган жыпар жытына толуп чыкты.</verse>
				<verse number="4">Анда Ыйсанын шакирттеринин бири, кийинчерээк Ага чыккынчылык кылган Жүйүт Искариот мындай деди:</verse>
				<verse number="5">— Эмне үчүн бул майды үч жүз күмүш теңгеге сатып, түшкөн акчаны жакырларга таратып берген жок?</verse>
				<verse number="6">Ал муну кембагалдардын камын ойлогондуктан эмес, ууру болгондугунан айтты: ортого түшкөн акчаны сала турган баштыкты асынып жүргөн ал түшкөн акчадан өзүнө кытып алып коюп турчу.</verse>
				<verse number="7">Ыйса ага: — Бул аялды жайына кой! Ал май куюу салтын аткарып, денемди көргө коё турган күнгө даярдады.</verse>
				<verse number="8">Жакырлар ар дайым жаныңарда болот, а Мен жаныңарда дайым эле боло бербейм, — деп тыйып койду.</verse>
				<verse number="9">Ыйсанын Бейтаниде экенин көп адамдар угушуп, Ыйса үчүн гана эмес, Ал өлгөндөн тирилткен Лазарды көрүү үчүн да келишти.</verse>
				<verse number="10">Жогорку динкызматчылар аны да өлтүрмөкчү болушту.</verse>
				<verse number="11">Минткен себеби, Лазар башынан өткөргөн кереметтен улам, көп адамдар аларды таштап, Ыйсага ишенип кетишти.</verse>
				<verse number="12">Кийинки күнү майрамга чогулган эл Ыйсанын Иерусалимге келерин угушту.</verse>
				<verse number="13">Алар колдоруна пальма бутактарын кармап, шаардын сыртына чыгып: «Осанна! Эгебиздин атынан келе жатканды Кудай жалгасын!Ысрайылдын падышасын Кудай жалгасын!» — деген үндөр менен Ыйсаны тосуп алышты.</verse>
				<verse number="14">Ыйса бир такайды таптыртып, ошого минип алган эле. Ыйык Жазууларда бул тууралуу алдын ала мындай айтылган:</verse>
				<verse number="15">«Эй, Иерусалим, коркпогун! Карачы, сенин падышаң Такай минип келатат!»</verse>
				<verse number="16">Ыйсанын шакирттери муну убагында түшүнүшкөн эмес. Ыйса кайра тирилгенден кийин, элдин ушундайча тосуп алганын эстешип, бул сөздөрдүн Ал жөнүндө жазылганын билишти.</verse>
				<verse number="17">Ыйса Лазарды көрдөн сыртка чакырып алып, өлүмдөн кайра тирилткен кезде бирге болгон көп кишилер бул ишти көргөнүн айтып жатышты.</verse>
				<verse number="18">Мындай керемет кылганын уккан эл ушул себептен да Анын алдынан тосуп чыкты.</verse>
				<verse number="19">Ал эми фарисейлер өз ара: — Көрдүңөрбү, эч нерсе колуңардан келбей калды! Элдин баары анын артынан ээрчип кетти! — дешти.</verse>
				<verse number="20">Майрам убагында Иерусалимде Кудайга ийбадат кылууга келгендердин арасында бир нече грек да бар эле.</verse>
				<verse number="21">Алар Галилеянын Бейтсайда шаарынан чыккан Филипке барышып: — Мырза, биз Ыйсаны көрсөк дедик эле, — дешти.</verse>
				<verse number="22">Филип муну Идриске барып айтып, анан экөө Ыйсага жеткизишти.</verse>
				<verse number="23">Ыйса аларга мындай деп жооп берди: — Адам Уулунун улуулукка жетер убакыт-сааты келип калды.</verse>
				<verse number="24">Силерге бир чындыкты айтып коёюн: эгер буудайдын даны жерге эгилип, анан өлбөсө, анда ал жалгыз бойдон калат. Эгер ал жерге эгилип, өнүп, өзү өлсө, ошондо гана мол түшүм берет.</verse>
				<verse number="25">Ким өз жанын баарынан артык көрсө, ал андан айрылат. Ал эми кимде-ким бул дүйнөдө өз жанын аябаса, аны түбөлүк өмүр үчүн сактап калат.</verse>
				<verse number="26">Ким Мага кызмат кылгысы келсе, Мени ээрчисин. Мен кай жерде болсом, кызматчым да ошол жерде болот. Ал эми Мага кызмат кылган ар кимди асмандагы Атабыз урматтайт.</verse>
				<verse number="27">Азыр абдан кыйналып турам. Эмне дейин? «Ата, Мени ушул азаптуу сааттан куткар» дейинби? Жок! Мен бул күнгө атайын дал ушуну баштан кечирүү үчүн жеттим да.</verse>
				<verse number="28">Ата, Өз атыңды улуулукка бөлөй көр! Ошондо көктөн: «Мен Аны улуулукка бөлөдүм жана мындан ары да бөлөй берем» деген үн угулду.</verse>
				<verse number="29">Ошол жерде турган элдин арасынан бирөөлөрү: «Күн күркүрөдү», — дешсе, башкалары: «Ага периште сүйлөдү», — дешти.</verse>
				<verse number="30">Ыйса аларга: — Бул үн Мен үчүн эмес, силер үчүн.</verse>
				<verse number="31">Эми бул дүйнөнүн соттолор маалы келди. Эми бул дүйнөнүн башкаруучусу куулат.</verse>
				<verse number="32">Мен жерден өйдө көтөрүлүп, улуулукка бөлөнгөнүмдөн кийин, адамдардын баарын Өзүмө чакырам, — деди.</verse>
				<verse number="33">Бул сөздү Ал Өзүнүн кантип өлөрүн билдирүү үчүн айтты.</verse>
				<verse number="34">Ошондо жыйылган эл: — Биз Ыйык Жазуудан «Машаяк түбөлүк жашайт» деп окуган элек. Анан кандайча сен Адам Уулу көтөрүлөт дейсиң? «Адам Уулу» дегениң ким? — дешти.</verse>
				<verse number="35">Ыйса аларга мындай деди: — Жарык дагы бир аз убакыт силер менен бирге болот. Силерди кара түн басып калбоо үчүн жарык барда жүрө тургула. Анткени түндө жүргөндөр кайда бара жатканын билишпейт.</verse>
				<verse number="36">Араңарда жарык барында ага ишенгиле, ошондо жарыктын балдары болосуңар. Ыйса ушундай деди да, алардан узап, элдин көзүнөн жашырынды.</verse>
				<verse number="37">Ыйса алардын көз алдында көп эле керемет-жышаандарды көрсөтсө да, көпчүлүк Ага ишенбеди.</verse>
				<verse number="38">Ошону менен Ышая пайгамбардын мындай сөзү ордунан чыкты: «Бизден уккан кабарга, Эгем, кимдер ишенди? Кудуретин Эгенин Кимдер көрүп, билишти?»</verse>
				<verse number="39">Ышая дагы бир жерде көпчүлүктүн эмне себептен ишене албагандыгы жөнүндө мындай деген:</verse>
				<verse number="40">«Кудай байлап көздөрүн, Көкүрөгүн көр кылган. Көзү көрбөйт алардын, Туйбайт дагы жүрөгү. Айыктырам десем да, Терс жолдорун таштабайт, Мага кайтып келишпейт».</verse>
				<verse number="41">Ышая пайгамбар Ыйсанын улуулугун алдын ала көрүп, Ал туралуу ушундай деп айткан эле.</verse>
				<verse number="42">Ошентсе да, иудей башчыларынын көбү Ыйсага ишеништи, бирок фарисейлер синагогадан чыгарып жибербесин деп, Ал тууралуу ачык сүйлөшкөн жок.</verse>
				<verse number="43">Себеби алар Кудай берүүчү урматты эмес, адамдан көрсөтүлө турган урматты артыгыраак сүйүшчү.</verse>
				<verse number="44">Ыйса үнүн бийик чыгарып, мындай деди: — Мага ишенген киши Мага эле эмес, Мени жибергенге да ишенет.</verse>
				<verse number="45">Мени көргөн киши Мени жибергенди да көрөт.</verse>
				<verse number="46">Мен — Мага ишенген ар ким караңгы түндө калбасын деп, дүйнөгө келген Кудайдын жарыгымын.</verse>
				<verse number="47">Сөзүмдү угуп, аны карманбаган ар кимди айыптай турган Мен эмесмин. Мен адамзатты айыптоо үчүн эмес, куткаруу үчүн келдим.</verse>
				<verse number="48">Бирок Мени четке кагып, сөзүмдү кабыл албагандардын соту белен: Менин сөзүм аларды кыямат күнү соттойт.</verse>
				<verse number="49">Себеби Мен аларды Өз оюмдан чыгарып айткан жокмун, эмнени жана кандай айтышым керектигин Атам буйруган.</verse>
				<verse number="50">Анын сөздөрү ишенгендерге түбөлүк өмүр тартууларын билем. Менин оозумдан чыккан сөздөрдүн баары — асмандагы Атабыздыкы.</verse>
			</chapter>
			<chapter number="13">
				<verse number="1">Куткарылуу майрамынын алды эле. Ыйса Өзүнүн бул дүйнөдөн кетип, Атасына барар саатынын жакындап калганын билди. Ал бул дүйнөдөгү Өз адамдарын дайыма жакшы көрчү, азыр да аларга болгон чексиз мээримин көрсөттү.</verse>
				<verse number="2">Кечинде Ыйса шакирттери менен бирге тамактанууга отурду. Буга чейин ибилис Ысман Искариоттун уулу Жүйүттүн ниетине Ыйсага чыккынчылык кылууну салып койгон эле.</verse>
				<verse number="3">Бирок Ыйса Атасы бүткүл бийликти Анын колуна берип койгонун жана Өзүнүн Кудайдан келип, Ага кайра кайтып барарын билген.</verse>
				<verse number="4">Ыйса дасторкондон туруп, үстүнкү кийимин чечти да, белине сүлгүнү байланды.</verse>
				<verse number="5">Андан кийин чылапчынга суу куюп алып, шакирттеринин буттарын жууп, сүлгү менен аарчый баштады.</verse>
				<verse number="6">Ысман-Петирдин маңдайына келгенде, ал Ыйсадан: — Эгем, сен менин бутумду жууганы турасыңбы? — деп сурады.</verse>
				<verse number="7">— Эмне кылып жатканымды сен азыр эмес, кийинчерээк түшүнөсүң, — деди Ыйса.</verse>
				<verse number="8">— Мен сага бутумду эч убакта жуудурбайм! — Эгер жуубасам, анда Мени менен энчилеш болбойсуң.</verse>
				<verse number="9">— Эгем, андай болсо, бутумду гана эмес, колу-башымды да жуугун.</verse>
				<verse number="10">— Жуунган киши таптаза, ал бутун гана жууш керек. Силер да тазасыңар, бирок баарыңар эмес.</verse>
				<verse number="11">Ыйса кимдин чыккынчылык кыларын билген, ошондуктан «бирок баарыңар эмес», деди.</verse>
				<verse number="12">Шакирттеринин бутун жууп бүтүп, кийимин кийип ордуна отургандан кийин: — Силерге эмне кылганымды түшүндүңөрбү? — деди.</verse>
				<verse number="13">— Мени «Устат», «Эгем» дейсиңер, мунуңар туура, себеби Мен чындап эле дал Ошонун Өзүмүн.</verse>
				<verse number="14">Демек, Мен Эгеңер жана Устатыңар болуп туруп, кул сыяктуу бутуңарды жуусам, анда дал ошентип силер да бири бириңердин бутуңарды жуушуңар керек.</verse>
				<verse number="15">Мен силерге кандай кызмат кылсам, силерди да ошондой кылсын деп, үлгү көрсөттүм.</verse>
				<verse number="16">Силерге бир чындыкты айтып коёюн: кул ээсинен өйдө эмес, элчи да аны жибергенден жогору эмес.</verse>
				<verse number="17">Эми силер бул чындыкты билесиңер, ушуну иш жүзүнө ашырсаңар, анда абдан бактылуусуңар.</verse>
				<verse number="18">«Силер тазасыңар» деп баарыңарды айтканым жок, тандаган адамдарымды билем, бирок Ыйык Жазуудагы: «Табакташ болуп жүргөн кишим, Мага каршы чыкты»деген сөз аткарылышы керек.</verse>
				<verse number="19">Мен муну бул сөз аткарылардан мурда айтып жатам, кийин, аткарылган соң, Менин дал ошонун Өзү экениме ишенесиңер.</verse>
				<verse number="20">Силерге бир чындыкты айтып коёюн: ким Мен жиберген адамды кабыл алса, Мени да кабыл алганы, ал эми ким Мени кабыл алса, Мени Жибергенди кабыл алганы.</verse>
				<verse number="21">Ушул сөздөн кийин Ыйса катуу үшкүрүнүп алды да: — Силерге бир чындыкты айтып коёюн: араңардан бирөө Мени сатып кетет, — деди.</verse>
				<verse number="22">Шакирттери Ыйсанын кимди айтып жатканын түшүнбөй, аң-таң болушуп, бири бирин карашты.</verse>
				<verse number="23">Ыйсанын өзгөчө сүйгөн шакирти Анын жанында жамбаштап жаткан.</verse>
				<verse number="24">Ысман-Петир кимди айтып жатканын сурап билчи деп жанагы шакиртке ымдап белги берди.</verse>
				<verse number="25">Тигил Ыйсага бурулуп: — Эгем, ал ким? — деп сурады.</verse>
				<verse number="26">Ыйса: — Бир үзүм нанды табакка малып, кимдин оозуна салсам, ал ошол, — деди. Андан соң, бир үзүм нанды табакка малып, Ысман Искариоттун уулу Жүйүткө сунду.</verse>
				<verse number="27">Жүйүт нанды алары менен шайтан анын жан дүйнөсүн ээлеп алды. Ыйса Жүйүткө: — Кылайын дегениңди бачымыраак кыл! — деди.</verse>
				<verse number="28">Отургандардын эч кимиси Ыйсанын ага эмне үчүн мындай дегенин түшүнгөн жок.</verse>
				<verse number="29">Акча баштыгы Жүйүттө болгондуктан, кээ бирөөлөрү Ыйса ага «майрамга керектүү нерселерди алып кой» же «жакырларга бир деме берип кой», деп жатат го деген ойдо калышты.</verse>
				<verse number="30">Жүйүт болсо нанды жеген соң, дароо сыртка чыгып кетти. Ошол убакта түн кирип калган эле.</verse>
				<verse number="31">Жүйүт чыгып кеткенден кийин, Ыйса мындай деди: — Эми Адам Уулу улуулукка бөлөнөт. Ал аркылуу Кудайдын да улуулугу көрүнөт.</verse>
				<verse number="32">Ал Кудайдын улуулугун көрсөтсө, Кудай да Аны улуулукка бөлөйт. Бул жакын арада ишке ашат.</verse>
				<verse number="33">Балдарым, эми араңарда аз гана убакыт болом, кийин Мени издейсиңер. Иудей башчыларына айткан сөзүмдү азыр силерге да айтам: Мен бара турган жерге силер азыр бара албайсыңар.</verse>
				<verse number="34">Силерге жаңы осуят калтырам: бири бириңерди сүйгүлө! Мен силерди сүйгөндөй, силер да бири бириңерди сүйгүлө!</verse>
				<verse number="35">Бири бириңерге болгон сүйүүдөн улам, башкалар силердин Менин шакирттерим экениңерди билишет.</verse>
				<verse number="36">Ысман-Петир Ыйсадан: — Эгем, кайда бара жатасың? — деп сурады. Ыйса ага: — Мен бара жаткан жакка сен азыр ээрчип бара албайсың, кийинчерээк артымдан келесиң, — деди.</verse>
				<verse number="37">Петир: — Эгем, азыр эмне үчүн ээрчий албайм? Сен үчүн жанымды кыюуга даярмын, — деди.</verse>
				<verse number="38">Ыйса ага мындай деди: — «Сен үчүн жанымды кыюуга даярмын» дейсиңби? Сага бир чындыкты айтып коёюн: ушул түнү короз кыйкыргыча, «Аны тааныбайм» деп үч жолу айтасың.</verse>
			</chapter>
			<chapter number="14">
				<verse number="1">Кайгыга батпагыла! Кудайга ишенгиле, ошондой эле Мага да ишенгиле!</verse>
				<verse number="2">Көктөгү Атамдын үйүндө жай көп. Эгер андай болбосо, силер үчүн жай даярдаганы бара жатам деп айтмак белем?</verse>
				<verse number="3">Барып, даярдап бүткөндөн кийин кайтып келип, Мен болгон жерде силер да болууңар үчүн жаныма алып кетем.</verse>
				<verse number="4">Мен бара жаткан жакка алып баруучу жолду билесиңер.</verse>
				<verse number="5">Эгем, кайда бара жатканыңды билбейбиз, анан кантип ал жакка алып баруучу жолду билмек элек? — деп сурады Том.</verse>
				<verse number="6">Ыйса ага: — Мен — жол, чындык жана өмүрмүн. Мен аркылуу болбосо, асмандагы Атабызга эч ким бара албайт.</verse>
				<verse number="7">Менин ким экенимди билген үчүн, Атамды да билип каласыңар. Эми Аны билип, көрө баштадыңар, — деди.</verse>
				<verse number="8">Ошондо Филип: — О, Эгем, бизге Атабызды көрсөт, ошондо жетиштүү болот, — деди.</verse>
				<verse number="9">Ыйса мындай деп жооп берди: — Мен көптөн бери жаныңардамын, ошондо да Менин ким экенимди билген жоксуңбу, Филип? Мени көргөн адам, Атабызды да көргөнү. Эмне үчүн Атабызды көрсөт дейсиң?</verse>
				<verse number="10">Мен Атабыз менен, ал эми Атабыз Мени менен тыгыз байланышта экенине ишенбейсиңерби? Силерге айткан сөздөрүмдү Өз оюмдан чыгарып айткан жокмун. Мени менен тыгыз байланыштагы Атабыз Мен аркылуу Өз ишин иштеп жатат.</verse>
				<verse number="11">Менин Атабыз менен, ал эми Атабыздын Мени менен тыгыз байланышта экенине ишенгиле! Буга ишене албасаңар, кылган кереметтеримден улам Мага ишенгиле.</verse>
				<verse number="12">Силерге бир чындыкты айтып коёюн: Мен кылгандай кереметтүү иштерди Мага ишенген адам да кылат, ал тургай андан да зор кереметтүү иштерди кыла алат, себеби Мен Атабызга барып, Ыйык Рухту жиберем.</verse>
				<verse number="13">Атабыздан Менин атыман эмне сурасаңар да, аткарып берем. Ошондо Атабыздын улуулугу Уулу аркылуу көрүнөт.</verse>
				<verse number="14">Менин атымдан эмне сурасаңар да Мен аткарып берем.</verse>
				<verse number="15">Силер Мени жакшы көрсөңөр, буйруктарымды аткаргыла.</verse>
				<verse number="16">Мен Атабыздан силерге дагы Бирөөнү жиберүүсүн өтүнөм. Ал силерди колдоп, түбөлүк бирге болот.</verse>
				<verse number="17">Ал — акыйкаттын Руху. Бул дүйнөдөгүлөр Аны кабыл ала албайт, себеби Аны көрө да, биле да албайт. Ал эми силер билесиңер, анткени азыр Ал жан дүйнөңөрдө жашайт жана кийин да жашай берет.</verse>
				<verse number="18">Мен силерди жетимсиретпей кайра келем.</verse>
				<verse number="19">Бир аз убакыттан кийин бул дүйнөдөгүлөр Мени андан ары көрбөй калышат, ал эми силер көрөсүңөр, анткени Мен кайра тирилем, силер да түбөлүк өмүргө ээ болосуңар.</verse>
				<verse number="20">Ошол күнү силер Мен Атам менен, өзүңөр Мени менен, Мен болсо силер менен тыгыз байланышта экенимди билип каласыңар.</verse>
				<verse number="21">Буйруктарымды көңүлүнө сактап, аткарып жүргөндөр — Мени сүйгөндөр. Мени сүйгөндөрдү Атам сүйөт. Мен да аларды сүйүп, Өзүмдү аларга ачып берем.</verse>
				<verse number="22">Ошондо Жүйүт (Искариот эмес) Ыйсадан: — Эгем, сен өзүңдү кандайча бүт дүйнөгө эмес, бизге гана ачмакчысың? — деп сурады.</verse>
				<verse number="23">Ыйса мындайча жооп берди: — Ким Мени сүйсө, айткандарымды бек тутат. Атам да аны сүйөт жана Биз ага келип, аны менен бирге жашайбыз.</verse>
				<verse number="24">Мени сүйбөгөндөр Менин сөзүмдү тутунушпайт. Силер угуп жүргөн сөздөрдү Өз оюмдан чыгарып айтканым жок. Алар Мени жиберген Атабыздын сөздөрү.</verse>
				<verse number="25">Мен бул сөздөрдү азыр араңарда жүргөн кезде айтып жатам.</verse>
				<verse number="26">Ал эми Атабыз Менин атымдан колдоочуңар — Ыйык Рухту жиберет. Ал Мен айткан сөздөрдүн баарын эсиңерге салып, баарын үйрөтөт.</verse>
				<verse number="27">Мен силердин жаныңарга тынчтык берип кетем. Өз жанымдын тынчтыгын берип кетем. Менин бере турганым адамдар берип, жок болчу тынчтык эмес, ошондуктан жүрөкзаада болуп, корко бербегиле.</verse>
				<verse number="28">Силерге: «Мен кетип атам, бирок силерге кайтып келем» дебедим беле. Эгер Мени чын жүрөктөн жакшы көрсөңөр, Атабызга баратканыма кубанат элеңер, анткени Атабыз Менден улуу.</verse>
				<verse number="29">Ушулардын баары ишке ашкан кезде, силер Менин айткандарыма ишенип калууңар үчүн, буларды азыр, алдын ала айтып жатам.</verse>
				<verse number="30">Эми Мен силер менен көпкө сүйлөшө албайм, анткени бул дүйнөнүн башкаруучусу жакындап калды. Ал Менин үстүмөн бийлик жүргүзө албайт.</verse>
				<verse number="31">Бирок адамзат Мен Атабызды жакшы көрөрүмдү билүүгө тийиш. Ошол себептүү эмне кылсам да, Ал айткандай кылам. Эми тургула, бул жерден кетели.</verse>
			</chapter>
			<chapter number="15">
				<verse number="1">Мен — чыныгы жүзүм сабагымын, Атам болсо — багбан.</verse>
				<verse number="2">Мендеги жемиш бербеген ар бутакты Ал кесип таштайт. Ал эми жемиш бергендерин дагы көбүрөөк берсин деп тазалап, бутайт.</verse>
				<verse number="3">Ошол сыяктуу силерге айткан сөзүм аркылуу силер тазардыңар.</verse>
				<verse number="4">Мени менен тыгыз байланышта болгула, Мен да силер менен тыгыз байланышта болом. Бутак сабакта болбосо, өзүнөн өзү жемиш бере албайт. Ошол сыяктуу силер да Мени менен тыгыз байланышта болмоюн, жемиш бере албайсыңар.</verse>
				<verse number="5">Мен сабакмын, силер болсо бутактарымсыңар. Ким Мени менен тыгыз байланышта болуп, Мен да аны менен тыгыз байланышта болсом, ал мол түшүм берет. Менден бөлүнүп, силер эч нерсе кыла албайсыңар.</verse>
				<verse number="6">Ким Мени менен байланышта турбаса, ал кесилген бутак сымал сыртка ыргытылат да куурап калат. Анан чогултулуп, отко ташталып, күйүп кетет.</verse>
				<verse number="7">Эгер Мени менен тыгыз байланышта болуп, сөздөрүм көкүрөгүңөрдө болсо, эмне кааласаңар да сурасаңар, аласыңар.</verse>
				<verse number="8">Силер мол жемиш берсеңер, Атамдын зоболосу көтөрүлөт. Ошондой эле чыныгы шакирттерим болосуңар.</verse>
				<verse number="9">Атабыз Мени кандай сүйсө, Мен силерди ошондой сүйдүм. Менин сүйүүмдү көкүрөгүңөргө түйүп жашагыла!</verse>
				<verse number="10">Мен Атамдын буйруктарына баш ийип, Анын сүйүүсүн көкүрөгүмө түйүп жашаганымдай, силер да Менин буйруктарыма баш ийсеңер, Менин сүйүүм да силердин ичиңерде жашайт.</verse>
				<verse number="11">Бул сөздөрдү Менин кубанычым силердин жүрөгүңөрдө жашасын жана кубанычыңар толук болсун деп айттым.</verse>
				<verse number="12">Силерге айтар осуятым бул: бири бириңерди Мен силерди сүйгөндөй сүйгүлө!</verse>
				<verse number="13">Өзүн достору үчүн курман кылуудан өткөн улуу сүйүү жок.</verse>
				<verse number="14">Эгер Менин айткан сөзүмдү аткарсаңар, Мага доссуңар.</verse>
				<verse number="15">Силерди мындан ары кул дебейм, кул ээсинин иштерин билбейт. Мен силерди досторум деп атайм, анткени Атамдан уккандарымдын баарын силерге айтып бердим.</verse>
				<verse number="16">Силер Мени эмес, Мен силерди тандап алдым да, барып, жемиш берсин деп, ошол жемишиңер түбөлүктүү болсун деп дайындадым. Ошондо Менин атымдан эмне сурасаңар да Атабыз берет.</verse>
				<verse number="17">Силерге калтыра турган осуятым бул: бири бириңерди сүйгүлө!</verse>
				<verse number="18">Эгер дүйнө силерди жек көрсө, анын силерден мурда Мени жек көргөнүн эстегиле.</verse>
				<verse number="19">Эгер силер да ушул дүйнөгө таандык болсоңор, силерди өз адамдары катары жакшы көрмөк. Бирок Мен силерди бул дүйнөнүн ичинен тандап, бөлүп алдым, эми бул дүйнөлүк эмессиңер, ошондуктан ал силерди жек көрөт.</verse>
				<verse number="20">«Кул ээсинен өйдө эмес» дегенимди эстегилечи. Алар Мени кодулап, куугунтукташса, демек, силерди да кодулап, куугунтукташат. Менин сөздөрүмдү угушса, анда силердикин да угушат.</verse>
				<verse number="21">Мунун баарын Мени ээрчигениңер үчүн кылышат, себеби алар Мени жибергенди түшүнүшпөйт.</verse>
				<verse number="22">Мен бул дүйнөгө келип, сүйлөбөсөм, бул дүйнө айыптуу болбос эле. Эми болсо, күнөөсүнөн актанууга эч шылтоосу жок.</verse>
				<verse number="23">Мени жек көргөндөр Атамды да жек көрүшөт.</verse>
				<verse number="24">Эгер Мен башка эч ким кылбаган кереметтеримди алардын арасында көрсөтпөгөн болсом, айыптуу болушмак эмес. Бирок Алар кереметтеримди көрүшкөнү менен, Мени да, Атамды да жек көрүшөт.</verse>
				<verse number="25">Алардын мыйзамындагы «себепсиз жек көрүндү болдум»деген сөз ушундайча ишке ашат.</verse>
				<verse number="26">Мен силерге Атабыздан Колдоочу жиберем: акыйкатты билдирүүчү ошол Ыйык Рух Атабыздан келип, Мен жөнүндө ачык айтып берет.</verse>
				<verse number="27">Силер да Мен жөнүндө айтып бересиңер, себеби кызматымдын башынан баштап эле жанымдасыңар.</verse>
			</chapter>
			<chapter number="16">
				<verse number="1">Силерге мунун баарын Мага деген ишенимиңерден тайбооңор үчүн айттым.</verse>
				<verse number="2">Синагогалардан чыгарыласыңар, ал тургай силерди өлтүрүп жаткан адам: «Кудайга кызмат кылып жатам!» деп ойлогон күндөр да келет.</verse>
				<verse number="3">Алар муну Атабызды да, Мени да тааныбагандыктан жасашат.</verse>
				<verse number="4">Мен буларды башыңарга ушундай күн түшкөндө, ушундай болот деп алдын ала айтып кеткенимди эстегиле деген максатта айттым. Араңарда жүргөндүктөн кызматымдын башында силерге буларды айткан эмесмин.</verse>
				<verse number="5">Эми Мен Мени Жибергенге кайтып бара жатам. Бирок бириң да кайда бара жатканымды ушуга чейин сураган жоксуңар.</verse>
				<verse number="6">Эми, айткан сөздөрүмдөн кийин кайгыга батып турасыңар.</verse>
				<verse number="7">Силерге бир чындыкты айтып коёюн: силер үчүн Менин кеткеним дурус! Себеби эгер кетпесем, силерге колдоочу келбейт. Эгер кетсем, барып, Аны силерге жиберем.</verse>
				<verse number="8">Ал келген соң, бул дүйнөнүн күнөө, адилеттик жана сот жөнүндөгү ойлорунун ката экендигин ашкере кылат.</verse>
				<verse number="9">Алар күнөө эмне экенин түшүнүшпөйт, анткени Мага ишенбей жатышат.</verse>
				<verse number="10">Алар адилеттик эмне экенин түшүнүшпөйт, анткени Мен Атабызга баратам жана силер мындан ары Мени көрбөйсүңөр.</verse>
				<verse number="11">Алар сот эмне экенин да түшүнүшпөйт, анткени бул дүйнөнүн башкаруучусу сотко тартылды.</verse>
				<verse number="12">Силерге айтар сөзүм али көп, бирок азыр айтсам, көтөрө албайсыңар.</verse>
				<verse number="13">Акыйкаттын Руху келген соң, Ал силерди акыйкатка жетелейт, себеби Ал Өз оюнан чыккан сөздү эмес, Атабыздан укканын жана келечекте боло турганын айтат.</verse>
				<verse number="14">Ал силерге Менин айткандарымды жеткирип, улуулугумду көрсөтөт.</verse>
				<verse number="15">Атабыздагынын баары Мага таандык. «Менин айткандарымды силерге Ыйык Рух жеткирет» деп ошондуктан айттым.</verse>
				<verse number="16">Бир аздан кийин Мени көрө албай каласыңар, андан соң, кайрадан көрөсүңөр.</verse>
				<verse number="17">Ошондо Ыйсанын кээ бир шакирттери: — «Бир аздан кийин Мени көрө албай каласыңар, андан соң, кайра көрөсүңөр» дегени эмнеси? «Асмандагы Атабызга баратам» дегенин кандайча түшүнсө болот?</verse>
				<verse number="18">«Бир аз убакыт» дегеничи? Эмне жөнүндө айтып жатат? — дешти.</verse>
				<verse number="19">Ыйса алардын сурагысы келгенин туюп, мындай деди: — «Бир аздан кийин Мени көрө албай каласыңар, андан соң, кайра көрөсүңөр» деп айтканымды түшүнбөй, бири бириңерден сурап жатасыңарбы?</verse>
				<verse number="20">Силерге бир чындыкты айтып коёюн: силер боздоп, зарлайсыңар, ал эми бул дүйнө кубанып шаттанат. Ооба, кайгырасыңар, бирок кайгыңар кубанычка айланат.</verse>
				<verse number="21">Аялдын ай-күнү жеткенде, толгоо тартып кыйналат. Төрөгөн соң, наристе дүйнөгө келди деп кубанганынан кыйналганын унутуп коёт.</verse>
				<verse number="22">Силер да ошондой болуп азыр кайгырып жатасыңар. Кайгырбагыла, Мен силерди кайрадан көрөм. Ошондо силердин жүрөгүңөр кубанычка толот. Ал кубанычты силерден эч ким тартып ала албайт.</verse>
				<verse number="23">Ошол күнү Менден бир нерсе жөнүндө сурашыңардын зарылчылыгы болбой калат. Силерге бир чындыкты айтып коёюн: Атабыздан Менин атымдан эмне сурасаңар да, Ал берет.</verse>
				<verse number="24">Буга чейин Менин атымдан эч нерсе сураган жоксуңар. Кубанычыңар толук болсун үчүн сурагыла, аласыңар!</verse>
				<verse number="25">Мен буларды силерге кыйыр түрдө айттым. Мындан ары кыйыр түрдө сүйлөбөй, Атабыз тууралуу ачык айта турган кез келет.</verse>
				<verse number="26">Ошол кезде Менин атымдан сурай турган болосуңар. Силер үчүн Атабыздан Менин өтүнүшүмдүн зарылчылыгы болбой калат.</verse>
				<verse number="27">Себеп дегенде, силер Мени жакшы көрүп, Кудайдан келгениме ишенгениңер үчүн Атабыз да силерди жакшы көрөт.</verse>
				<verse number="28">Мен дүйнөгө Атабыздан келгем, эми бул дүйнөнү таштап, кайрадан Атабызга баратам.</verse>
				<verse number="29">Ошондо шакирттери: — Азыр кыйыр түрдө эмес, ачык сүйлөдүң.</verse>
				<verse number="30">Сен баарын билериңе көзүбүз жетти. Эми бир нерсе сураштын кереги да жок. Ошондуктан Кудайдан келгениңе ишенебиз, — дешти.</verse>
				<verse number="31">Ыйса аларга мындай деп жооп берди: — Эми ишенесиңерби?</verse>
				<verse number="32">Силер туш-тарапка чачырап, ар кимиң үйлөрүңөргө качып кете турган убакыт келе жатат, ал тургай келип да калды. Мени жалгыз таштап кетесиңер. Бирок Мен жалгыз эмесмин, себеби Атабыз Менин жанымда.</verse>
				<verse number="33">Мен буларды силер Мени менен тыгыз байланышта болуп, жаныңар тынчтыкка бөлөнсүн деп айттым. Бул дүйнөдө азап чегесиңер, бирок кайраттуу болгула: Мен бул дүйнөнү жеңдим.</verse>
			</chapter>
			<chapter number="17">
				<verse number="1">Ыйса ушуну айтып бүткөндөн кийин, көккө карап туруп мындай деди: — Оо, Ата, убакыт-саатым келип калды. Уулуң Сенин улуулугуңду көрсөтө алсын үчүн Аны улуулукка бөлөй көр.</verse>
				<verse number="2">Себеби Ага берген адамдарыңдын баарына түбөлүк өмүр берсин деп, бардык адамзаттын үстүнөн болгон бийликти Анын колуна өткөзүп бердиң.</verse>
				<verse number="3">Түбөлүк өмүр бул — бирден бир чыныгы Кудай болгон Сени жана Өзүң жиберген Ыйса Машаякты таануу.</verse>
				<verse number="4">Мага тапшырган ишиңди аяктап, жерде улуулугуңду көрсөттүм.</verse>
				<verse number="5">Дүйнө жаратыла электе жаныңда жүрүп, улуулукка бөлөнгөн элем. Оо, Атаке, эми да, жаныңда болгонумда, ошол улуулугуңа кайрадан бөлөй көр.</verse>
				<verse number="6">Бул дүйнөдөн тандап берген адамдарыңа Мен Өзүңдү тааныттым. Алар Сага таандык эле, Мага бердиң. Алар Сенин сөзүңдү көкүрөктөрүнө түйүп алышты.</verse>
				<verse number="7">Мага тапшырганыңдын баары тең Сенден чыкканына эми алардын көздөрү жетти.</verse>
				<verse number="8">Себеби Мен Сенин сөзүңдү жеткиздим эле, алар кабыл алышты. Сенден келгенимди чындап түшүнүп, Мени Өзүң жибергениңе ишеништи.</verse>
				<verse number="9">Бул дүйнө үчүн эмес, Өзүң Мага табыштаган адамдар үчүн өтүнүп жатам. Себеби алар Сага таандык.</verse>
				<verse number="10">Мендегинин баары Сеники, Сендегинин баары Меники эмеспи. Ошол себептүү алар аркылуу Мен улуулукка бөлөндүм.</verse>
				<verse number="11">Мындан ары Мен жерде калбай, Сага бара жатам, бирок алар жерде калышат. Оо, ыйык Ата! Өзүң Мага берген ысмың аларга калканыч болсун! Биз сыяктуу алар да бир болушсун.</verse>
				<verse number="12">Араларында жүргөнүмдө, Мага берген ысмыңдын кудурети менен аларды коргоп, аман сактап жүрдүм. Шору куруй турган бир адамдан башка бирин жоготкон жокмун. Ыйык Жазууда айтылган ошол адамдын кылчу иши ушундайча ордунан чыкмак.</verse>
				<verse number="13">Эми болсо Өзүңө бара жатам. Бирок Менин кубанычым толугу менен аларда болсун деп, бул сөздөрүмдү азырынча, жерде экенимде айтып турам.</verse>
				<verse number="14">Аларга Сенин сөзүңдү жеткиздим. Мага окшоп, алар да бул дүйнөгө караштуу эмес, ошондуктан дүйнө аларды жек көрүп калды.</verse>
				<verse number="15">Аларды бул дүйнөдөн алып чык деген жерим жок, азгыруучудан сактай көр деп гана сурап турам.</verse>
				<verse number="16">Булар да Мен сыяктуу бул дүйнөгө караштуу эмес.</verse>
				<verse number="17">Аларды акыйкатың менен Өзүңө багыштап, ыйык кыл. Сенин сөздөрүң — акыйкат.</verse>
				<verse number="18">Сен бул дүйнөгө Мени жөнөткөндөй, Мен да аларды бул дүйнөгө жөнөттүм.</verse>
				<verse number="19">Сага өздөрүн чындап багыштасын деп, алар үчүн Сага Мен Өзүмдү багыштайм.</verse>
				<verse number="20">Менин жанымдагы шакирттерим үчүн гана эмес, алардын айткандары аркылуу Мага ишенип кала турган бардык адамдар үчүн да өтүнүп турам.</verse>
				<verse number="21">Оо, Атаке! Мени Сен жибергениңе адамзаттын ишенүүсү үчүн, Сенин Мени менен, ал эми Менин Сени менен тыгыз байланышта турганыбыздай ишенүүчүлөр да экөөбүз менен тыгыз байланышта туруп, баары тең бир болушса экен.</verse>
				<verse number="22">Алар да биз сыяктуу бир болсун деп, Мага берген улуулугуңду аларга бердим.</verse>
				<verse number="23">Мен булар менен, Сен болсо Мени менен тыгыз байланыштасың. Мени Сен жибергендигиңе, Мени кандай жакшы көрсөң, аларды да ошондой жакшы көрөрүңө адамзаттын көзү жетсин үчүн Мага ишенүүчүлөр ушундай толук биримдикке жетишсин.</verse>
				<verse number="24">Атаке, Мага тапшырган адамдарыңдын Мен болчу жерде болушун каалайм. Сени жакшы көргөндүгүмдөн аалам жарала электе эле Мага улуулукту тартуулаган элең. Ошол улуулукту алар да көрүшсө экен.</verse>
				<verse number="25">Оо, адилеттүү Ата! Бул дүйнөдөгүлөрдүн көбү Сени таанышпайт, бирок Мен тааныйм. Мени Сен жибергениңе шакирттеримдин да көздөрү жетти.</verse>
				<verse number="26">Мен аларга ким экениңди ачып берип, мындан ары да ача бермекчимин. Ылайым Мага деген мээримиң алардын ичинде болсун, Мен да алардын жүрөгүнөн орун алайын.</verse>
			</chapter>
			<chapter number="18">
				<verse number="1">Ыйса сыйынып бүтүп, шакирттери менен бирге шаардын сыртына чыкты да, Кедрон сайынын ары жак бетине өттү. Ал жакта бир бак бар эле. Ал шакирттерин ээрчитип, ошонун ичине кирди.</verse>
				<verse number="2">Ыйса бул жерде шакирттери менен тез-тез жолугушуп тургандыктан, Ага чыккынчылык кылуучу Жүйүт да бул жерди билчү.</verse>
				<verse number="3">Ал римдик аскердин бир тобун жана жогорку динкызматчылар менен фарисейлер берген бир нече сакчыларды ээрчитип келди. Алардын колунда чырак, шамана жана курал бар эле.</verse>
				<verse number="4">Алдында эмне күтүп турганын билген Ыйса бактын ичинен чыгып, алардан: — Кимди издеп жүрөсүңөр? — деп сурады.</verse>
				<verse number="5">Алар: — Назареттик Ыйсаны! — деп жооп беришти. Ыйса: — Мен дал Ошонун Өзүмүн! — деди. Саткын Жүйүт да ошолор менен турган эле.</verse>
				<verse number="6">Ыйсанын «Мен дал Ошонун Өзүмүн!» дегенин угушканда, алар кетенчиктешип, жерге жыгылышты.</verse>
				<verse number="7">Ыйса аларга кайрадан: — Кимди издеп жүрөсүңөр? — деди. — Назареттик Ыйсаны, — дешти алар.</verse>
				<verse number="8">— Мен дал Ошонун Өзүмүн дедим го! Эгерде издегениңер Мен болсом, анда жанымдагыларды коё бергиле! — деди Ыйса.</verse>
				<verse number="9">Ыйсанын «Мага бергендериңдин бир да бирин жоготкон жокмун» деп айтканы ушундайча аткарылды.</verse>
				<verse number="10">Ошондо Ысман-Петир канжарын кынынан сууруп алып, башкы динкызматчынын кулунун оң кулагын шылый чапты. (Кулдун аты Малк эле.)</verse>
				<verse number="11">Бирок Ыйса Петирге: — Канжарыңды кынына сал! Же Атабыздын эркин аткарбашым керек деп ойлойсуңбу? — деди.</verse>
				<verse number="12">Аскер тобу менен миңбашы жана иудей башчыларынын сакчылары Ыйсаны кармап алып, колун байлашты.</verse>
				<verse number="13">Аны алды менен Анаска алып барышты. Ал ошол мезгилде башкы динкызматчы болуп турган Каяптын кайнатасы эле.</verse>
				<verse number="14">«Бүтүндөй эл ойрон болгондон көрө, ошол эл үчүн бир адамдын өлгөнү жакшы» деп иудей башчыларына кеңеш берген Каяп ушу болчу.</verse>
				<verse number="15">Ысман-Петир менен дагы бир шакирт Ыйсанын артынан жүрүп отурушту. Бул шакирт башкы динкызматчынын таанышы болгондуктан анын үйүнүн короосуна Ыйса менен бирге кирди.</verse>
				<verse number="16">Петир болсо дарбазанын сыртында калды. Башкы динкызматчынын таанышы болгон жанагы шакирт сыртка чыгып, дарбазачы малай кыз менен сүйлөшүп, Петирди да ичкериге киргизип алды.</verse>
				<verse number="17">Малай кыз Петирден: — Сен да ушу кишинин шакирти эмессиңби? — деп сурады. Петир: — Жок, — деп макул болгон жок.</verse>
				<verse number="18">Күн суук болгондуктан, кулдар менен сакчылар от жагып, тегеректеп, жылынып турушту. Петир да ошолордун арасында жылынып турду.</verse>
				<verse number="19">Башкы динкызматчы Ыйсадан Анын шакирттери жана берген таалими жөнүндө сурады.</verse>
				<verse number="20">Ыйса мындай деп жооп кайтарды: — Мен эл алдында ачык айтып келдим. Ар дайым синагогада, ийбадаткананын короосунда таалим берип жүрдүм. Мен эч нерсени жашыруун айткан жокмун.</verse>
				<verse number="21">Эмнеге Менден сурап жатасыз? Сөзүмдү уккандардан сураңыз, Менин эмне айтып жүргөнүмдү алар билишет.</verse>
				<verse number="22">Ыйса муну айтканда, ошол жерде турган сакчылардын бири Аны жаака чапты да: — Эй, башкы динкызматчыга да ушинтип жооп бересиңби? — деди.</verse>
				<verse number="23">— Туура эмес айтсам, далилдеп бер, эгер туура болсо эмнеге уруп жатасың? — деди Ыйса ага.</verse>
				<verse number="24">Ушундан кийин Анас Ыйсаны байлануу бойдон башка башкы динкызматчы — Каяпка жиберди.</verse>
				<verse number="25">Оттун табына жылынып турган Ысман-Петирден жанындагылар: — Сен да тигинин шакирттеринен эмессиңби? — деп сурашты. Ал: — Жок, — деп дагы макул болбоду.</verse>
				<verse number="26">Ошондо башкы динкызматчынын кулдарынын бири, Петир кулагын шылый чапкандын тууганы: — Сени бакта тигинин жанынан көрбөдүм беле, — деди.</verse>
				<verse number="27">Петир үчүнчү ирет танды. Так ошол кезде короз кыйкырды.</verse>
				<verse number="28">Таң заарда иудей башчылары Ыйсаны Каяптын үйүнөн римдик губернатордун акимчилигине алып келишти. Дин боюнча башка улуттагылардын жайына кирүү адамды арам кылгандыктан, жогорку динкызматчылар акимчиликтин босогосун атташпады. Антпесе алар Куткарылуу майрамындагы тамакка катыша албай калмак.</verse>
				<verse number="29">Ошондуктан Пилат аларга өзү чыгып: — Бул кишиге кандай айып коюп турасыздар? — деп сурады.</verse>
				<verse number="30">Алар ага: — Бул кылмышкер болбосо алдыңызга алып келбейт элек, — деп жооп беришти.</verse>
				<verse number="31">Пилат: — Аны өзүңүздөр алып кетип, өз мыйзамыңыздар боюнча соттой бериңиздер! — деди. Иудей башчылары: — Бизде бирөөнү өлүм жазасына тартуу укугу жок, — дешти.</verse>
				<verse number="32">Өзүнүн кандай өлүүгө тийиштүү экенин алдын ала айткан Ыйсанын пайгамбардык сөзү ушундайча аткарылды.</verse>
				<verse number="33">Пилат акимчиликтин ичине кайра кирип, Ыйсаны чакыртып алды да: — Иудейлердин падышасы сенсиңби? — деп сурады.</verse>
				<verse number="34">Ыйса: — Бул сөз өзүңүздөн чыктыбы же бул ушундай деп Мен тууралуу сизге башкалар айттыбы? — деди.</verse>
				<verse number="35">Пилат: — Мен, эмне, иудей белем! Сени мага өзүңдүн элиң менен жогорку динкызматчылар кармап келишти. Эмне иш кылып койдуң эле? — деп сурады.</verse>
				<verse number="36">Ыйса: — Менин падышалыгым бул дүйнөгө таандык эмес. Эгер бул дүйнөгө таандык болсо, кызматкерлерим Мени иудей башчыларынын колуна түшүрбөө үчүн күрөшмөк. Бирок Менин падышалыгым бул дүйнөгө таандык эмес, — деп жооп берди.</verse>
				<verse number="37">Пилат андан: — Демек, падыша экенсиң да? — деп сурады. Ыйса ага: — Падыша экенимди өзүңүз айттыңыз. Мен акыйкатты жарыялаш үчүн төрөлдүм жана ошол максат менен дүйнөгө келдим. Ким акыйкат тарабында болсо, Менин үнүмдү угат, — деди. Пилат:</verse>
				<verse number="38">— Акыйкат деген эмне? — деп сурады да, кайра эл алдына чыгып, аларга мындай деди: — Мен андан эч кандай айып таппай турам.</verse>
				<verse number="39">Сиздердин салтыңыздар боюнча Куткарылуу майрамына карата дайыма бир кылмышкерди бошотуп берчү эмес белем. Мен сиздерге «иудейлердин падышасын» бошотуп берейинби?</verse>
				<verse number="40">Ошондо алар бир добуштан: — Аны эмес, Бараббаны! — деп, кыйкырышты. Барабба болсо каракчы эле.</verse>
			</chapter>
			<chapter number="19">
				<verse number="1">Ушундан кийин Пилат Ыйсаны камчы менен сабаттырды.</verse>
				<verse number="2">Бир топ жоокер тикенектен таажы жасап, Ыйсанын башына кийгизишти да, кочкул кызыл чапанды желбегей жабышты. </verse>
				<verse number="3">— Жашасын иудейлердин падышасы! — деп алдына тура калып, шылдыңдашып, Аны жаакка чапкылашты.</verse>
				<verse number="4">Пилат кайрадан сыртка чыгып: — Караңыздар, мен муну сиздердин алдыңыздарга алып келе жатам: мен мындан эч кандай күнөө таба албадым, ошону билип коюңуздар, — деди.</verse>
				<verse number="5">Тикенек таажы менен кырмызы чапанчан Ыйса сыртка чыкты. Пилат элге: — Ал киши мына! — деди.</verse>
				<verse number="6">Жогорку динкызматчылар менен алардын сакчылары Ыйсаны көргөндө: — Жыгачка кадап сал аны, жыгачка! — деп кыйкырышты. Пилат аларга: — Силер кадагыла! Мен андан эч кандай күнөө таппадым! — деди.</verse>
				<verse number="7">Жогорку динкызматчылар ага: — Бизде мыйзам бар, ошол мыйзам боюнча бул өлүүгө тийиш. Себеби бул өзүн Кудай Уулумун деп, Кудайга акарат келтирип жүрөт, — дешти.</verse>
				<verse number="8">Пилат муну укканда, мурункудан бетер коркуп кетти.</verse>
				<verse number="9">Ал Ыйсаны кайрадан акимчиликтин ичине алып кирди да: — Сен кайдан келдиң? — деп сурады. Бирок Ыйса ага жооп берген жок.</verse>
				<verse number="10">— Мени менен сүйлөшкүң келбейби, ыя? Сени бошотуп жиберүү да, жыгачка кадап салуу да менин колумда экенин билбейсиңби? — деди.</verse>
				<verse number="11">— Көктөн берилбесе, Мага бийлигиңиз жүрбөс эле. Ошондуктан Мени кармап бергендин күнөөсү сиздикинен көбүрөөк, — деди.</verse>
				<verse number="12">Ушул сөздөн кийин Пилат Ыйсаны бошотуунун айласын ойлоду, бирок иудей башчылары: — Эгер бошотуп жиберсең, Рим падышасына дос эмессиң! Өзүн өзү падышамын деген ар ким падышага каршы, — деп кыйкырышты.</verse>
				<verse number="13">Ушул сөздөн кийин Пилат Ыйсаны сыртка чыгартып, Ташаянттагы (бул аянттын эврейче аталышы — Габата) сот орундугуна отурду.</verse>
				<verse number="14">Бул Куткарылуу майрамынан бир күн мурда, түшкө маал болгон эле. Пилат иудей башчыларына: — Мына, падышаңыздар! — деди.</verse>
				<verse number="15">Бирок алар: — Алып кет аны! Алып кет! Кадап сал жыгачка! — деп чуулдашты. Пилат аларга: — Мен жыгачка падышаңыздарды кадайынбы? — деп суроо берди. Жогорку динкызматчылар: — Биздин Рим падышасынан башка эч кандай падышабыз жок, — деп жооп беришти.</verse>
				<verse number="16">Акырында Пилат алардын айткандарына көнүп, Ыйсаны айкаш жыгачка кадоого буйрук берди. Ыйсаны кармап алып кетишти.</verse>
				<verse number="17">Ал Өз айкаш жыгачын Өзү көтөрүп, шаардан чыкты да, «Баш сөөк жайы» деген жерге карай бет алды. Бул жердин эврейче аталышы — Голгота.</verse>
				<verse number="18">Жоокерлер жазалана турган дагы эки адамдын ортосуна Ыйсаны коюп, айкаш жыгачка кадашты да, өйдө көтөрүп коюшту.</verse>
				<verse number="19">Пилат такта жасаттырып, айкаш жыгачтын өйдө жагына бекиттирди. Тактада «Бул — назареттик Ыйса, иудейлердин падышасы» деген жазуу бар эле.</verse>
				<verse number="20">Муну көптөгөн адамдар окушту, себеби Ыйса жыгачка кагылган жер шаардан алыс эмес эле, анын үстүнө жазуу эврейче, латынча жана грекче болчу.</verse>
				<verse number="21">Жогорку динкызматчылар Пилатка келип, мындай дешти: — «Иудейлердин падышасы» эмес, «Мынабу иудейлердин падышасымын деди» деп жазыңыз.</verse>
				<verse number="22">Пилат ага: — Бүттү, мен жазарымды жазып койдум, — деп жооп берди.</verse>
				<verse number="23">Жоокерлер Ыйсаны жыгачка кадагандан кийин, анын сырт кийимин төрткө бөлүп алышты. Көйнөгүн да алышты. Көйнөк башынан аягына чейин токулуп жасалган эле.</verse>
				<verse number="24">Андыктан алар бири бирине: — Муну айрыбастан чүчү кулак кармашып, кимге тиерин билелик, — дешти. Ыйык Жазууда «кийимимди бөлүп, өз ара чүчү кулак кармап жатышат»деп айтылган үчүн алар ушундай кылышкан эле.</verse>
				<verse number="25">Ыйса керилген айкаш жыгачтын жанында Анын энеси, таежеси, Клеоптун аялы — Мариям жана магдалалык Мариям карап турушкан.</verse>
				<verse number="26">Ыйса энеси менен анын жанында турган, өзгөчө жакшы көргөн шакиртин көргөндө, энесине: — Эми мынабу сиздин балаңыз болсун! — деди.</verse>
				<verse number="27">Андан кийин шакиртине: — Эми бул аял сенин энең болсун! — деди. Ошол сааттан баштап шакирти Ыйсанын энесин өз үйүнө алды.</verse>
				<verse number="28">Ыйса бардык тийиштүү нерселердин ордуна келгенин билип, Ыйык Жазуудагы сөздүн ырасталышы үчүн: — Суусадым, — деди.</verse>
				<verse number="29">Ал жерде начар шарап куюлган кумара турган эле. Ошондо бир соргучту андагы кычкыл ичимдикке малып, иссоп бутагына бекитишти да Ыйсанын оозуна такашты.</verse>
				<verse number="30">Ыйса аны татып көрүп: — Аткарылды! — деди да, башы шылк этип, жан берди.</verse>
				<verse number="31">Бул окуя жума күнү болуп, эртеси дем алыш күн эле. Иудей башчылары айкаш жыгачка кадалгандардын сөөктөрү дем алыш күнү жыгачтарда илинген бойдон калышын каалашпады. Ошондуктан Пилатка барышып, алардын шыйрактарын сындыра чаап, сөөктөрүн жыгачтан түшүрүп, алып таштоосун суранышты.</verse>
				<verse number="32">Ошентип жасоолдор келишти да, Ыйса менен бирге кадалган эки кишинин шыйрактарын сындыра чабышты.</verse>
				<verse number="33">Ыйсага келишип, Анын өлүп калганын көргөн соң, шыйрагын сындырышпады.</verse>
				<verse number="34">Бирок жасоолдордун бири Ыйсанын бооруна найзасын малып алды. Ошол замат кан менен суу чыкты.</verse>
				<verse number="35">Муну өз көзү менен көргөн киши силерди да ишенсин деп ушуларды жазды. Анын сөздөрү чын. Ал чындыгын айтып жатканын билет.</verse>
				<verse number="36">Ыйык Жазуудагы «Анын бир да сөөгү сынбайт!»деген сөз орундалууга тийиш эле, ошол үчүн ушундай болду.</verse>
				<verse number="37">Ыйык Жазуулардын дагы бир жеринде: «Алар өздөрү сайып салган кишини көрүшөт»деп жазылган.</verse>
				<verse number="38">Мындан кийин ариматиялык Жусуп деген киши Пилатка барды. Ал Ыйсанын шакирти болгону менен, мунусун иудей башчыларынан жашырып жүргөн болчу. Эми ал Пилаттан Ыйсанын сөөгүн көргө коюу үчүн алып кетүүгө уруксат берүүсүн суранды. Пилат макулдугун бергенде, Жусуп барып, сөөктү алып кетти.</verse>
				<verse number="39">Мурда бир жолу Ыйсага түн ичинде келип кеткен Никадим да маркумга сүйкөй турган мүр чайыры менен алой майынын жүз кадактай аралашмасын алып, ушул жерге келди.</verse>
				<verse number="40">Иудейлердин сөөк коюу салты боюнча алар маркумдун сөөгүн өздөрү алып келген жыттуу заттар менен шыбап, ак кепинге орошту.</verse>
				<verse number="41">Ыйса кадалган тушта бир бак болор эле, анда али эч ким коюла элек, жаңы оюлган бир көр бар болчу.</verse>
				<verse number="42">Дем алыш күн жакындап, анын үстүнө көр да жакын жерде болгондуктан, алар Ыйсанын сөөгүн ошонун ичине коюшту.</verse>
			</chapter>
			<chapter number="20">
				<verse number="1">Жуманын биринчи күнү таң азанда магдалалык Мариям көргө келип, анын оозун бекиткен таштын ордунан жылдырылып калганын көрдү.</verse>
				<verse number="2">Ал Ысман-Петир менен Ыйсанын өзгөчө сүйгөн шакиртине жүгүрүп барып, аларга: — Эгебизди көрдөн алып кетишиптир! Кай жерге коюшканын билбейбиз — деди.</verse>
				<verse number="3">Петир менен ошол шакирт дароо шаардан чыгып, көргө бет алышты.</verse>
				<verse number="4">Экөө тең чуркаган бойдон жөнөп, бирок алиги шакирт Петирден ылдамыраак жүгүргөндүктөн, көргө биринчи жетти.</verse>
				<verse number="5">Анан эңкейип кепиндин жатканын көрдү да, бирок ичине кирбеди.</verse>
				<verse number="6">null</verse>
				<verse number="7">Ошол кезде анын артынан Ысман-Петир да жетип келип, түз эле көргө кирди. Ал да кепин менен Ыйсанын башын орогон сүлгүнүн жатканын көрдү. Бирок сүлгү кепин менен бирге эмес, оролуу боюнча бөлөк жаткан экен.</verse>
				<verse number="8">Анан биринчи болуп келген алиги шакирт көргө кирди. Ал көрдү да ишенди.</verse>
				<verse number="9">Ал кезде алар Ыйык Жазуулар боюнча Анын өлүмдөн кайра тирилүүгө тийиш экендигин алиге чейин түшүнүшө элек эле.</verse>
				<verse number="10">Ушундан кийин шакирттери үйлөрүнө кайтышты.</verse>
				<verse number="11">Мариям болсо үңкүрдүн жанында ыйлап турду. Ыйлап жатып, ал эңкейип, көрдүн ичин карады.</verse>
				<verse number="12">Ичинен ал ак кийимчен эки периштени көрдү. Бирөө Ыйсанын сөөгү коюлган жердин баш жагында, экинчиси аяк жагында отурган экен.</verse>
				<verse number="13">Периштелер ага: — Аялзаты, неге ыйлап турасың? — дешти. Ал периштелерге: — Эгемди алып кетишиптир, эми кай жерге коюшканын билбейм, — деди.</verse>
				<verse number="14">Ушуну айткандан кийин артына бурулган ал Ыйсанын турганын көрдү, бирок тааныбады.</verse>
				<verse number="15">Ыйса андан: — Аялзаты, неге ыйлап турасың? Кимди издеп жүрөсүң? — деп сурады. Мариям аны багбан экен деп ойлоп: — Мырза, аны алып кеткен сиз болсоңуз, кай жерге койгонуңузду айтыңызчы, мен алып келейин, — деди.</verse>
				<verse number="16">Ошондо Ыйса ага: — Мариям, — деди. Мариям Ыйсага бурулуп, эврейче: — Раббуни! — деди. Бул сөз «устатым» деп которулат.</verse>
				<verse number="17">Ыйса ага: — Мени кармаба, себеби Мен али Атабызга көтөрүлө элекмин. Боордошторума барып, Менин Атама — силердин да Атаңарга, Менин Кудайыма — силердин да Кудайыңарга көтөрүлөрүмдү айт! — деди.</verse>
				<verse number="18">Магдалалык Мариям шакирттерге барып, Эгебизди көргөнүн жана Анын бул айткандарын кабарлап, айтып берди.</verse>
				<verse number="19">Ошол эле күнү кечинде Ыйсанын шакирттери бир үйгө чогулушуп, иудей башчыларынан корккондуктан, эшиктерин бекитип отурушкан эле. Капилеттен Ыйса ортосунда пайда болуп: — Ассалом алейкум! — деди.</verse>
				<verse number="20">Ыйса муну айткандан кийин, аларга эки колундагы жана боорундагы жараттарын көрсөттү. Шакирттери Эгесин көрүшкөнүнө өтө кубанып кетишти.</verse>
				<verse number="21">— Ассалом алейкум! — деди Ыйса экинчи ирет. — Асмандагы Атабыз Мени жиберген сыяктуу, Мен да силерди дүйнөгө жиберем.</verse>
				<verse number="22">— Ушундай деп, Ал шакирттерине демин үйлөп мындай деди: — Ыйык Рухту кабыл алгыла!</verse>
				<verse number="23">Кимдин күнөөсүн кечирсеңер, кечирилет, ал эми кимдин күнөөсүн кечирбесеңер, аларды Кудай да кечирбейт.</verse>
				<verse number="24">Он эки шакирттин бири Том-Эгиз Ыйса келген кезде алардын арасында жок эле.</verse>
				<verse number="25">Башка шакирттер: — Биз Эгебизди көрдүк, — дешкенде, ал: — Мен анын колунан кагылган мыктардын ордун көрүп, манжамды мыктардын изине, колумду бооруна тийгизмейинче, тирилгенине эч ишенбейм, — деди.</verse>
				<verse number="26">Бир жумадан кийин Ыйсанын шакирттери дагы ошол үйгө чогулушту, Том да алар менен бирге болчу. Эшик бекитилүү эле, бирок Ыйса келди да, ортого туруп: — Ассалом алейкум! — деди.</verse>
				<verse number="27">Андан кийин Томго кайрылып: — Менин колума манжаңды тийгизип, колумду боорума коюп көр да, ишенбөөчү болбой, ишенүүчү бол! — деди.</verse>
				<verse number="28">Том ага: — Эгем менин! Кудайым менин! — деди.</verse>
				<verse number="29">Ыйса ага: — Том, сен Мени көргөндүгүңдөн ишенип жатасың, бирок көрбөй туруп ишенгендер кандай бактылуу, — деди.</verse>
				<verse number="30">Ыйса шакирттеринин көз алдында бул китепте жазылбаган башка дагы көптөгөн ажайып-жышаандарды көрсөттү.</verse>
				<verse number="31">Ал эми мунун баары силер Ыйсанын Машаяк, Кудай Уулу экенине ишенип, ишенгениңерден улам чыныгы өмүргө ээ болсун деген максат менен жазылды.</verse>
			</chapter>
			<chapter number="21">
				<verse number="1">Мындан кийин Ыйса Тиберия көлүнүн жээгинде дагы бир жолу шакирттерине көрүндү. Бул мындайча болду:</verse>
				<verse number="2">Ысман-Петир, Том-Эгиз, Галилеядагы Каана шаарынан чыккан Натанайыл, Зебедейдин уулдары жана Ыйсанын дагы эки шакирти бирге жүрүшкөн.</verse>
				<verse number="3">— Балык кармаганы баратам, — деди Ысман-Петир аларга. Алар: — Биз да барабыз, — дешти да, сыртка чыгып, кайыкка түшүштү. Бирок бул түнү алар эч нерсе кармай алышпады.</verse>
				<verse number="4">Таң эрте Ыйса жээкте турган эле. Шакирттери болсо анын Ыйса экенин билишкен эмес.</verse>
				<verse number="5">Ыйса аларга: — Эй, балдар, балыгыңар барбы? — деди. — Жок! — деп жооп беришти шакирттери.</verse>
				<verse number="6">— Торду кайыктын оң жагына салгыла, ошондо кармайсыңар, — деди Ыйса. Алар торун таштап, түшкөн балыктын көптүгүнөн кайра тартып чыгара алышпады.</verse>
				<verse number="7">Ошол кезде Ыйсанын жакшы көргөн шакирти: — Бул Эгебиз го, — деди Петирге. «Бул Эгебиз!» дегенди укканда, сырт кийимсиз жүргөн Ысман-Петир көйнөгүн байлана калып, сууга секирди.</verse>
				<verse number="8">Башка шакирттери болсо кайык менен жээкке жөнөштү, анткени алар жээктен алыс эмес, жаа атымдай аралыкта жүрүшкөн. Ошентип алар балыкка толгон торду сүйрөтүп келишти.</verse>
				<verse number="9">Жээкке чыкканда, чоктун үстүндөгү балык менен нанды көрүштү.</verse>
				<verse number="10">Ыйса аларга: — Балыгыңардан алып келгиле! — деди.</verse>
				<verse number="11">Ысман-Петир кайыкка барып, чоң балыкка толгон торду жээкке тартып чыгарды. Тордо жүз элүү үч чоң балык бар экен. Балык ушунча көп болсо да, тор жыртылбаптыр.</verse>
				<verse number="12">Ыйса аларга: — Эми келип тамактангыла! — деди. Шакирттеринин эч кимиси «сен кимсиң?» деп суроого батынышпады. Бул киши өздөрүнүн Эгеси экендигин алар билип калышкан.</verse>
				<verse number="13">Ыйса басып келип, нанды алып, аларга берди. Балыктан да берди.</verse>
				<verse number="14">Бул Ыйсанын өлүмдөн кайра тирилгенден берки шакирттерине үчүнчү жолу келүүсү эле.</verse>
				<verse number="15">Алар тамактанып алгандан кийин Ыйса Ысман-Петирден: — Жакан уулу Ысман, буларга караганда Мени сен көбүрөөк сүйөсүңбү? — деп сурады. — Ооба, Эгем, жакшы көргөнүмдү Өзүң деле билесиң, — деди Петир. Ошондо Ыйса ага: — Козуларымды бак! — деди.</verse>
				<verse number="16">Ыйса андан экинчи ирет: — Жакан уулу Ысман, сен Мени жакшы көрөсүңбү? — деп сурады. Петир: — Ооба, Эгем, жакшы көргөнүмдү Сен билесиң го, — деп жооп кайтарды. Ыйса ага: — Койлорумду кайтар! — деди.</verse>
				<verse number="17">Ыйса үчүнчү жолу: — Жакан уулу Ысман, сен Мени жакшы көрөсүңбү? — деп сурады. «Сен Мени жакшы көрөсүңбү?» деп үчүнчү ирет сурагандыктан Петир капа болуп: — Эгем, Сен баарын билесиң да, Сени жакшы көрөрүмдү да билесиң, — деди. Ошондо Ыйса ага мындай деди: — Койлорумду бак!</verse>
				<verse number="18">Сага бир чындыкты айтып коёюн: жаш кезиңде кайда баргың келсе, өзүң чеччүсүң, карыганыңда колуңду сунуп бересиң, башка бирөө байлайт да, каалабаган жагыңа алып барат, — деди.</verse>
				<verse number="19">(Ыйса бул сөздөрдү Петирдин кандайча өлүп, Кудайды улуулукка бөлөөрүн билдирүү үчүн айтты.) Ушундан кийин ага: — Менин артыман түш! — деди.</verse>
				<verse number="20">Петир артын карап, Ыйсанын өзгөчө жакшы көргөн шакиртинин ээрчип келатканын көрдү, ал дасторкон башында Ыйсанын жанында жамбаштап жатып: «Эгем, Сени сатып кетчү ким?» — деп сураган шакирт эле.</verse>
				<verse number="21">Петир ошол шакиртти көргөндө: — Эгем, а булчу? — деди.</verse>
				<verse number="22">Ыйса: — Кааласам, Мен кайтып келгенче ал ушул жерде болот, аны менен сенин ишиң эмне? Сен болсо Менин артыман түш! — деп жооп берди.</verse>
				<verse number="23">Мындан кийин Ыйсага ишенгендердин арасында «бул шакирт өлбөйт» деген сөз тарап кетти. Бирок Ыйса Петирге «өлбөйт» деген эмес, «кааласам Мен кайтып келгенче ал ушул жерде болот, аны менен сенин ишиң эмне?» деген эле.</verse>
				<verse number="24">Ушунун баарына күбө болуп, жазып алган ошол шакирт. Биз анын жазгандары чындык экенин билебиз.</verse>
				<verse number="25">Ыйса жасаган дагы башка көп нерселер бар. Алардын баарын бир-бирден жазып чыга турган болсо, анда жазылган китептер, менимче, бул дүйнөгө сыйбай кетмек.</verse>
			</chapter>
		</book>
		<book number="44">
			<chapter number="1">
				<verse number="1">null</verse>
				<verse number="2">Ыйса асманга көтөрүлгөн күнгө чейинки убакытта Өзү тандап алган элчилерине Ыйык Рухтун колдоосу менен берген жол-жоболорунун, кылган иштеринин жана таалиминин баарын мен сизге, улуу урматтуу Теопил, биринчи китебимде жазган элем.</verse>
				<verse number="3">Ал азап чегип, өлгөндөн кийин кырк күн бою бир нече жолу элчилерине көрүнүп, тирүү экендигин ишеничтүү далилдер менен көрсөттү жана Кудай Падышачылыгы тууралуу айтып берди.</verse>
				<verse number="4">Андан соң, алар менен бирге отурганда: — Иерусалимден кетпей, Атабыз убада кылган Ыйык Рухту күткүлө. Силер Ал жөнүндө Менден уккансыңар.</verse>
				<verse number="5">Жакыя адамдарды сууга чөмүлдүргөн болчу, силер да бир нече убакыттан кийин Ыйык Рухка чөмүлөсүңөр, — деди.</verse>
				<verse number="6">Элчилер Ыйсадан мындай деп сурашты: — Эгебиз, Сенин Ысрайыл падышачылыгын кайра калыбына келтире турган убагың келип жеттиби?</verse>
				<verse number="7">Ыйса аларга: — Атабыз Өзүнүн бийлиги менен белгилеп койгон убакыт-саатты билүүнү силерге буйруган эмес.</verse>
				<verse number="8">Бирок үстүңөргө Ыйык Рух түшкөндө, Анын кудуретине толосуңар жана Иерусалимде, Иудея менен Самариянын бардык жерлеринде, ал тургай, жер чегине чейин Мен жөнүндө адамдарга айтып бересиңер, — деп жооп берди.</verse>
				<verse number="9">Ыйса жогорудагы сөздү айтып бүткөн соң, элчилеринин көз алдында көккө көтөрүлө баштады да, булуттун кучагына кирип кетти.</verse>
				<verse number="10">Элчилер Анын көтөрүлүп бара жатканын карап турушканда, бет алдыларында күтүлбөгөн жерден ак кийимчен эки адам пайда болуп, мындай дешти:</verse>
				<verse number="11">— Эй, галилеялыктар, эмнеге бул жерде асманды карап турасыңар? Бул — Ыйса, Аны Кудай силердин араңардан асманга алып кетти. Ал көз алдыңарда кандай көтөрүлүп кетсе, дал ошондой эле болуп кайра келет.</verse>
				<verse number="12">Ушундан соң, элчилер Зайтун тоосунан Иерусалимге кайтып келишти. Зайтун тоосу Иерусалимден бир чакырымдай аралыкта жайгашкан.</verse>
				<verse number="13">Шаарга кирип, алар өздөрү жайгашкан бөлмөгө барышты. Ал жерде Петир, Жакан, Жакып, Идрис, Филип, Том, Барталамей, Матай, Алпейдин уулу Жакып, Динчил Ысман, Жакыптын уулу Жүйүт олтурушкан эле.</verse>
				<verse number="14">Баары тең Кудайга берилүү менен сыйынып жатышкан. Алардын арасында Ыйсанын энеси Мариям, бир туугандары жана Анын жолун жолдогон башка аялдар бар болчу.</verse>
				<verse number="15">Ошол күндөрдүн биринде, жүз жыйырмадай шакирт чогулуп олтурушкан жерде Петир ортого чыгып, мындай деди:</verse>
				<verse number="16">— Боордоштор! Ыйык Рух аркылуу айтылган Дөөттүн сөзү жана Ыйык Жазууларда жазылгандай, Жүйүт тууралуу алдын ала айтылган пайгамбарчылык аткарылууга тийиш болчу.</verse>
				<verse number="17">Жүйүт бизге кошулуп, кызматташ болууга тандалган эле.</verse>
				<verse number="18">Бирок арам жол менен тапкан акчасына сатып алган жеринде оңкосунан сайылып, ичегиси чубалып өлдү.</verse>
				<verse number="19">Мунун баары бүткүл иерусалимдиктерге билинип, ал жер алардын тилинде «Акелдама», башкача айтканда, «Кандуу жер» деп аталды.</verse>
				<verse number="20">Себеби Забур китебинде дагы мындай деп жазылган: «Ылайым үйү ээн калсын, Эч ким жашабай калсын!» Дагы мындай деген жери бар: «Анын ордун башка бирөө бассын!»</verse>
				<verse number="21">null</verse>
				<verse number="22">Ошондуктан Жүйүттүн ордун бир киши ээлеш керек. Ал киши Эгебиз Ыйса арабызда болгон бардык күндөрү, башкача айтканда, Жакыя тарабынан сууга чөмүлдүрүлгөн кезинен тартып, асманга кеткенине чейин биз менен жүрүп, Анын кайра тирилгенине күбө болгон адам болууга тийиш.</verse>
				<verse number="23">Ошентип, алар эки кишини: Барсап атка конгон Жусуп (анын башка аты — Жуст) жана Матыйды алдыга чыгарышты.</verse>
				<verse number="24">Анан Кудайга сыйынышты: «Оо Эгебиз, Сен бардык адамдардын оюн билесиң.</verse>
				<verse number="25">Элчилик кызматка ушул экөөнүн кайсынысын тандаганыңды көрсөтсөң экен. Анткени Жүйүт кетчү жагына кетти».</verse>
				<verse number="26">Сыйынган соң, чүчү кулак кармашышты эле, Матыйдын энчисине тийди. Ошентип, Матый он бир элчинин катарына кошулду.</verse>
			</chapter>
			<chapter number="2">
				<verse number="1">Түшүм майрамы келгенде, шакирттердин баары бир жерге чогулушту.</verse>
				<verse number="2">Аңгыча асмандан катуу шамал жүргөндөй гүүлдөгөн добуш угулуп, алар олтурган үйдү толтурду.</verse>
				<verse number="3">Анан жалындын тилиндей болгон нерселер көрүндү. Алар бөлүнүп-бөлүнүп, ар бирине бирден конду.</verse>
				<verse number="4">Ошондо баары тең Ыйык Рухка толуп, Анын бергенине жараша бөтөн тилдерде сүйлөй башташты.</verse>
				<verse number="5">Ошол кезде бардык элдердин арасында жашап, Кудайды урматтаган иудейлер Иерусалимге төгөрөктүн төрт бурчунан келишкен.</verse>
				<verse number="6">Алар бул добуш чыкканда, эмне болгонун билүү үчүн жүгүрүп келишип, ар кимиси шакирттердин анын өз тилинде сүйлөп жатканын угушуп, өтө таңыркашты.</verse>
				<verse number="7">Баары тең айран-таң калышып, өз ара: — Бул сүйлөп жаткан адамдардын баары галилеялыктар эмеспи?</verse>
				<verse number="8">Анан кантип алар ар бирибиздин эне тилибизде сүйлөп жатышат?</verse>
				<verse number="9">Арабызда парфтыктар, мидиялыктар, эламдыктар, ошондой эле Месопотамияда, Иудеяда, Кападокияда, Понт менен Асияда,</verse>
				<verse number="10">Фригияда, Памфилияда, Мисир менен Ливиянын Киринеяга караштуу жагында жашагандар, Римден келген</verse>
				<verse number="11">иудейлер менен иудей динине киргендер, криттиктер менен арабдар бар эмеспи. Ошентсе да булардын Кудай кылган улуу иштер тууралуу биздин тилдерде айтканын угуп жатабыз, — дешти.</verse>
				<verse number="12">Ошентип, баары таң калышып, бири бирине: «Ой тобо, бул эмнеси, ыя?» — дешти.</verse>
				<verse number="13">Бирок алардын арасында: «Шарапка тоюп алышкан тура!» — деп шылдыңдашкандар да болду.</verse>
				<verse number="14">Ошондо Петир он бир элчи менен бирге ортого чыкты да, үнүн бийик чыгарып, мындай деди: — Иудей боордошторум! Жалпы Иерусалим тургундары! Сөзүмдү кунт коюп угуп, билип алгыла:</verse>
				<verse number="15">булар силер ойлогондой мас эмес! Анткени азыр эле таң атып, саат араң тогуз болбодубу.</verse>
				<verse number="16">Бирок бүгүнкү көргөнүңөр Жайыл пайгамбар алдын ала айткан сөздүн аткарылышы. Ал мындай деген:</verse>
				<verse number="17">«Кудай айтат мындай деп: Ошол соңку күндөрдө Бүт адамзат үстүнө Төгөм Ыйык Рухумду. Ошондо уул-кыздарың Кудай Сөзүн айтышат. Аян көрүп жаштарың, Карыларың түш көрөт.</verse>
				<verse number="18">Ошол соңку күндөрдө Кул-күңдөрүм үстүнө Рухум төгөм. Алар да Кудай Сөзүн айтышат.</verse>
				<verse number="19">Жогоруда асмандан Кереметтер көрсөтөм. Төмөндөгү жерден да Канды жана отту Мен, Уюлгуган түтүндү Жышаан кылып көргөзөм.</verse>
				<verse number="20">Эгебиздин сот күнү — Улуу жана даңктуу күн Келеринин алдында Күндүн бети караят, Айдын жүзү канталайт.</verse>
				<verse number="21">Эгебиздин ысымын Чакыргандын ар бири Куткарылат ошондо».</verse>
				<verse number="22">Ысрайылдыктар, кулак салып, угуп алгыла! Кудай Өзүнүн кудуреттүү жана ажайып жышаандары менен коштоп, силерге назареттик Ыйсаны дайындап, Өзү жибергенин көрсөттү. Араңарда болуп өткөн ошол окуяларды өзүңөр да билесиңер.</verse>
				<verse number="23">Аны Кудай Өзүнүн алдын ала көрөгөчтүгү жана түзгөн максаты боюнча силердин колуңарга тапшырды. Силер болсо күнөөкөр адамдардын колу менен жыгачка мыктап, өлтүрдүңөр.</verse>
				<verse number="24">Бирок Кудай Аны өлүмдүн чеңгелинен бошотуп, кайра тирилтип алды. Себеби Аны өз колунда кармап турууга өлүмдүн кудурети жеткен жок.</verse>
				<verse number="25">Дөөт пайгамбар Ал тууралуу мындай деген: «Эгем дайым көз алдымда, оң жагымда, Мен эч качан жыгылбаймын ошондуктан.</verse>
				<verse number="26">Толуп-ташат жүрөгүм кубанычтан, Тилим безеп, даңктагандан тажабайм, Денем дагы үмүт менен өмүр сүрөт.</verse>
				<verse number="27">О дүйнөдө мени эч качан калтырбайсың, Ыйыгыңдын чирүүсүнө жол бербейсиң.</verse>
				<verse number="28">Сен өмүрдүн жолун мага ачып бердиң, Сен менин кубанычка бөлөөрүмсүң».</verse>
				<verse number="29">Боордоштор! Сөздүн ачыгын айтканга уруксат эткиле: түп атабыз Дөөт өлгөн жана көргө коюлган. Анын бейити бүгүнкү күнгө чейин сакталып турат.</verse>
				<verse number="30">Ал өзү пайгамбар болгондуктан, Кудай ага берген убадасы боюнча анын тукумунан чыккан бирөөнү Машаяк катары тактыга олтургузарын билген.</verse>
				<verse number="31">Ал Машаяктын кайра тирилишин алдын ала көргөн. Ошондуктан Анын о дүйнөдө калбастыгын, денесинин чирибестигин айткан.</verse>
				<verse number="32">Мына ошол Ыйсаны Кудай кайра тирилтти, буга баарыбыз күбөбүз.</verse>
				<verse number="33">Ошентип, Ыйса Кудайдын кудурети менен көккө көтөрүлдү да, азыр өзүңөр угуп, көрүп тургандай, Атасы убада кылган Ыйык Рухту кабыл алып, бизге төгүп жиберди.</verse>
				<verse number="34">Дөөт болсо көккө көтөрүлгөн эмес. Бирок мындай деген: «Жараткан Эгем Эгеме деди мындай:</verse>
				<verse number="35">Кастарыңды бут алдыңа жыкканымча, Олтура тур, сыйлуу жер — оң жагымда».</verse>
				<verse number="36">Ошондуктан, бүткүл Ысрайыл эли, жакшылап билип ал: силер жыгачка кадап салган ошол Ыйсаны Кудай биздин Эгебиз жана Куткаруучу Машаягыбыз кылды.</verse>
				<verse number="37">Бул сөздөр уккандардын жүрөгүнө катуу тийди. Алар Петирден жана анын жанындагы элчилерден: — Боордоштор, биз эмне кылалы? — деп сурашты.</verse>
				<verse number="38">Петир аларга: — Ар бириңер ниетиңерди өзгөрткүлө да, күнөөлөрүңөрдүн кечирилиши үчүн Ыйса Машаяктын атынан сууга чөмүлүү расмисинен өткүлө. Ошондо Ыйык Рухтун белегин аласыңар.</verse>
				<verse number="39">Анткени Кудай Эгебиздин Ыйык Рухту берем деген убадасы силерге, силердин балдарыңарга жана Кудай чакырган башка адамдардын баарына берилген, — деди.</verse>
				<verse number="40">Петир аларга башка дагы көптөгөн сөздөрдү айтып: — Бул бузулган муундан өзүңөрдү сактагыла! — деп эскертти.</verse>
				<verse number="41">Ошентип, анын сөзүн чын жүрөктөн кабыл алгандар сууга чөмүлүштү. Ошол күнү үч миңдей адам аларга кошулду.</verse>
				<verse number="42">Баары тең элчилердин окуусун кабыл алышып, бири бири менен тыгыз мамиледе болушуп, чогуу нан сындыруу расмисин өткөрүп, бирге сыйынып жүрүштү.</verse>
				<verse number="43">Элдин баарын Кудайдан коркуу сезими бийледи. Анткени элчилердин колдору менен Иерусалимде көптөгөн ажайыптар, кереметтүү жышаандар көрсөтүлүп жатты.</verse>
				<verse number="44">Ыйсага ишенгендердин баары чогуу жүрүшүп, чарбасы да бир болду.</verse>
				<verse number="45">Колдо болгонун сатышып, ар кимисинин муктаждыгына карап, бөлүп беришти.</verse>
				<verse number="46">Ар күнү ийбадатканада чогуу табынышып, бири бирин конокко чакырышып, өз ара жөнөкөй жана кубанычтуу боордоштук мамиледе болушту.</verse>
				<verse number="47">Дайыма Кудайды мактап, бүтүндөй элдин сүймөнчүлүгүнө айланышты. Эгебиз болсо куткарыла тургандарды ар күнү жыйынга кошуп жатты.</verse>
			</chapter>
			<chapter number="3">
				<verse number="1">Ошол күндөрдүн биринде, сыйынуу убагы келгенде, тактап айтканда, күндүзгү саат үчтөрдө Петир менен Жакан ийбадатканага барышты.</verse>
				<verse number="2">Ал жерде тубаса аксак киши бар эле. Бул кишини ийбадатканага кирип жаткандардан кайыр суратып, ар күнү ийбадаткананын «Кооз Дарбаза» деген дарбазасынын жанына көтөрүп келип, олтургузуп коюшчу.</verse>
				<verse number="3">Ал ийбадатканага кирип бараткан Петир менен Жаканды көрүп, алардан да кайыр сурады.</verse>
				<verse number="4">Петир менен Жакан анын көзүнө кадала тиктеп: — Бери кара! — дешти.</verse>
				<verse number="5">Ал киши бир нерсе үмүт этип, жалдырап тиктеп турду.</verse>
				<verse number="6">Петир ага: — Менде алтын менен күмүш жок. Бирок колумдан келгенин берейин: назареттик Ыйса Машаяктын атынан сага айтам, тур да басып кет! — деди.</verse>
				<verse number="7">— Анан оң колунан кармап, ордунан тургузду. Ошол замат анын бутуна кубат кирип,</verse>
				<verse number="8">ордунан ыргып турду да басып кетти. Кубанганынан Кудайды мактап так секирип, алар менен бирге ийбадатканага кирди.</verse>
				<verse number="9">Ошондо элдин баары анын Кудайды мактап, басып жүргөнүн көрүп,</verse>
				<verse number="10">Кооз Дарбазанын алдында кайыр сурап олтурган адам экенин таанып, ал башынан өткөргөн окуяга аң-таң болушту.</verse>
				<verse number="11">Сакайган киши Петир менен Жакандын жанынан кетпегенинен улам, элдин баары таңданышып, алардын жанына — Сулаймандын бастырмасы аталган жайга чогулуп калышты.</verse>
				<verse number="12">Муну көргөн Петир элге кайрылып мындай деди: — Урматтуу, агайындар! Биз бул ишти өз күчүбүз же ыйык кудуретибиз менен жасап салгансып, эмне үчүн буга мынча таң калып карап турасыңар?</verse>
				<verse number="13">Биздин аталарыбыз Ыбрайым, Ыскак, Жакыптардын Кудайы Өз кулу Ыйсаны улуулукка бөлөдү. Аны силер бийлик башындагыларга кармап бердиңер. Бошотмокчу болгон Пилатка каршылык кылып, Андан баш тарттыңар.</verse>
				<verse number="14">Силер ыйык жана адилет Инсанды четке кагып, Анын ордуна канкорду бошотуп бер деп сурандыңар.</verse>
				<verse number="15">Ал эми өмүрдүн Ээси болгон Ыйсаны өлтүрүп салдыңар! Бирок Кудай Аны кайра тирилтти, буга жалпыбыз күбөбүз.</verse>
				<verse number="16">Ыйсага болгон ишенимдин урматына силер көрүп, билип жүргөн мына бул кишиге Кудай кубат берди да, ал берген ишеним баарыңардын көз алдыңарда муну айыктырды.</verse>
				<verse number="17">Туугандар, силер да башчыларыңар сыяктуу эле муну түшүнбөстүктөн улам жасаганыңарды билем.</verse>
				<verse number="18">Ал эми Кудай Өзүнүн бардык пайгамбарлары аркылуу Машаяк азап тартат деп алдын ала айтканын ушундайча аткарды.</verse>
				<verse number="19">Андыктан адашкан жолуңардан кайтып, күнөөңөрдүн кечирилиши үчүн ниетиңерди өзгөрткүлө.</verse>
				<verse number="20">Ошондо Эгебиз жан дүйнөңөргө жаңылануу берип, силерге алдын ала дайындаган Машаягы — Ыйсаны жиберет.</verse>
				<verse number="21">Кудайдын абалтадан эле Өз пайгамбарлары аркылуу айткан бардык убадалары толук орундала турган кезге чейин Ал асманда болууга тийиш.</verse>
				<verse number="22">Муса пайгамбар биздин аталарыбызга мындай деген: «Кудай Эгеңер боордошторуңардын арасынан мен сыяктуу бир пайгамбарды чыгарат. Ал силерге эмне айтса, баарын уккула.</verse>
				<verse number="23">Эгерде кимде-ким ошол пайгамбарга дилин бурбаса, ал Кудайдын элинен чыгарылып, жок кылынат».</verse>
				<verse number="24">Шамил пайгамбардан баштап, андан кийин бардык пайгамбарлар да ушул күндөрдө болуп жаткан окуялар жөнүндө алдын ала айтып кетишкен.</verse>
				<verse number="25">Силер ошол пайгамбарлардын урпактарысыңар жана Кудайдын ата-бабаңар менен түзгөн келишиминин мураскорусуңар. Кудай Ыбрайымга: «Сенин урпагың аркылуу жер жүзүндөгү бардык элдерге батам тиет!»— деп, аны менен келишим түзгөн.</verse>
				<verse number="26">Ошондуктан ар бириңерди ыймансыз жолуңардан кайтарып, батасын берүү үчүн Кудай Өз кулу Ыйсаны дайындап, Аны эң алгач силерге жиберди.</verse>
			</chapter>
			<chapter number="4">
				<verse number="1">Петир менен Жакан элге сүйлөп жаткан маалда, динкызматчылар, ийбадаткананын кароол башчысы жана садукейлер басып келишти.</verse>
				<verse number="2">Алар бул экөөнүн элди окутканына жана Ыйсаны мисал кылып, кайра тирилүү жөнүндө айтып жатканына абдан нааразы болушту.</verse>
				<verse number="3">Ошондуктан аларды кармап, кеч кирип калгандыктан, таң атканга чейин кайтарып турсун деп, сакчылардын колуна өткөрүп беришти.</verse>
				<verse number="4">Уккандардын көбү, беш миңге жакын адам Петир менен Жакандын сөзүнө ишеништи.</verse>
				<verse number="5">Эртеси иудей башчылары, эл башчылары жана дин мугалимдери Иерусалимге чогулушту.</verse>
				<verse number="6">Башкы динкызматчы Анас менен Каяп, Жакан, Искендер жана башка жогорку динкызматчылардын уруусунан чыккан көптөгөн адамдар топтолушту.</verse>
				<verse number="7">Алар эки элчини тегеректешип: — Силер бул кишини кандай күч менен, кимдин кудурети менен айыктырдыңар? — деп сурашты.</verse>
				<verse number="8">Ыйык Рухка толуп турган Петир аларга мындайча жооп берди: — Урматтуу эл башчылары! Кадырман аксакалдар!</verse>
				<verse number="9">Эгер бүгүн бир алсыз пендеге кылынган жакшылык жайында жана анын кандайча айыкканы туурасында бизден жооп талап кылып жаткан болсоңуздар,</verse>
				<verse number="10">анда баарыңыздарга — бүткүл Ысрайыл элине маалым болсун: сиздер жыгачка кадап өлтүргөн жана Кудай кайрадан тирилтип алган назареттик Ыйса Машаяктын кудурети менен бул адам айыгып, алдыңыздарда турат.</verse>
				<verse number="11">Ыйык Жазууларда мындай деген сөз бар: «Куруучулар, бул сиздер Таштап салган таш эле, Пайдубалдын негизи Болуп калды ал эми». Ыйса ошол таштын өзү!</verse>
				<verse number="12">Ыйсадан башка эч ким бизди куткара албайт, анткени асман алдында бизди куткаруу үчүн жиберилген Андан башка эч ким жок.</verse>
				<verse number="13">Петир менен Жакандын атайын билими жок, карапайым адамдар экенин билген эл алардын кайраттуулугун көрүп, таң калышты. Ошондой эле алардын Ыйса менен бирге жүргөнүн эстешти.</verse>
				<verse number="14">Ал эми алардын жанындагы айыккан кишини көрүп, каршы эч нерсе дей алышпады.</verse>
				<verse number="15">Аларга жогорку кеңештен чыгууну буйрушуп, өз ара мындай деп кеңешишти:</verse>
				<verse number="16">— Буларды эмне кылалы? Анткени Иерусалимде жашагандардын баарына булардын анык таң каларлык бир иш жасаганы маалым! Биз муну тана албайбыз.</verse>
				<verse number="17">Бирок бул иш эл арасына дагы кеңири жайылып кетпес үчүн аларга: «Ыйса дегениңерди эч кимге айтпагыла!» деп коркутуп, тыюу салалы, — дешти.</verse>
				<verse number="18">Анан элчилерди чакырышып: — Мындан ары Ыйсанын атын атап, ал жөнүндө эч нерсе айтпагыла да, окутпагыла! — деп буйрук беришти.</verse>
				<verse number="19">Бирок Петир менен Жакан аларга мындай дешти: — Өзүңөр деле ойлоп көргүлөчү: Кудай алдында Аны укпай, силерди угуу туура болобу?</verse>
				<verse number="20">Биз уккан-көргөнүбүздү айтпай коё албайбыз.</verse>
				<verse number="21">Жогорку кеңештегилер шал болгон адамдын айыкканынан улам Кудайды даңктап жаткан элден айбыгып, анын үстүнө жазалаганга себеп таба алышпагандыктан ызырынышып, колдорун кезеп коркутуп, аларды коё беришти.</verse>
				<verse number="22">Бул кереметтүү жышаанды башынан өткөрүп, айыгып кеткен кишинин курагы кырктан ашып калган эле.</verse>
				<verse number="23">Бошонгон соң, Петир менен Жакан өз адамдарына келишти. Аларга жогорку динкызматчылар менен эл башчыларынын айткандарын айтышты.</verse>
				<verse number="24">Муну уккандар бир добуштан Кудайга кайрылып, сыйынышты: — Ааламдын Эгеси, асман-жердин, деңиздин жана алардагы бардык нерселердин жаратуучусу болгон Кудай!</verse>
				<verse number="25">Сен биздин атабыз болгон Өз кулуң Дөөт аркылуу Ыйык Рух менен мындай дедиң эле: «Болбогон ойду ойлошуп Неге каршы чыгышат?</verse>
				<verse number="26">Падышалар жердеги Көөдөндөрүн көтөрүп, Чогулуп алып төрөлөр, Эгебизге ат коюп, Анын Машаягына Неге каршы чыгышат».</verse>
				<verse number="27">Чындап эле бул шаарда Ирод менен Понтий Пилат, иудей эместер жана ысрайылдыктар Өзүң падыша шайлаган касиеттүү кулуң, Ыйсага каршы чыгышты.</verse>
				<verse number="28">Ооба, мындай болору Сенин абалтан эле алдын ала белгилеп койгон эркиңдин жана максатыңдын аткарылышы.</verse>
				<verse number="29">Оо, Эгебиз, эми болсо алардын коркутууларына назар салып, кулдарыңдын эр жүрөктүк менен Сенин сөзүңдү сүйлөөсүнө жардам бер.</verse>
				<verse number="30">Касиеттүү кулуң Ыйсанын аты менен оорулууларды сакайтып, кереметтүү иштерди жасап, кудуретиңди көрсөтө көр.</verse>
				<verse number="31">Ошондо алардын сыйынуусунан кийин алар чогулган жай солкулдап, баары Ыйык Рухка толушуп, Кудайдын сөзүн тайманбастык менен айта башташты.</verse>
				<verse number="32">Ишенгендер жыйыны бир жеңден кол, бир жакадан баш чыгарып, ынтымактуу жашашты. Эч кимиси колундагысын меники дебей, баарын ортого салышты.</verse>
				<verse number="33">Элчилер болсо Эгебиз Ыйсанын кайра тирилишине күбө болушканын чоң жигер менен айтып жүрүштү. Ошентип, алардын арасына Кудайдын кут-берекеси төгүлүп турду.</verse>
				<verse number="34">Муктаж болгон адам болбоду. Анткени кимдин жери, үй-жайы болсо, сатып, түшкөн каражатты ортого алып келип,</verse>
				<verse number="35">элчилердин колуна тапшырып жатышты. Элчилер болсо ар кимдин муктаждыгына жараша бөлүштүрүп турушту.</verse>
				<verse number="36">Мисалы, Леби уруусунан чыккан Жусуп аттуу бир кипрлик киши бар болчу. Аны элчилер Барнап (мааниси Колдоочунун уулу) дешчү.</verse>
				<verse number="37">Анын да менчик жери бар болчу. Ал жерин сатып, түшкөн акчасын алып келип, элчилерге берди.</verse>
			</chapter>
			<chapter number="5">
				<verse number="1">Ошол жерде Анания аттуу бир киши бар эле. Ал аялы Сабира экөө жерин сатып,</verse>
				<verse number="2">түшкөн акчанын бир бөлүгүн аялынын макулдугу менен жашырып коюп, калганын элчилердин алдына алып келди.</verse>
				<verse number="3">Петир ага айтты: — Эй, Анания! Эмне үчүн ниетиңди шайтанга бийлетип, Ыйык Рухка калп айттың? Эмне үчүн жерден түшкөн акчадан кытып алдың?</verse>
				<verse number="4">Жер да, саткандан кийинки түшкөн акча да сеники эмес беле? Эмне үчүн минтип, ниетиңди буздуң? Сен адамдарга эмес, Кудайга калп айттың!</verse>
				<verse number="5">Анания бул сөздөрдү угар замат жерге кулап, жан берди. Бул окуяны көрүп билгендерди катуу коркунуч басты.</verse>
				<verse number="6">Бир нече жигит ордунан туруп, аны кепиндешти да, тышка алып чыгып, көмүп салышты.</verse>
				<verse number="7">Мындан үч сааттай өткөндө, болгон окуядан бейкапар Ананиянын аялы келип калды.</verse>
				<verse number="8">Петир андан: — Айтчы, жерди ушунча акчага саттыңар беле? — деп сурады. Аял: — Ооба, ушунча акчага, — деп жооп берди.</verse>
				<verse number="9">Ошондо Петир ага айтты: — Силер кантип Эгебиздин Рухун сыноого батындыңар? Тигине, эриңди көмгөндөр эшиктен кирип келе жатышат. Эми сени да алып кетишет.</verse>
				<verse number="10">Ошол замат аял Петирдин алдына кулап түштү да, жан берди. Алиги кирип келген жигиттер анын өлгөнүн көрүштү да, тышка алып чыгышып, күйөөсүнүн жанына көмүштү.</verse>
				<verse number="11">Бүтүндөй жыйынды жана муну уккандардын баарын Кудайдын улуу коркунучу басты.</verse>
				<verse number="12">Эл арасында элчилер тарабынан көп кереметтер менен укмуштар жасалып жатты. Ишенгендер ийбадатканадагы Сулаймандын бастырмасында дайыма чогулуп турушту.</verse>
				<verse number="13">Элдин баары аларга ыраазы болуп сүйлөп жатышса да, арасынан эч кимиси алардын катарына кошулууга батынбады.</verse>
				<verse number="14">Эгебизге ишенгендердин саны болсо улам өсө берди. Алардын арасында көптөгөн эркектер жана аялдар бар эле.</verse>
				<verse number="15">Элчилердин иштеринен улам, эл кур дегенде өтүп бара жаткан Петирдин көлөкөсү оорулуулардын кээ бирине болсо да тийсин деп, аларды төшөгү менен сыртка алып чыгып жатышты.</verse>
				<verse number="16">Көптөгөн адамдар Иерусалимге шаардын чет жакасынан келип турду. Алар оорулууларын, кара күчтөргө байлангандарын көтөрүп келишти. Баары оорусунан айыгып жатышты.</verse>
				<verse number="17">Ал эми башкы динкызматчы менен садукей тобуна кирген адамдар муну көрө албай ызырынышты.</verse>
				<verse number="18">Алар элчилерди кармап, абакка камашты.</verse>
				<verse number="19">Бирок түндө Эгебиздин периштеси келип, эшиктерди ачып жиберди да, аларды сыртка алып чыгып, мындай деди:</verse>
				<verse number="20">— Ийбадатканага баргыла да, бул чыныгы өмүрдүн сөздөрүн элге төкпөй-чачпай айтып бергиле!</verse>
				<verse number="21">Периштени угуп, элчилер таң эрте ийбадаткананын короосуна кирип, таалим беришти. Ошол арада башкы динкызматчы менен анын шериктери келишип, эл башчыларынын баарын жогорку кеңешке чакырышты. Элчилерди түрмөдөн алдыруу үчүн киши жөнөтүштү.</verse>
				<verse number="22">Бирок кызматкерлер барып, түрмөдөн аларды таппай, кайтып келишти.</verse>
				<verse number="23">— Биз түрмөнүн эшиктери бекем жабылып, дарбазаларынын жанында сакчылар турганын көрдүк. Бирок ачып караганыбызда, ичинен эч кимди таппадык, — дешти алар.</verse>
				<verse number="24">Жогорку динкызматчылар жана ийбадаткананын кароол башчысы муну угушканда, таң калышып, түшүнө албай баштары катты.</verse>
				<verse number="25">Ошол кезде бир киши келип: — Силер түрмөгө олтургузган адамдар ийбадаткананын короосунда элге таалим берип жатышат, — деп кабарлады.</verse>
				<verse number="26">Ошондо кароол башчысы кызматкерлери менен бирге барып, элчилерди алып келди. Бирок эл таш бараңга алып жибербесин деп коркушкан алар элчилерге кол көтөрө алышкан жок.</verse>
				<verse number="27">Аларды жогорку кеңештин алдына чыгарышты. Ошондо башкы динкызматчы аларга мындай собол узатты:</verse>
				<verse number="28">— Силерге жанагы адамдын атынан элди окутпагыла деп эскертпедик беле? Силер болсо бул окууңарды бүт Иерусалимге жайып жибердиңер да, бизди анын канына забын кылганы турасыңар.</verse>
				<verse number="29">Петир менен анын жанындагы элчилер мындай жооп беришти: — Адамдардан көрө, Кудайга баш ийиш керек.</verse>
				<verse number="30">Биздин ата-бабаларыбыздын Кудайы силер жыгачка асып өлтүргөн Ыйсаны кайра тирилтти.</verse>
				<verse number="31">Ысрайыл эли ниетин өзгөртүп, күнөөлөрү кечирилсин деп, кудуреттүү Кудай Аны Башчы жана Куткаруучу кылды.</verse>
				<verse number="32">Буга биз да, Кудай Өзүнө баш ийгендерге берген Ыйык Рух да күбө.</verse>
				<verse number="33">Муну укканда, тигилер катуу жаалданып, аларды өлтүргүлөрү келди.</verse>
				<verse number="34">Жогорку кеңештин ичинде фарисейлер тобуна кирген, эл сыйлаган Гамалиел аттуу дин мугалими бар эле. Ал ордунан турду да, элчилерди бир аз убакытка сыртка алып чыгууну буйруду. Аларды алып чыгып кетишкен соң, мындай деди:</verse>
				<verse number="35">— Урматтуу агайын-туугандар! Бул адамдарга чара көрүүдөн мурда жакшылап ойлонгула.</verse>
				<verse number="36">Анткени жакында эле Теда деген бир киши өзүн кайсы бир улуу инсанмын деп чыккан болчу. Ага төрт жүздөй киши кошулду. Бирок ал өлтүрүлдү эле, аны ээрчигендердин баары тарап, жок болушту.</verse>
				<verse number="37">Андан соң, эл каттоо убагында галилеялык Жүйүт чыгып, көп адамдарды ээрчитип кетти. Бирок ал да өлтүрүлгөндөн кийин, аны ээрчигендердин баары тарап кетишти.</verse>
				<verse number="38">Азыр да силер бул адамдарды өз жайына койгула. Анткени бул иш-аракет адамдан болсо, анда ал бузулат.</verse>
				<verse number="39">А эгер Кудайдан болсо, анда силер буза албайсыңар! Абайлагыла, Кудай менен касташып жүрбөгүлө.</verse>
				<verse number="40">Жогорку кеңештин мүчөлөрү анын тилин алышты. Алар элчилерди чакырып алып сабатып, Ыйсанын атын атап сүйлөөгө тыюу салып, коё беришти.</verse>
				<verse number="41">Элчилер болсо Эгеси Ыйса үчүн ушундай кордук тартууга татыктуу болушканына кубанып, жогорку кеңештен чыгып кетишти.</verse>
				<verse number="42">Алар күндө ийбадатканада, үйлөрдө адамдарга таалим беришип, Ыйса Машаяк тууралуу Жакшы Кабарды таратууну токтотушпады.</verse>
			</chapter>
			<chapter number="6">
				<verse number="1">Шакирттердин катары көбөйгөн ушул күндөрдө грек тилдүүлөр алардын арасындагы жесирлер күндөлүк тамак-ашты бөлүштүрүүдө эврей тилдүүлөрдүн арасындагы жесирлерден кем алып жүрүшүптүр деп нааразы болушту.</verse>
				<verse number="2">Ошондо элчилер шакирттердин баарын чакырып алып, мындай дешти: — Кудайдын кабарын таратууну таштап, тамак-аш менен алек болгонубуз жакшы болбос.</verse>
				<verse number="3">Ошондуктан, боордоштор, араңардан ишеничтүү, Ыйык Рухка толгон жети акылман кишини тандагыла, бул кызматка ошолорду дайындайлы.</verse>
				<verse number="4">Биз болсок убактыбызды сыйынууга, Жакшы Кабар таратканга жумшайлы.</verse>
				<verse number="5">Бул сунуш жыйынга жакты. Алар ишеними күчтүү жана Ыйык Рухка толгон адамдар — Степанды, ошондой эле Филипти, Прохорду, Никанорду, Тимонду, Парменди жана эврей улутунан эмес антахиялык Николаны тандашты.</verse>
				<verse number="6">Ушул жети кишини элчилердин алдына алып келишти. Элчилер Кудайга сыйынышып, колдорун жайып, аларга бата тилешти.</verse>
				<verse number="7">Кудайдын сөзү улам кеңири тарап, шакирттердин саны Иерусалимде абдан көбөйдү. Дин кызматчылардын арасынан да көп адамдар Ыйсага ишенгендерге кошулушту.</verse>
				<verse number="8">Ишеними күчтүү жана Кудайдын кудуретине толгон Степан эл арасында улуу укмуштар менен кереметтерди жаратып жатты.</verse>
				<verse number="9">Бирок бир күнү «эркин адамдардын синагогасы» аталган синагогадан кайсы бир адамдар Степан менен талаша кетишти. Алар Киренея менен Александрия шаарларынан жана Киликия менен Асия дубандарынан келишкен иудейлер эле.</verse>
				<verse number="10">Бирок Ыйык Рухтун жетегинде акылмандуулук менен сүйлөгөн Степандын сөздөрүнө каршы тура алышпады.</verse>
				<verse number="11">Ошондуктан кайсы бир адамдарды тымызын табышып: «Биз мунун Муса пайгамбарга каршы сүйлөп, Кудайга акарат келтиргенин уктук» деп аларды тукуруп коюшту.</verse>
				<verse number="12">Ошентип, элди, эл башчыларын жана дин мугалимдерин Степанга каршы чыгарып, аны кармашты да, жогорку кеңешке алып келишти.</verse>
				<verse number="13">Жалган күбөлөрдү жалдап, аларга мындай деп айттыртышты: «Бул киши касиеттүү жайыбыз ийбадаткананы жана Муса пайгамбардын мыйзамын дайыма жамандап жүрөт.</verse>
				<verse number="14">Биз анын назареттик Ыйса бул ийбадаткананы талкалап, Муса пайгамбардын бизге калтырган үрп-адаттарын өзгөртөт деп айтканын уктук».</verse>
				<verse number="15">Ушул жерден жогорку кеңеште олтургандардын баары Степанга кадала карап калышты, анткени анын жүзү периштеникиндей жаркырап, нурданып турган эле.</verse>
			</chapter>
			<chapter number="7">
				<verse number="1">Башкы динкызматчы Степандан: — Айтылган сөздөр ыраспы? — деп сурады.</verse>
				<verse number="2">Степан мындай деди: — Кымбаттуу боордоштор жана кадырман аталар! Атабыз Ыбрайым Харан шаарына көчөрдөн мурда улуу Кудай Месопотамия жеринен ага көрүнгөн болчу.</verse>
				<verse number="3">Ал ага: «Өз жериңден, туугандарыңдан, атаңдын үйүнөн чык да, Мен көрсөтө турган жерге жөнө!»— деген.</verse>
				<verse number="4">Ошондо ал каздийлердин жеринен чыгып, Харанда жашаган эле. Атасы өлгөн соң, Кудай Ыбрайымды ал жерден азыр сиздер жашап жаткан жерге көчүргөн.</verse>
				<verse number="5">Кудай ага бул жерден бир карыш да мураска бербеди. Бирок анын баласы жок болсо деле убада кылып, бул жерди ага, анын укум-тукумуна берем деди.</verse>
				<verse number="6">Анын тукумдары бөтөн эл, бөтөн жерде көчүп-конуп, төрт жүз жылдай кул болуп, кысымга алынарын айтты.</verse>
				<verse number="7">«Бирок Мен, — деди Кудай, — аларды кул кылган элди жазалайм. Андан кийин алар ушул жерге келип, Мага табынышат».</verse>
				<verse number="8">Кудай атабыз Ыбрайымга Өзү менен түзгөн келишимдин белгиси катары сүннөткө олтургузуу расмисин берди. Кийин ал Ыскак аттуу бала көрүп, аны сегизинчи күнү сүннөткө олтургузду. Андан кийин Ыскак уулу Жакыпты сүннөткө олтургузду. Жакып болсо он эки уулун сүннөткө олтургузду. Жакыптын балдарынан Ысрайыл элинин он эки уруусу келип чыккан.</verse>
				<verse number="9">Жакыптын балдары бир тууганы Жусупту көрө алышпай, Мисирге сатып жиберишти. Бирок Кудай Жусупту колдоду.</verse>
				<verse number="10">Ал Жусупту бардык күйүтүнөн арылтып, өзгөчө акылмандык берип, Мисир падышасы — фараондун жүрөгүн жибитип, ага ырайым кылдырды. Фараон аны мүлдө Мисир элине жана хан сарайына башчы кылып дайындады.</verse>
				<verse number="11">Ошол кезде катуу ачарчылык болуп, Мисир жерин да, Канаан жерин да жабыркатты. Биздин аталарыбыз жегенге азык таба албай калышты.</verse>
				<verse number="12">Жакып болсо Мисирде эгин бар экенин угуп, балдарын ошол жакка жиберди. Бул алардын Мисирге биринчи жолку сапары болчу.</verse>
				<verse number="13">Ал эми экинчи жолу келишкенде, Жусуптун ким экенин билинип, алар жөнүндө фараонго белгилүү болду.</verse>
				<verse number="14">Анан аларды Канаанга жиберип, атасын, бүт туугандарын Мисирге алдыртты. Атасы менен жетимиш беш киши келди.</verse>
				<verse number="15">Жакып Мисирге келип, ошол жерден о дүйнө кетти. Биздин түп аталарыбыз болгон анын он эки баласы да ошол жакта көз жумушту.</verse>
				<verse number="16">Алардын сөөктөрү Шехемге алынып келинип, атабыз Ыбрайым шехемдик Омордун балдарынан сатып алган жердеги көрүстөнгө коюлду.</verse>
				<verse number="17">Кудай Ыбрайымга ант берип, убада кылган убакыт келгенче, Ысрайыл калкы Мисирде өсүп-өнө берди.</verse>
				<verse number="18">Кийин Жусупту тааныбаган башка бир киши падыша болду.</verse>
				<verse number="19">Бул падыша биздин элибизге каршы чыгып, аталарыбызды кысмакка алып, жаңы төрөлгөн эркек балдарды өлтүрүүнү буйруду.</verse>
				<verse number="20">Ошол убакта Муса төрөлүп, үч ай бою өз үйүндө багылды. Ал өзгөчө сүйкүмдүү бала эле.</verse>
				<verse number="21">Аны ата-энеси аргасыздан таштап кетишкенде, фараондун кызы таап алып, өз баласындай кам көрүп, үйүндө чоңойтту.</verse>
				<verse number="22">Ошентип Мусага Мисир жеринин бардык илим-билимин үйрөтүштү. Муса сөзү менен да, иши менен да күчтүү чыкты.</verse>
				<verse number="23">Ал кыркка чыкканда, бир туугандарын көрүп келейин деп чечти.</verse>
				<verse number="24">Келип, боордошторунун бирине мисирлик бирөө зордук көрсөтүп жатканын көрдү да, кордук тартканга болуша кетип, мисирликти өлтүрүп алды.</verse>
				<verse number="25">Муса Кудай мен аркылуу боордошторумду куткарып жатканын алар түшүнөт го деп ойлогон. Бирок алар түшүнүшпөдү.</verse>
				<verse number="26">Эртеси эки ысрайылдыктын мушташып жатканын көрүп, алардын жанына басып келди да, жараштырайын деген тилекте мындай деди: «Эй, силер боордош болуп туруп, эмне үчүн бири бириңер менен мушташып жатасыңар?»</verse>
				<verse number="27">Бирок алдуураагы Мусаны түртүп жиберип: «Ким сени бизге башчы же бий кылып шайлады эле?</verse>
				<verse number="28">Кечээ мисирликти өлтүргөнүңдөй, мени да өлтүргүң келип турабы?»— деди.</verse>
				<verse number="29">Бул сөздү укканда, Муса качууга аргасыз болду да, мадиандыктардын жеринде чет элдик катары жашап калды. Анын эки уулу ошол жерде төрөлдү.</verse>
				<verse number="30">Ал жакта кырк жыл жашагандан кийин, Синай тоосунун этегиндеги чөлдө, күйүп жаткан тикенектүү бадалдын жалынынан ага бир периште көрүндү.</verse>
				<verse number="31">Бул көрүнүшкө Муса абдан таң калып, жакшылап карайын деген ой менен жакындап басып келгенде, ага Эгебиздин үнү угулду. Ал мындай деди:</verse>
				<verse number="32">«Мен сенин ата-бабаларың: Ыбрайым, Ыскак жана Жакыптын Кудайымын». Муса болсо коркунучтан денеси калтырап, тик кароого даай албады.</verse>
				<verse number="33">Эгебиз ага дагы мындай деди: «Бутуңду чеч! Анткени сен турган жер — ыйык жер.</verse>
				<verse number="34">Мен Өз элимдин Мисирде кор болгонун көрүп, онтогонун угуп жатам. Ошондуктан аны куткарып алуу үчүн көктөн түштүм. Эми бар, Мен сени Мисирге кайра жиберем».</verse>
				<verse number="35">«Ким сени башчы же бий кылып шайлады эле?»деп боордоштору четке каккан Муса ушул эле. Бирок Кудай аны тикенектүү бадалдан көрүнгөн периште аркылуу башчы жана кутказуучу кылып жөнөттү.</verse>
				<verse number="36">Мисирде, Кызыл Деңизде жана чөлдө кырк жыл бою кереметтүү жышаандарды көрсөтүп, ысрайылдыктарды Мисирден алып чыккан киши ушул болчу.</verse>
				<verse number="37">Ысрайылдыктарга: «Кудай боордошторуңардын арасынан мен сыяктуу бир пайгамбарды чыгарат»,— деген Муса ушул эле.</verse>
				<verse number="38">Чөлдө биздин аталарыбыз менен бирге жүрүп, Синай тоосунда периштенин айткан кудуреттүү сөздөрүн кабыл алып, бизге жеткирген Муса ушул эле.</verse>
				<verse number="39">Бирок ага биздин аталарыбыз моюн сунгусу келбей, аны таназарына албай, эси-дартын Мисирге бурушту.</verse>
				<verse number="40">Ошондуктан Арунга: «Бизди жетектей турган кудайларды жасап бер! Себеби бизди Мисирден алып чыккан жанагы Муса деген кишиге эмне болгонун билбейбиз!»дешти.</verse>
				<verse number="41">Ошентип, алар букачардын сөлөкөтүн жасап алып, ошого курмандык чалып, колдорунан жаратылган нерсенин алдында ырдап-чордошту.</verse>
				<verse number="42">Кудай болсо терс бурулуп, ай-жылдыздарга табынышкан аларды ошол бойдон калтырып кетти. Бул тууралуу пайгамбарлар китебинде мындай деп жазылган: «Эй, Ысрайыл эли! Кырк жыл бою чөл кезип, Курмандыгың чалганда, Малыңарды сойгондо, Мага беле ошолор?</verse>
				<verse number="43">Чоң чатырын Молохтун, Кудайыңар аталган Райпандын жылдызын Жүргөнсүңөр көтөрүп, Өз колуңар жараткан Сөлөкөткө табынып. Ошондуктан Мен дагы Бабылдын ары жагына Сүрүп салам силерди».</verse>
				<verse number="44">Кудай Мусага көрсөтүп, Анын айтканындай жасалган касиеттүү чатыр биздин аталарыбыздын колунда, чөлдө болчу.</verse>
				<verse number="45">Кийин Кудай Канаанда жашаган элдерди кууп жиберип, аталарыбыз Нун уулу Жашыянын жетекчилиги менен алардын жерин ээлеп алган кезде, касиеттүү чатырды бул жерге апкелишти. Дөөттүн убагына чейин чатыр алар менен болду.</verse>
				<verse number="46">Дөөт болсо Кудайга жаккан адам болчу. Ал «Кудай жашай турган, Анын эли сыйына турган жай таап берейин» деп, Эгебиздин Өзүнөн уруксат сурады.</verse>
				<verse number="47">Бирок Кудайга ийбадаткананы Сулайман курду.</verse>
				<verse number="48">Анткен менен Кудай Таала адам колунан жасалган ийбадатканаларда жашабайт. Бир пайгамбар айткандай, Эгебиз:</verse>
				<verse number="49">«Отурар тагым Менин — көк асманың, Жериң да — бутум коёр таканчыгым. Кандай үй курасыңар силер Мага? Эс алчу кандай жайды тургузасың?</verse>
				<verse number="50">Жараткан мунун баарын Мен эмеспи?»— дейт.</verse>
				<verse number="51">Эй, тоңмоюндар! Кудайга чын жүрөктөн табынбагандар жана Ага кулак салбагандар! Силер Ыйык Рухка дайыма каршысыңар! Ата-бабаларыңар ушундай болушкан, силер да алардан калышпайсыңар!</verse>
				<verse number="52">Ата-бабаларыңар куугунтуктабаган пайгамбар барбы деги? Алар Кудайдын адилеттүү Кызматчысынын келишин алдын ала айткандарды өлтүрүшкөн. Эми силер ошол Кызматчыны сатып, өлтүрдүңөр.</verse>
				<verse number="53">Силер, ыйык мыйзамды периштелер кызмат кылып турганда кабыл алгандар, аны сактаган жоксуңар!</verse>
				<verse number="54">Муну угушканда, тигилердин кыжыры кайнап, тиштерин кычыратышты.</verse>
				<verse number="55">Ыйык Рухка толуп турган Степан болсо асманга карап, Кудайдын улуулугун жана Анын оң жагында олтурган Ыйсаны көрдү.</verse>
				<verse number="56">Ошондо ал: — Мына, мен асмандын ачылганын жана Кудайдын оң кол жагында олтурган Адам Уулун көрүп турам! — деди.</verse>
				<verse number="57">Бирок алар кулактарын жаап алышып, жаны чыкканча кыйкырышып, Степанга жулунушту.</verse>
				<verse number="58">Анан шаардын сыртына алып чыгып, таш бараңга ала башташты. Күбөлөр болсо кийимдерин чечип, Шабыл деген бир жигиттин алдына коюшту.</verse>
				<verse number="59">Алар таш бараңга алып жатышканда, Степан: — Эгем Ыйса, жанымды кабыл эт, — деп сыйынды.</verse>
				<verse number="60">Анан чөк түшө калып, катуу үн менен: — Оо, Эгем! Аларды бул күнөөсү үчүн жазалай көрбө, — деди. Ушуну айтып, Степан жан берди.</verse>
			</chapter>
			<chapter number="8">
				<verse number="1">Шабыл болсо Степанды өлтүрүп жаткандарды жактап турду. Ошол күндөрү Иерусалимдеги жыйын абдан чоң куугунтукка кабылды. Элчилерден башка ишенүүчүлөр чачырап, Иудея менен Самариянын ар кайсы жерине тарап кетишти.</verse>
				<verse number="2">Степандын сөөгүн Кудайдан ыйбаа кылган адамдар жерге коюшуп, аны жоктоп ыйлап, катуу кайгыга батышты.</verse>
				<verse number="3">Ал эми Шабыл болсо үймө-үй кыдырып, эркек-аял дебей зынданга салдырып, ишенүүчүлөр жыйынын кыйнады.</verse>
				<verse number="4">Ошол арада ар жакка тараган Ыйсанын жолун жолдоочулар Кудайдын сөзүн жер-жерлерге таратып, Жакшы Кабарды жайып жүрүштү.</verse>
				<verse number="5">Филип Самариядагы бир шаарга келип, ошол жерде Машаяк жөнүндөгү Жакшы Кабарды айта баштады.</verse>
				<verse number="6">Филиптин жасаган кереметтерин уккан-көргөн элдин баары анын сөздөрүнө кунт коюп кулак салышты.</verse>
				<verse number="7">Себеп дегенде, көптөгөн адамдардан аларды байлап турган кара күчтөр ач кыйкырык менен чыгып жатышты. Шал оорулуулар менен чолоктор болсо айыгып жатты.</verse>
				<verse number="8">Ошондуктан Филип жүргөн шаардагы эл жыргап, кубанычка бөлөндү.</verse>
				<verse number="9">Ошол шаарда Ысман деген бир киши жүргөн. Ал Филип келерде өзүн бир улуу киши деп жарыялап, сыйкырчылык кылып, самариялыктардын оозун ачырып жаткан.</verse>
				<verse number="10">Элдин баары: «Бул кишиде Кудайдын зор кудурети бар экен», — дешип чоң-кичине дебей аны угуп жүрүшкөн.</verse>
				<verse number="11">null</verse>
				<verse number="12">Бирок Кудайдын Падышачылыгы жана Ыйса Машаяк тууралуу Жакшы Кабарды таратып жүргөн Филипке ишенишкен соң, эркектери да, аялдары да сууга чөмүлүштү.</verse>
				<verse number="13">Ысман сыйкырчынын өзү да ишенимге келди. Ал да сууга чөмүлүп, Филиптин артынан калбай ээрчип жүрдү. Болуп жаткан улуу укмуштар менен кереметтүү жышаандарды көргөн ал абдан таң калды.</verse>
				<verse number="14">Иерусалимде калышкан элчилер самариялыктар Кудай сөзүн кабыл алганын угушуп, аларга Петир менен Жаканды жөнөтүштү.</verse>
				<verse number="15">Алар келишип, самариялыктар Ыйык Рухту кабыл алышы үчүн сыйынышты.</verse>
				<verse number="16">Анткени Ыйык Рух али алардын бирине да түшө элек эле. Алар Эгебиз Ыйсанын гана урматына сууга чөмүлүшкөн болчу.</verse>
				<verse number="17">Ошондуктан элчилер колдорун алардын үстүнө коюп, батасын беришти жана алар Ыйык Рухту кабыл алышты.</verse>
				<verse number="18">Ысман сыйкырчы болсо элчилер кол коюп сыйынганда Ыйык Рух берилип жатканын көрүп, аларга акча алып келип мындай деди:</verse>
				<verse number="19">— Кол коюп сыйынган адамым Ыйык Рухту кабыл ала тургандай кылып, мага да силердикиндей кудурет бергилечи.</verse>
				<verse number="20">Бирок Петир ага айтты: — Эй, сен акчаң менен жерге кир! Кудайдын бекер берген белегин акчага алмаштыргың келдиби!</verse>
				<verse number="21">Бул кызматка сенин эч кандай тиешең да, акың да жок, анткени Кудай алдында ниетиң бузук!</verse>
				<verse number="22">Андыктан бул жаман ниетиңди өзгөрт да, Эгебизден кечирим сурап сыйын!</verse>
				<verse number="23">Ач көздүк менен арамдыктын чеңгелинде калганыңды көрүп турам!</verse>
				<verse number="24">Ысман болсо мындай деп жооп кайтарды: — Айткан сөзүңөр мага тийбесин деп, мен үчүн Эгебизге сыйынып койгула!</verse>
				<verse number="25">Элчилер болсо өздөрү күбө болгон Кудайдын кереметтерин айтышып, Эгебиздин сөзүн жар салышып, кайрадан Иерусалимге бет алышты. Жолду карата Самариянын көп айылдарында Жакшы Кабарды жарыялашты.</verse>
				<verse number="26">Ал эми Филипке болсо Эгебиздин периштеси мындай деди: — Ордуңан тур да, түштүк тарапта жаткан ээн талаадагы, Иерусалимден Газа шаарына карай кеткен жолго чык!</verse>
				<verse number="27">Филип ордунан турду да, периште айткан жакка жөнөдү. Ошол кезде Иерусалимге зыярат кылганы келген эфиопиялык бир киши кайра өз жерине кайтып бараткан. Ал Эфиопия ханышасы Кандакиянын вазири, анын бардык казыналарына башчылык кылып турган киши эле.</verse>
				<verse number="28">Вазир өз арабасында Ышая пайгамбардын китебин окуп бараткан.</verse>
				<verse number="29">Ыйык Рух Филипке: — Бар да, ушул арабага катарлаш бас, — деди.</verse>
				<verse number="30">Филип арабага жакын басып келип, вазирдин Ышая пайгамбардын китебинен окуп жатканын укту да, андан: — Окуганыңызды түшүнүп жатасызбы? — деп сурады.</verse>
				<verse number="31">Ал: — Түшүндүрүп бере турган адам болбосо, өзүм кайдан түшүнмөк элем? — деп жооп берди. Ал ушундай деди да, Филиптин арабага чыгып, жанына олтуруусун өтүндү.</verse>
				<verse number="32">Анын Ыйык Жазуудан окуп олтурган жери бул эле: «Аны койго окшотуп, Жетелешти союуга. Жүнүн кыркып жаткандын Бут алдында унчукпай Жатып берген козудай, Ал дагы үн катпады.</verse>
				<verse number="33">Аны кордоп, кемсинтип, Адилетсиз соттошту. Анын укум-тукумун Баян кылат ким эми? Анткени жер үстүнөн Анын жаны алынды?».</verse>
				<verse number="34">Вазир Филипке кайрылып: — Сенден өтүнүч, айтып берчи: пайгамбар ким тууралуу айтып жатат? Өзү жөнүндөбү же башка бирөө жөнүндөбү? — деди.</verse>
				<verse number="35">Филип Ыйык Жазуунун ушул жеринен баштап, ага Ыйса жөнүндөгү Жакшы Кабарды айтып берди.</verse>
				<verse number="36">Жолду карата маектешип баратышкан булар сууга туш болушту. Аны көргөн вазир: — Мына, сууга да келип калдык, менин сууга чөмүлүү расмисинен өтүүмө эмне жетишпейт? — деди. </verse>
				<verse number="37"></verse>
				<verse number="38">Анан экөө тең сууга киришти. Филип вазирди чөмүлдүрүү расмисинен өткөрдү.</verse>
				<verse number="39">Алар суудан чыгышканда, вазирге Ыйык Рух түштү, ал эми Филипти болсо Эгебиздин периштеси алып кетти. Ошондуктан ал вазирге көрүнбөй калды. Вазир кубаныч менен жолун андан ары улантты.</verse>
				<verse number="40">Ал эми Филип Азот шаарында пайда болуп, Кесарияга келгенче, жолду карата бардык шаарларга Жакшы Кабарды жарыялап жүрдү.</verse>
			</chapter>
			<chapter number="9">
				<verse number="1">Шабыл Эгебиздин шакирттерин өлтүрөм, житирем деп коркутуп-үркүтүп, башкы динкызматчынын алдына барды.</verse>
				<verse number="2">Андан Ыйсанын жолуна түшкөндөрдү аял-эркегине карабай байлап, Иерусалимге алып келүүгө жиберилди деген, Дамаск шаарындагы синагогалардын жетекчилерине арналган тил кат жаздырып алды.</verse>
				<verse number="3">Ошентип, Шабыл Дамаск шаарына жакындап калганда, капыстан асмандан бир нур төгүлүп, айланасын жарык кылып жиберди.</verse>
				<verse number="4">Шабыл жерге жыгылды да, өзүнө кайрылган үндү укту. — Шабыл, Шабыл! — деди ошол үн. — Эмнеге Мени куугунтуктап жүрөсүң?!</verse>
				<verse number="5">Шабыл Ага: — Оо, Кудурет, сиз кимсиз? — деди. Ошондо Эгебиз мындай деди: — Мен сен куугунтуктап жүргөн Ыйсамын.</verse>
				<verse number="6">Тур да, шаарга кир. Эмне кыла тургандыгыңды сага айтып беришет.</verse>
				<verse number="7">Аны менен бара жаткан кишилер аң-таң болушуп, үн-сөзсүз туруп калышты. Алар үндү угушкан менен айланадан эч кимди байкашкан жок.</verse>
				<verse number="8">Шабыл өйдө болуп, көзүн ачканда, эч нерсени көрө албады. Ошондуктан жанындагы адамдар аны колунан жетелешип, Дамаскка алып келишти.</verse>
				<verse number="9">Шабыл үч күн бою эч нерсе көрө да, жей да албады.</verse>
				<verse number="10">Дамаскта Ыйсанын Анания аттуу шакирти жашачу. Эгебиз ага аян берип, ошондо аны: — Анания! — деп атынан чакырды. Ал: — Угуп жатам, Эгем! — деди.</verse>
				<verse number="11">Эгебиз ага мындай деди: — Ордуңан туруп, Түз аттуу көчөгө бар да, Жүйүттүн үйүнө кирип, тарстык Шабылды сура. Ал азыр сыйынып жатат.</verse>
				<verse number="12">Мен ага Анания аттуу бирөөнүн келип, көзү көрүп калсын үчүн колун койгонун көргөзүп аян бердим.</verse>
				<verse number="13">Анания Эгебизге мындай жооп берди: — Эгем, бул кишинин Иерусалимде Сенин ыйыктарыңа жасаган жамандыктары тууралуу көп адамдардан уккан элем.</verse>
				<verse number="14">Эми ал бул жерге келиптир. Колунда «Ыйсага табынгандардын баарын кармап келүүгө укуктуу» деген жогорку динкызматчылардан жаздырып алган кагазы бар экен.</verse>
				<verse number="15">Бирок Эгебиз ага айтты: — Баргын! Ал Менин тандаган элчим. Менин атымды элдерге айтып, падышаларга маалым кылып, Ысрайылдын урпактарына жарыялайт.</verse>
				<verse number="16">Мен үчүн канча азапты башынан өткөрүүгө тийиш экендигин Өзүм ага билдиремин.</verse>
				<verse number="17">Анания барды да, Жүйүттүн үйүнө кирип, Шабылдын башына колун коюп, мындай деди:</verse>
				<verse number="18">Ошол замат Шабылдын көзүн каптаган кабырчык сыяктуу нерсе жок болуп, ал кайрадан көрүп калды. Ал ордунан туруп, чөмүлдүрүү расмисинен өттү.</verse>
				<verse number="19">Анан тамак жеп, кубаттанды. Ушундан соң, Шабыл Ыйсанын шакирттери менен бир нече күн Дамаскта болду.</verse>
				<verse number="20">Ошол жердеги синагогаларга барып, Ыйсанын Кудай Уулу экендигин айта баштады.</verse>
				<verse number="21">Уккандар таң калышып: — Бул киши Ыйсага ишенгендерди Иерусалимде куугунтуктап, мында да аларды кармап, жогорку динкызматчыларга алып баруу максаты менен келбеди беле? — деп жатышты.</verse>
				<verse number="22">Шабыл болсо уламдан-улам күчүнө келип, Дамаскта жашаган иудейлерге Ыйсанын Машаяк экендигин далилдеп, алардын айласын кетирди.</verse>
				<verse number="23">Бир топ убакыт өткөндө, иудейлер аны өлтүрүүнү чечишти.</verse>
				<verse number="24">Бирок Шабылга алардын мындай ниети билинип калды. Иудейлер аны өлтүрүү үчүн күнү-түнү шаар дарбазасынын айланасынан кетпей, аңдып жүрүштү.</verse>
				<verse number="25">Шакирттер болсо Шабылды себетке салып, түн ичинде шаардын сепилинен сыртка түшүрүп коюшту.</verse>
				<verse number="26">Шабыл Иерусалимге келип, шакирттердин катарына кошулгусу келди. Бирок алар Шабыл да Ыйсанын шакирти болуп калганына ишенишпей, андан коркушту.</verse>
				<verse number="27">Ошондо Барнап Шабылды элчилердин алдына ээрчитип келди да, анын Дамаскка бараткан жолдо Ыйсаны кандайча көргөнүн, Анын ага айткан сөздөрүн жана Шабыл Ал жөнүндө коркпостон жар салганын айтып берди.</verse>
				<verse number="28">Шабыл алар менен бирге бүткүл Иерусалимде Эгебиз Ыйсанын атын тайманбастан ачык жарыялап жүрдү.</verse>
				<verse number="29">Ал тургай, грек тилинде сүйлөгөндөр менен да Ыйса жөнүндө талашып-тартышты. Алар болсо аны өлтүрүүнүн амалын издешти.</verse>
				<verse number="30">Бул тууралуу Ыйсанын үмөттөрү билип калып, аны Кесарияга алып барып, Тарска жөнөтүп жиберишти.</verse>
				<verse number="31">Ошентип, бүткүл Иудея, Галилея жана Самария аймактарындагы ишенүүчүлөрдүн жыйындары тынчтыкта жана Эгебизди урматтоо менен жашап, өсүп-өнүп жатышты. Ыйык Рух колдоп, катарлары көбөйдү.</verse>
				<verse number="32">Өлкөнүн чар тарабын кыдырып жүргөн Петир Лидда шаарында жашаган ыйыктарга да келди.</verse>
				<verse number="33">Ал жерге келгенде, сегиз жылдан бери төшөктөн тура албай шал болуп ооруп жаткан Айней аттуу бир кишиге жолукту.</verse>
				<verse number="34">Петир ага кайрылып, мындай деди: — Айней, сени Ыйса Машаяк айыктырып жатат. Өйдө тур да, төшөнчүңдү жыйна! Айней болсо ошол замат ордунан туруп кетти.</verse>
				<verse number="35">Муну Лидда менен Шарон шаарларында жашагандардын баары көрүшүп, Эгебизге дитин бурушту.</verse>
				<verse number="36">Жаффа шаарында Ыйсанын шакирти — Табита аттуу аял жашачу. Анын аты грекче — Дорка (мааниси — элик) эле. Ал жакшылык кылгандан талбаган, кедейлерге колу ачык адам эле.</verse>
				<verse number="37">Ошол күндөрү ал катуу ооруп, каза болуп калды. Анын сөөгүн жууп, кепиндеп, үстүнкү кабаттагы бөлмөгө коюп коюшту.</verse>
				<verse number="38">Лидда шаары Жаффага жакын жайгашкандыктан, шакирттер Петирдин Лиддада экенин угуп, ага: «Бизге тезирээк келиңиз», — деген өтүнүч менен эки киши жиберишти.</verse>
				<verse number="39">Петир дароо эле алар менен бирге Лиддага жөнөдү. Келери менен аны сөөк жаткан бөлмөгө алып барышты. Бөлмөгө киргенде, жесир аялдар курчап алышып, Дорка көзү тирүүсүндө тигип берген кийим-кечектерин ага көргөзүшүп, боздоп ыйлашты.</verse>
				<verse number="40">Петир баарын сыртка чыгарып, өзү болсо тизелеп, Кудайга сыйынды. Анан өлүккө кайрылып: — Табита, тургун! — деди. Аял көзүн ачып, Петирди көрдү да, өйдө болду.</verse>
				<verse number="41">Петир колунан кармап, бутуна турганга жардамдашты. Анан ыйыктар менен жесирлерди чакырып, тирилип кеткен Табитаны көргөздү.</verse>
				<verse number="42">Бул иш бүткүл Жаффага белгилүү болуп, көптөгөн адамдар Эгебизге ишеништи.</verse>
				<verse number="43">Петир бир нече күн Ысман аттуу тери ийлегичтин үйүндө жашап, Жаффада туруп калды.</verse>
			</chapter>
			<chapter number="10">
				<verse number="1">Кесария шаарында Корнелий деген бир киши жашачу. Ал «Италия кошууну» деп аталган аскер бөлүмүндө жүз башы эле.</verse>
				<verse number="2">Бул такыбаа, бүт үй-бүлөсү менен Кудайдан ыйбаа кылган адам эле. Ал иудейлерге көп кайрым кылып, дайыма Кудайга сыйынчу.</verse>
				<verse number="3">Күндөрдүн биринде Корнелий күндүзгү саат үчтөрдө бир аян көрдү. Ага Кудайдын периштеси келип: — Корнелий! — деп атынан чакырды.</verse>
				<verse number="4">Корнелий аны көргөндө, коркконунан: — Оо, Кудурет! Эмне болуп кетти? — деп жиберди. Периште ага мындай деди: — Кембагалдарга кылган кайрымың менен сыйынууларыңды Кудай кабыл кылып, сени эстеди.</verse>
				<verse number="5">Эми Жаффага киши жиберип, Петир аталган Ысманды үйүңө чакыр.</verse>
				<verse number="6">Ал азыр деңиз жээгинде жашаган тери ийлегич Ысман деген кишинин үйүндө.</verse>
				<verse number="7">null</verse>
				<verse number="8">Корнелий менен сүйлөшкөн периште көздөн кайым болгондо, ал үй кызматчыларынан экөөсүн жана дайыма жанына алып жүрчү Кудайга табынган бир жоокерин чакырып алып, болгон окуяны толугу менен айтып берди да, аларды Жаффага жөнөттү.</verse>
				<verse number="9">Алар бир күндүк жолду басып өтүшүп, экинчи күнү түшкө маал шаарга жакындашты. Ушул убакта сыйынуу үчүн Петир тамдын төбөсүнө чыккан эле.</verse>
				<verse number="10">null</verse>
				<verse number="11">Ал ачка болуп, тамактангысы келди. Тамак даярдалып жаткан маалда эстен танып, аян көрдү. Аянда асман ачылып, төрт бурчунан байланган дасторкон сыяктуу бир нерсенин түшүп келе жатканын көрдү.</verse>
				<verse number="12">Анын ичинде ар кандай төрт аяктуу жаныбарлар, бака-жыландар, канаттуулар бар эле.</verse>
				<verse number="13">Ошондо бир үн чыкты: — Тур, Петир, буларды союп же!</verse>
				<verse number="14">Бирок Петир макул болбой: — Жок, Эгем, болбойт! Мен эч качан арам нерсени оозума алган эмесмин! — деди.</verse>
				<verse number="15">Ошондо баягы үн экинчи ирет кайталанды: — Кудай адалдаганды арам дебе!</verse>
				<verse number="16">Бул көрүнүш үч жолу кайталанды да, баягы дасторконго окшогон неме кайрадан асманга көтөрүлүп кетти.</verse>
				<verse number="17">Петир көргөн көзүнө ишене албай, бул эмне болуп кетти деп, деңдароо болуп турган маалда, Корнелийден келген кишилер дарбазага жакындап, Ысмандын үйүн сурап жатышыптыр.</verse>
				<verse number="18">Алар үнүн катуу чыгарышып: — Петир аталган Ысман ушул жерде болду бекен? — деп сурашты.</verse>
				<verse number="19">Петир көргөн аяны жөнүндө ойлонуп турганда, Ыйык Рух ага мындай деген эле: — Сени үч киши издеп келди!</verse>
				<verse number="20">Тур да, төмөн түшүп, эч шектенбестен алар менен бирге жөнө! Анткени аларды сага Мен жибергем.</verse>
				<verse number="21">Петир ылдый түшүп, келген кишилерди тосуп алды. Аларга: — Силер издеп жүргөн киши менмин. Кандай иш менен келдиңер эле? — деди.</verse>
				<verse number="22">Алар мындай деп жооп беришти: — Бизди Корнелий аттуу жүз башы жиберди. Ал динчил, Кудайдан ыйбаа кылган адам. Атпай иудей элинин арасында анын кадыр-баркы чоң. Ошол кишиге Кудайдын касиеттүү периштеси көрүнүп, үйүнө сени чакырып, сөзүңдү уксун дептир.</verse>
				<verse number="23">Ошондо Петир аларды үйгө киргизип, коноктоду. Эртеси Петир алар менен бирге жолго чыкты. Жаффадан келген боордоштордун кээ бирлери ага кошулду.</verse>
				<verse number="24">Алар кийинки күнү Кесарияга келишти. Корнелий болсо өзүнүн туугандары менен жакын досторун чакырып, аларды күтүп олтурган эле.</verse>
				<verse number="25">Петир үйгө келгенде, Корнелий утурлай чыгып, бутуна жыгылды.</verse>
				<verse number="26">Петир болсо ага: — Кой, тур, мен деле адаммын, — деп өйдө тургузду.</verse>
				<verse number="27">Аны менен кобурашып үйгө киргенде, көп адамдар чогулуп олтурушуптур.</verse>
				<verse number="28">Петир аларга кайрылып мындай деди: — Билесиздерби, биздин диний мыйзамыбыз боюнча иудей адамына башка элдиктер менен байланышууга да, алар жашаган жайга барууга да болбойт. Бирок бир да адам арам эместигин Кудай мага түшүндүрдү.</verse>
				<verse number="29">Ошондуктан чакырылар менен шыр эле түптүз силерге келдим. Эми суроо берейин: кандай иш менен мени чакырдыңыздар эле?</verse>
				<verse number="30">Корнелий мындай деп жооп берди: — Үч күн мурун мен ушул убакта, күндүзгү саат үчтөрдө үйүмдө сыйынып олтургам. Аңгыча эле бет алдымда жаркыраган кийимчен киши пайда болду да:</verse>
				<verse number="31">«Корнелий! Үнүң Кудайга жетип, адамдарга кылган кайрымдарың эске алынды.</verse>
				<verse number="32">Жаффага киши жиберип, Петир аталган Ысманды үйүңө чакыр. Ал азыр деңиз жээгинде жашаган тери ийлегич Ысмандын үйүндө», — деди.</verse>
				<verse number="33">Муну угарым менен дароо сизге киши жибердим. Сиз келип, жакшы иш кылдыңыз. Эми Эгебиздин сизге айткан сөзүн төкпөй-чачпай бизге айтып бериңиз. Ошол үчүн баарыбыз Кудай алдында күтүп турабыз.</verse>
				<verse number="34">Петир мындай деп сөзүн баштады: — Кудайда бет карамачылык жок экен. Буга чындап көзүм жетти.</verse>
				<verse number="35">Кудайдан ыйбаа кылып, ак жашаган адам кандай гана улуттан болбосун Ага жагат экен.</verse>
				<verse number="36">Кудай Ыйса Машаяк аркылуу Өзү менен тынчтыкка чакырып, Ысрайыл элине кабар берди. Ушул Ыйса Машаяк баарынын Эгеси экен.</verse>
				<verse number="37">Жакыя жар салган чөмүлдүрүү расмисинен кийин Галилеядан башталып, бүткүл Иудея аймагында болуп өткөн окуяны сиздер билесиздер.</verse>
				<verse number="38">Кудайдын назареттик Ыйсаны Ыйык Рухка толтуруп кудуреттүү күчкө кантип эгедер кылганы сиздерге маалым. Ошондуктан Ал адамдарга жакшылык жасап, ибилистен запкы тарткандарды айыктырып жүрдү. Анткени Кудай Аны колдоп турду.</verse>
				<verse number="39">Бүтүндөй иудей жеринде, ошондой эле Иерусалимде Анын кылган иштерине биз да күбөбүз. Алар Аны жыгачка керип өлтүрүштү.</verse>
				<verse number="40">Мына ошол Ыйсаны Кудай үч күндөн кийин кайра тирилтип, адамдарга көрсөттү.</verse>
				<verse number="41">Бирок баарына эмес. Тек, Кудай Өзү алдын ала эл арасынан тандап алган күбөлөрүнө, Ал кайра тирилгенден кийин Аны менен чогуу бир дасторкондон жеп-ичип, бирге жүргөн бизге гана көрсөттү.</verse>
				<verse number="42">Ыйса болсо бизге Өзүнүн өлгөндөр менен тирүүлөрдү соттой турган Кудайдын белгилеген Соту экенин адамдарга жарыялоону жана кепилдикке өтүүнү буйруду.</verse>
				<verse number="43">Ыйсанын ысмынын урматы үчүн, Ага ишенген ар бир адамдын күнөөсү кечирилет деп бардык пайгамбарлар да күбөлүккө өтүшкөн.</verse>
				<verse number="44">Петир ушул сөзүн айтып жаткан маалда, аны угуп тургандардын баарынын үстүнө Ыйык Рух түштү.</verse>
				<verse number="45">Петир менен бирге келген эврей улутундагы ишенүүчүлөр Ыйык Рухтун ыроологон ырыскысы башка улуттагыларга да берилгенине таңданышты.</verse>
				<verse number="46">Анткени алардын бөтөн тилдерде сүйлөп, Кудайды даңазалап жатканын угушту. Ошондо Петир мындай деди:</verse>
				<verse number="47">— Биз сыяктуу эле, Ыйык Рухту алган адамдардын сууга чөмүлүү расмисинен өтүүсүнө ким кедерги боло алат?</verse>
				<verse number="48">Анан аларга Ыйса Машаяктын урматына чөмүлдүрүү расмисинен өтүүнү буюрду. Ушул окуядан соң, алар Петирден бир нече күн өзүлөрү менен бирге болуп кетүүсүн суранышты.</verse>
			</chapter>
			<chapter number="11">
				<verse number="1">Иудеядагы элчилер менен боордоштор Кудайдын Жакшы Кабарын башка улуттун адамдары да кабыл алганын угушту.</verse>
				<verse number="2">Петир Иерусалимге кайтып келгенде, Ыйсага ишенген эврейлер ага нааразы болушуп:</verse>
				<verse number="3">— Сен сүннөткө отургузулбаган башка улуттагы адамдарга барып, ошолор менен бирге тамак ичипсиң, — дешти.</verse>
				<verse number="4">Ошондо Петир аларга болгон окуянын баарын катар-катары менен баяндап, айтып берди.</verse>
				<verse number="5">— Мен Жаффа шаарында сыйынып отурган элем, — деди ал. — Эс-учумду жоготуп койгон экем, ушундай абалда бир аян көрдүм. Анда чоң дасторконго окшош бир нерсе төрт бурчунан буулган боюнча асмандан келип, алдыма түштү.</verse>
				<verse number="6">Ичин караганымда, төрт аяктуулар, сойлоочулар жана жапайы канаттуулар бар экен.</verse>
				<verse number="7">Анан: «Петир, тур да, союп же!» — деген добушту уктум.</verse>
				<verse number="8">А мен ага: «Жок, Эгем, мен эч качан арам нерсени оозума алган эмесмин» — дедим.</verse>
				<verse number="9">Жанагы үн дагы чыгып: «Кудай адалдаганды арам дебегин!» — деди.</verse>
				<verse number="10">Бул үч жолу кайталанып, кайра көккө көтөрүлүп кетти.</verse>
				<verse number="11">Ошол кезде Кесариядан мага жиберилген үч киши келип, дарбазамдын жанында турган экен.</verse>
				<verse number="12">Ыйык Рух болсо: «Эч ойлонбостон буларга кошулуп, жолго чык!» — деди. Ошентип, бул Жаффадан келген алты боордошум да мени менен бирге барып, ошол Корнелий деген кишинин үйүнө кирдик.</verse>
				<verse number="13">Ал болсо, үйүндө көзүнө көрүнгөн периштенин эмне дегенин бизге айтып берди. Периште ага: «Жаффага киши жиберип, Ысман Петир деген кишини чакырт!</verse>
				<verse number="14">Ал сени жана сенин бүт үй-бүлөңдү куткара турган сөздү айтып берет», — дептир.</verse>
				<verse number="15">Мен сүйлөй баштаганда, Ыйык Рух мурда бизге түшкөндөй алардын үстүнө да түштү.</verse>
				<verse number="16">Ошондо Эгебиздин мындай деген сөзүн эстедим: «Жакыя адамдарды сууга чөмүлдүргөн, силер болсо Ыйык Рухка чөмүлдүрүлөсүңөр».</verse>
				<verse number="17">Ошондуктан Кудай Эгебиз Ыйса Машаякка ишенгенибизде бизге берген ырыскысын буларга да ыраа көрсө, анда Кудайга каршы чыккандай мен ким элем.</verse>
				<verse number="18">Бул сөздү угуп, алар тынчып калышты. Анан: — Кудай башка улуттардын ниетин өзгөртүп, түбөлүк өмүрдү аларга да берет турбайбы, — деп Кудайды даңкташты.</verse>
				<verse number="19">Степан өлгөндөн кийин куугунтукка учурап, чачырап кеткен шакирттер Финикияга, Кипр аралына жана Сириядагы Антахия шаарына чейин жетип, Жакшы Кабарды эврейлерге гана айтып жүрүштү.</verse>
				<verse number="20">Бирок Антахия шаарына келген кээ бир кипрлик жана киринеялык кишилер Эгебиз Ыйса тууралуу кабарды башка улуттун адамдарына да жеткизишти.</verse>
				<verse number="21">Кудайдын кудурети алар аркылуу иштегендиктен көп адамдар ишенип, Эгебиздин жолуна түшүштү.</verse>
				<verse number="22">Бул тууралуу кабар Иерусалимдеги жыйынга жетип, алар Антахияга Барнапты жиберишти.</verse>
				<verse number="23">Ал келип, Кудайдын ырайымын көрүп, абдан кубанды. Эгебизге чын жүрөктөн берилип, аны менен тыгыз байланышта болууну бардык ишенгендерге насааттады.</verse>
				<verse number="24">Барнап Ыйык Рухка толгон, ишеними күчтүү, жакшы киши эле. Ал Эгебизге көптөгөн кишилерди ишендирди.</verse>
				<verse number="25">Анан Барнап Шабылды издеп Тарска кетти.</verse>
				<verse number="26">Аны жолуктуруп, Антахияга ээрчитип келди. Андагы жыйында экөө бир жыл болушуп, көп адамдарга насаат айтып жүрүштү. Ошентип, Антахиядагы шакирттер биринчи жолу «машаякчылар» деген атка конушту.</verse>
				<verse number="27">Ошол кезде Иерусалимден Антахияга бир нече пайгамбарлар келишти.</verse>
				<verse number="28">Алардын арасынан Агап дегени ордунан туруп, Ыйык Рух берген аян менен жакын арада бүт жер жүзүндө катуу ачарчылык болорун айтты. Бул ачарчылык кийин, Рим падышасы Клавдийдин тушунда болду.</verse>
				<verse number="29">Ошондо ишенгендердин ар бири колунан келишинче Иудеядагы Ыйсага ишенген боордошторуна жардам жиберүүнү чечишти.</verse>
				<verse number="30">Бул чечимди ишке ашырып, белектерин Барнап менен Шабыл аркылуу Иерусалимдеги жыйын жетекчилерине жөнөтүштү.</verse>
			</chapter>
			<chapter number="12">
				<verse number="1">Ошол кезде Ирод падыша жыйын мүчөлөрүнүн бир нечесине жамандык кылып, аларды куугунтуктай баштады.</verse>
				<verse number="2">Ал Жакандын бир тууган агасы Жакыпты кылычтап өлтүрдү.</verse>
				<verse number="3">Бул кылганы иудейлерге жакканын көрүп, Петирди да карматты. Бул Калама майрамы болуп жаткан кез эле.</verse>
				<verse number="4">Ал аны карматып, зынданга олтургузду да, төрт жоокерден турган төрт топко кайтартып койду. Ал Петирди Куткарылуу майрамы бүткөндө, эл алдына алып чыгып соттойм деп ойлоду.</verse>
				<verse number="5">Ошентип Петир зынданда кайтарууда болуп, ал эми бул убакта ишенгендер ал үчүн Кудайга жалынып жатты.</verse>
				<verse number="6">Ирод элге алып чыккысы келген күндүн алдындагы түнү Петир эки жоокердин ортосунда эки жагынан чынжыр менен байлануу уктап жаткан эле. Зындандын оозун кароолчулар кайтарып турушкан.</verse>
				<verse number="7">Бир убакта капыстан эле Эгебиздин периштеси пайда болуп, зындандын ичи жарык болуп кетти. Периште Петирди капталга түртүп ойготуп: — Тур, тезирээк! — дегенде, анын колундагы чынжырлар шыпырылып түшүп калды.</verse>
				<verse number="8">Ошондо периште мындай деди: — Белиңди байлан да, бутуңду кий. Петир айтканын кылды. Андан соң, дагы мындай деди: — Чапаныңды кийип, артыман түш!</verse>
				<verse number="9">Периштенин жасап жатканы өңүмдөбү же аян көрүп жатамбы деп ойлогон Петир аны ээрчип, сыртка жөнөдү.</verse>
				<verse number="10">Түрмөнүн биринчи, анан экинчи бөлүгүндөгү кароолчунун жанынан өтүп, шаарга алып чыга турган темир дарбазага келишти. Дарбаза аларга өзүнөн өзү ачылып кетти. Алар зындандан сыртка чыгып, бир көчөгө келишкенде, күтүлбөгөн жерден периште көздөн кайым болду.</verse>
				<verse number="11">Ошондо Петир өзүнө келип: — Эгем Өзүнүн периштесин жиберип, Ироддун колунан жана иудейлердин мага каалаган жамандыгынан мени куткарды, — деди.</verse>
				<verse number="12">Ал эсин жыйып, Жакандын энеси Мариямдын үйүнө келди. (Жакандын дагы бир аты Марк эле.) Аныкында көп боордоштор чогулуп, сыйынып олтурушкан эле.</verse>
				<verse number="13">Петир үйдүн дарбазасын тыкылдатканда, үйдөн Рода аттуу малай кыз чыгып, дарбазага кулагын тосту.</verse>
				<verse number="14">Петирди үнүнөн тааныган соң, кубанганынан дарбазаны ачканды унутуп, үйгө жүгүрүп кирди да: — Петир дарбазанын алдында турат! — деп сүйүнчүлөдү.</verse>
				<verse number="15">Үйдөгүлөр ага: — Акыл-эсиң жайындабы?! — дешти. Бирок кыз айтканынан кайтпады. Ошондо тигилер: — Бул Петирдин периштеси! — дешти.</verse>
				<verse number="16">Бул арада Петир дарбазаны тыкылдатып тура берди. Дарбазаны ачышканда, Петирди көрүп, айран-таң калышты.</verse>
				<verse number="17">Петир болсо акырын деп колу менен белги берип, Эгебиздин кантип аны зындандан алып чыкканын айтып берди. Анан бул тууралуу Жакыпка жана башка боордошторго кабарлап койгула, деп өтүндү. Ушундан соң, үйдөн чыгып, башка жакка жөнөдү.</verse>
				<verse number="18">Таң атканда, зындан кайтарган жоокерлердин арасында Петирдин жоголгонуна байланыштуу чоң тополоң болду.</verse>
				<verse number="19">Ирод болсо Петирди издеп таба албаган соң, кароолчуларды жоопко тартып, өлтүрүүнү буюрду. Ушундан соң, ал Иудеядан чыгып, Кесарияга барды да, ал жакта туруп калды.</verse>
				<verse number="20">Тир менен Сидон шаарларынын элине Ироддун кыжыры келип жүргөн эле. Тигилер болсо өз ара сүйлөшүп, ага келишти да, падышанын кызматкери Биласты өзүлөрү тарапка тартышып, Иродду тынчтыкка келүүгө чакырышты. Анткени алар жашаган аймак падышага караштуу аймактан азык-түлүк алып турчу.</verse>
				<verse number="21">Болжошкон күнү Ирод падышалык кийимин кийип, тактысына олтурду да, алар менен сүйлөшө баштады.</verse>
				<verse number="22">Угуп турган эл: — Бул үн адамдыкы эмес, Кудайдыкы! — деп кыйкырып жатты.</verse>
				<verse number="23">Бирок Кудайга тиешелүү даңкты Кудайга бербегени үчүн аны күтүлбөгөн жерден Эгебиздин периштеси жазалады. Иродду ичиндеги курттары жеп, ал өлдү.</verse>
				<verse number="24">Кудайдын кабары туш-тушка тарап жатты.</verse>
				<verse number="25">Ал эми Барнап менен Шабыл тапшырылган милдеттерин аткарган соң, Марк аталган Жаканды алышып, Иерусалимден Сириядагы Антахияга келишти.</verse>
			</chapter>
			<chapter number="13">
				<verse number="1">Антахия шаарындагы жыйында бир нече пайгамбарлар менен устаттар бар эле. Булар: Барнап, Нигер аталган Шемон, киринеялык Лукий, аким Ирод Антипас менен бирге өскөн Манайын жана Шабыл.</verse>
				<verse number="2">Алар орозо кармап, Эгебизге ийбадат кылып жүрүшкөндө, Ыйык Рух мындай деди: — Мен Барнап менен Шабылды атайын бир кызматка чакырып алганмын, ошондуктан аларды Мага бергиле.</verse>
				<verse number="3">Ошондо алар орозо тутуп, ал экөөнө бата тилеп сыйынышкан соң, Кудайдын кызматы үчүн бөлүп коюшту.</verse>
				<verse number="4">Ыйык Рухтун буйругу боюнча жөнөтүлгөн булар Селекияга барышып, андан ары кеме менен Кипрге кетишти.</verse>
				<verse number="5">Саламин шаарында болушуп, иудей синагогаларында Кудай сөзүн жар салышты. Жардамчы катарында жанына алышкан Жакан да алар менен бирге жүрдү.</verse>
				<verse number="6">Алар Кипр аралын баштан аяк аралап өтүшүп, Пафос деген жерге келишкенде, Барыйса деген бир иудейге кезигишти. Ал жалган пайгамбарчылык кылган сыйкырчы болчу.</verse>
				<verse number="7">Ал Пабыл Сергий аттуу аймак акими менен жүргөн. Аким акылдуу киши болор эле. Ал Кудайдын сөзүн угуу үчүн Шабыл менен Барнапты чакыртып, киши жиберди.</verse>
				<verse number="8">Бирок жанагы Элим деген сыйкырчы (тигинин аты грекче ушундай) акимдин ишенип калуусун каалабай, аларга тоскоолдук кылды.</verse>
				<verse number="9">Бирок Ыйык Рухка толуп турган Шабыл (дагы бир аты Пабыл) аны тике карап, мындай деди:</verse>
				<verse number="10">— Эй, алдамчылык менен адепсиздикке ичи толгон, бардык адилеттиктин душманы болгон ибилистин баласы! Эгебиздин түз жолун бурмалаганыңды качан коёсуң?</verse>
				<verse number="11">Азыр Эгебиздин кудуретин көрөсүң, көзүң көпкө көрбөй кашайып кал! Күтүлбөгөн жерден Элимдин көзү чындап эле байланып, карайлап калды да жетелей турган адам издей баштады.</verse>
				<verse number="12">Ошондо бул окуяны көргөн аймак акими Эгебиз жөнүндөгү таалимге таң калып, Ага ишенди.</verse>
				<verse number="13">Пабыл менен анын жанындагылар Пафостон кеме менен чыгышып, Памфилиянын Перге деген шаарына келишти. Ошол жерден Жакан алардан бөлүнүп, кайра Иерусалимге кайтты.</verse>
				<verse number="14">Пабыл менен Барнап болсо Пергени аралап өтүшүп, Писидия аймагындагы Антахияга келишти. Анан дем алыш күнү синагогага киришти.</verse>
				<verse number="15">Тоорат менен пайгамбарлар жазмасы окулуп бүткөн соң, синагога башчылары Пабыл менен Барнапка киши жиберишип, мындай дешти: — Боордоштор, элге айта турган насыят сөзүңөр болсо, айткыла.</verse>
				<verse number="16">Пабыл ордунан туруп, колу менен ишарат кылып, элди тынчтыкка чакырды да, сүйлөй баштады: — Урматтуу агайындар! Урматтуу башка улуттук боордоштор! Кулак салып, угуп алыңыздар.</verse>
				<verse number="17">Ушул Ысрайыл элинин Кудайы биздин ата-бабаларыбызды Өзүнө тандап алып, Мисир жеринде келгин катары жашап жаткан кезинде аларга жөлөк болуп, өркүндөтүп өстүрдү. Өзүнүн кудуреттүү колу менен Мисирден алып чыкты.</verse>
				<verse number="18">Андан кийин, кырк жылга жакын чөлдө сынады.</verse>
				<verse number="19">Ошондон кийин Канаан жериндеги жети элди кыйратып, алардын жерин ысрайылдыктарга мурас кылып берди.</verse>
				<verse number="20">Ушулардын баары төрт жүз элүү жылга созулду. Андан соң, Кудай аларга Шамил пайгамбардын убагына чейин бийлерди берип, алар элди башкарды.</verse>
				<verse number="21">Андан кийин, алар падыша сурашканда, Кудай Бенжамин уруусундагы Киштин уулу Шабылды берди. Ал кырк жыл аларга падышачылык кылды.</verse>
				<verse number="22">Анан: «Менин көңүлүмө жаккан адамды таптым. Ал — Жесейдин уулу Дөөт. Ал Менин каалаганымдын баарын аткарат»— деп, Шабылды тактан алып, Дөөттү дайындады.</verse>
				<verse number="23">Кудай Өзүнүн убадасы боюнча мына ушул кишинин тукумунан Ысрайылдын Куткаруучусу Ыйсаны чыгарды.</verse>
				<verse number="24">Анын келер алдында Жакыя бүт Ысрайыл элин ниетин өзгөртүп, сууга чөмүлүү расмисинен өтүүгө чакырып, жар салды.</verse>
				<verse number="25">Ал өз вазийпасын аткарып бүткөндө, элге: «Силердин оюңар боюнча мен киммин? Мен силер ойлоп жатканыңар эмесмин. Менден кийин келе жатканга көңүл бургула, мен анын бут кийимин чечүүгө да татыксызмын», — деди.</verse>
				<verse number="26">Агайын-туугандар, Ыбрайымдын урпактары жана Кудайдан корккон пенделер! Бул куткаруучу сөз бизге айтылган болчу.</verse>
				<verse number="27">Иерусалимдиктер менен алардын башкаруучулары муну түшүнүшпөй, Ыйсаны соттошуп, ар дем алышта окулуучу пайгамбарлар китебинде жазылганды жүзөгө ашырышты.</verse>
				<verse number="28">Алар өлүмгө татыктуу бир да себеп табышпаганына карабай, Пилаттан Аны өлтүрүүсүн талап кылышты.</verse>
				<verse number="29">Анан, Ал тууралуу жазылгандардын баарын аткарып бүтүшкөн соң, Анын сөөгүн жыгачтан түшүрүшүп, көргө коюшту.</verse>
				<verse number="30">Бирок Кудай Аны өлүмдөн тирилтип алды.</verse>
				<verse number="31">Мындан соң, Аны Галилеядан Иерусалимге ээрчип келгендер көп күндөр бою көрүп жүрүштү. Алар азыр Аны эл алдында күбөлөндүрүп жатышат.</verse>
				<verse number="32">Кудай Ыйсаны өлүмдөн тирилтип, аталарыбызга берген убадасын алардын балдары — бизге аткарып бергенин силерге азыр Барнап экөөбүз сүйүнчүлөп турабыз.</verse>
				<verse number="33">Бул тууралуу экинчи забурда мындай деп жазылган: «Сен Уулумсуң, анткени Мен Бүгүн Сага Ата болдум».</verse>
				<verse number="34">Кудай Аны өлүмдөн тирилткендиги, демек, эми эч качан чирий турган денеге айланбастыгы тууралуу мындай деген: «Мен сага Дөөткө убада кылган ыйык, ишенимдүү баталарымды берем».</verse>
				<verse number="35">Ошондуктан дагы бир жерде мындай дейт: «Ыйыгыңдын чирүүсүнө жол бербейсиң».</verse>
				<verse number="36">Дөөт өз убагында Кудайдын эркин аткарып, элине кызмат кылып бүткөндө, көз жумуп, ата-бабасы жаткан жерге коюлуп, денеси чириген.</verse>
				<verse number="37">Ал эми Кудай кайрадан тирилтип алган Киши болсо чириген жок.</verse>
				<verse number="38">Ошондуктан, силерге белгилүү болсун, агайын-туугандар, мына ушул Кишинин урматына силердин күнөөлөрүңөрдүн кечириле тургандыгы жарыяланып жатат.</verse>
				<verse number="39">Силер Мусанын мыйзамы аркылуу арылбаган бардык күнөөдөн эми бул Кишиге ишенген ар бир адам арылат.</verse>
				<verse number="40">Ошондуктан сак болгула! Пайгамбарлар айтып кеткен сөздөр силердин башыңарга келбесин.</verse>
				<verse number="41">Алар мындай дешкен: «Эй, Кудай сөзүн жек көрүп, шылдыңдагандар! Оозуңар ачылып, таң калып, шоруңар курусун! Мен силердин жашооңордо бирөө айтып берсе да, өзүңөр ишене албагандай бир керемет иш кылам».</verse>
				<verse number="42">Барнап менен Пабыл синагогадан чыгып жатканда, алардан келерки дем алышта да ушул тууралуу сүйлөп беришин суранышты.</verse>
				<verse number="43">Чогулуш бүткөндө, көптөгөн иудейлер жана иудей динине өтүп, Кудайга кызмат кылган улуту башка адамдар Пабыл менен Барнапты ээрчип жөнөштү. Пабыл менен Барнап болсо алар менен аңгеме куруп: «Ырайымдуу Кудайдын жолунда жүрө бергиле» деп кеңештерин беришти.</verse>
				<verse number="44">Кийинки дем алышта Кудай Сөзүн угуу үчүн дээрлик бүт шаар эли чогулду.</verse>
				<verse number="45">Бирок иудейлердин ушунчалык көп эл чогулганына ичтери тарыды. Ошондуктан Пабылдын сөзүнө каршы чыгып, ага тил тийгизишти.</verse>
				<verse number="46">Пабыл менен Барнап аларга тайманбастан мындай дешти: — Кудайдын сөзү биринчи силерге айтылышы керек эле, бирок силер аны четке кагып, өзүңөрдү түбөлүк өмүргө татыксыз кылып жатасыңар. Ошон үчүн, мына, эми биз башка улуттарга кайрылып, айтып жатабыз.</verse>
				<verse number="47">Анткени Эгебиз бизге: «Жер чегине чейин адамдардын баары күнөөлөрүнүн жазасынан кутулуу үчүн Мен Сени башка элдерге жол көрсөтүүчү нур кылып койдум»,— деп буйрук берип кеткен.</verse>
				<verse number="48">Бул сөздү угушкан башка улуттагылар кубанышып, Кудай сөзүн даңктап жатышты. Алардын арасындагы түбөлүк өмүр буюрган көп адамдар ишенимге келишти.</verse>
				<verse number="49">Ошентип, Эгебиздин сөзү өлкөнүн туш тарабына тарады.</verse>
				<verse number="50">Бирок иудейлер диний ырым-жырымдарды катуу кармаган шаардын атактуу аялдары менен башчыларын Пабыл менен Барнапка каршы тукурушуп, аларды куугунтукка алышты. Алар эки элчини шаардан кууп чыгышты.</verse>
				<verse number="51">Эки элчи болсо аларга наалат катары буттарынын чаңын күбүп, Икония тарапка кетип калышты.</verse>
				<verse number="52">Антахиядагы шакирттер болсо кубаныч менен Ыйык Рухка толуп, өсө беришти.</verse>
			</chapter>
			<chapter number="14">
				<verse number="1">Икония шаарында Пабыл менен Барнап адаттагыдай иудей синагогасына барышты да, сөз сүйлөштү. Ошондо көптөгөн иудейлер менен иудей эместер ишенимге келишти.</verse>
				<verse number="2">Ал эми Кудай сөзүнө баш ийбеген иудейлер болсо башка улуттагыларды ишенгендерге каршы тукуруп, дүрбөлөңгө салышты.</verse>
				<verse number="3">Ошондуктан эки элчи көп убакыт бою ошол жерде болуп, Эгебиз тууралуу тайманбай ачык сүйлөшүп, Анын берекелүү сөздөрүн айтышты. Кудай болсо алар аркылуу кереметтүү жышаандарды жана укмуштарды жаратып жатты.</verse>
				<verse number="4">Шаар эли экиге бөлүнүп, бир тобу иудейлер тарапта болсо, бир тобу элчилер тарапта болушту.</verse>
				<verse number="5">null</verse>
				<verse number="6">Башка улуттун адамдары иудей башчылары менен биригип алышып, элчилерди кордоп, таш бараңга алмакчы болуп жулунганын байкаган элчилер Лукония аймагындагы Листра менен Дербе шаарларына жана алардын айланасындагы жерлерге кетип,</verse>
				<verse number="7">Жакшы Кабарды ошол жакта таратып жүрүштү.</verse>
				<verse number="8">Листрада эки буту тең шал болгон бир адам отурчу. Ал тубаса оорулуу болгондуктан, эч качан басып көрбөгөн.</verse>
				<verse number="9">Бу киши Пабылдын сөзүн угуп олтурган. Пабыл ага тике карады да, анын айыгып кетүүгө жете турган ишенимин көрүп:</verse>
				<verse number="10">— Кана, тур өйдө! — деп кыйкырды. Ошондо ал секирип туруп, басып кетти.</verse>
				<verse number="11">Пабылдын кылганын көргөн эл лукон тилинде: — Булар бизге адам кейпинде түшүп келген кудайлар! — деп кыйкыра башташты.</verse>
				<verse number="12">Алар Барнапты Зевс деп, ал эми дайыма сөздү баштап сүйлөп жүргөндүктөн Пабылды Эрмес аташты.</verse>
				<verse number="13">Шаардын сыртындагы грек кудайы Зевстин ийбадатканасынын динкызматчысы эл менен бирге аларга курмандык чалмакчы болуп, букалар менен гүлдөрдү шаар дарбазасына алып келди.</verse>
				<verse number="14">null</verse>
				<verse number="15">Элчилер — Барнап менен Пабыл муну укканда, үстүндөгү кийимдерин тытып жиберишип, элдин арасына чуркап киришти. — Эл-журт! Эмне кылганы жатасыңар? — дешти алар. — Биз деле силерге окшогон пендебиз. Силерди бул пайдасыз нерселерге табынбай, асман-жерди, деңизди жана алардын ичиндегинин баарын жараткан тирүү Кудайга ишенсин деген Жакшы Кабарды айтып жүрөбүз.</verse>
				<verse number="16">Өздөрү каалагандай жашаган бардык улуттарды ал мурдагы замандарда тим койду.</verse>
				<verse number="17">Ошондой болсо да, бизге асмандан жамгырын жаадырып, түшүм мезгилдерин берип, ырыскыбызды үзбөй, көңүлүбүздү куунак кылып, ушул жакшылыктары менен Өзүн күбөлөндүрүп келди.</verse>
				<verse number="18">Элчилер ушундай деп, аларды өздөрүнө курмандык чалуудан араң токтотушту.</verse>
				<verse number="19">Ушундан соң, Антахия менен Икониядан келген иудейлер элди өздөрү тарапка тартып алып, Пабылды таш бараңга алышты. Анан өлдү го деп ойлоп, шаардын сыртына сүйрөп чыгарып салышты.</verse>
				<verse number="20">Бирок айланасына шакирттер чогулганда, Пабыл ордунан турду да, кайра шаарга кирди. Эртеси күнү ал Барнап менен бирге Дербеге кетип калды.</verse>
				<verse number="21">Элчилер Дербеде Жакшы Кабарды таратып, көптөгөн адамдарды Ыйсанын шакирттери кылды. Андан соң Листра, Икония жана Антахияга кайтышты.</verse>
				<verse number="22">Кайда барбасын, ишенгендерди: «Ишенимиңерди сактап жашагыла, Кудай Падышачылыгына далай азаптарды баштан кечирип киребиз», — деп кайраттандырышты.</verse>
				<verse number="23">Ар бир ишенгендер жыйынына жыйын жетекчилерин дайындашып, орозо кармап сыйынышып, аларды өздөрү ишенип калган Эгебизге тапшырышты.</verse>
				<verse number="24">Андан кийин эки элчи Писидиядан өтүп, Памфилия аймагына келди.</verse>
				<verse number="25">Пергеде Кудайдын сөзүн жарыялап, Атталия шаарына түшүштү.</verse>
				<verse number="26">Атталиядан кемеге отуруп, Антахияга бет алышты. Антахияда алар бул иш үчүн ырайымдуу Кудайдын колуна тапшырылган эле. Алар аны да бүтүрүштү.</verse>
				<verse number="27">Келишкенде, ишенгендерди жыйнап, Кудай алар аркылуу эмнелерди кылганын жана башка элдерге ишенимдин эшигин кандайча ачып бергенин айтып беришти.</verse>
				<verse number="28">Андан кийин бир топ убакыт ошол жерде алар менен бирге болушту.</verse>
			</chapter>
			<chapter number="15">
				<verse number="1">Иудеядан түшүп келген кээ бир адамдар Антахиядагы ишенгендерге: «Эгер Муса пайгамбардын мыйзамы боюнча сүннөткө олтурбасаңар, анда куткарыла албайсыңар», — деп окута башташты.</verse>
				<verse number="2">Пабыл менен Барнап алар менен бир далайга чейин талашып-тартышты. Акыры антахиялыктар Пабыл менен Барнапка бир нече адам кошуп, бул маселени башка элчилер менен жыйын жетекчилеринин алдында тактоо максатында аларды Иерусалимге жиберүүнү чечишти.</verse>
				<verse number="3">Ишенүүчүлөр жыйынынын тапшырмасы менен сапарга чыгышкан булар Финикия жана Самария аймагы аркылуу жол жүрүп, андагы ишенгендерге башка улуттагы адамдардын кандайча Кудай жолуна түшкөндөрүн айтып, абдан кубантышты.</verse>
				<verse number="4">Иерусалимге келгенде, ишенгендер жыйыны, элчилер жана жыйын жетекчилери аларды жылуу кабыл алышты. Пабыл жана анын жолдоштору Кудайдын алар аркылуу эмнелерди кылганын айтып беришти.</verse>
				<verse number="5">Бирок алардын арасындагы мурда фарисей тобуна киргендери ордунан туруп: — Башка улуттагыларды сүннөткө олтургузуп, Муса пайгамбардын мыйзамына баш ийүүнү буйруш керек! — дешти.</verse>
				<verse number="6">Ошондо элчилер менен жыйын жетекчилери бул маселени чечүүгө чогулушту.</verse>
				<verse number="7">Көптөгөн суроолордон соң, Петир ордунан туруп, мындай деди: — Агайындар! Мындан бир нече убакыт мурда башка улуттагыларга Жакшы Кабарды жеткирип, ишенимге келтирүүгө Кудай сиздердин араңыздардан мени тандаган эле. Муну сиздер жакшы билесиздер.</verse>
				<verse number="8">Жүрөктүн түпкүрүндөгү сырларды билген Кудай бизге берген Ыйык Рухту аларга да берүү менен аларды Өзүнө кабыл алганын көрсөттү.</verse>
				<verse number="9">Ыйсага ишенгендиги үчүн дилин тазалап, биз менен тең кылды.</verse>
				<verse number="10">Анда эмнеге сиздер Кудайды сынап, биз өзүбүз да, ата-бабаларыбыз да көтөрө албаган оор жүктү Ыйсанын шакирттерине жүктөгөнү жатасыздар?</verse>
				<verse number="11">Алар деле биз сыяктуу Эгебиз Ыйсанын ырайымы аркылуу ишенимге келип, куткарылышты.</verse>
				<verse number="12">Петирдин сөзүнөн кийин жымжырттык өкүм сүрүп, Кудайдын Барнап менен Пабыл аркылуу башка улуттардын арасында кылган кереметтүү жышаандары менен укмуштары тууралуу алардын айткандарына кулак төшөштү.</verse>
				<verse number="13">Алар сүйлөп бүткөндө, Жакып мындай деди: — Агайын-туугандар!</verse>
				<verse number="14">Ысман өз сөзүндө Кудайдын башка улуттагылардын арасынан Өз адамдарын тандап, аларга Өзүн таанытып, кылган камкордугу тууралуу айтып өттү.</verse>
				<verse number="15">Пайгамбарлар китебинде жазылган сөздөр да буга дал келет:</verse>
				<verse number="16">«Андан кийин Мен кайтып, Талкаланган бузулган Падышалыгын Дөөттүн Калыбына келтирем, Алып урандыларын, Тургузамын кайрадан.</verse>
				<verse number="17">null</verse>
				<verse number="18">Калган эл да ошондо, Башка улуттун бардыгы Эгебизди издешет. Анткени Мен аларды ‘Элим бол’ деп чакырдым, Өз атыман атадым — Дейт ушунун бардыгын Ишке ашырар Эгебиз».</verse>
				<verse number="19">Менимче, башка улуттан Кудай жолуна түшкөндөргө орунсуз талап коюп, кабатыр кылбашыбыз керек.</verse>
				<verse number="20">Андан көрө кат жазып, «буркандарга арналып, курмандыкка чалынган арам оокаттан жебегиле, бузуктуктан сактангыла, арам өлгөн малдын этин жана канды жебегиле» деген насаатыбызды айталы.</verse>
				<verse number="21">Анткени Муса пайгамбардын мыйзамында жазылган бул эрежелер илгертен бери дем алыш сайын ар бир шаардагы синагогаларда окулуп келе жатат.</verse>
				<verse number="22">Ошентип элчилер, жыйын жетекчилери жана ишенүүчүлөр жыйыны арасынан бир нече адамды тандап, Пабыл менен Барнапка кошуп, Антахияга жиберүүнү туура көрүштү. Алар Барсап деп аталып кеткен Жүйүт менен Силаны тандашты. Булар жыйында кадыр-барктуу адамдар болушкан.</verse>
				<verse number="23">Алып бара турган каттын мазмуну төмөнкүдөй эле: «Ушул катыбызды андагы Антахия, Сирия жана Киликиядагы бардык иудей эмес боордошторубузга арнайбыз. Катты Иерусалимдеги элчилерден, жыйын жетекчилеринен жана жамы ишенген боордошторуңардан деп билгиле.</verse>
				<verse number="24">Угушубузга караганда, биздин арабыздан чыккан кээ бир адамдардын сөзү тынчыңарды алып, көңүлүңөрдү чөгөрүптүр. Бирок биз алардын барып, андай кылышын тапшырган эмеспиз.</verse>
				<verse number="25">Ошол себептен биз өз ара акылдашып, бир пикирге келдик да, арабыздан бир нече адамды тандап, аларды азиз боордошторубуз Барнап менен Пабылга кошуп, силерге жиберүүнү оң көрдүк.</verse>
				<verse number="26">Бул экөө Эгебиз Ыйса Машаяк үчүн жанын да аябаган адамдар.</verse>
				<verse number="27">Ошондой эле Жүйүт менен Силаны да жиберип жатабыз. Алар да силерге ушул жазылгандарды оозеки айтып беришет.</verse>
				<verse number="28">Ошондуктан Ыйык Рухка да, бизге да эң зарыл көрүнгөн төмөнкү эки-үч нерседен башканы талап кылбоону туура деп таптык:</verse>
				<verse number="29">буркандарга чалынган курмандыктан ооз тийбегиле, кан менен арам өлгөн малдын этин жебегиле жана бузукчулуктан денеңерди сактагыла. Ошондо жакшы иш жасаган болосуңар. Саламатта калгыла».</verse>
				<verse number="30">Ошентип, бу кишилер жолго чыгып, Антахияга келишти. Ишенгендердин жыйынын чогултуп, катты беришти.</verse>
				<verse number="31">Алар катты окуп, андагы насыят сөздөргө ыраазы болуп кубанышты.</verse>
				<verse number="32">Өздөрү пайгамбар болгон Жүйүт менен Сила сөз сүйлөп, боордошторго көп жакшы насааттарын айтып, көңүлдөрүн көтөрүштү.</verse>
				<verse number="33">null</verse>
				<verse number="34">Бир нече убакыт алар менен болгон соң, боордоштор аларды жылуу-жумшак келген жагына узатып коюшту.</verse>
				<verse number="35">Ал эми Пабыл менен Барнап болсо Антахияда калышты. Алар башка дагы көптөгөн ишенүүчүлөр менен бирге Эгебиздин сөзүн сүйлөп, элге жарыялашты.</verse>
				<verse number="36">Бир нече күн өткөндө, Пабыл Барнапка: — Эми кайтып барып, биз мурда Эгебиздин Жакшы Кабарын айткан шаарлардагы боордошторубуздун ал-акыбалы кандай болду экен, ошону көрүп келели, — деди.</verse>
				<verse number="37">Барнап Марк аталган Жаканды да өзүнө кошуп алгысы келди.</verse>
				<verse number="38">Бирок Пабыл буга каршы болду. Анткени Марк мурда алар менен бирге Кудайдын кызматына баргысы келбей, Памфилиядан таштап кеткен эле. Ошондуктан Пабыл мындай адамды кошкусу келген жок.</verse>
				<verse number="39">Натыйжада, алардын арасында абдан катуу пикир келишпестик пайда болуп, Пабыл менен Барнап бири биринен бөлүнүштү. Барнап өзү менен бирге Маркты алып, Кипрге сүзүп кетти.</verse>
				<verse number="40">Пабыл болсо өзү тандаган Силаны жанына алып, боордоштор тарабынан ырайымдуу Эгебиздин колуна тапшырылган соң, жөнөп кетти.</verse>
				<verse number="41">Ал Сирия жана Киликия аймактарын аралап, андагы ишенгендер жыйындарындагы адамдардын ишенимин бекемдеди.</verse>
			</chapter>
			<chapter number="16">
				<verse number="1">Пабыл Дербеден өтүп, Листрага келди. Ал жерде Ыйсанын Тиметей аттуу шакирти бар болчу. Анын энеси Ыйсага ишенген эврей, ал эми атасы болсо грек эле.</verse>
				<verse number="2">Тиметейди Листра менен Икониядагы боордоштор макташчу.</verse>
				<verse number="3">Аны Пабыл өзү менен сапарга кошуп алгысы келип, ошол жердеги иудейлерге эврей экенин билгизүү үчүн сүннөткө олтургузду. Анткени алар анын атасынын грек экенин билишчү.</verse>
				<verse number="4">Алар шаардан шаарга кыдырып, Иерусалимдеги элчилер менен жыйын жетекчилеринин чечимдерин сактоону айтышты.</verse>
				<verse number="5">Ошентип ишенүүчүлөрдүн жыйындары ишенимден кубат алып, күн сайын саны арбып жатты.</verse>
				<verse number="6">Ыйык Рух Асияда сөз айтууга тыюу салгандыгынан улам, алар Фригия менен Галатия аймактарын аралап, сапарын улантышты.</verse>
				<verse number="7">Мусия аймагынын чек арасына жакындашканда, Битинияга барууга ниеттеништи, бирок Ыйсанын Руху уруксат бербеди.</verse>
				<verse number="8">Ошондуктан Мусияны аралап өтүп, Троаска түшүп келишти.</verse>
				<verse number="9">Ошол жерден түн ичинде Пабыл аян көрдү. Анда бир македониялык киши: «Македонияга өтүп келип, бизге жардам берегөр!» — деп Пабылга жалбарды.</verse>
				<verse number="10">Пабыл көргөн аяндан кийин Кудай бизди Македонияга Жакшы Кабар таратууга чакырып жатат деген жыйынтыкка келип, дароо эле ошол жакка бет алдык.</verse>
				<verse number="11">Троас шаарынан кемеге түшүп, биз түптүз Сематирек тарапка багыт алдык да, эртеси күнү Неапол шаарына жеттик.</verse>
				<verse number="12">Андан Филипияга жөнөдүк. Филипия — Македония аймагына киргендеги биринчи шаар жана Рим империясынын колониясы. Бул шаарда биз бир нече күн туруп калдык.</verse>
				<verse number="13">Биз дем алыш күнү шаардын сыртында иудейлер сыйына турган жер бар болуш керек деп ойлоп, дарыянын жээгине бардык. Олтуруп алып, ал жерге келген бир нече аял менен сүйлөшө баштадык.</verse>
				<verse number="14">Алардын арасында Тиатира шаарынан келген, Кудайга ишенген Лидия аттуу бир аял бар эле. Ал кооз кырмызы кездеме сатчу. Эгебиз анын жүрөгүн жибитип, Пабылдын айткандарына назар салдырды.</verse>
				<verse number="15">Ал үй ичи менен бирге сууга чөмүлдүрүү расмисинен өткөн соң, бизди конокко чакырды. «Эгер мени Эгебизге ишенди деп эсептесеңер, анда үйүмө кирип мейман болуп кеткиле», — деп өтүнүп атып, бизди калууга көндүрдү.</verse>
				<verse number="16">Бир күнү сыйына турган жайга баратканыбызда, алдыбыздан көзү ачык бир кыз тосуп чыкты. Бул малай кыз көзү ачыктыгы менен кожоюндарына көп киреше түшүрчү экен.</verse>
				<verse number="17">Ал биздин аркабыздан калбай: — Булар Кудай Тааланын кызматчылары, силерге күнөөдөн кутулуу жолун көргөзөт! — деп кыйкырып, ээрчип алды.</verse>
				<verse number="18">Ал мунусун көп күндөр бою кайталай берди. Ошондо Пабылдын ачуусу келип, кызды кыйкырткан жинге кайрылып: — Ыйса Машаяктын атынан буйрук кылам: бул кыздан чык! — деди. Жин ошол замат андан чыгып кетти.</verse>
				<verse number="19">Кыздын кожоюндары пайдасынан кол жууганын көрүшкөндө, Пабыл менен Силаны кармап алып, борбордук аянттагы башкаруучулардын алдына сүйрөп келишти да,</verse>
				<verse number="20">аларга: — Бул эврейлер шаарыбыздын элин дүрбөлөңгө салып жүрүшөт.</verse>
				<verse number="21">Булар үгүттөп жүргөн нерселер биздин, римдиктердин салтына туура келбейт. Аларды бизге кабыл алууга да, аткарууга да болбойт! — дешти.</verse>
				<verse number="22">Топтолгондор Пабыл менен Силага атырылганда, башчылар алардын кийимдерин тыттырып туруп, сабоого буйрук беришти.</verse>
				<verse number="23">Абдан катуу сабашкан соң, зынданга таштап салышты да, сакчыга жакшылап кайтарууну буйрушту.</verse>
				<verse number="24">Сакчы аларды түрмөнүн эң төркү бөлүгүнө алып кирип, буттарын кишендеп койду.</verse>
				<verse number="25">Түн ортосу ченде Пабыл менен Сила сыйынып, Кудайды даңктап ырдай башташты. Түрмөдөгүлөр болсо аларга кулак салышты.</verse>
				<verse number="26">Бир убакта жер абдан катуу титиреп, түрмөнүн пайдубалы термеле түштү. Ошондо бардык эшиктер ачылып, бүт байлоолору чечилип кетти.</verse>
				<verse number="27">null</verse>
				<verse number="28">Сакчы ойгонуп кетип, эшиктердин ачылып калганын көрдү. Ал түрмөдөгүлөр качып кетишиптир деп ойлоду да, канжарын сууруп алып, өзүн өлтүргөнү жатканда, Пабыл ага: — Эй, токто! Биз мындабыз! — деп кыйкырып жиберди.</verse>
				<verse number="29">Сакчы коркконунан калтырап-титиреп, Пабыл менен Силанын алдына жыгылды. Анан от сурап алып,</verse>
				<verse number="30">аларды сыртка ээрчитип чыкты да, мындай деди: — Мырзалар, эмне кылсам куткарылам?</verse>
				<verse number="31">— Эгебиз Ыйсага ишен, ошондо өзүң жана үйүңдөгүлөрдүн баары куткарыласыңар, — деп жооп беришти алар.</verse>
				<verse number="32">Анан ага жана анын үй-бүлөсүнө Эгебиздин сөзүн айтып беришти.</verse>
				<verse number="33">Сакчы түн болгонунуна карабай, Пабыл менен Силанын жараларын жууп берди да, дароо бүт үй-бүлөсү менен бирге сууга чөмүлдүрүлдү.</verse>
				<verse number="34">Анан үйүнө киргизип, дасторкон жайды. Сакчынын үйүндөгүлөрүнүн баары Кудайга ишенип, чоң кубанычка бөлөнүштү.</verse>
				<verse number="35">Таң атканда, шаар башчылары: «Алиги кишилерди бошоткула!» — деп кароол башчыларынан айттырып жиберишиптир.</verse>
				<verse number="36">Сакчы бул буйрукту Пабылга жеткизди. — Шаар башчылары киши жиберип, силерди боштондукка чыгарышсын дешиптир, — деди ал. — Ошондуктан силер тынч эле кете берсеңер болот.</verse>
				<verse number="37">Бирок Пабыл аларга мындай жооп берди: — Бизди, Рим атуулдарын, сурак-соту жок, эл алдында уруп-сабап туруп, зынданга салышты. Эми акырын гана чыгарып коюшат бекен? Жок, өздөрү биздин алдыбызга келип, бошотушсун.</verse>
				<verse number="38">Кароол башчылары бул сөздөрдү кайрадан шаар башчыларына жеткиришти. Пабыл менен Силанын Рим атуулдары экенин укканда, алар коркуп кетишти да,</verse>
				<verse number="39">келип кечирим сурашты. Анан сыртка чыгарып, шаардан кетип калгыла деп өтүнүштү.</verse>
				<verse number="40">Пабыл менен Сила түрмөдөн чыгып, Лидияныкына барышты. Ал жерден боордоштор менен көрүшүп, алардын көңүлүн көтөрүп, анан сапарын улашты.</verse>
			</chapter>
			<chapter number="17">
				<verse number="1">Пабылдар Амфиполис жана Аполониядан өтүшүп, Тесалоникага келишти. Анда иудейлердин синагогасы бар эле.</verse>
				<verse number="2">null</verse>
				<verse number="3">Пабыл адатынча үч дем алыш катары менен синагогага келип, аларга Машаяктын курман болуп, анан кайрадан тирилүүгө тийиш экендиги тууралуу Ыйык Жазуулардагы ишенимдүү далилдердин маанисин ачып, түшүндүрүп берди. «Мен ушунда жазылган Ыйсаны силерге айтып берип жатам», — деди ал.</verse>
				<verse number="4">Бир топ адам ишенимге келип, Пабыл менен Силанын айтканын кабыл алышты. Алардын арасында Кудайга табынган иудей эместер жана шаардын атактуу аялдары бар эле.</verse>
				<verse number="5">Бирок иудейлер көрө албастык кылып, базардагы бейбаштардын бир нечесин топтоп, шаарды дүрбөтүштү. Алар Жасондун үйүнө жулунган бойдон жетип келип, андан Пабыл менен Силаны топураган элдин алдына чыгарууну талап кылышты.</verse>
				<verse number="6">Бирок аларды таппай, Жасонду шаар башчыларынын алдына жулкулдатып, сүйрөп келишти. Алар: «Элди бөлүп-жарган булар биз жакка да жетип келишиптир.</verse>
				<verse number="7">А мына бул Жасон болсо, аларды үйүнө киргизиптир. Ыйса деген башка дагы бир падыша бар! дешип, Рим падышасынын бийлигине каршы чыгып жатышат!» — деп бакырышты.</verse>
				<verse number="8">Муну укканда, жыйылган эл менен шаар башчыларынын тынчы кетти.</verse>
				<verse number="9">Анан Жасон менен анын жанындагылардан акча алып, үйлөрүнө коё беришти.</verse>
				<verse number="10">Ошол эле түнү Пабыл менен Силаны ишенүүчүлөр тезинен Береяга жөнөтүштү. Пабыл менен Сила Береяга жетери менен иудей синагогасына барышты.</verse>
				<verse number="11">Бул жердиктер Тесалоникадагыларга караганда бир топ акыл-эстүүрөөк экен. Алар Кудайдын кабарын чын ыкласы менен кабыл алып, ырас эле ушундай бекен дешип, Ыйык Жазууларды күндө ынтызарлык менен карап, териштирип окушту.</verse>
				<verse number="12">Ошондуктан алардын көбү ишенимге келишти. Арасында башка улуттагы аттуу-баштуу аял-эркектер да бир топ болчу.</verse>
				<verse number="13">Пабыл Береяда да Кудай сөзүн жарыялап жүрөт деп уккан Тесалоникадагы иудейлер ал жакка жетип келип, элди дүрбөлөңгө салышты.</verse>
				<verse number="14">Ошондо ишенгендер Пабылды болушунча деңиз тарапка, алыс кетип калууга көндүрүштү. Сила менен Тиметей болсо, ал жакта калды.</verse>
				<verse number="15">Пабылды коштогондор аны Афинге чейин узатып барышты. Пабылдан: «Сила менен Тиметей тезирээк мага келип калышсын!» деген тапшырманы алышкан соң, кайра жолго чыгышты.</verse>
				<verse number="16">Пабыл Афинде Сила менен Тиметейди күтүп жүрүп, шаардын жасалма буркандарга толуп кеткенин көрүп, ичинен аябай ачууланып, капа болду.</verse>
				<verse number="17">Ошондуктан ал синагогада иудейлерге, Кудайга табынган башка улуттун адамдарына, ошондой эле борбордук аянтта аны уккусу келгендерге күн сайын Кудайдын кабарын айтып жүрдү.</verse>
				<verse number="18">Ошондо эпикурей жана стоик философиясын жактаган мугалимдер аны менен талаша кетишти. Айрымдары: «Мына бу булбул эмне деп сайрап жатат?» — дешсе, айрымдары: «Бул биз билбеген кудайга үгүттөп жүрөт окшойт!» — дешти. Анткени Пабыл Ыйса жана Анын кайра тирилүүсү тууралуу айтып жүргөн.</verse>
				<verse number="19">Анан Пабылды Ареопаг аянтына алып келишти да: — Бу сен таратып жүргөн жаңы окуу жөнүндө билсек болобу?</verse>
				<verse number="20">Мурда такыр кулагыбыз укпаган кызык кепти сенден угуп жатабыз го? Ошонун маанисин түшүндүрүп берчи! — дешти.</verse>
				<verse number="21">Афиндиктер менен ошол шаарда жашаган чет элдиктер жаңы ойлорду айткандан же уккандан башка эч нерсе кылышчу эмес.</verse>
				<verse number="22">Ошондо Пабыл Ареопаг аянтында көпчүлүктүн алдына чыгып, мындай деп сөз сүйлөдү: — Кымбаттуу афиндик агайындар! Сиздердин абдан динчил экениңиздерди байкадым.</verse>
				<verse number="23">Силер табынган жайларды аралап жүрүп, «Белгисиз Кудайга» деген жазуусу бар курмандык жайды көрдүм. Мына ошол өзүңөр билбей туруп, табынып жүргөн Кудайды мен азыр силерге айтып берейин.</verse>
				<verse number="24">Кудай ааламды жана андагынын баарын жаратып, асман-жердин ээси болуп туруп, адам баласынын колунан жаралган ийбадатканаларда жашабайт.</verse>
				<verse number="25">Адам баласынын колунан келчү кызматтарга да муктаж эмес. Тескерисинче, баарына өмүр, дем берип, муктаждыктарын канааттандырып турган ошол.</verse>
				<verse number="26">Бүткүл жер жүзүнө таралсын деп, бир адамдан бардык улуттарды чыгарган. Алардын өмүр сүрүү мөөнөттөрү менен жашай турган жерлеринин чегин алдыртан аныктап койгон.</verse>
				<verse number="27">Адамдар Аны издешсин, сезишсин деп ушундай кылган. А бирок, чынында, Кудай биздин эч кимибизден алыс эмес.</verse>
				<verse number="28">Биз Анын кучагында жашап, Анын ичинде кыймылдап, тиричилигибизди кылып, Анын жүрөк толтосунда турабыз. Силердин айрым акыныңар айткандай: «биз да анын тукумубуз».</verse>
				<verse number="29">Демек, биз Кудайдын тукуму болуп туруп, Кудайдын табиятын алтын-күмүшкө, ташка теңеп, Аны пенденин акылы менен өнөрүнөн жаралган нерсеге окшош деп ойлобошубуз керек.</verse>
				<verse number="30">Кудайды тааныбастыктын, караңгылыктын дооруна көз жумуп, Кудай азыр бардык жерде, бардык адамдарга: «Ниетиңерди өзгөрткүлө!» — деп жарыялап жатат.</verse>
				<verse number="31">Анткени Ал Өзү дайындаган бир Адамынын колу менен бүт адамзатка адилет сот жүргүзө турган күндү белгилеп койгон. Бүткүл адамзаттын алдында мунун далили катары ошол Адамды өлүмдөн тирилтти.</verse>
				<verse number="32">Өлүмдөн тирилүү тууралуу укканда, кээси мыйыгынан күлсө, кээси «мунуңду кийин дагы угабыз» дешти.</verse>
				<verse number="33">Ошондо Пабыл алардан кетип калды.</verse>
				<verse number="34">Бирок бир нече киши анын айтканына кошулуп, ишенимге келишти. Ишенгендердин арасында Ареопагдын мүчөсү — Дионис, Дамар деген аял жана башкалар бар эле.</verse>
			</chapter>
			<chapter number="18">
				<verse number="1">Ушундан соң, Пабыл Афинден чыгып, Корунтка келди.</verse>
				<verse number="2">Корунттан Акила деген бир эврейге кезикти. Ал өзү Рим империясына караштуу Понт деген шаарда төрөлгөн киши болчу, бирок падыша Клавдийдин: «эврейлердин баары Римден кетишсин!» деген буйругунан улам жакында эле Италиядан аялы Прискила экөө көчүп келишкен эле.</verse>
				<verse number="3">Пабыл аларды көргөнү барып, кесиптеш болгондуктан, ал экөө менен бирге чатыр жасап, чогуу туруп калды.</verse>
				<verse number="4">Анан ар дем алыш сайын синагогага барып, эврейлерди да, башка улуттагыларды да ишендирүүгө аракет кылды.</verse>
				<verse number="5">Македониядан Сила менен Тиметей келгенде, Пабыл бардык убакытын Жакшы Кабар таратууга арнап, иудейлерге Ыйсанын Машаяк экенин далилдеп жүрдү.</verse>
				<verse number="6">Качан гана алар каршы чыгып, тил тийгизгенде, чапанынын чаңын кагып: — Өз убалыңар өзүңөргө, мен силер үчүн жооп бербейм! Эми мен башка улуттагыларга барам! — деди.</verse>
				<verse number="7">Ошентип, алардан кетип, Ыйсанын Титий Жуст деген эврей эмес шакиртинин үйүндө жашап калды. Анын үйү синагоганын жанында эле.</verse>
				<verse number="8">Синагога башчысы Крисп бүт үй-бүлөсү менен Эгебиз Ыйсанын жолуна түштү. Ошондой эле Корунтта жашаган дагы көптөгөн адамдар Жакшы Кабарды эшитип, ишенимге келишип, сууга чөмүлүштү.</verse>
				<verse number="9">Бир түнү Пабыл аян көрдү. Эгебиз ага: «Коркпо, Пабыл, сүйлөй бер, эч токтобо.</verse>
				<verse number="10">Мен сени менен бирге болом. Эч ким сага зыян кыла албайт, себеби бул шаарда Менин адамдарым көп», — деди.</verse>
				<verse number="11">Ошондуктан Пабыл Кудай сөзүн окутуп, бир жарым жылдай ошол жерде жашап калды.</verse>
				<verse number="12">Ахая аймагына Галион губернатор болуп турган кезде, иудейлер чогулуп алып, Пабылды кармап, сот мекемесине сүйрөп алып келишти.</verse>
				<verse number="13">— Бул адам биздин касиеттүү диний мыйзамыбызга туура келбеген жол менен Кудайга табынууну үгүттөп жүрөт, — дешти алар.</verse>
				<verse number="14">Пабыл эми сүйлөйүн дегенде, Галион иудейлерге: — Эгер бул киши бир кылмыш кылды же тартип бузду десеңер, арызыңарга көңүл бурмакмын.</verse>
				<verse number="15">Бирок биерде кайсы бир мага тааныш эмес сөздөр, ысымдар жана өзүңөрдүн мыйзамыңар жөнүндө кеп болуп жаткан соң, аны өзүңөр талдап чыккыла. Мен мындай маселени карагым келбейт, — деди.</verse>
				<verse number="16">Ушундай деп, аларды мекемеден айдап чыкты.</verse>
				<verse number="17">Анан баары синагога башчысы Состенди кармап алып, мекеменин так астында ура кетишти. Галион болсо билмексенге салып, аларды карап да койгон жок.</verse>
				<verse number="18">Пабыл Корунтта бир топ убакыт турган соң, ал жердеги боордоштор менен коштошуп, Прискила менен Акиланын коштоосунда Сирия тарапка кеме менен жөнөп кетти. Кудайга берген назир антын сактап, Кеңхреяда чачын алдырды.</verse>
				<verse number="19">Эфеске келишкенде, Пабыл Прискила менен Акиладан бөлүндү да, синагогага барып, иудейлер менен чындыкты талашты.</verse>
				<verse number="20">Алар Пабылдын көбүрөөк убакытка калуусун суранышты, бирок ал:</verse>
				<verse number="21">«Кудайдын эрки болсо, дагы келермин», — деп көнбөдү. Анан Эфестен кемеге отуруп, жөнөп кетти.</verse>
				<verse number="22">Кесарияга жеткенде, жыйынга барып, боордоштор менен учурашкан соң, Антахияга жөнөдү.</verse>
				<verse number="23">Антахияда бир нече убакыт туруп, анан Галатия жана Фригия аймактарын аралап, Ыйсанын шакирттеринин ишенимин чыңап жүрдү.</verse>
				<verse number="24">Аңгыча александриялык Апол деген бир иудей Эфеске келип калды. Ал Ыйык Жазууларды мыкты билген, өзү билимдүү киши болор эле.</verse>
				<verse number="25">Эгебиз жөнүндөгү окуудан сабак алган бул киши Жакыянын чөмүлдүрүүсүн гана билсе да, Ыйса жөнүндө өз көзү менен көргөндөй күйүп-бышып айтып жүрдү.</verse>
				<verse number="26">Апол синагогада тайманбай ачык сүйлөй баштады. Прискила менен Акила анын сөзүн угушкан соң, конокко чакырышып, Кудайдын жолун тагыраак түшүндүрүп беришти.</verse>
				<verse number="27">Анан, Ахаяга кетейин дегенде, эфестик боордоштор ага кол кабыш кылып, ахаялык Ыйсага ишенгендерге Аполду кабыл алгыла деген кат жазышты. Аполдун Ахаяга келгени, андагы Кудайдын ырайымы менен ишенгендер үчүн зор жардам болду.</verse>
				<verse number="28">Анткени ал Ыйык Жазуулардан Ыйсанын Машаяк экенин далилдеп, эл алдындагы айтыштарда иудейлердин жаңылыштыктарынын бетин ачты.</verse>
			</chapter>
			<chapter number="19">
				<verse number="1">Апол Корунтта жүргөн убакта, Пабыл тоолуу аймактарды аралап өтүп, Эфеске келди. Ал жерден Ыйсага ишенгендердин бир нечесине жолугуп,</verse>
				<verse number="2">алардан: — Силер Ыйсанын жолуна түшкөндө, Ыйык Рухту кабыл алдыңар беле? — деп сурады. Алар: — Жок, биз Ыйык Рух бар экенин уккан да эмеспиз, — деп жооп беришти.</verse>
				<verse number="3">— Анда кандай ишеним менен сууга чөмүлдүрүү расмисинен өттүңөр эле? — деди Пабыл. Алар: — Жакыянын айтканы боюнча ишенип, — дешти.</verse>
				<verse number="4">Ошондо Пабыл аларга мындай деди: — Ооба, Жакыя адамдарды ниеттерин өзгөртүүгө чакырып, сууга чөмүлдүргөн. Бирок ал: «менден кийин келе жатканга ишенишиңер керек» деген. Кийин келе жаткан Ыйса болчу.</verse>
				<verse number="5">Алар муну укканда, Эгебиз Ыйсага ишенип, анын атынан сууга чөмүлдүрүлүштү.</verse>
				<verse number="6">Анан Пабыл сыйынып, колун тийгизгенде, аларга Ыйык Рух түштү. Алар бөтөн бир тилдерде сүйлөп, пайгамбарчылык кыла башташты.</verse>
				<verse number="7">Алардын жалпы саны он эки кишиге жакын эле.</verse>
				<verse number="8">Пабыл үч ай бою синагогага тынбай барып, анда Кудай Падышачылыгы тууралуу сөз сүйлөп, ишенимдүү далилдерди келтирип, Кудайдын сөзүн тайманбай ачык айтып жүрдү.</verse>
				<verse number="9">Бирок кээ бир адамдар бой көтөрүп, кабыл алгысы келбеди. Алар көпчүлүк алдында Кудай жолуна каршы чыгып, тил тийгизишти. Ошондуктан Пабыл алардын арасынан Ыйсага ишенгендерди бөлүп алып, аларга күн сайын Туран деген мектепте сабак өттү.</verse>
				<verse number="10">Эки жылдан ашык убакыт бою Пабыл ушундай кылды. Асияда жашаган иудейлер менен башка улуттагылардын баарына Эгебиздин сөзү жетти.</verse>
				<verse number="11">Кудай Пабылдын колу менен кудуреттүү, өзгөчө укмуш иштерди кылып жатты.</verse>
				<verse number="12">Ал тургай жоолугу менен белине байланган алжапкычтарын оорулууларга тийгизгенде, алар айыгып, кара күчтөрдөн арылып жатышты.</verse>
				<verse number="13">Ошол жерде эл аралап, кара күчтөрдү кубалап жүргөн бир нече иудей бар эле. Алар да Эгебиз Ыйсанын атынан кара күчтөрдү кубалаганга аракет кылышып, «Пабыл жарыялап жүргөн Ыйсанын атынан буйрук берем, бул кишиден чыгып кеткиле!» — деп көрүштү.</verse>
				<verse number="14">Алардын арасында Скеба аттуу бир башкы динкызматчы иудейдин жети уулу да бар эле.</verse>
				<verse number="15">Бир күнү кара күч аларга: «Ыйсаны билем, Пабылды тааныйм, а силер кимсиңер?» — деди.</verse>
				<verse number="16">Ичинде кара күчү бар адам ушундай деп, алардын үстүнө секирип минип, сабап кирди. Ошондо алар үйдөн жыпжылаңач, жарадар абалда качып чыгышты.</verse>
				<verse number="17">Бул окуя Эфесте жашаган бардык иудейлерге жана иудей эместерге белгилүү болуп, баарынын жүрөгүнүн үшүн алды. Ал эми Эгебиздин зоболосу болсо дагы көтөрүлдү.</verse>
				<verse number="18">Ишенимге келгендердин көбү күнөөлөрүн ачык айтып моюндарына алып жатышты.</verse>
				<verse number="19">Бир топ киши бал китептерин алып келип, элдин көзүнчө отко ыргытышты. Өрттөлгөн китептердин баасын эсептешкенде, элүү миң күмүш теңге болду.</verse>
				<verse number="20">Ошентип, Эгебиздин кудурети менен Анын кабары кеңири тарап, күчүнө кирип жатты.</verse>
				<verse number="21">Ушул окуялардан соң, Пабыл көңүлүндө Македония менен Ахая аймактарынан өтүп, Иерусалимге барууну көздөдү. «Ал жакта бир аз болгон соң, Римге да барышым керек», — деп ниет кылды.</verse>
				<verse number="22">Жанындагы эки шеригин: Тиметей менен Эрастты Македонияга жиберип, өзү Асия аймагында калып калды.</verse>
				<verse number="23">Ошол кезде Эфесте Эгебиз Ыйсанын жолуна каршы бир топ олуттуу козголоң чыгып кетти.</verse>
				<verse number="24">Аял кудай Артемиданын ийбадатканасынын күмүш айкелдерин жасаган Деметир деген бир уста бар эле. Бул иши менен ал көп жумушчуларга пайда келтирчү.</verse>
				<verse number="25">Ошол жумушчуларды жана башка ушундай иш менен алек болгон адамдарды топтоп алып, ал мындай деди: — Жигиттер, бул соодадан бизге кандай пайда түшүп жатканы силерге маалым.</verse>
				<verse number="26">Бирок алиги Пабыл деген неменин эмне кылып жатканын айтпаса деле өзүңөр көрүп-билип турасыңар. Ал: «адам колунан чыккан нерселер кудайлар эмес!» деп элдин баарын айнытып жатат. Бул сөзүн Эфеске гана эмес, дээрлик бүткүл Асияга жайып жибериптир.</verse>
				<verse number="27">Бул биздин ишибизди жаман атка калуу коркунучуна гана дуушар кылбастан, аял кудай Артемиданын ийбадатканасынын беделин түшүрүп, бүткүл Асия, ал тургай бүт дүйнө жүзү табынган улуу аял кудайдын өзүнүн да кадырын кетирет.</verse>
				<verse number="28">Муну укканда, тигилер катуу ачууланып: — Эфестик улуу Артемидага даңк! — деп, кайра-кайра бакырып жатышты. Шаар ичи бир паста астын-үстүн болуп кетти. Алар Пабыл менен бирге жүргөн эки македониялыкты:</verse>
				<verse number="29">Гай менен Аристархты кармап алып, стадионго сүйрөп жөнөштү.</verse>
				<verse number="30">Пабыл ээликкен элдин алдына чыгып, сөз сүйлөмөкчү болду эле, бирок ишенгендер жол беришкен жок.</verse>
				<verse number="31">Ал тургай, Пабылдын достору болгон Асия аймагындагы чоң кызматтагы адамдар да «стадионго барба» деген өтүнүч менен ага киши жиберишти.</verse>
				<verse number="32">Бул арада тополоңдун арасынан бири мындай десе, экинчиси тигиндей деп бакырып, ызы-чуу болуп жатышты. Көпчүлүгү эмнеге чогулганын өздөрү да түшүнүшкөн жок.</verse>
				<verse number="33">Эл арасынан кимдир бирөөлөр буга Искендер деген киши жооптуу дешкенде, иудейлер аны алга түртүп чыгарышты. Искендер алдыга чыгып, колу менен ишарат кылып, өзүн актап сөз сүйлөмөкчү болду.</verse>
				<verse number="34">Бирок анын иудей экенин билишкенде, топураган эл бир добуштан: «Жашасын эфестик улуу Артемида!» — деп эки саат бою кыйкырып турду.</verse>
				<verse number="35">Ошондо шаар акимиатынын кызматчысы элди тынчтандырып, мындай деди: — Кымбаттуу эфестиктер! Улуу Артемиданын ийбадатканасы үчүн кам көргөн Эфес шаарын жана андагы көктөн түшкөн касиеттүү айкелди ким билбейт?</verse>
				<verse number="36">Бул чындыкты эч ким жокко чыгара албайт. Ошондуктан сабыр кылгыла, шашылып эч иш кылбагыла.</verse>
				<verse number="37">Силер бу кишилерди мында алып келипсиңер. Бирок алар ийбадатканаңардын да эч нерсесин уурдашпаптыр, аял кудайыңарга да тил тийгизишпептир.</verse>
				<verse number="38">Эгер Деметир менен анын кесиптештеринин кимдир бирөөгө нааразылыгы болсо, сот мекемелеринин эшиги ачык. Арыз-муңун ошондо иштеген чоңдорго айтып, чечишсин.</verse>
				<verse number="39">Ал эми силердин мындан башка талабыңар бар болсо, ал мыйзамдуу чогулушта чечилет.</verse>
				<verse number="40">Ансыз деле бүгүнкү окуянын айынан жогору жактагы чоңдор бизди шаарыңарда козголоң болуптур деп бизди айыпка жыгышы мүмкүн. Башыбызда ушундай коркунуч турат. Бүгүнкү тополоң үчүн жооп берип, өзүбүздү актай турган эч шылтообуз да жок. Шаар мекемесинин кызматкери ушундай сөз сүйлөп, чогулгандарды таратып жиберди.</verse>
			</chapter>
			<chapter number="20">
				<verse number="1">Тополоң токтогон соң, Пабыл ишенгендерди чогултуп, аларга насаатын айтты да Македония тарапка жөнөп кетти.</verse>
				<verse number="2">Анан ошол тараптагы аймактарды аралап, ишенгендерге көптөгөн насааттарын айткандан кийин Грецияга келди.</verse>
				<verse number="3">Грецияда үч айдай болгон соң, кеме менен Сирияга сүзүп кетүүгө ниеттенип турганда, иудейлердин өлтүрөбүз деген оюн билип калды. Ошондуктан кайра артка Македония аркылуу кетүүнү чечти.</verse>
				<verse number="4">Аны береялык Пирдин уулу Сопатыр, тесалоникалык Аристарх менен Секунт, дербелик Гай менен Тиметей, асиялык Тихик менен Трофим узатып барышты.</verse>
				<verse number="5">Алар бизден мурда Троас шаарына барып, бизди ошол жерден күтүп турушту.</verse>
				<verse number="6">Биз Калама майрамы бүткөндө, Филипиядан сүзүп чыктык да, беш күндөн кийин Троаска келип, аларга кошулдук. Троаста жети күн турдук.</verse>
				<verse number="7">Жуманын биринчи күнү Эгебизди эскерүү кечесин өткөрүү үчүн чогулдук. Кечеде Пабыл элге таалим берди. Эртеси күнү жөнөп кете тургандыктан түн жарымына чейин сүйлөдү.</verse>
				<verse number="8">Биз үч кабат үйдүн көптөгөн шамдар менен жарык кылынган үстүнкү кабатындагы залына чогулган элек.</verse>
				<verse number="9">Эйтик деген бир тестиер бала терезенин текчесине чыгып алып, угуп олтурган. Пабылдын таалими узакка созулгандыктан, анын көзү илинип кетиптир. Бир убакта катуу уйку басып, текчеден кулап түштү. Башын көтөрүшсө, өлүп калыптыр.</verse>
				<verse number="10">Пабыл төмөн түшүп, баланын үстүнө жатып, бек кучактады да: «Кабатыр болбогула, бала тирүү!» — деди.</verse>
				<verse number="11">Анан кайра экинчи кабатка чыгып, чогулгандар менен бирге тамактанды. Алар менен көпкө чейин, таң сүргөнчө маектешип отурган соң, жолго чыкты.</verse>
				<verse number="12">Ошол арада баягы баланы тургузуп, үйүнө аман-эсен жетелеп кетишти. Муну көрүп, алардын көңүлдөрү көтөрүлө түштү.</verse>
				<verse number="13">Пабыл Троастан Аска жөө бармакчы болду. Ошол себептен биз алдыга кетип, аны Астан тосуп алалы деп, кемеге отурдук. Муну Пабыл өзү ушундай ойлонуштурган болчу.</verse>
				<verse number="14">Ошентип, аны менен Астан кезиктик да, чогуу Митилен шаарына сүзүп келдик.</verse>
				<verse number="15">Кийинки күнү андан кемеге олтуруп, Хиёс аралынын тушуна жеттик. Үчүнчү күнү Самос аралын жандап өтүп, төртүнчү күн дегенде, Милет шаарына келдик.</verse>
				<verse number="16">Пабыл Асияда убактысын коротпоюн деп, Эфеске тийбей өтүп кетти. Анткени ал Түшүм майрамын мүмкүн болсо, Иерусалимде тосоюн деп, шашып жаткан эле.</verse>
				<verse number="17">Пабыл Милеттен Эфеске киши жиберип, жыйын жетекчилерин чакыртып</verse>
				<verse number="18">алып, аларга мындай деди: — Мен Асия жерине кадам шилтеген биринчи күнүмдөн тартып, ушул убакка чейин силер менен кандай жашаганымды өзүңөр билесиңер.</verse>
				<verse number="19">Иудейлердин арам ойлуу максаттарынан улам көп азаптарга чыдап, көз жашым төгүп, Эгебизге толук моюн сунуу менен кызмат кылдым.</verse>
				<verse number="20">Пайдалуу нерселерден эч нерсени айтпай калбайын деп, көпчүлүктүн алдында да, үймө-үй кыдырып да айтып, силерге таалим берип жүрдүм.</verse>
				<verse number="21">Кудай алдында ниеттерин өзгөртүп, Эгебиз Ыйсага ишенүүнү эврейлерге да, башка улуттагыларга да тартынбай жарыяладым.</verse>
				<verse number="22">Эми, мына, Ыйык Рухка жетеленип, Иерусалимге баратам. Мени анда эмне күтүп турганын билбейм.</verse>
				<verse number="23">Билгеним — кайсы шаарга барбайын, кишен менен азап башымда. Муну Ыйык Рух мага аян кылууда.</verse>
				<verse number="24">Бирок көздөгөн максатыма жетейин, Кудайдын ырайым тууралуу Жакшы Кабарын тартынбай айт деген Эгебиз Ыйсадан алган кызматымдын аягына чыгайын дегенде, жанымды да аябайм.</verse>
				<verse number="25">Дагы бир нерсе мага маалым: силердин араңарда Кудайдын Падышачылыгын жарыялап жүргөн мени мындан ары көрбөйсүңөр.</verse>
				<verse number="26">Ошондуктан бүгүн силерге эскертип кетейин: мен бир да адамдын түбөлүк өмүрдөн айрылып калганы үчүн жооптуу эмесмин.</verse>
				<verse number="27">Анткени Кудайдын ой-максаттарынан кымындай да калтырбастан силерге баарын айтып бердим.</verse>
				<verse number="28">Өзүңөрдү карагыла жана Ыйык Рух силерге аманат кылган Кудайдын оторуна көз салгыла. Кудай Өз Уулунун канын төгүп, ошонун баасы менен тапкан жыйын үчүн кам көргүлө.</verse>
				<verse number="29">Мен кеткенден кийин оторду аябаган канкор карышкырлар араңарга сүңгүп кирерин билем.</verse>
				<verse number="30">Тескери сүйлөп, Ыйсанын шакирттерин ак жолдон айныткандар өз араңардан да чыгат.</verse>
				<verse number="31">Ошондуктан сак болгула. Күн-түн дебей, ар бириңер үчүн көз жашымды төгүп, окутканымды эстен чыгарбагыла.</verse>
				<verse number="32">Эми, боордошторум, мен силерди Кудайдын колуна жана Анын ырайымдуу сөзүнө тапшырам. Ал сөз ишенимиңерди бекемдеп, Кудай Өз адамдарынын баарына насип кылган ак баталуу мурастарын силерге да бере алат.</verse>
				<verse number="33">Мен эч кимдин акчасына, кымбат баалуу кийимине суктанып, көз артпадым.</verse>
				<verse number="34">Тескерисинче, өзүмдүн, ошондой эле жолдошторумдун муктаждыктары үчүн мына бул колдорум менен мээнет кылдым. Муну силер өзүңөр деле жакшы билесиңер.</verse>
				<verse number="35">Ушундай эмгек кылып, алсыздарга кандай кол кабыш кылышыңар керектигин жана «алгандан көрө, берген бактылуу» деп айткан Эгебиз Ыйсанын сөзүн эстеп жүрүшүңөр үчүн мен силерге баарын көрсөттүм.</verse>
				<verse number="36">Пабыл ушундай деп, тизеледи да ишенүүчүлөр менен бирге сыйынды.</verse>
				<verse number="37">Баары буркурап ыйлап, мойнуна асылып, бетинен өпкүлөштү.</verse>
				<verse number="38">Баарынан да Пабылдын «мени мындан ары көрбөйсүңөр» деген сөзү алардын сай-сөөгүн сыздатты. Анан алар Пабылды кемеге чейин узатып барышты.</verse>
			</chapter>
			<chapter number="21">
				<verse number="1">Биз Эфестеги ишенгендер менен коштошуп, кеме менен түптүз Кос аралына келдик. Эртеси күнү Родос аралына, андан чыгып, Патара шаарына сүзүп бардык.</verse>
				<verse number="2">Патарадан Финикияга бара турган кемени таап, сүзүп кеттик.</verse>
				<verse number="3">Кипр аралы көрүнгөндө, аны солго калтырып, Сирияга бет алдык. Тир шаарында кемеден жүк түшүрүлө тургандыктан, жерге түштүк.</verse>
				<verse number="4">Шаардан Ыйсанын шакирттерин таап, жети күндөй алар менен бирге болдук. Алар Ыйык Рух берген аян менен Пабылды Иерусалимге барба дешти.</verse>
				<verse number="5">Бирок биз убактыбыз аяктаганда, жолго чыгып, сапарыбызды уланттык. Бардык ишенгендер аялдары, бала-чакасы менен бирге бизди шаардан узатып чыгышты. Деңиз жээгине жеткенде тизе бүгүп, чогуу сыйындык.</verse>
				<verse number="6">Бири бирибиз менен коштошуп, биз кемеге түштүк, алар болсо үйлөрүнө кайтышты.</verse>
				<verse number="7">Тирден сүзүп чыгып, Пытоломей шаарына келдик. Шаардан боордошторубузга жолугуп, алар менен бир күн болдук.</verse>
				<verse number="8">Кийинки күнү ал жерден чыгып, Кесария шаарына келдик. Жети кызматчынын бири — Жакшы Кабар жарчысы болгон Филиптин үйүнө барып, аныкында болдук.</verse>
				<verse number="9">Филиптин турмушка чыга элек төрт кызынын пайгамбарлык касиети бар экен.</verse>
				<verse number="10">Кесарияда бир нече күн турганыбызда, Иудеядан Агап деген бир пайгамбар адам келди.</verse>
				<verse number="11">Ал бизге жолугары менен Пабылдын курун алды да, өзүнүн колу-бутун байлап, мындай деди: — Ыйык Рух айтат: Иерусалимдеги иудейлер бул курдун ээсин ушундай кылып байлап, башка улуттагылардын колуна тапшырышат.</verse>
				<verse number="12">Бул сөздү укканда, биз ошол жердегилер менен бирге Пабылга: — Иерусалимге барбачы! — деп жалбардык.</verse>
				<verse number="13">Бирок ал: — Бул эмнеңер? Эмне үчүн ыйлап, жүрөгүмдү эзесиңер? Мен Эгебиз Ыйса үчүн байланмак тургай, Иерусалимде өлүмгө да даярмын, — деди.</verse>
				<verse number="14">Пабылды көндүрө албаган соң: — Мейли эми, Эгебиздин эркиндей болсун, — деп тим болдук.</verse>
				<verse number="15">Ошол күндөрдөн кийин буюм-тайымдарыбызды жыйнап, Иерусалимге жөнөдүк.</verse>
				<verse number="16">Кесариялык ишенгендердин бир нечеси биз менен чогуу чыгышкан эле. Алар бизди Ыйсанын алгачкы шакирттеринин бири болгон кипрлик Минасондун үйүнө баштап барышты. Ошентип, биз аныкында жашап калдык.</verse>
				<verse number="17">Иерусалимде бизди боордоштор жылуу кабыл алышты.</verse>
				<verse number="18">Кийинки күнү Пабыл менен бирге Жакыпка бардык. Жыйын жетекчилеринин баары ошол жерге чогулуп калышыптыр.</verse>
				<verse number="19">Алар менен учурашып, ал-жайды сурашкандан кийин, Пабыл өзү аркылуу башка улуттагылардын арасында кылган Кудайдын иштерин төкпөй-чачпай айтып берди.</verse>
				<verse number="20">Пабылдын сөзүн уккандан кийин, алар Кудайды даңкташты. Анан Пабылга мындай дешти: — Боордошубуз Пабыл, канча миңдеген иудейлер ишенимге келгенин көргөндүрсүң. Алардын баары Тоорат мыйзамы дегенде эт-бетинен кеткендер.</verse>
				<verse number="21">Ошолордун айтымында, сен башка жерлерде жашаган бардык иудейлерге барып, аларга: «Тоорат мыйзамынан чыккыла, балдарыңарды сүннөткө олтургузбагыла, иудейлердин салтын кармабагыла!» деп үгүт жүргүзүптүрсүң.</verse>
				<verse number="22">Эми, албетте, алар келгениңди угушат. Анан чатак чыгат. Анда эмне кылдык?</verse>
				<verse number="23">Ошондуктан биздин айтканыбызды ук: бизде өздөрүн назирликке арнаган төрт киши бар.</verse>
				<verse number="24">Сен ошолорго кошул да, алар менен бирге Тоорат мыйзамынын талабы боюнча тазалануу расмисинен өт. Назирлик мөөнөттөрү аяктаганы билинип, чачтарын алууга мүмкүнчүлүк алышы үчүн алардын бардык чыгымдарын сен көтөр. Ошондо сен тууралуу айтылган сөздөрдүн натуура экени жана Тооратты сактап жүргөнүң баарына билинет.</verse>
				<verse number="25">Башка улуттагы ишенүүчүлөргө болсо, биз чечимибизди жазып жибердик: алар буркандарга атап чалынган курмандык менен арам өлгөн малдын этин жана канды жебеши керек, ошондой эле бузуктук кылбашы керек.</verse>
				<verse number="26">Эртеси күнү Пабыл ошол адамдарды жанына алып, алар менен бирге тазалануу расмисинен өттү. Андан соң, ийбадатканага барып, тазаланыш убактысы качан аяктарын, ар бири үчүн качан курмандык чалынарын дин кызматкерлерине маалым кылды.</verse>
				<verse number="27">null</verse>
				<verse number="28">Арадан бир жума өтпөй, Асиядан келген иудейлер Пабылды ийбадатканадан көрүп, ага кол салышты. Элди ызы-чуу кылып: — Агайындар, жардам бериңиздер! Биздин элибизди, Тоораттагы ыйык мыйзамды жана касиеттүү ийбадатканабызды көрүнгөн жерде жамандап, тил тийгизип жүргөн киши ушул. Ал тургай ийбадаткананын ичине башка улуттагыларды алып кирип, бул ыйык жайды арам кылды, — деп бакырышты.</verse>
				<verse number="29">Анткени алар мурдараакта шаарда Пабыл менен жүргөн башка улуттагы эфестик Трофимди көрүшүп, Пабыл аны ийбадатканага алып кирди деп ойлошкон.</verse>
				<verse number="30">Шаар кыймылга келип, эл дүрбөдү. Пабылды кармап, ийбадаткананын сыртына сүйрөп чыгышты. Ошол замат дарбазалар жабылды.</verse>
				<verse number="31">Эл Пабылды сабап, өлтүргөнү жатканда, Иерусалимдеги бул тополоң тууралуу кабар римдик миң башыга жетти.</verse>
				<verse number="32">Ал жоокерлери менен жүз башыларын алып, дароо жетип келди. Тигилер миң башыны көргөндө, Пабылды сабаганын токтото калышты.</verse>
				<verse number="33">Миң башы жакын басып келип, Пабылды жоокерлерине карматты да, кош чынжыр менен байлоону буйруду. Анан элден Пабылдын ким экенин, кандай кылмыш кылганын сурады.</verse>
				<verse number="34">Тополоң түшкөн элдин арасынан бири а десе, бири бу деп, ар нерсенин башын айтып, кыйкырып жатышты. Миң башы ызы-чуудан иштин жайын биле албай, Пабылды сепилге алып барууну буюрду.</verse>
				<verse number="35">Пабыл сепилдин тепкичтерине жетип калганда, ачууланган эл туш-тараптан кыскандыктан жоокерлер Пабылды көтөрүп алышты.</verse>
				<verse number="36">Анткени аны ээрчиген көпчүлүк: — Буга өлүм! — деп кыйкырып жатты.</verse>
				<verse number="37">Сепилге кирип баратышканда, Пабыл миң башыга грекче кайрылып: — Менде сөз бар, сизге айтсам болор бекен? — деди. — Сен грекче билесиңби? — деди миң башы таңыркай.</verse>
				<verse number="38">— Анда бир нече күн мурда көтөрүлүш чыгарып, төрт миңдей эврей улутчулдарын чөлгө ээрчитип, качып кеткен мисирлик сен болуп жүрбө!?</verse>
				<verse number="39">Пабыл: — Мен Киликиянын абдан белгилүү Тарс деген шаарында төрөлгөн иудеймин. Сизден суранам, элге бир нече сөз айтып калууга уруксат бериңиз, — деди ага жооп берип.</verse>
				<verse number="40">Миң башы уруксат бергенде, Пабыл тепкичте турган жеринен колу менен ишарат кылып, сүйлөөгө камынды. Эл тынчый түштү. Ошондо Пабыл эврей тилинде сүйлөй баштады.</verse>
			</chapter>
			<chapter number="22">
				<verse number="1">— Урматтуу агайындар жана аталар! Мен өзүмдү актап айтып турган сөзүмө кулак салгыла! — деди.</verse>
				<verse number="2">Тигилер Пабылдын эврей тилинде кайрылып жатканын укканда, ого бетер тынчый түшүштү. Пабыл сөзүн улады:</verse>
				<verse number="3">— Мен иудеймин, туулган жерим Киликиянын Тарс деген шаары, бирок ушул шаарда чоңоюп, белгилүү дин мугалими — Гамалиелдин кол алдында тарбияландым. Ата-бабабыз туткан мыйзамды кылдаттык менен карманып, ушул турган сиздер сыяктуу эле Кудайга өтө катуу берилген адам элем.</verse>
				<verse number="4">Ыйсанын жолун жолдоочуларды эркек-аял дебестен байлап келип, түрмөгө каматып, өтө катуу куугунтуктачумун.</verse>
				<verse number="5">Мына, башкы динкызматчы менен эл башчыларыбыздын баары буга күбө. Мен булардан тил кат жаздырып алып, Ыйсанын шакирттерин Иерусалимге байлап келип, жазалатам деген максатта Дамаскка бараткам.</verse>
				<verse number="6">Дамаскка жакындаганымда, убакыт түшкө маал болчу. Капыстан көктөн бир нур төгүлүп, айланамды жапжарык кылып жиберди.</verse>
				<verse number="7">Мен жерге кулап түштүм. Ошондо баягы нурга бөлөнгөн неменин мага: «Шабыл, Шабыл, эмне үчүн Мени куугунтуктап жүрөсүң?» — деген үнүн уктум.</verse>
				<verse number="8">Мен: «Оо, Кудурет, сиз кимсиз?» — дегенде, Ал: «Мен сен куугунтуктап жүргөн назареттик Ыйсамын», — деди.</verse>
				<verse number="9">Жанымдагылар жарыкты көрүшүптүр, бирок мага сүйлөгөн үндү угушпаптыр.</verse>
				<verse number="10">Мен Ага: «Эми мен эмне кылайын, Эгем?» — дедим. Ошондо Эгем мага мындай деди: «Өйдө бол да, Дамаскка кир. Эмне кылыш керек экендигиңдин баарын ошол жерден айтып беришет».</verse>
				<verse number="11">Ошол нурдан көзүм тунарып, көрө албай калган экем, жанымдагылар колуман жетелеп, Дамаскка алып келишти.</verse>
				<verse number="12">Дамасктагы иудейлердин арасында кадыр-барктуу, динге абдан катуу берилген Анания аттуу бир киши бар экен.</verse>
				<verse number="13">Ошол киши жаныма келип: «Иним Шабыл, көзүң ачылсын!» — деди. Ошондо дароо көзүм ачылып, а кишини көрдүм.</verse>
				<verse number="14">Ал мага мындай деди: «Биздин ата-бабабыз сыйынган Кудай сени Өз эркин билсин, адилеттүү Кызматчысын көрсүн, Анын сөзүн уксун деп тандаптыр.</verse>
				<verse number="15">Сен эми уккан-көргөнүңдү бардык адамдарга айтып бересиң.</verse>
				<verse number="16">Кана, эмнени ойлонуп турасың? Ордуңан туруп, Ыйсанын атын оозанып, сууга чөмүлүп, күнөөлөрүңдөн тазар!»</verse>
				<verse number="17">Мен Иерусалимге кайтып келген соң, ийбадатканада сыйынып жатып, өзүмдү жоготуп коюптурмун.</verse>
				<verse number="18">Ошондой абалда Эгем Ыйсаны көрдүм. Ал мага: «Шабыл, сен тез арада Иерусалимден чыгып кет. Бул жердегилер Мен жөнүндөгү күбөлөндүрүүңдү кабыл алышпайт!» — деди.</verse>
				<verse number="19">Мен: «Эгем, Сага ишенгендерди зынданга салып, синагогаларда уруп-сабаганымды алар жакшы билишет да.</verse>
				<verse number="20">Сенин күбөң Степанды таш бараңга алып жатышканда, мен да бар элем. Ал тургай ошого курсант болуп, өлтүрүп жаткандардын кийимин кайтарып тургам», — дедим.</verse>
				<verse number="21">Ошондо Ал мага мындай деди: «Кой, сен азыр бул жерден кетип кал. Мен сени алыстагы элдерге жиберем».</verse>
				<verse number="22">Ушул убакка чейин Пабылга кулак төшөп отурган эл анын акыркы сөзүн угары менен чуулдап кирди. — Жер менен жексен кылыш керек мындайды! Көзүн тазалаш керек! — деп бакырышып,</verse>
				<verse number="23">чапандарын чечип ыргытышып, ошердин чаңын асманга сапырышты.</verse>
				<verse number="24">Ошондуктан миң башы Пабылды сепилге алып кирди. Элдин Пабылга мынчалык катуу каршы болгонунун себебин билүү үчүн, аны сабоого буйрук берди.</verse>
				<verse number="25">Желдеттер кайыш менен байлап жатканда, Пабыл жанында турган жүз башыга: — Рим атуулун сурак-сотсуз сабаганга кандай укугуңар бар? — деди.</verse>
				<verse number="26">Жүзбашы муну укканда, миң башыга келип: — Сиз эмне кылганы жатасыз, бу киши Рим атуулу турбайбы, — деди.</verse>
				<verse number="27">Миң башы Пабылга басып келип: — Сен, эмне, Рим атуулусуңбу? — деп сурады. — Ооба, — деди Пабыл ага.</verse>
				<verse number="28">Миң башы: — Мен бул атуулдукту көп акчага сатып алган болчумун, — деди. Пабыл: — А мен болсом төрөлгөндөн эле Рим атуулумун, — деп жооп берди.</verse>
				<verse number="29">Ошондо Пабылды суракка алмакчы болгондор дароо кетенчиктей калышты. Миң башы Пабылдын Рим атуулу экенин билгенде, аны байлатып салганынан улам, өзү да сестейе түштү.</verse>
				<verse number="30">Эртеси миң башы Пабылдын кишендерин чечтирип, иудейлер эмне себептен айыптап жатканын жакшылап билгиси келди. Бул үчүн жогорку динкызматчылар менен жогорку кеңеш мүчөлөрүнө чогулууну буйруду. Андан соң, Пабылды сепилден ылдый алып түшүп, алардын алдына тургузду.</verse>
			</chapter>
			<chapter number="23">
				<verse number="1">Пабыл жогорку кеңештин мүчөлөрүнө тике карап: — Агайындар, мен ушул күнгө чейин Кудай алдында таза абийирим менен жашап келатам, — деди.</verse>
				<verse number="2">Муну уккан башкы динкызматчы Анания жанында тургандарга: — Тигинин оозун талкалагыла! — деп буйруду.</verse>
				<verse number="3">Ошондо Пабыл ага: — Эй, акталган дубал, сени Кудай талкалайт! Сен мени Тоорат мыйзамы боюнча соттогону жатып, эмне менин оозумду талкалатып, кайра өзүң ошол мыйзамды бузганы турасың? — деди.</verse>
				<verse number="4">Жанында тургандар: — Эй, сен Кудайдын башкы динкызматчысына да ушундай сүйлөйсүңбү! — дешти.</verse>
				<verse number="5">Пабыл: — Боордоштор, анын башкы динкызматчы экенин билсем, мындай демек эмесмин. Анткени Тооратта: «Өз элиңдин башчысына жаман сөз айтпа!»деп жазылган, — деди.</verse>
				<verse number="6">Пабыл алардын кээси садукей, кээси фарисей тобунан экенин билип, үнүн бийик чыгарып, жогорку кеңешке: — Боордоштор, мен өзүм фарисеймин, атам да фарисей. Мен өлгөндөр кайра тирилет деп ишенип, үмүт кылганым үчүн соттолуп жатам! — деди.</verse>
				<verse number="7">Пабыл ушундай дегенде, фарисейлер менен садукейлердин ортосунда талаш чыгып, жогорку кеңеш экиге бөлүнүп кетти.</verse>
				<verse number="8">Анткени садукейлер өлгөндөрдүн кайра тирилишине, периштелер менен рухтардын бар экенине ишенишпейт. Фарисейлер болсо булар бар деп ишенишет.</verse>
				<verse number="9">Ушул себептен талаш кызып, өздөрүнчө уу-дуу болуп кетишти. Ошондо фарисей дин мугалимдеринен бир нечеси алдыга чыгып: — Биз бу кишиден эч кандай жамандык таба албадык. Балким, чындап эле ага кайсы бир рух же периште сүйлөгөндүр! — дешти кызууланып.</verse>
				<verse number="10">Жаңжал барган сайын күчөй берди. Эл Пабылды тытмалап салабы деп корккон миң башы жоокерлерине ылдый түшүп, Пабылды алардын арасынан сууруп чыгып, сепилге киргизүүнү буйруду.</verse>
				<verse number="11">Ошол түнү Эгебиз Ыйса Пабылга келип, мындай деди: — Коркпо, Пабыл! Сен Иерусалимде Мага кандай күбө болсоң, Римде да ошондой күбө болууга тийишсиң.</verse>
				<verse number="12">Эртеси күнү таң эрте бир топ иудейлер чогулуп, Пабылды өлтүрмөйүн оозубузга наар албайбыз деп антташып, жашырын бүтүмгө келишти.</verse>
				<verse number="13">Ушундай максат коюп, өз ара антташкандардын саны кырктан ашып кетти.</verse>
				<verse number="14">Алар жогорку динкызматчылар менен эл башчыларына келип: — Биз Пабылды өлтүрмөйүн эч нерсе жебейбиз деп антташтык.</verse>
				<verse number="15">Эми сиздер жогорку кеңештин мүчөлөрү менен бирге миң башыга барыңыздар да, Пабылдын маселесин жакшыраак карап чыгабыз деген шылтоо менен аны өзүңүздөргө алдырыңыздар. Биз болсо, аны бул жакка жеткиче, жолдон өлтүрүп салууга даярбыз, — дешти.</verse>
				<verse number="16">Алардын бул оюн Пабылдын жээни угуп калып, сепилге жүгүрүп келди да, ичине кирип, Пабылга айтып берди.</verse>
				<verse number="17">Ошондо Пабыл жүз башынын бирин чакырып алып, ага: — Бу баланы миңбашыга алып барууңузду суранам. Ага айтар сөзү бар экен, — деди.</verse>
				<verse number="18">Жүз башы баланы миң башыга ээрчитип барып, ага: — Камактагы Пабыл мени чакырып, бул баланы сизге алып барууну өтүндү. Мунун сизге айта турган сөзү бар экен, — деди.</verse>
				<verse number="19">Миң башы баланы колунан алып, четке чыгарды да: — Эмне сөзүң бар эле? — деди.</verse>
				<verse number="20">Бала: — Иудейлер өз ара макулдашып, Пабылдын маселесин аныгыраак текшеребиз деген шылтоо менен эртең аны жогорку кеңештин алдына чыгарып берүүңүздү суранганы келишти.</verse>
				<verse number="21">Сиз макул болбоңуз. Себеби кырктан ашык адам Пабылды аңдып, жолдо бекинип жатышат. Алар аны өлтүрмөйүн оозубузга эч нерсе албайбыз деп өз ара антташып алышкан. Ошолор азыр сиздин уруксатыңызды күтүп, даяр турушат, — деди.</verse>
				<verse number="22">Миң башы: — Муну башка эч кимге айтпа! — деп баланы коё берди.</verse>
				<verse number="23">Миң башы эки жүз башысын чакырып алып, мындай буйрук берди: — Кечки саат тогузга Кесарияга барганга эки жүз жоокерди, жетимиш атчан аскерди жана эки жүз жаачыны даярдагыла.</verse>
				<verse number="24">Пабылды губернатор Феликстин алдына аман-эсен жеткириш үчүн көлүк камдагыла!</verse>
				<verse number="25">Анан төмөндөгүдөй кат жазды:</verse>
				<verse number="26">«Клавдий Лисийден улуу урматтуу губернатор Феликске салам кат.</verse>
				<verse number="27">Бул кишини иудейлер кармап алып, өлтүргөнү жаткан жеринен анын Рим жараны экенин билип, жоокерлерим менен жете барып, алардын колунан куткарып калдым.</verse>
				<verse number="28">Кандай айып табышканын билейин деп, жогорку кеңешке салдым.</verse>
				<verse number="29">Алар муну өздөрүнүн диний мыйзамына байланыштуу маселе боюнча айыпка жыгып жатышыптыр. Бирок өлтүрүүгө же түрмөгө камоого ылайык эч айып таппадым.</verse>
				<verse number="30">Эми, иудейлердин бул кишиге каршы уюштурган оюн билип калып, дароо сизге жиберип отурам. Бул кишини айыптагандарга болсо, айтар сөзүңөрдү өзүңүздүн алдыңызда айткыла деп буйрудум. Саламатта болуңуз».</verse>
				<verse number="31">Жоокерлер буйрукту аткарып, ошол түнү Пабылды Антипатырга алып барышты.</verse>
				<verse number="32">Эртеси Пабыл менен бирге андан ары баруу үчүн атчандарды калтырып, өздөрү сепилге кайтышты.</verse>
				<verse number="33">Алар Кесарияга келип, Пабылды губернатордун алдына алып барышты да, катты колуна тапшырышты.</verse>
				<verse number="34">Губернатор катты окуп чыгып, Пабылдын кайсы аймактан экенин сурады. Пабылдын Киликиядан экенин билген соң, ага:</verse>
				<verse number="35">— Сени айыптагандар келсин, ишиңди ошондо карайм, — деди. Анан жоокерлерине: — Бул киши Ироддун акимчилигинде кайтарууда болсун, — деп буюрду.</verse>
			</chapter>
			<chapter number="24">
				<verse number="1">Арадан беш күн өтүп, башкы динкызматчы Анания менен бир нече эл башчылары Тертул деген бир юристти алып, Кесарияга келишип, Пабылды каралай турган арыздарын губернаторго беришти.</verse>
				<verse number="2">Пабылды сот залына чакырышканда, Тертул айыптоо сөзүн мындайча баштады: — Сиздин башкарууңуздун алдында биз аман-эсен, бейпил жашап келе жатабыз. Элибиздин турмушу жакшырып, көптөгөн өзгөрүүлөр кирүүдө. Буга сиздин көрөгөчтүгүңүз, көсөмдүгүңүз себеп.</verse>
				<verse number="3">Биз бул кылгандарыңыздын баарын качан болбосун, кайда болбойлу чоң ыраазычылык менен мойнубузга алабыз, улуу урматтуу Феликс.</verse>
				<verse number="4">Мен сиздин убактыңызды алып, бекер убара кылгым келбейт. Ошондуктан өзүңүзгө мүнөздүү болгон чоң сабырдуулугуңуз менен бизге бир аз көңүл буруп, угуп коюшуңузду өтүнөм.</verse>
				<verse number="5">Биз мына бул кишини эл үчүн жугуштуу оору сыяктуу коркунучтуу деп таптык. Анткени бүткүл дүйнөдөгү эврейлерди көтөрүлүш чыгарууга үндөгөн эл бузар жана «назареттиктер» деген диний сектанын жетекчиси ушул экен.</verse>
				<verse number="6">null</verse>
				<verse number="7">Ал тургай ийбадаткананы да арамдамакка аракет кылган жеринен биз токтотуп калдык. </verse>
				<verse number="8">Муну өзүңүз сурап көрсөңүз, биздин айткандырыбыздын аныгын билесиз.</verse>
				<verse number="9">Ошердеги иудейлер да бир ооздон «айткандары ырас» дешип, Тертулду колдоп кетишти.</verse>
				<verse number="10">Губернатор кезек берип, сүйлө деп ишарат кылган соң, Пабыл сөзүн мындайча баштады: — Сиздин көп жылдардан бери бул элди сурап келатканыңызды билем, ошондуктан сиздин алдыңызда мен өзүмдү актап сүйлөөгө мүмкүнчүлүгүмдүн бар экенине кубанычтамын.</verse>
				<verse number="11">Ийбадат кылуу үчүн Иерусалимге келгениме он эки күн болду. Муну өзүңүз да тактап билсеңиз болот.</verse>
				<verse number="12">Ийбадатканада болгонумда да, синагогаларды кыдырып жүргөнүмдө да бирөө-жарым менен талашып-тартышып жатканымды же шаардын ичинде элди чогултуп алып, көтөрүлүшкө үндөгөнүмдү булар көрүшкөн жок.</verse>
				<verse number="13">Сиздин алдыңызда мага таккан азыркы айыптарын өздөрү да далилдей алышпайт.</verse>
				<verse number="14">А менин сиздин алдыңызда моюнга алып, ачык айтарым — булар «диний секта» деп аташкан Кудайдын жолунда ата-бабабыз сыйынган Кудайга кызмат кылып жүргөнүм. Мен Тоорат менен пайгамбарлар жазууларында айтылгандын баарына ишенемин.</verse>
				<verse number="15">Бул олтурган айыптоочуларым сыяктуу эле, мен да адилдер менен күнөөкөрлөрдүн кайра тирилерине ишенип, Кудайга үмүтүмдү артамын.</verse>
				<verse number="16">Ошондуктан Кудай алдында да, пенде алдында да ар дайым абийиримди таза сактап жүрүүгө аракеттенем.</verse>
				<verse number="17">Иерусалимге келе элегиме көп жыл болду. Бу сапар эврей боордошторума акча жеткизип, Кудайга арнап курмандык чалайын деген тилек менен келгем.</verse>
				<verse number="18">Ушундай максат менен ийбадатканада тазалануу расмисинен өтүп жүргөн жеримден булар мени көрүшкөн эле. Жанымда эч кандай эл да, тополоң да жок болчу.</verse>
				<verse number="19">Ошол жерде мени Асия аймагынан келген иудейлердин бир нечеси көрүшкөн. Алардын мага каршы бир нерсеси болсо, анда азыр ушул жерге келип, сиздин алдыңызда айтышат эле го.</verse>
				<verse number="20">Же бул жерде тургандар өздөрү айтышсын: жогорку кеңештин алдында турганымда менден кандай күнөө табышты эле?</verse>
				<verse number="21">А балким, ошондогу: «Мен өлгөндөр кайра тирилет деп ишенип, үмүт кылганым үчүн соттолуп жатам!» — деп катуу кыйкырганым үчүн күнөөлүү чыгармын?</verse>
				<verse number="22">Ошондо Эгебиз Ыйсанын жолунан жакшы кабардар болгон Феликс иудейлерге кайрылып: — Бул чатагыңарды миң башы Лусий келгенде чечем, — деп кийинкиге калтырды.</verse>
				<verse number="23">Пабылды жүз башыга тапшырып: — Муну камап ташта, бирок жеңилдик берилсин, жоро-жолдоштору менен кезигишине тыюу салынбасын! — деп буюрду.</verse>
				<verse number="24">Арадан бир нече күн өткөндө, Феликс Друсила аттуу эврей аялы менен келип, Пабылды алдыртты да, анын Машаяк Ыйсага болгон ишеними тууралуу сурап, сөзүнө кулак салды.</verse>
				<verse number="25">Бирок Пабыл адилеттик жөнүндө, напсини тыюу жөнүндө жана келечекте боло турган Кудайдын сурагы тууралуу сөз кылганда, Феликстин жүрөгү түшүп: — Азырынча бара бер, кийин убакыт таап, чакыртам, — деп аны кетирди.</verse>
				<verse number="26">Ал пара береби деп үмүттөнүп, Пабылды улам-улам чакыртып, аны менен сүйлөшүп турду.</verse>
				<verse number="27">Эки жылдан кийин, Феликстин ордуна Порки Фест губернатор болду. Ал эми Феликс иудейлердин көңүлүн алуу максатында Пабылды камакта калтырып кетти.</verse>
			</chapter>
			<chapter number="25">
				<verse number="1">Фест губернатор болуп дайындалган аймакка келгенине үч күн болгондон кийин, Кесариядан Иерусалимге барды.</verse>
				<verse number="2">Иерусалимде жогорку динкызматчылар менен эл башчылары ага келишип, Пабылды каралап, жалаа жабышты.</verse>
				<verse number="3">«Бизге жакшылык кылып, аны Иерусалимге которуп бериңиз», — деп өтүнүштү. Мындай өтүнүшкөнүнүн себеби, Пабылды Иерусалимге алып келе жатышкан жеринен кол салып, өлтүрөбүз деп, өздөрүнчө сүйлөшүп алышкан болчу.</verse>
				<verse number="4">Бирок Фест Пабылдын азыр Кесарияда камакта экенин, өзүнүн да жакында ошол жакка кайтайын деп турганын айтты.</verse>
				<verse number="5">— Барчу адамдарыңар мени менен бирге барсын да, алиги кишинин кылмышы болсо, ошерден айтсын, — деди ал.</verse>
				<verse number="6">Фест алар менен беш-он күн турган соң, Кесарияга кайтты. Эртеси күнү сот орундугуна олтуруп, Пабылды алдыртты.</verse>
				<verse number="7">Пабылды алып келишкенде, Иерусалимден келген иудейлер аны тегеректеп алышып, көптөгөн оор айыптарды тагышты, бирок айткандарын өздөрү далилдей алышпады.</verse>
				<verse number="8">null</verse>
				<verse number="9">Пабыл өзүн коргоп: — Мен иудей мыйзамына да, касиеттүү ийбадатканага да, Рим падышасына да каршы эч кандай жаман иш кылган жокмун, — деп сүйлөй баштаганда, иудейлерге жагынгысы келген Фест: — Сени Иерусалимге алып барып, бул айыптар боюнча ошол жерден суракка алышымды каалайсыңбы? — деди.</verse>
				<verse number="10">Пабыл: — Мен азыр Рим падышасынын сотунун алдындамын, ошондуктан ушул жерде соттолушум керек. Менин иудейлерге эч кандай жамандык кылбаганымды сиз жакшы эле билип турасыз.</verse>
				<verse number="11">Эгер кылган болсом, анда өлүмдөн баш тартпас элем. Бирок эгерде булардын мага койгон айыптары негизсиз болсо, анда мени эч ким алардын колуна салып бере албайт. Мен падышанын сотун талап кылам, — деди.</verse>
				<verse number="12">Фест кеңешчилери менен акылдашкан соң, Пабылга: — Сен падышанын сотун талап кылдың, ошондуктан падышанын алдына барасың, — деди.</verse>
				<verse number="13">Арадан бир нече ай өткөндө, Фестти куттуктап, падыша Агрипа карындашы Бернике менен Кесарияга келди.</verse>
				<verse number="14">Алар бир топ күн турганда, падышага Фест Пабылдын иши тууралуу айтып берди: — Бул жерде Феликс камакта калтырып кеткен бир киши бар.</verse>
				<verse number="15">Мен Иерусалимде болгонумда, жогорку динкызматчылары менен эл башчылары аны айыпташып, менден өлүмгө өкүм чыгарып берүүмдү суранышкан эле.</verse>
				<verse number="16">Мен аларга: «Рим салты боюнча айыпталган адамды айыптоочулары менен бетме-бет сүйлөштүрбөй жана коюлган айыптардан актанууга сөз бербей туруп, өлүмгө өкүм чыгарууга болбойт», — деп жооп бердим.</verse>
				<verse number="17">Ошондуктан алар мени менен бирге бул жерге келишкенде, маалкатпастан, эртеси күнү эле сот орундугуна отуруп, ошол кишини алып келүүнү буюрдум.</verse>
				<verse number="18">Бирок аны айыптагандар мен күткөндөй айыптардын бирин да мойнуна коё алышпады.</verse>
				<verse number="19">Тескерисинче, алардын бу киши менен талашканы өздөрүнүн динине байланыштуу маселелер менен кайсы бир Ыйса деген өлгөн киши жөнүндө экен. Пабыл аны тирүү деп жатат.</verse>
				<verse number="20">Мен бул маселени кантип чечишти биле албадым. Ошондуктан андан: «Бул маселени Иерусалимге барып, ошол жактан чечсек кандай болот?» — деп сурадым.</verse>
				<verse number="21">Бирок ал өзүнүн маселесин падыша чечсин деп талап кылган соң, падышага жөнөткүчө аскерлерге кайтартып койдум.</verse>
				<verse number="22">Агрипа Фестке: — Ошо кишини мен да уккум келип турат, — дегенде, Фест: — Анда эртең эле угасыз, — деди.</verse>
				<verse number="23">Эртеси күнү падыша Агрипа карындашы Бернике экөө чоң үлпөт менен келип, миң башылар менен шаардын атактуу адамдарынын коштоосунда сот залына кирди. Фесттин буйругу менен Пабылды алдыртышты.</verse>
				<verse number="24">Биринчи сөздү Фест алды: — Урматтуу падыша Агрипа жана ушул жерде биз менен бирге отургандар! Иерусалимде да, бул жерде да иудейлердин баары алдыңыздарда турган мына бул кишинин үстүнөн мага арызданышты. Алар бул кишини өлүм жазасына тартыш керек деп менден талап кылып, жанымды койбой чуулдашты.</verse>
				<verse number="25">Мен болсом андан өлүмгө кескендей айып таппадым. Бирок бул киши өзү Август падышанын сотун талап кылгандыктан, аны ошого жиберүүнү чечтим.</verse>
				<verse number="26">Ал эми улуу даражалуу өкүмдарга жаза турган, бул кишиге байланыштуу маалымат менде азыр жок. Ошондуктан аны сиздерге, баарынан да, урматтуу Агрипа падыша, өзүңүздүн алдыңызга алдырып олтурам. Тергеп бүткөн соң, жазганга маалымат топтолор.</verse>
				<verse number="27">Анткени камактагы адамдын айыптарын аныктабай туруп, падышага жиберүү, менимче, жарабаган иш.</verse>
			</chapter>
			<chapter number="26">
				<verse number="1">Агрипа Пабылга: — Өзүңдү актап сөз айтууга уруксат, — деди. Ошондо Пабыл колун өйдө көтөрүп, жыйналгандар көңүл бурган соң, өзүн актап сүйлөй баштады:</verse>
				<verse number="2">— Урматтуу падышам, иудейлер койгон айыптардан бүгүн сиздин алдыңызда өзүмдү коргоп, сөз сүйлөп турганыма кубанычтамын.</verse>
				<verse number="3">Анткени сиз иудейлердин бардык салт-санаасы менен талаш-тартыштарын жакшы билесиз. Ошондуктан мени чыдамдуулук менен угуп коюшуңузду суранам.</verse>
				<verse number="4">Жашымда өз жеримде, кийин Иерусалимде кандай жашаганым жалпы эврей калкына белгилүү.</verse>
				<verse number="5">Анткени алар мени мурдатан таанышат, атүгүл, эгер чындыкты моюнга алгылары келишсе, мен биздин динибиздин эң күчтүү агымы — фарисейчиликтин мыйзамдары боюнча жашап келгендигимди да айтып бере алышат.</verse>
				<verse number="6">Азыр болсо мен Кудайдын биздин ата-бабаларыбызга берген убадасына ишенип, үмүт артканым үчүн соттолуп жатам!</verse>
				<verse number="7">Биздин он эки уруубуз да ошол убада качан аткарылар экен деп, күн-түн дебей, тынбастан Кудайга ийбадат кылышууда. Мен да ошондой үмүт кылганым үчүн иудейлердин айыптоолоруна кириптер болдум, оо, падышам.</verse>
				<verse number="8">Эмне үчүн сиздер Кудайдын өлгөндөрдү кайра тирилтерине ишенбейсиздер?</verse>
				<verse number="9">Мурда мен да назареттик Ыйсанын наамына каршы күрөшүүнү өз парызым деп ойлочумун.</verse>
				<verse number="10">Муну Иерусалимде аткарып да жүрдүм. Жогорку динкызматчылардан уруксат алып, ыйыктардын канчаларын түрмөгө каматып, аларды өлтүрүп жаткандарды кубаттадым.</verse>
				<verse number="11">Синагогадан синагогага барып, аларды далай кыйнап, Ыйсанын атына тил тийгизип, Аны кордоого мажбурладым. Ушунчалык катуу өчөшкөндүктөн, чет жердеги шаарларга барып алып да, алардын сары изине чөп салып, куугунтукка алгам.</verse>
				<verse number="12">Бир жолу ушундай максат менен жогорку динкызматчылардан аларды байлап, Иерусалимге алып келүүгө укук бере турган буйрук кат жаздырып алып, Дамаскка бараткам.</verse>
				<verse number="13">Түш ченде жолдо элем. Оо, падышам, аңгыча күндөн да жарык бир нур көктөн жарк эте түштү. Ошол нур менин да, шериктеримдин да айланасын жарык кылып жиберди.</verse>
				<verse number="14">Баарыбыз жерге жыгылдык. Анан мага эврей тилинде сүйлөгөн бир үн угулду. «Шабыл, Шабыл, — деди ошол үн, — неге Мени куугунтуктап жүрөсүң? Эгеңдин эркине каршы чыксаң, өзүңө кыйын».</verse>
				<verse number="15">Мен: «Сиз кимсиз, оо, Кудурет?» — деп сурадым. «Сен куугунтуктап жүргөн Ыйсамын, — деп жооп берди Эгем Ыйса.</verse>
				<verse number="16">— Өйдө тур, сени Өзүмө кызмат кылууга дайындаш үчүн сага көрүндүм. Мындан ары бүгүнкү көргөнүң тууралуу адамдардын алдында күбөлүк бересиң, аларга Мен сага көрсөтө турган нерселерди жеткизесиң.</verse>
				<verse number="17">Мен сени өз элиңе жана башка элдерге жиберип, алардын сага кыла турган кыянаттыктарынан куткарам.</verse>
				<verse number="18">Сен алардын көзүн ачып, караңгыдан жарыкка, шайтандын бийлигинен Кудайдын бийлигине кайтарасың. Алар Мага ишенип, күнөөлөрү кечирилип, Кудайдын тандаган адамдарынын арасынан орун алышсын!»</verse>
				<verse number="19">Ошентип, падышам, асмандан келген аянда айтылган сөзгө баш ийбей коюуга дитим барбады.</verse>
				<verse number="20">Андыктан адегенде Дамасктагыларды, анан Иерусалим менен бүткүл Иудеядагыларды, кийин иудей эместерди ниетин өзгөртүп, Кудайга кайрылууга чакырып, анысын иш жүзүндө көрсөтүп жашоого үндөдүм.</verse>
				<verse number="21">Ушундай кылганым үчүн иудейлер мени ийбадатканада жүргөнүмдө кармап алып, өлтүрмөкчү болушту.</verse>
				<verse number="22">Бирок Кудай ушул күнгө чейин мени сактап, коргоп келди. Ошондуктан азыр да мына бул олтурган улуу-кичүүнүн алдында күбөлүк берип, бул жерде турам. Менин айткандарым Муса жана андан башка пайгамбарлардын алдын ала айткандары менен бирдей.</verse>
				<verse number="23">Тагыраак айтканда, Машаяк өлтүрүлүп, кийин өлгөндөрдүн ичинен түбөлүк өлбөстүккө биринчи болуп кайра тирилип, анан эврейлер менен башка элдерге куткарылуу нуру тийгенин жарыя кылыш керек болчу.</verse>
				<verse number="24">Пабыл ушул жерге келгенде, Фест үнүн катуу чыгарып, сөзүн бөлүп: — Эй, Пабыл, сен дөөрүп жатасың! Ашыкча көп окуп, айнып калыпсың! — деди.</verse>
				<verse number="25">— Мен дөөрүгөн жокмун, улуу урматтуу Фест, — деди Пабыл жооп кайтарып, — менин айткандарым акыйкат жана жөндүү.</verse>
				<verse number="26">Падыша мунун баарын билет, ошондуктан анын алдында ачык айтып жатам. Бул окуялардын эч бири андан жашырын болгон эмес деп ойлойм, анткени алар адам көрбөй кала турган булуң-бурчта өткөн эмес.</verse>
				<verse number="27">Падыша Агрипа, сиз пайгамбарларга ишенесизби? Билем, ишенесиз.</verse>
				<verse number="28">Ошондо Агрипа Пабылга: — Кыска убакыттын ичинде мени Ыйсанын Машаяк экенине ишендирип сала аласыңбы? — деди.</verse>
				<verse number="29">Пабыл: — Азбы, көппү, айтор бир убакта сиз гана эмес, бүгүн мени угуп тургандардын баары, мына бул кишенимден башка, дал мендей болушун Кудайдан тилейм.</verse>
				<verse number="30">Пабыл ушундай дегенде, падыша Агрипа ордунан турду. Аны менен бирге губернатор Фест, падышанын карындашы Бернике жана залда отургандардын баары жапырт ордуларынан турушту.</verse>
				<verse number="31">Залдан чыгып баратканда, бири бирине: — Бул кишинин өлүмгө кескидей же түрмөгө камагыдай айыбы жок экен, — дешти.</verse>
				<verse number="32">Агрипа Фестке: — Эгер өзү падышанын өкүмүн талап кылбаганда, бошотуп жиберсе болор эле, — деди.</verse>
			</chapter>
			<chapter number="27">
				<verse number="1">Биздин Италияга сүзүп кетерибиз аныкталган соң, алар Пабыл менен дагы камактагы бир нече адамды «Император кошууну» деп аталган аскер бөлүгүнүн жүз башысы болгон Жулий деген кишинин колуна тапшырышты.</verse>
				<verse number="2">Биз Адрамит шаарынан чыгып, Асия аймактарын бойлоп өтө турган кеме менен сүзүп жөнөдүк. Тесалоникадан келген македониялык Аристарх да биз менен кошо чыкты.</verse>
				<verse number="3">Эртеси күнү Сидон шаарына келдик. Жулий Пабылга ырайым кылып, ага достору менен жолугуп, муктаж болгон нерселерин камдап алууга уруксат берди.</verse>
				<verse number="4">Ал жактан чыкканда, ачык деңизде бет маңдайыбыздан шамал сокконунан улам, Кипр аралын пааналап сүзүп отурдук.</verse>
				<verse number="5">Анан Киликия менен Памфилия аймактарын жандап өтүп, Лукия аймагындагы Мира шаарына келдик.</verse>
				<verse number="6">Жүз башы ал жерден Италияга кете турган александриялык кемени таап, бизди ошого салды.</verse>
				<verse number="7">Бир нече күн бою зор кыйынчылыктар менен араң сүзүп отуруп, акыры Книт деген шаарга жакындадык. Бирок кургакка жеткенге бет маңдайыбыздан соккон шамал мүмкүнчүлүк бербегендиктен, багытыбызды өзгөртүп, Крит аралынын далдаасынан Салмона тумшугун айланып өттүк.</verse>
				<verse number="8">Жээкти бойлоп сүзүп, Ласая шаарына жакын жайгашкан «Жакшы порт» аттуу жерге араңдан зорго жеттик.</verse>
				<verse number="9">Биз ал жерде көп убакыт туруп калгандыктан, андан ары кеме менен сүзүү коркунучтуу боло баштады. Анткени Орозо күнү деген майрам да өтүп кеткен убак болчу. Ошондуктан Пабыл кемедегилерге:</verse>
				<verse number="10">— Туугандар, менимче мындан ары жолго чыгуу кеме менен жүк үчүн гана эмес, өмүрүбүз үчүн да кооптуу, — деп эскертти.</verse>
				<verse number="11">Бирок жүз башы Пабылга караганда, кеменин кожоюну менен капитанга көбүрөөк ишенчү.</verse>
				<verse number="12">Анын үстүнө бул жердин шарты кыштаганга ыңгайсыз болгондуктан, жүргүнчүлөрдүн көпчүлүгү да мында кыштагандан көрө сапарды улап, мүмкүн болсо Финик портуна жетүүгө аракет кылууга көңүлдөнүштү. Финик Крит аралынын түштүк-батышы менен түндүк-батышындагы порт-шаар эле.</verse>
				<verse number="13">Түштүктөн сыдырым жел жүрө баштаганда, кемечилер максатыбызды ишке ашыра алат окшойбуз деп ойлоп, кемени кемеказыгынан бошотушту да, жээк бойлой сүзүп жөнөштү.</verse>
				<verse number="14">Бирок көп өтпөй, арал тараптан «Түндүк-Чыгыш» аталган абдан катуу шамал башталды.</verse>
				<verse number="15">Шамал күчөп келип, кемеге бир тийди эле, биз кеменин тумшугун бороонго каршы кармай албай, акыры бардык аракетибизди таштап, толкундардын айдоосуна багынып, шалдайып отуруп бердик.</verse>
				<verse number="16">Кабыда деген бир чакан аралдын шамалдан далдараак жагынан өтүп баратканыбызда, кеменин артына байланган кайыкты зор кыйынчылык менен эптеп атып кеменин үстүнө тартып алганга үлгүрдүк.</verse>
				<verse number="17">Кайыкты чыгарган соң, кемени аркандар менен чырмап, таңып салышты. Кемечилер Ливиянын бет маңдайындагы тайыз жерлердеги кумга тыгылып калбайлы деп чочулашып, парустарды түшүрүштү да, кемени шамалдын эркине коюшту.</verse>
				<verse number="18">Бороон болсо токтобостон сого берди. Ошондуктан эртеси күнү кемедеги жүктү сууга ыргыта башташты.</verse>
				<verse number="19">Үчүнчү күнү болсо, кеменин жабдыктарын ыргыта башташты.</verse>
				<verse number="20">Көп күн бою күндү да, жылдыздарды да көрө албадык, а бороон болсо басаңдабады. Акырында аман каларыбыздан түңүлдүк.</verse>
				<verse number="21">Кемедегилер көптөн бери наар сызбаган соң, Пабыл алардын ортосуна чыгып, мындай деди: — Туугандар, мени угуп, Криттен кетпегениңерде, мындай кыйынчылыктарга туш болуп, зыян тартмак эмеспиз.</verse>
				<verse number="22">Эми, кайрат кылгыла, себеби кемеден башка эч кимиңер зыян тартпайсыңар.</verse>
				<verse number="23">Анткени мен кызмат кылган Кудай Эгемдин периштеси түндө жаныма келип:</verse>
				<verse number="24">«Пабыл, коркпогун, сен падышанын алдына барышың керек. Ырайымдуу Кудай сен үчүн сапарлаштарыңдын баарынын өмүрүн сактап калат», — деди.</verse>
				<verse number="25">Ошондуктан, туугандар, ындыныңарды өчүрбөгүлө. Мен Кудайдын убадасына ишенем.</verse>
				<verse number="26">Менимче, шамал кемени бир аралга сүрүп таштайт болуш керек.</verse>
				<verse number="27">Арадан эки жума өтүп, биз дале Адрия деңизинде шамалдын айдоосунда бараттык. Түн жарымына жакын кемечилер бир аралдын тушунан өтүп баратканыбызды сезип,</verse>
				<verse number="28">суунун тереңдигин өлчөп көрүшсө, кырк метр чыкты. Бир аз убакыт күтүп, дагы өлчөштү эле, отуз метр болду.</verse>
				<verse number="29">Суунун түбүнөн оркоюп чыгып турган аскаларга урунуп алуудан коркуп, кемечилер кемеказыктан төртөөнү сууга ыргытышты да, батыраак таң атса экен деп, Кудайдан тилешти.</verse>
				<verse number="30">Анан качууга камданышып, кемеказыкты кеменин тумшугунан таштайбыз демиш болуп, кайыкты сууга түшүрө баштаганда,</verse>
				<verse number="31">Пабыл жүз башыга кайрылып: — Эгер алар кемеде калышпаса, анда сиздер кутула албайсыздар! — деди.</verse>
				<verse number="32">Ошондо жоокерлер аркандарды кыя чабышып, кайыкты сууга бош түшүрүп жиберишти.</verse>
				<verse number="33">Таңдын атышына аз калганда, Пабыл кемедегилерге: — Эки жумадан бери наар сызган жоксуңар.</verse>
				<verse number="34">Эй, айланайындар, тамактанып алгылачы, аман калышыңар үчүн тамактанышыңар керек. Башыңардан бир да тал чач түшпөйт, коркпогула, — деди.</verse>
				<verse number="35">Пабыл ушундай деген соң, бир нанды колуна алды да, баарынын көзүнчө Кудайга ыраазычылыгын айтып, сындырып, жей баштады.</verse>
				<verse number="36">Ошондо баары кайрат кылып, тамактанганга киришти.</verse>
				<verse number="37">Кемеде баарыбыз болуп эки жүз жетимиш алты киши бар элек.</verse>
				<verse number="38">Алар каалашынча тамактанып бүткөндө, кемедеги буудайды деңизге ыргытышып, кеменин жүгүн жеңилдетишти.</verse>
				<verse number="39">Таң сүргөндө, кемечилер кайсы жерге келгенин ажырата алышпаса да, бир кумдуу булуңду байкашты. Ылаажы болсо кемени булуңга киргизели деп, ошонун аракетинде болушту.</verse>
				<verse number="40">Кемеказыктарды байлаган аркандарды кыркып, ошону менен бир убакта рулду байлаган аркандарды да чечип жиберишти. Анан кеменин тумшугундагы парустарды шамалга тосушуп, шамалдын күчү менен кемени кургактыкка айдашты.</verse>
				<verse number="41">Бирок кургактыкка жетпей, кеме тайыз жердеги кумга тыгылып калды. Кеменин тумшугу кумга батып калгандыктан, куйругу толкундардын күчүнөн кычырап, сына баштады.</verse>
				<verse number="42">Ошондо аскерлер камактагылардын бирөө-жарымы сүзүп качып кетпесин деп, аларды өлтүрмөкчү болушту.</verse>
				<verse number="43">Бирок жүз башы Пабылды сактап калгысы келип, алардын бул оюн ишке ашыртпады. Ал сүзгөндү билгендер биринчи болуп сууга секирип, жээкке чыксын деген буйрук берди.</verse>
				<verse number="44">Калгандарынын кээси тактай минип, кээси кеменин сыныктарын кучактап, жээке сүзүп жөнөштү. Ошентип, кемедегилердин баары аман-эсен жээкке чыгышты.</verse>
			</chapter>
			<chapter number="28">
				<verse number="1">Аман калган бизге аралдын Мелит деп аталары белгилүү болду.</verse>
				<verse number="2">Анда жашаган уруунун адамдары бизди өзгөчө жылуу кабыл алышты. Жамгыр жаап, күн суук болгондуктан, от жагып, баарыбызды чакырышты.</verse>
				<verse number="3">Пабыл отун чогултуп келип, отко салганы жаткан. Күтүлбөгөн жерден отундун арасынан бир уулуу жылан чыга калып, Пабылдын колуна оролду.</verse>
				<verse number="4">Аралдыктар Пабылдын колунда асылып турган жыланды көрүшкөндө, өз ара: «Карасаңар, бул адам анык киши өлтүргүч, деңизге чөкпөй аман калса да, Ак аны тирүү калтыргысы келбеди», — дешти.</verse>
				<verse number="5">Бирок Пабыл эч зыян тартпастан жыланды отко силкип таштады.</verse>
				<verse number="6">Тигилер болсо Пабыл эми шишип чыгат го же күп этип кулап түшүп өлүп калат болуш керек деп күтүп турушту. Бирок бир топ күтүп, эч кандай деле адаттагыдан сырткары нерсе болбогонун көргөн соң, ойлорун өзгөртүп: «Бул — кудай экен!» — дей башташты.</verse>
				<verse number="7">Ал жерден анча алыс эмес жерде ошол аралдын башчысы Публий деген кишинин талаасы бар эле. Ал бизди жылуу кабыл алып, үч күн бою коноктоду.</verse>
				<verse number="8">Публийдин атасы ич өткөк менен ооруп, ысытма болуп төшөктө жатыптыр. Пабыл анын бөлмөсүнө кирип, башына колун коюп, сыйынды да, айыктырды.</verse>
				<verse number="9">Анын айыкканы билингенде, аралдагы башка оорулуулардын баары келе башташты да айыгып кетип жатышты.</verse>
				<verse number="10">Алар бизге абдан чоң урмат-сый көргөзүшүп, көптөгөн белектерди беришти, кетерибизде жолго керектөөчү нерселерибиздин баарын кемебизге салып коюшту.</verse>
				<verse number="11">Үч айдан кийин Александриядан келип, ошол аралда кыштап калган «Эгиз кудай» деген жазуусу бар кемеге түштүк да сүзүп кеттик.</verse>
				<verse number="12">Сиракуза деген шаарга барып, анда үч күн турдук.</verse>
				<verse number="13">Анан сүзүп чыгып, Регия шаарына келдик. Бир күндөн кийин түштүктөн соккон шамалдан пайдаланып, эки күндүн ичинде Путеёл шаарына жетип бардык.</verse>
				<verse number="14">Ал жерден бир нече боордошторубузду таптык. Алар: «Бир жума биз менен болуңуздар», — деп суранып, бизди көндүрүштү. Анан Римге жөнөдүк.</verse>
				<verse number="15">Римдеги боордошторубуз кабарыбызды угуп, Аппий базары жана Үч мейманкана деген жерлерге чейин келип, алдыбыздан тосуп чыгышыптыр. Пабыл аларды көргөндө, көңүлү көтөрүлүп, Кудайга шүкүрчүлүк келтирди.</verse>
				<verse number="16">Римге киргенибизде, жүз башы Пабылга өзүнчө жашоого уруксат кылып, бир жоокерге кайтартып койду.</verse>
				<verse number="17">Үч күндөн кийин, Пабыл иудейлердин атактууларын бир жерге чакырды. Алар чогулганда, мындай деди: — Боордоштор, мен элибизге жана ата-бабаларыбыздын салтына каршы эч нерсе кылбасам да, Иерусалимде кармалып, римдиктердин колуна тапшырылдым.</verse>
				<verse number="18">Римдиктер да мени тергеп көрүп, өлүмгө кескидей эч бир күнөө таба алышпагандыктан, бошотмокчу болушту.</verse>
				<verse number="19">Иудейлер каршы чыгышканда, аргасыздан Рим падышасынын өкүмүн талап кылдым. Бирок мен муну өз элимдин бетине көө жабайын деген ниетте кылган жокмун.</verse>
				<verse number="20">Ушул себептен мен сиздерди чакырып, орой көз чарай сүйлөшөйүн дедим. Анткени мен элибиз үмүт арткан нерсеге ишенгендигимдин айынан мына бул чынжырга таңылып, камактамын.</verse>
				<verse number="21">Ошондо алар мындай деп жооп беришти: — Сен жөнүндө биз Иудеядан эч кандай кат-кабар алган жокпуз. Ал жактан келген боордошторубуздун да эч кимиси сен жөнүндө жаман кабар билдирбеди.</verse>
				<verse number="22">Мейли, ошондой болсо да сенин пикириңди угалы, анткени жанагы сектаңа бардык жерде эл каршы болуп жатканы бизге маалым.</verse>
				<verse number="23">Алар Пабыл менен сүйлөшүү үчүн бир күндү белгилешти. Ошол күнү Пабыл жашаган жайга көптөгөн адамдар келишти. Пабыл аларга эртеден кечке чейин Кудай Падышачылыгы тууралуу айтып, Муса пайгамбар менен башка пайгамбарлардын китептеринин негизинде Ыйсанын ким экенин түшүндүрүүгө аракет кылды.</verse>
				<verse number="24">Анын сөзүнө ишенгендер да, ишенбегендер да болду.</verse>
				<verse number="25">Ошондуктан келгендер өз ара бир пикирге келе алышпай, экиге бөлүнүштү. Алар кете баштаганда, Пабыл дагы мындай деди: — Силердин аталарыңарга Ыйык Рух Ышая пайгамбардын оозу менен туура айтыптыр:</verse>
				<verse number="26">«Мынабу элге барып айткын эми: Уксаңар да эч нерсе туйбайсыңар, Карап туруп эч нерсе көрбөйсүңөр.</verse>
				<verse number="27">Анткени Бул элдин дилин дат басып, Оорлошуп кулагы, Көзү калган тунарып. Антпесе көрмөк көздөрү, Кулактары ачылмак, Жүрөгү туймак алардын. Мага кайтып келишип, Сакайтмакмын аларды».</verse>
				<verse number="28">Ошондуктан бир нерсени билип алгыла: Кудай эми куткаруучу сөзүн башка улуттарга жиберет. Алар кулак салышат. </verse>
				<verse number="29"></verse>
				<verse number="30">Пабыл эки жыл бою ижарага алган үйүндө жашап, аны көргөнү келгендердин баарына эшиги ачык болду.</verse>
				<verse number="31">Ал Кудай Падышачылыгын жарыялап, Эгебиз Ыйса Машаяк тууралуу тайманбастан айтып, элге эркин таалим берип жүрдү.</verse>
			</chapter>
		</book>
		<book number="45">
			<chapter number="1">
				<verse number="1">Машаяк Ыйсанын кызматчысы болгон жана Кудай Өз элчилигине чакырып, Жакшы Кабарын жарыялоого дайындаган Пабылдан салам кат.</verse>
				<verse number="2">Дал ушул Жакшы Кабарын жиберем деп Кудай байыртадан Ыйык Жазууда Өз пайгамбарлары аркылуу убада кылган.</verse>
				<verse number="3">null</verse>
				<verse number="4">Бул кабар — Анын Уулу, Эгебиз Ыйса Машаяк тууралуу. Адамдык ата-тегин алсак, Ал Дөөттүн урпагы болгон. Бирок өлгөндөн тирилгени менен Ал Ыйык Рух аркылуу Өзүнүн Кудайдын кудуреттүү Уулу экенин айгинеледи.</verse>
				<verse number="5">Анын урматына бардык элдерди ишенимге моюн сундуруу үчүн, Кудай бизге Ал аркылуу ырайымын жаадырып, Өз элчилери кылды.</verse>
				<verse number="6">Кудайдын тандалгандары катары Ыйса Машаякка таандык болгон силер да ошол элдердин бирисиңер.</verse>
				<verse number="7">Кудайдын мээри түшкөн, Анын ыйык эли болууга чакырылган бардык римдик боордошторум: Кудай Атабыз жана Эгебиз Ыйса Машаяк силерге ырайым кылып, тынччылыгын берсин!</verse>
				<verse number="8">Силердеги зор ишеним тууралуу кабар бүтүндөй жер жүзүнө тарап жаткандыктан, эң алды мен баарыңар үчүн Ыйса Машаяк аркылуу Кудайга ыраазычылык келтирем.</verse>
				<verse number="9">Уулу жөнүндөгү Жакшы Кабарды жар салып, бардык дитимди коюп кызмат кылып жүргөн Кудайым Өзү күбө: силерди эч эсимден чыгарбай,</verse>
				<verse number="10">Кудайым буюруп, жакын арада силерге барып калгай элем деп сыйынган сайын жалынып жүрөм.</verse>
				<verse number="11">Анткен себебим, силерди көрүүгө зармын: барып калсам, рухий касиеттеримди бөлүшкөнүм силерди бекемдемек.</verse>
				<verse number="12">Менин айтайын дегеним, бири-бирибизди колдоп, менин ишенимим силерге, силердин ишенимиңер мага дем бермек.</verse>
				<verse number="13">Боордоштор, билип алгыла, башка элдердин арасындагы кызматым кандай үзүрлүү болсо, силерден да анын ошондой эле үзүрүн көрүүгө ынтызар болуп, канча ирет барууга ниеттендим эле, бирок азыркыга дейре бир нерсе жолумду бөгөп, ошондон улам гана бара албай жатам.</verse>
				<verse number="14">Бардык элдерге: маданияттууларына да, маданиятсыздарына да, билимдүүлөрүнө да, билимсиздерине да Жакшы Кабар таратуу менин парызым.</verse>
				<verse number="15">Андыктан Рим шаарында жашаган силерге да барып, Жакшы Кабар таратууга даярмын.</verse>
				<verse number="16">Мен Машаяк тууралуу Жакшы Кабарды жар салганыма сыймыктанам. Иудейлерден баштап, башка улуттагыларга чейин, ишеним туткандардын бардыгын куткаруучу Кудайдын кудурети — ошол кабарда.</verse>
				<verse number="17">Адам баласын кантип актай тургандыгын жана ал актык толугу менен ишенимге гана байланыштуу болгонун Кудай Жакшы Кабар аркылуу белгилүү кылган. Ыйык Жазууда айтылгандай, «ишенип акталган адам өмүр табат».</verse>
				<verse number="18">Кудай асмандан адамдардын бардык азгындыгы менен адилетсиздигине канчалык каарданганын көрсөттү, анткени алар өз адилетсиздиги менен чындыктын жолун тороп жатышат.</verse>
				<verse number="19">Кудай Өзүн аларга белгилүү кылып, Ал тууралуу эмнелерди билүү мүмкүн болсо, ошонун баары айдан ачык көрүнүп турат.</verse>
				<verse number="20">Себеби дүйнө жаралгандан бери Кудайдын көзгө көрүнбөс түбөлүк кудурети менен кудайлык табиятын Ал жараткан нерселерди карап туруп эле билсе болот. Андыктан адам баласынын актангыдай эч жөнү жок.</verse>
				<verse number="21">Бирок Кудайды билишсе да, алар Аны Кудай катары даңазалашпады, Ага алкыш айтышпады. Анын ордуна курулай ой жүгүртүүлөргө берилишип, эч нерсени туйбаган акыл-эсин караңгылык басты.</verse>
				<verse number="22">Акылдуусунушуп, чындыгында акылынан айрылып калышты.</verse>
				<verse number="23">Өтүп кетпес Кудайга ийбадат кылуунун ордуна, алар өтүп кетер адамдын, куштардын, төрт аяктуу же сойлоочу жандыктардын сөлөкөттөрүнө табына башташты.</verse>
				<verse number="24">Андыктан Кудай аларды арамдыкка баткан бойдон калтырып, өздөрүнүн ышкы-кумарларына берилген алар өз денелерин өздөрү булгашты.</verse>
				<verse number="25">Кудайдын чындыгын жалганга айырбаштап, Жаратуучуга эмес, жаратылган нерсеге табынып кызмат кылышты. Бардык алкышка болсо бир гана Кудай татыктуу. Оомийин.</verse>
				<verse number="26">Кылган иштерин көрүп, Кудай алардын уятсыз кумарга батуусуна жол берип койду. Ошентип аялдар табигый жыныстык катнаштарды таштап, табиятка каршы катнаштарга берилишти.</verse>
				<verse number="27">Ошондой эле эркектер да табиятын бузуп, аял денесинин ордуна, бири-бирине кумарлана башташты да, бири-бири менен жыныстык катнашка киришип, өздөрү кылган уятсыз иштерден улам Кудай алардын сазайын колуна берди.</verse>
				<verse number="28">Бул адамдар Кудайды таанып билүүдөн баш тарткандыктан, Кудай аларды пейили бузулган бойдон калтырып, уятсыз нерселерди кылууларын тыйбады.</verse>
				<verse number="29">Алар ар түрдүү адилетсиздикке, кыянаттыкка, дүнүйөкорлукка, зулумдукка, көрө албастыкка, киши өлтүрүүчүлүккө, доолашууга, алдамчылыкка жана кара ниеттикке берилишти. Алар бири-бирин ушакташып,</verse>
				<verse number="30">жалаа жаап, Кудайга акарат келтиришип, башкаларды басынтышып, мактанышып, кекирейип, жамандыкты ойлоп тапкыч, эне-атасына моюн сунбаган,</verse>
				<verse number="31">акылсыз, ишенимсиз, таш боор, ырайымсыз болушту.</verse>
				<verse number="32">Кудайдын мындай иш кылгандар өлүмгө татыктуу деген өкүмүн билишсе да, алар өздөрү гана ошентпестен, ошондой кылган башкаларды да колдошот.</verse>
			</chapter>
			<chapter number="2">
				<verse number="1">Башканы айыптап жаткан адамга айтарым бул: сен ким болсоң да, минткениң үчүн актала албайсың, себеби башканы айыптаганың менен сен өзүңдү гана айыпка жыгасың, анткени башканы айыптап жатып, ал кылганды өзүң деле кылып жатпайсыңбы.</verse>
				<verse number="2">Ырас, жогорудагыдай кыянаттыктарды кылгандарга Кудай калыстык менен өкүм чыгарарын биз билебиз.</verse>
				<verse number="3">Бирок сен, жамандык кылгандарды айыптап, өзүң болсо ошондой эле иштерди жасап жаткан адам, ошенткениң менен Кудайдын жазасынан качып кутулам деп ойлойсуңбу?</verse>
				<verse number="4">Же, балким, ниетин өзгөртөр бекен деп Кудай өзүңө да ырайым кылып жатканын билбей, Анын улуу ырайымын, чыдамдуулугу менен сабырдуулугун барк албай жаткандырсың?</verse>
				<verse number="5">Бирок сен мойнуң жар бербей, ниетиңди өзгөрткүң жок. Кудайдын адилеттик менен соттоочу күнү келгенде, шишиң толгон сен Анын каарына калып жүрбөгүн.</verse>
				<verse number="6">Анткени Кудай ар бирибизге кылган ишибизге жараша өз тиешебизди берет.</verse>
				<verse number="7">Талыкпай жакшылык кылып, ошол аркылуу атак-даңкка, урмат-сыйга жана өлбөстүккө жетүүнү эңсегендерге Кудай түбөлүк өмүр берет.</verse>
				<verse number="8">Ал эми менменсинип, акыйкатка баш ийбей, анын ордуна кыянаттыкка берилгендер болсо Кудайдын каарына калып, жазасын тартышат.</verse>
				<verse number="9">Кыянаттык кылган ар бир адамдын, эң алды иудейдин, анан иудей эместин, башына каран түн түшөт.</verse>
				<verse number="10">Жакшылык кылгандардын баары болсо, эң алды иудейлер, анан иудей эместер, урмат-сый менен кадыр-баркка татып, тынччылыкта болушат.</verse>
				<verse number="11">Анткени Кудайда эч кандай өң карамалык жок.</verse>
				<verse number="12">Тоорат мыйзамын билбей күнөө кылышкандар мыйзамы жок эле курут болушат. Тоорат мыйзамын билип туруп күнөө кетиришкендер ошол мыйзам боюнча айыпталышат.</verse>
				<verse number="13">Анткени мыйзам айткандарына кулак салып койгондор эле эмес, анын талаптарын аткаргандар гана Кудай алдында акталышат.</verse>
				<verse number="14">Тоорат мыйзамы жок башка улуттагылар ички туюмунан эле мыйзамга ылайык иш кылышса, анда колунда мыйзамы жок болуп турса да, мыйзамы бардай болушат.</verse>
				<verse number="15">null</verse>
				<verse number="16">Кудайдын мыйзамы талап кылган нерселер жан-дилине жазылгандыгы алардын өздөрүнөн эле көрүнүп турат, анткени, мен тараткан Жакшы Кабарга ылайык, Кудай адамдардын жашырын ойлорун Машаяк Ыйса аркылуу соттогон күнү акталарын же айыпталарын аларга өз абийири айта алат.</verse>
				<verse number="17">Мына сен иудей аталып, мыйзамга таянып жашап, Кудайың менен мактанып жатасың.</verse>
				<verse number="18">Кудай сенин эмне кылышыңды каалаганы сага маалым болуп, кандай кылганың туура болорун сен Тоорат мыйзамынан үйрөнгөнсүң.</verse>
				<verse number="19">Өзүңдү сокурларга жол көрсөтө алам, караңгыда жүргөндөргө жарык бере алам деп,</verse>
				<verse number="20">«акылы жокторго» насаатчы, «жетиле электерге» устат боло алам деп ойлойсуң, анткени өз ичине бардык билим менен чындыкты камтыган мыйзамды билесиң.</verse>
				<verse number="21">Айтчы, башкаларды окутуп жатып, эмне үчүн өзүңдү да окутпайсың? «Уурдаба» деп наасат айтып, эмне үчүн өзүң уурулук кыласың?</verse>
				<verse number="22">Эмне үчүн «никени бузба» дейсиң да, өзүң нике бузасың? Буркандарды жек көрүп, өзүң бутпарастардын ийбадатканаларын тоногонуң кандай?</verse>
				<verse number="23">Колуңда Кудайдын мыйзамы бар болгону менен мактанасың да, ошол мыйзамды бузганың менен Кудайды мазактап жатасың.</verse>
				<verse number="24">Жазууда айтылгандай, «силердин айыңардан башка улуттагылар Кудайдын атына тил тийгизип жатышат».</verse>
				<verse number="25">Сүннөткө олтуруу мыйзамды аткарганда гана пайдалуу. Ал эми мыйзамды бузуп жатсаң, андан сүннөткө олтурганың олтурбай калганыңа эле тете.</verse>
				<verse number="26">Эгерде сүннөткө олтурбаган башка улуттагы адам мыйзам талаптарын аткарса, анда Кудай аны сүннөткө олтурган адамдай көрбөйбү?</verse>
				<verse number="27">Андай болсо, сени — колунда жазылган мыйзамы бар, сүннөтү да кесилгенине карабай, мыйзамды бузуп жаткан иудейди сүннөткө олтурбаса да, мыйзамды аткарган башка улуттагы адам соттойт.</verse>
				<verse number="28">Чыныгы иудей — бул сыртынан эле иудей көрүнгөн же болбосо денесинде сүннөттүн сырткы белгиси бар адам эмес.</verse>
				<verse number="29">Дилинен иудей болгон адамды гана чыныгы иудей, жүрөгүнүн сүннөтү кесилген адамды гана сүннөттөлгөн десе болот. Бул болсо жөн гана мыйзамда жазылган жободон эмес, Рухтан келе турган нерсе. Мындайлар эң алды адамдын эмес, Кудайдын да мактоосуна татыйт.</verse>
			</chapter>
			<chapter number="3">
				<verse number="1">Деги иудей болуунун артыкчылыгы эмнеде? Сүннөткө олтуруунун кандай пайдасы бар?</verse>
				<verse number="2">Иудейлердин көп жагынан артыкчылыгы бар! Бул артыкчылык эң алды Кудай сөзү иудейлерге берилгенинде.</verse>
				<verse number="3">Ал эми алардын кээ бири ишенимсиз болгон болсочу? Бул Кудай ишенимдүүлүгүн жокко чыгарабы?</verse>
				<verse number="4">Албетте, чыгарбайт! Адамдардын ар бири жалганчы болгон күнү да Кудай ишенимдүү бойдон кала берет. Ыйык Жазууда айтылгандай, «Андыктан эмне айтсаң, сөзүң — чындык, Соттошсоң, доого жыгып, жеңиш — Сенде».</verse>
				<verse number="5">Бирок биздин адилетсиздигибиз аркылуу Кудайдын адилеттиги ачык-айкын көрүнсө, анда эмне дешибиз керек? Кудай Өз каарын төккөндө адилетсиз болуп чыгабы? (муну мен адамдык акылга салып айтып жатам).</verse>
				<verse number="6">Албетте, андай эмес! Андай болгондо Кудай дүйнөнү кантип соттомок эле?</verse>
				<verse number="7">Ал эми мен жалган айтканым аркылуу Кудайдын чындыгы гана артып, улуулугу мурдагыдан көбүрөөк көрүнсөчү? Андай болсо, менин дале күнөөкөр катары айыпталганымдын жөнү эмнеде?</verse>
				<verse number="8">Анда жакшылык болуш үчүн жамандык кылбайлыбы? Кээ бири мени дал ушуга үйрөтүп жатат деп, мага жалаа жаап жүрүшөт. Бирок Кудай калыс. Ал алардын өздөрүн айыпка жыгат.</verse>
				<verse number="9">Демек, биз, иудейлер, башкалардан артык экенбиз да? Жок, андай эмес. Анткени мен буга чейин эле көрсөткөндөй, иудейлер да, иудей эместер да — баары күнөөнүн бийлиги астында турушат.</verse>
				<verse number="10">Ыйык Жазууда айтылгандай: «Адил болгон эч ким жок, Бирин дагы таппайсың,</verse>
				<verse number="11">Акыл-эстүү бири жок, Кудайды эч ким издебейт.</verse>
				<verse number="12">Кудайдан баары баш тартып; Жарамсыз болду бардыгы; Жакшылык кылган эч ким жок, Таба албайсың бирин да».</verse>
				<verse number="13">«Сөздөрү оозу ачылган көрдөй сасык; Тилдери жалган гана айтып турат, Жыландын заарын чачат эриндери».</verse>
				<verse number="14">«Ооздоруна ачуу сөз, каргыш толгон».</verse>
				<verse number="15">«Буттары кан төккөнгө шашылууда;</verse>
				<verse number="16">Кайда барса, кыйроо, кайгы алпкелүүдө.</verse>
				<verse number="17">Ынтымак эмне экенин билбейт алар».</verse>
				<verse number="18">«Кудайдан коркуу деген дээринде жок».</verse>
				<verse number="19">Биз билгендей, мыйзамда жазылгандын баары мыйзам алдында жашагандарга тийиштүү. Ал өзүн актайм дегендерди ооз ачырбай, бүтүндөй дүйнөнү Кудай сотунда жооп бергендей кылат.</verse>
				<verse number="20">Себеби мыйзам талаптарын аткаруу менен Кудай алдында эч ким актала албайт. Мыйзам аркылуу биз өзүбүздүн күнөөкөр экенибизди гана түшүнө алабыз.</verse>
				<verse number="21">Бирок эми Кудай адам баласына акталуунун жолун белгилүү кылды. Тоорат менен пайгамбарлардын жазгандарында акталуунун жолдору жөнүндө кеп болгону менен, акталуунун өзү мыйзамды аткаруудан келбейт.</verse>
				<verse number="22">Кудай адамдарды алардын Ыйса Машаякка арткан ишеними аркылуу актайт. Ыйса Машаякка ишенип акталуу ишенгендердин бардыгы үчүн берилген: эч бир адамдын башкалардан айырмачылыгы жок,</verse>
				<verse number="23">себеби баары күнөө кетиришип, Кудайдын улуулугунан куру алакан калышты.</verse>
				<verse number="24">Эми болсо Кудайдын ырайымы менен бардыгы бекер акталууга ээ болушту. Бул акталуу күнөөбүздүн кунун төлөп, бизге эркиндик берген Машаяк Ыйса аркылуу келет.</verse>
				<verse number="25">null</verse>
				<verse number="26">Адамдардын мурда кылган күнөөлөрүн Кудай чыдамдуулук менен жазалабай келди. Эми, Өзүнүн адилеттүү экенин көрсөтүү үчүн, Ал Машаякты биз үчүн курмандыкка берди. Машаяктын каны Ага ишенгендердин баарын күнөөдөн арылтты. Муну менен Кудай адилеттүү экенин жана Ыйсага ишенген ар кимди актап койгонун көрсөттү.</verse>
				<verse number="27">Андай болсо, биздин сыймыктангыдай эмнебиз бар? Эч нерсебиз! Актанганыбыз эмненин негизинде? Мыйзам талаптарын аткарганыбыздынбы? Жок, ишенгенибиздин.</verse>
				<verse number="28">Анткени биз адам баласы Кудай алдында мыйзам талаптарын аткаруу менен эмес, тек гана ишеним менен акталат дебедикпи.</verse>
				<verse number="29">Ал эми Кудайчы? Ал иудейлердин гана Кудайыбы? Же иудей эместердин да Кудайыбы? Албетте, алардыкы да.</verse>
				<verse number="30">Кудай — бирөө. Ал сүннөттөлгөндү да, сүннөттөлбөгөндү да ишенгени үчүн актайт.</verse>
				<verse number="31">Демек, ишенимибиз менен биз мыйзамды жокко чыгарат турбайбызбы? Жок, андай эмес. Ишенимибиз аркылуу мыйзам бекемделет.</verse>
			</chapter>
			<chapter number="4">
				<verse number="1">Андай болсо, бабабыз Ыбрайым туурасында биз эмне деп айтмакчыбыз? Ал эмне болду эле?</verse>
				<verse number="2">Эгерде ал кылган иши менен акталса, бул мактоого татырлык, бирок Кудай алдында эмес.</verse>
				<verse number="3">Жазууда айтылгандай, «Ыбрайым Кудайга ишенип, ошону менен Анын алдында ак деп табылды».</verse>
				<verse number="4">Иш кылган адамдын алган акысы белек болуп эсептелбейт, бул анын ишине жараша алган тиешеси.</verse>
				<verse number="5">Ал эми ким кылган ишине таянбастан, адилетсиз адамды кечирип актай алар Кудайды эш тутса, ишенгенин көрүп, Кудай аны Өзү актап алат.</verse>
				<verse number="6">Дөөт да ушуну эске алып, кылган ишине карабай Кудай Өзү актап алган адам ырыстуу деп айткан.</verse>
				<verse number="7">«Адилетсиз иштери кечирилип, Күнөөлөрү жабылгандар ырыстуу!</verse>
				<verse number="8">Мойнуна күнөөлөрүн Жараткан Ээ Койбогон ар бир адам ырыстуу!»</verse>
				<verse number="9">Дөөт айткан ырыстуулук сүннөткө олтурган иудейлерге гана тийиштүүбү, же сүннөткө олтургузулбаган башка улуттагыларга дагыбы? Биз азыр эле «Ыбрайым Кудайга ишенип, ошону менен Анын алдында ак деп табылды» деп айтпадыкпы.</verse>
				<verse number="10">А бул качан болгон? Ыбрайым сүннөткө олтургандан кийинби же ошого чейинби? Сүннөттөлгөндөн кийин эмес, ага чейин.</verse>
				<verse number="11">Анын сүннөтү кийин кесилип, сүннөттүн өзү Кудай аны сүннөткө отура электе эле ишенгендиги үчүн актап алгандыгынын белгиси болгон. Ошентип, сүннөткө олтурбаганына карабай, Кудайга ишенгени үчүн актала тургандардын баарынын түпкү атасы Ыбрайым болуп калды.</verse>
				<verse number="12">Ошондой эле ал сүннөткө олтургандардын, бирок, сүннөттөн тышкары, анын сүннөттөлгөнгө чейинки ишениминдей ишенимге ээ болгондордун да атасы.</verse>
				<verse number="13">Кудай Ыбрайымдын жана анын урпактарынын энчисине бүткүл дүйнө тиерин убада кылганда, Ал муну Ыбрайым мыйзам талаптарын аткарган үчүн эмес, ишенип, ишеним аркылуу ак деп табылган үчүн кылган.</verse>
				<verse number="14">Эгерде мыйзам талаптарын аткаргандар мураскор болушса, анда ишеним куру бекер болуп, убада өз күчүн жоготмок.</verse>
				<verse number="15">Мыйзам Кудайдын каарын гана алып келе алат, бирок мыйзам жок жерде аны бузуу да жок.</verse>
				<verse number="16">Ошентип, Кудайдын убадасы ишенимге негизделип, Анын ырайымы катары Ыбрайымдын бардык урпактарына: мыйзамды аткаргандарына да, Ыбрайымга окшоп ишенгендерине да бекер берилери кепилдикке алынды. Ал — биздин баарыбызга ата.</verse>
				<verse number="17">Ыйык Жазууда айтылгандай, «Мен сени көптөгөн элдердин атасы кылдым» кайрадан өмүр берип, жок нерсени бар кылуучу Кудайга ишенген үчүн ал ушундай убадага ээ болгон.</verse>
				<verse number="18">Үмүтүнөн кол үзгүдөй болгон кезде да Ыбрайым үмүтүнөн жазбай, Ыйык Жазууда «укум-тукумуң сан жылдыздай көп болот»деп жазылгандай, убадага ылайык «көптөгөн элдердин атасы» болоруна ишене берди.</verse>
				<verse number="19">Жашы жүзгө барып, денесинин өлүк болгону калганын жана аялы Саранын бала төрөр мезгили эбак өтүп кеткенин туйганда да ал ишенимин жоготподу.</verse>
				<verse number="20">Ишеними өчпөгөн Ыбрайым Кудай Өз убадасын аткарарынан эч күмөн санабады. Ишениминен кубат алып, ал Кудайды мактап турду.</verse>
				<verse number="21">Кудай эмнени убада кылса, ошону аткарууга кудуреттүү экенине ал толук ишенди.</verse>
				<verse number="22">Мына ошондуктан ишенгени үчүн Ыбрайым «Кудай алдында ак деп табылды».</verse>
				<verse number="23">null</verse>
				<verse number="24">Ыйык Жазуудагы бул сөз жалгыз ага гана тийиштүү болбостон, Эгебиз Ыйсаны өлгөндөн тирилткен Кудайга ишенип, ошол ишенимибиз аркылуу актала турган биз үчүн да жазылган.</verse>
				<verse number="25">Күнөөбүздүн кунун төлөш үчүн Ыйса курмандыкка берилип, бизди Кудай алдында акташ үчүн өлгөндөн кайра тирилген.</verse>
			</chapter>
			<chapter number="5">
				<verse number="1">Ошентип, ишенгенибиз үчүн Кудай алдында ак болгон биз эми Эгебиз Ыйса Машаяк аркылуу Кудай менен элдешип алдык.</verse>
				<verse number="2">Ишенгенибизден улам биз Машаяктын аркасы менен Кудайдын ырайымына жетип отурабыз. Азыр ошол ырайымда жашап, келечекте Кудай менен кошо атак-даңкка бөлөнөбүз деген үмүт бизди сыймыкка ээ кылат.</verse>
				<verse number="3">null</verse>
				<verse number="4">Ал гана эмес, тарткан азаптарыбыз менен да сыймыктанабыз, себеби азаптар бизди чыдамдуу кылып, чыдамдуулугубуз Кудайга жагып, бул бизди үмүткө ээ кыларын билебиз.</verse>
				<verse number="5">Ошол үмүт болсо уятка калтырбайт, себеби Кудай ичибизге Ыйык Рухун салып, ошол аркылуу бизге Өз мээримин төктү.</verse>
				<verse number="6">Акталууга эч чарабыз жок болуп турганда, Кудайдын белгилеп койгон мезгили жетип, Машаяк келип, кудайсыз болгон биз үчүн жанын берди.</verse>
				<verse number="7">Адил адам үчүн да өз жанын берүү оңойго турбайт. Эми, балким, эң жакшы адам үчүн кимдир бирөө өлсө өлөр.</verse>
				<verse number="8">Бирок Машаяк биз үчүн Өз жанын биз али күнөөкөр кезде эле берип койгону менен Кудай бизге Өз сүйүүсүн көрсөттү!</verse>
				<verse number="9">Андай болсо, Ыйсанын курмандык каны менен акталган бизди Ал эми Кудайдын каарынан да куткарары канчалык анык!</verse>
				<verse number="10">Анткени Кудайга душман болуп туруп, Уулунун курмандыгы аркылуу Аны менен элдешкен болсок, анда эми, элдешкенден кийин, Машаяктын өмүрү аркылуу кантип эле куткарылбайлы!</verse>
				<verse number="11">Бул гана эмес, бизди Эгебиз Ыйса Машаяк аркылуу Өзү менен элдештирип койгон Кудайдын жакшылыгына да кубанып жатабыз.</verse>
				<verse number="12">Бир кишинин кетирген жазыгы аркылуу бул дүйнөгө күнөө, күнөө аркылуу — өлүм келген сыяктуу, баары күнөөгө батышып, өлүм бүткүл адамзатына тарап кетти.</verse>
				<verse number="13">Мыйзам жок кезде деле дүйнөдө күнөө бар болгон, бирок мыйзам жок жерде күнөөнүн эсеби жүргүзүлбөйт.</verse>
				<verse number="14">Кантсе да, Адам атанын мезгилинен тартып Мусанын мезгилине чейин Адам атаныкындай күнөө кетирбегендердин үстүнөн да өлүм өкүм жүргүзүп келди. Адам ата болсо келечекте келе турган Бирөөнүн элеси эле.</verse>
				<verse number="15">Бирок Кудайдын ыроологон ырайымын Адам кылган кылмышка салыштырууга болбойт. Бир киши — Адам атанын кылмышынан улам көптөгөн адамдар өлүм жазасына кесилсе, Кудайдын бир киши — Ыйса Машаяк аркылуу көптөгөн кишилерге тартуулаган ырайымы андан алда канча зор.</verse>
				<verse number="16">Кудайдын тартуусун ошол бир кишинин күнөөсүнө салыштырууга болбойт: бир эле күнөө кылынгандан кийин жазалоо өкүмү чыгарылган болсо, биз көп күнөө кылсак да, Кудайдын тартуусу бизге акталуу алып келди.</verse>
				<verse number="17">Эгерде бир киши кетирген жалгыз күнөөнүн айынан дүйнөдө өлүм өкүм жүргүзө баштаганы анык болсо, анда айкөл Кудайыбыз тарабынан акталып, Анын ыроологон ырайымын алгандардын бир эле Киши — Ыйса Машаяктын кылганы аркылуу Кудай менен жашап, Аны менен бирге өкүм жүргүзөрү канчалык анык!</verse>
				<verse number="18">Ошентип, бир кишинин кылмышы аркылуу бүтүндөй адамзатка жазалоо өкүмү чыгарылган сыяктуу, бир кишинин адилеттүү иши аркылуу бүтүндөй адамзатка акталуу менен түбөлүк өмүр берилди.</verse>
				<verse number="19">Бир кишинин Кудайга моюн сунбагандыгы аркылуу көп киши күнөөкөр болуп калгандай, бир кишинин Кудайга моюн сунгандыгы аркылуу көп киши акталат.</verse>
				<verse number="20">Мыйзам адамдар өздөрүнүн канчалык күнөөлүү экенин көрсүн деп берилген. Ал эми күнөөлөрү көбүрөөк көрүнгөн сайын, Кудайдын ырайымы андан бетер көбөйдү.</verse>
				<verse number="21">Ошентип, бир кезде өкүм жүргүзө баштаган күнөө өлүмгө алып келген сыяктуу, Кудайдын өкүм жүргүзө баштаган ырайымы бизди актап, Эгебиз Ыйса Машаяк аркылуу түбөлүк өмүргө ээ кылат.</verse>
			</chapter>
			<chapter number="6">
				<verse number="1">Эми биз эмне дешибиз керек? Ырайым көбөйсүн үчүн күнөөдө кала берели деппи?</verse>
				<verse number="2">Албетте, жок! Күнөө бизди эми эч нерсе кыла албайт. Андай болсо, мындан ары кантип күнөө кылып жашамак элек?</verse>
				<verse number="3">Же чөмүлүү расмисинен өтүп, Машаяк Ыйсанын денесине мүчө болгонубузда, ошону менен биз Анын өлүмүнө ортоктош болуп калганыбызды билген жок белеңер?</verse>
				<verse number="4">Ошентип, чөмүлүү аркылуу Аны менен кошо өлүп, кошо көргө коюлдук. Эми болсо Атабыздын улуу кудурети менен өлүктөрдөн тирилген Машаякка окшоп биз да жаңы өмүргө ээ боло алабыз.</verse>
				<verse number="5">Эгерде Аныкындай өлүм аркылуу Ага кошулсак, анда Ага окшоп тирилүүгө да тийишпиз.</verse>
				<verse number="6">Биз билгендей, мурдагы күнөөлүү табиятыбыз күчүн жоготуп, биз мындан ары күнөөгө кул болбош үчүн эски табиятыбыз Машаяк менен кошо айкаш жыгачка керилген,</verse>
				<verse number="7">себеби өлгөн адамга күнөөнүн бийлиги жок.</verse>
				<verse number="8">Ал эми Машаяк менен бирге өлгөн болсок, анда Аны менен бирге өмүр да сүрөрүбүзгө ишенебиз.</verse>
				<verse number="9">Анткени биз билгендей, өлгөндөн тирилген Машаяк кайрадан өлбөйт: өлүмдүн Анын үстүнөн эч бийлиги жок.</verse>
				<verse number="10">Ал өлгөндө, күнөөнү биротоло жеңген. Эми болсо Ал Кудай үчүн жашап жатат.</verse>
				<verse number="11">Ошонун сыңарындай, силер да өзүңөрдү күнөө үчүн өлүк эсептеп, Машаяк Ыйса менен Кудай үчүн жашагыла.</verse>
				<verse number="12">Ошентип, өлө турган денеңерде күнөө мындан ары өкүм жүргүзбөгөндөй жана силерди өз кумарларына баш ийдирбегендей болсун.</verse>
				<verse number="13">Денеңердин бир да мүчөсүн күнөөгө жумшабагыла да жамандыктын куралы кылбагыла. Андан көрө, өлүмдөн өмүргө өткөн өзүңөрдү Кудайга тапшырып, денеңердин мүчөлөрүн жакшылыктын куралы кылгыла.</verse>
				<verse number="14">Өзүңөрдү күнөөгө багындырбагыла, себеби силер Тоорат мыйзамы боюнча эмес, Кудайдын ырайымы менен жашайсыңар.</verse>
				<verse number="15">Анан? Мыйзам боюнча эмес, ырайым боюнча жашап жатканыбызды билип туруп, күнөө кыла беребизби? Албетте, жок!</verse>
				<verse number="16">Же өзүңөрдү кимдир бирөөгө кул кылып багындырсаңар, анда кимге баш ийсеңер, ошонун кулу болоруңарды билген жок белеңер? Демек, силер же күнөөгө кул болуп, ал силерди өлүмгө алып келет, же Кудайга кул болуп, тил алчаактыгыңар силерди адил кылат.</verse>
				<verse number="17">Бирок Кудайга шүкүр, бир кезде күнөөнүн кулу болгон силер эми алган таалимиңерге бүт жан-дилиңер менен баш ийдиңер.</verse>
				<verse number="18">Ошентип, күнөөнүн кулчулугунан бошонуп, силер эми адилдиктин кулдары болдуңар.</verse>
				<verse number="19">Алсыз табиятыңарды эске алып, силерге түшүнүктүү болсун үчүн мындай сөз менен айтып жатам. Мурда өз денеңерди ыпластык менен барган сайын күчөгөн кыянаттыкка канчалык жумшасаңар, эми да ыйыкталыш үчүн өз денеңерди адил иштерге ошончолук жумшагыла.</verse>
				<verse number="20">Күнөөнүн кулу болгон кезде, силер адил жашоого милдеттүү эмес элеңер.</verse>
				<verse number="21">Бир кезде эми өзүңөр уялган нерселерди кылып жүрүп, ошондон кандай пайда таптыңар эле? Андай жашоонун акыры — өлүм.</verse>
				<verse number="22">Бирок эми, күнөөдөн бошонуп, Кудайга кул болуп калганыңарда, жашооңордун үзүрү — ыйыктык, натыйжасы — түбөлүк өмүр.</verse>
				<verse number="23">Анткени күнөөнүн куну — өлүм, Кудайдын тартуусу болсо — Эгебиз Машаяк Ыйса менен биримдикте боло турган түбөлүк өмүр.</verse>
			</chapter>
			<chapter number="7">
				<verse number="1">Эми, боордоштор, мыйзам менен тааныштыгы бар силерге айтарым бул. Өзүңөр билгендей, адам көзү тирүү кезде гана мыйзамдын ага карата күчү бар.</verse>
				<verse number="2">Мисалга алсак, мыйзам боюнча, турмушка чыккан аял күйөөсү тирүү кезде башы ага байланган болот. Ал эми күйөөсүнүн көзү өтүп кетсе, анда ал аял нике мыйзамына ылайык башы бош болуп эсептелет.</verse>
				<verse number="3">Андай болсо, эри тирүү кезде эле башка бирөөгө турмушка чыккан аял никесин бузган болуп эсептелет. Ал эми күйөөсү өтүп кеткен аял нике мыйзамынан бош болуп, башка күйөөгө чыкканы менен нике бузбайт.</verse>
				<verse number="4">Ошонун сыңарындай, силер да, боордошторум, Машаяк өлгөндө, Аны менен кошо өлүп, ошол аркылуу Тоорат мыйзамынан бошондуңар. Эми силер Кудайга кызмат кылууга жарактуу болуш үчүн башка Бирөөнүн карамагына өттүңөр, Ал Бирөө — өлгөндөрдөн тирилген Машаяк.</verse>
				<verse number="5">Пенделик табиятыбызга жетеленип жашаганыбызда, денебизде мыйзам аркылуу жүзү ачылган күнөөлүү кумарларыбыз аракеттенип, мунун акыры өлүм болгон.</verse>
				<verse number="6">Эми болсо, бизди байлап турган мыйзам үчүн өлүк болуп, анын бийлигинен бошондук. Эми биз Кудайга эскиче, Тоорат мыйзамында жазылганына ылайык эмес, жаңыча, Рухка ылайык кызмат кылабыз.</verse>
				<verse number="7">Андай болсо, эмне дейли? Күнөө Тоорат мыйзамынан келип чыгат деппи? Албетте, жок! Бирок мыйзам болбосо, мен күнөө эмне экенин билмек эмесмин. Мыйзам «башканын мүлкүнө көз артпа»деп айтпаса, мен көз артуу эмне экенин билмек да эмесмин.</verse>
				<verse number="8">Парызга шылтап, күнөө ичимдеги миң түркүн кумарларды козгоду. Мыйзам болмоюн күнөө өлүк бойдон кала берет.</verse>
				<verse number="9">Бир кезде мен колумда мыйзам жок жашадым эле. Бирок парыз берилгенде, күнөөгө жан кирди.</verse>
				<verse number="10">Мен болсо өлүк болуп калдым. Ошентип, өмүр алып келүүгө тийиш болгон парыз мага өлүм алып келди.</verse>
				<verse number="11">Амалын таап, күнөө парыздан пайдалып, мени алдады да өлтүрүп салды.</verse>
				<verse number="12">Бирок мыйзам өзү ыйык. Анын парыздары да ыйык, адилеттүү жана жакшы.</verse>
				<verse number="13">Андай болсо, эмне, жакшы нерсе мага өлүм алып келдиби? Албетте, андай эмес. Жакшы нерсени курал кылып, мага өлүм алып келген — күнөө. Ошону менен ал өзүнүн чыныгы жүзүн көрсөттү. Ошентип, парыз күнөөнүн канчалык күнөөлүү экенин мурдагыдан ачык көрсөттү.</verse>
				<verse number="14">Биз баарыбыз мыйзамдын рухий экенин билебиз. Мен болсо күнөөнүн кулчулугуна сатылган пендемин.</verse>
				<verse number="15">Өзүм эмне кылып жатканымды өзүм билбейм, анткени кылгым келген нерсени кылбайм да жек көргөн нерсемди кылам.</verse>
				<verse number="16">Кылып жатканым өзүм каалабаган нерсе болгон соң, бул менин мыйзамдын тууралыгын мойнума алганымды көрсөтүп турат.</verse>
				<verse number="17">Андай болсо, чындыгында кыянаттык кылып жаткан мен эмес, ичимдеги күнөө.</verse>
				<verse number="18">Өзүмдө, адамдык табиятымда жакшылык жок экенин билем. Жакшылык кылууга ниетим бар, бирок бул колумдан келбейт.</verse>
				<verse number="19">Кылам деген жакшылыкты кылбайм да, анын ордуна кылбайм деген жамандыкты кылам.</verse>
				<verse number="20">Эгерде жасагым келбеген нерсени жасап жатсам, анда муну кылган мен эмес, ичимдеги күнөө.</verse>
				<verse number="21">Ошентип, мен мындай мыйзам ченемдүүлүктү байкадым: жакшылык кылайын десем да, колумдан жамандык гана келет.</verse>
				<verse number="22">Жан-дилимден Кудайдын мыйзамына кубанам.</verse>
				<verse number="23">Бирок өз денемден мен дагы башка мыйзамдын аракетин көрөм. Ал акыл-оюмдагы мыйзамга каршы туруп, денемди ичимдеги күнөө мыйзамына багындырып салат.</verse>
				<verse number="24">Курган башым ай! Өлүмгө түрткөн ушул денеден мени ким куткарар экен?</verse>
				<verse number="25">Кудайга алкыш! Ал муну Эгебиз Ыйса Машаяк аркылуу кылып койду! Ошентип, акыл-оюм менен мен Кудай мыйзамына моюн сунсам, адамдык табиятым менен күнөө мыйзамына моюн сунам.</verse>
			</chapter>
			<chapter number="8">
				<verse number="1">Ошентип, эми Машаяк Ыйса менен биримдикте жашагандарга жазалоо өкүмү чыгарылбайт. </verse>
				<verse number="2">Анткени Машаяк Ыйса аркылуу өмүр берүүчү Рухтун мыйзамы силерди күнөө менен өлүмдүн мыйзамынан эркин кылды.</verse>
				<verse number="3">Адам табиятынын алсыздыгынан улам мыйзам кыла албаган нерсени Кудай кылды. Бул үчүн Ал адам баласынын күнөөлүү денесине окшогон денеге бөлөнгөн Уулун жиберип, күнөөнүн жазасын Ага тарттырды.</verse>
				<verse number="4">Муну Ал мыйзамдын адилеттүү талаптары күнөөлүү табияты боюнча эмес, Рух боюнча жашаган биз аркылуу аткарылсын үчүн кылды.</verse>
				<verse number="5">Адамдык табиятынын жетегинде жашагандар ошол табиятынын эңсегенин, ал эми Рухтун жетегинде жашагандар Рух каалаганын ойлошот.</verse>
				<verse number="6">Адамдык табиятын ойлоонун кесепети — өлүм; Рух каалаганын ойлоонун шарапаты — өмүр менен тынчтык.</verse>
				<verse number="7">Ошентип, адамдык табиятын ойлогон адам Кудайга кас болот: ал Кудай мыйзамына багынбайт жана багына да албайт.</verse>
				<verse number="8">Өз адамдык табиятынын жетегинде жашагандар Кудайга жага алышпайт.</verse>
				<verse number="9">Силер болсо, эгерде ичиңерде чынында эле Кудайдын Руху жашаса, адамдык табиятыңардын эмес, Рухтун жетегиндесиңер. Кимде Машаяктын Руху жок болсо, ал Машаякка таандык эмес.</verse>
				<verse number="10">Бирок ичиңерде Машаяк жашап жатса, анда күнөөнүн айынан денеңер өлүк болсо да, Кудай алдында акталган үчүн рухуңар — тирүү.</verse>
				<verse number="11">Ичиңерде Ыйсаны өлгөндөн тирилтип алган Кудайдын Руху жашап жаткан болсо, анда Машаякты тирилтип алган Кудай ичиңерде жашап жаткан Руху менен силердин өлө турган денеңерге да жаңы өмүр берет.</verse>
				<verse number="12">Ошентип, боордоштор, биз адамдык табиятыбыздын эңсегени менен жашоого милдеттүү эмеспиз.</verse>
				<verse number="13">Себеп дегенде, адамдык табиятыңардын жетегинде жашасаңар, анда өлөсүңөр, ал эми Рух аркылуу денеңердин күнөөлүү иштерин тыйсаңар, анда өмүргө ээ болосуңар.</verse>
				<verse number="14">Кудай Рухунун жетегинде жашагандардын баары — Кудайдын балдары.</verse>
				<verse number="15">Анткени Кудайдын ыроологон Руху силерди кайрадан коркунучка батырып, кул кылбайт. Кудайдын Руху силерди Анын балдары кылды. Ошол Рухтун кудурети менен биз Кудайды: «Абба! Ата!» — деп чакырып жатабыз.</verse>
				<verse number="16">Биздин рухубузга кошулуп, Кудайдын балдары болгонубузду күбөлөндүрүп жаткан — ошол Рух.</verse>
				<verse number="17">Ал эми Кудайдын балдары болсок, анда Кудайдын мураскорлору да болдук. Биздин Машаяк менен энчибиз бир. Эгерде Анын атак-даңкын бөлүшкүбүз келсе, анда Анын тарткан азаптарына да ортоктош болушубуз керек.</verse>
				<verse number="18">Келечекте бизге көрүнө турган Кудайдын улуулугуна салыштырганда, азыркы убактылуу азаптарыбыз эч нерсеге турбасына көзүм жетип турат.</verse>
				<verse number="19">Бүтүндөй жаратылыш Кудай Өз балдарына анык көрсөтө турган убакты чыдамсыздык менен күтүп жатат.</verse>
				<verse number="20">null</verse>
				<verse number="21">Себеби жаратылыш өз максатына өзү эле жетпей калган эмес. Кудайдын өкүмүнөн улам ошондой болгон. Кудай болсо муну жаратылыш бир күнү өткүнчүлүктүн кулчулугунан бошотулуп, Өзүнүн балдары менен кошо даңктуу эркиндикке жетишет деген үмүт менен жасаган.</verse>
				<verse number="22">Себеби, биз билгендей, бүтүндөй жаратылыш азыркыга дейре толготуп жаткансып, кыйналып онтоп жатат.</verse>
				<verse number="23">Жаратылыш гана эмес, Кудайдын алгачкы тартуусу катары Ыйык Рухту алган биз да Ал бизди Өз балдары катары кабыл алып, денебизди куткарып аларын самап, ичибизден онтоп жатабыз.</verse>
				<verse number="24">Анткени азыркы куткарылганыбыз — үмүт аркылуу гана. Эгерде үмүтүбүз эбак эле орундалган болсо, анда үмүттөнүүнүн кажети жок болмок. Өз көзү менен көрүп турган нерсеге үмүттөнмөк беле?</verse>
				<verse number="25">Бирок көрбөгөн нерсеге үмүттөнүп жатсак, анда чыдамдуулук менен күтүшүбүз керек.</verse>
				<verse number="26">Ошону менен бирге алсыраган бизди Рух да бекемдейт. Эмне жөнүндө сыйынарыбызды билбей, онтоп жатканыбызда, бул аркылуу Ал Өзү сөз менен айтуу мүмкүн болбогон эңсөөлөрүбүздү Кудайга жеткирип турат.</verse>
				<verse number="27">Ал эми ички дүйнөбүздү көрүп турган Кудай Рухтун жеткирип жаткан ой-санаасын анык билет, себеби Рухтун ыйыктар үчүн өтүнгөнү Анын эркине дал келет.</verse>
				<verse number="28">Биз болсо ким Кудайды сүйүп, Анын максатына ылайык чакырылган болсо, Кудай ал үчүн бардыгын жакшылыкка айландырарын билебиз.</verse>
				<verse number="29">Кудай кимди эбак эле Өзүнө тандап алган болсо, Кудай Уулу көптөгөн бир туугандарынын арасында туңгуч болсун үчүн, ал адамдын Өз Уулуна окшош болуусун да алдын ала белгилеп койгон.</verse>
				<verse number="30">Кудай Өз балдары болууга белгилеп койгондорду чакырып алды, чакырып алгандарын актап алды, актап алгандарын атак-даңкка бөлөдү.</verse>
				<verse number="31">Мунун баарын көрүп туруп, эмне дейбиз? Кудай биз тарапта болсо, анда ким бизге каршы чыкмак эле?</verse>
				<verse number="32">Өз жалгыз Уулун аябастан, Аны баарыбыз үчүн курмандыкка берген Кудай калганын бизге бекер бербей коёбу?!</verse>
				<verse number="33">Кудай тандап алгандарды ким айыптамак эле? Бизди Кудай Өзү актабадыбы.</verse>
				<verse number="34">Бизге жаза өкүмүн ким чыгармак эле? Машаяк Ыйса биз үчүн өлүп, бул гана эмес — өлгөндөн кайра тирилип, азыр Кудайдын сыйлуу оң жагында отуруп, биз үчүн өтүнүп жатпайбы.</verse>
				<verse number="35">Андай болсо, бизди Машаяктын сүйүүсүнөн ким ажырата алмак эле? Кыйынчылыкпы, азаппы, куугунтукпу, ачарчылыкпы, жардылыкпы, коркунучпу, кылычпы?</verse>
				<verse number="36">Ыйык Жазууда айтылгандай: «Касапчынын колуна түшө турган кой делип, Сен үчүн биз күн сайын тартылабыз өлүмгө».</verse>
				<verse number="37">Бирок ошого карабастан, бизди сүйгөн Машаяктын аркасы менен биз мунун баарын жеңип чыгабыз!</verse>
				<verse number="38">Себеби менин ынанганым: өлүмдүн же өмүрдүн, периштелердин же жиндердин, бул замандын же келечек замандын,</verse>
				<verse number="39">кудурет-күчтөрдүн, жер үстүндөгүлөрдүн же жер астындагылардын, деги эле жаратылган нерселердин биринин дагы бизди Кудайдын Эгебиз Машаяк Ыйса аркылуу төгүлгөн сүйүүсүнөн ажыратууга кудурети жетпейт.</verse>
			</chapter>
			<chapter number="9">
				<verse number="1">Машаякка таандык адам катары чындыгын айтып жатам (сөзүм жалган эмес экендигине Ыйык Рухка багынган абийирим күбө):</verse>
				<verse number="2">зор кайгыга батып, жаным тынбай сыздап,</verse>
				<verse number="3">каныбыз бир боордошторумдун куткарылышы үчүн өзүм каргышка калып, Машаяктан айрылышым керек болсо, ошого да даяр элем.</verse>
				<verse number="4">Алар — ысрайылдыктар, Кудайдын асырап алган, даңкына бөлөгөн, келишим түзүп, Тоорат мыйзамын калтырган, чыныгы ийбадат кылып, Анын убадаларын энчилеген эли.</verse>
				<verse number="5">Алар атактуу ата-бабалардан тарап, адам кейпин кийип келген Машаяк да ушул элден чыккан. Ал бардыгынан жогору туруп, бардыгын бийлеген Кудай. Ага түбөлүк алкыш болсун! Оомийин.</verse>
				<verse number="6">Бирок ысрайылдыктардын көпчүлүгү Машаякты кабыл албаса да, Кудай аларга берген убадасын аткарбай койду дегенге болбойт, анткени ысрайылдык болуп туулгандын баары эле чыныгы ысрайылдык эмес.</verse>
				<verse number="7">Ыбрайымдын урпактары да толугу менен анын балдары эмес. Кудай ага: «Ыскактын урпактары сенин тукумуң аталат»— деген.</verse>
				<verse number="8">Башкача айтканда, Ыбрайымдан тарагандардын баары эле Кудайдын балдары боло бербейт. Убада боюнча туулгандары гана чыныгы урпак болуп эсептелет.</verse>
				<verse number="9">Кудайдын убадасы болсо бул: «Эмки жылы, дал ушул убакта Мен кайра келем да, аялың Саранын уулу болот».</verse>
				<verse number="10">Бул гана эмес. Бабабыз Ыскактан боюна эгиз уул бүткөн Рабига да ушундай болгон.</verse>
				<verse number="11">null</verse>
				<verse number="12">Балдары али туула электе эле, эч жамандык же жакшылык кыла электе эле, Кудай алардын бирин тандап алып, Рабигага: «улуусу кичүүсүнө кызмат кылат», — деген. Ошону менен Ал адамды кылган ишине жараша эмес, тек гана Өзүнүн максатына ылайык тандаарын көрсөткөн.</verse>
				<verse number="13">Ыйык Жазууда айтылгандай, «Жакыпты жакшы көрүп, Эйсапты жаратпадым».</verse>
				<verse number="14">Буга биз эмне дей алабыз? Кудай адилетсиз деп айта алабызбы? Албетте, анте албайбыз.</verse>
				<verse number="15">Анткени Мусага Ал мындай деген болчу: «Кимге ырайым этсем, ошого ырайымдуу болом, Кимге боорум ачыса, ошону аяйм».</verse>
				<verse number="16">Ошентип, бардыгы адамдын каалоосунан же кылган аракетинен эмес, кайрым көрсөтчү Кудайдын эркинен болот.</verse>
				<verse number="17">Ыйык Жазууда Кудайдын фараонго мындай дегени бар: «Кудуретимди сен аркылуу көрсөтүп, ысмымды жер жүзүнө жар салыш үчүн гана Мен сенин зоболоңду бийик көтөрдүм».</verse>
				<verse number="18">Демек, кимге кайрымдуу болорун, кимди катаал кыларын Кудай Өзү билет.</verse>
				<verse number="19">Бирөөңөр мага айтарсыңар: «Андай болсо, эмне үчүн Ал бизди айыпка жыгат? Анын эркине каршы турар бирөө барбы?»</verse>
				<verse number="20">Эй, пенде, деги Кудай менен акыйлашкандай сен ким элең? Жасалган буюм өзүн жасаганга: «Эмне үчүн сен мени ушундай кылып койдуң», — демек беле?</verse>
				<verse number="21">Бир эле топурактан кымбат баалуу кумура да, жөнөкөй идиш да жасаш карапачынын өз эрки эмеспи?</verse>
				<verse number="22">Анын сыңарындай, Кудай да адамзатка Өз каарын көрсөткүсү, Өзүнүн улуу кудуретин билдиргиси келет. Бирок, ошого карабай, каарына калып, курут боло тургандарды көпкө чейин кыйратпай чыдап келди.</verse>
				<verse number="23">Минткени Анын ырайымына татып, даңкына бөлөнүүгө даярдалгандарга Өзүнүн чексиз улуулугун көрсөтүш үчүн болсочу?</verse>
				<verse number="24">Ал бизди иудейлердин арасынан гана эмес, башка элдердин ичинен да чакырып алды.</verse>
				<verse number="25">Ошуя китебинде бул тууралуу Кудай мындай дейт: «Менин элим болбогон элди алып, Аларды Мен Өз элим атап коём. Мурда Өзүм сүйбөгөн элди алып, Аларды сүйгөн элим атап коём».</verse>
				<verse number="26">«Эми алар: силер Менин элим эмес, — Деп мурда айткан жердин дал өзүндө Аталат тирүү Кудай балдары деп».</verse>
				<verse number="27">Ышая да Ысрайыл элине мындай деп жар салат: «Ысрайылдын уулдары Көк деңиздин жээгинде Жаткан сансыз кумга окшоп Көп болсо да, алардын Сакталганы аз болот.</verse>
				<verse number="28">Анткени жер үстүндө Өз өкүмүн Эгедер Чечкиндүү да тезден-тез Аткарганы калыптыр».</verse>
				<verse number="29">Ышая алдын ала айткандай: «Кудуреттүү Кудайым Тукумунан элимдин Калтырбаса бир азын, Кыйрайт элек анда биз Гомор менен Содомдой».</verse>
				<verse number="30">Эми, эмне дейли? Акталууну издебеген башка элдер Кудай алдында ак деп табылды. Алардын акталганы — ишенимден.</verse>
				<verse number="31">Тоорат мыйзамы аркылуу акталууну издеген Ысрайылдын болсо аны аткарууга кудурети жетпеди.</verse>
				<verse number="32">Бул эмне үчүн ушундай болду? Анткени алар ишенимге эмес, кылган иштерине таянып алышкан эле. Ошентип, Ысрайылдын буту кедерги ташка чалынган экен.</verse>
				<verse number="33">Ыйык Жазууда айтылгандай, «Мына эми Сион аттуу шаарыма Адамдарды чалынткан да кулаткан Мен таш коём. Ошол ташка таянган Адамдардын уят болбойт бири да».</verse>
			</chapter>
			<chapter number="10">
				<verse number="1">Боордоштор, Ысрайыл элинин куткарылышын ушунчалык эңсеп, бул жөнүндө Кудайга жалынып сыйынып жатам.</verse>
				<verse number="2">Алардын Кудайга жагууга бүт дитин койгондоруна мен күбөмүн. Бирок буга кантип жетишүүнү алар билишкен жок.</verse>
				<verse number="3">Адамдардын акталышына Кудай кандай жол сызып койгонун билишпеген алар буга өз жолу менен жетүүгө далалаттанып, Анын белгилеген акталуу жол-жобосуна баш ийбей келүүдө.</verse>
				<verse number="4">Өзүнө ишенген ар кимди Кудай алдында ак кылыш үчүн Машаяк Тоорат мыйзамын аткаруу талабын жоюп таштады.</verse>
				<verse number="5">Тоорат мыйзамын аткарып акталуу жөнүндө Муса мындай жазган: «Мыйзамдын жол-жоболорун аткарган адам алар аркылуу өмүргө ээ болот».</verse>
				<verse number="6">Ал эми ишеним аркылуу акталуу жөнүндө төмөнкүлөр жазылган: «Өзүңдөн: Көккө ким чыкмак эле? — башкача айтканда, Машаякты жерге ким алып келмек эле? — деп сурабай эле кой.</verse>
				<verse number="7"> Жердин түпкүрүнө ким түшмөк эле? — башкача айтканда, Машаякты өлгөндөрдөн ким алып келмек эле? — деп суроонун да кажети жок».</verse>
				<verse number="8">Бул тууралуу Ыйык Жазууда мындай делген: «Кудайдын Сөзү жаныңда — Оозуңда жана дилиңде». Бул сөз — биз жар салып жүргөн ишеним жөнүндөгү кабар.</verse>
				<verse number="9">Башкача айтканда, Ыйсанын Эге экенин мойнуңа алып, дилиңден Кудай Аны өлгөндөн тирилткенине ишенсең, куткарыласың.</verse>
				<verse number="10">Анткени дилинен ишенген адам — акталат; оозу менен ачык айтып моюндаган адам — куткарылат.</verse>
				<verse number="11">Ыйык Жазуу айткандай, «Ага таянган адамдардын бири да уят болбойт».</verse>
				<verse number="12">Бул иудейлерге да, иудей эместерге да тийиштүү. Бардыгынын Эгеси бир, Өзүнө кайрылгандардын баарына Ал ак батасын мол берет.</verse>
				<verse number="13">Анткени, жазылгандай, «Эгебиздин ысмын чакыргандын ар бири куткарылат».</verse>
				<verse number="14">Бирок Ага ишенбегендер Анын ысмын кантип чакырышат? Ал жөнүндө укпагандар Ага кантип ишенишет? Кабар алып келген бирөө болбосо, кантип угушат?</verse>
				<verse number="15">Жиберген эч ким жок болсо, кантип кабар жеткиришет? Ыйык Жазууда мындай деп жазылган: «Жакшы Кабар таратылып жатканын Көрүп турсаң, кандай сонун бул өзү!»</verse>
				<verse number="16">Бирок Жакшы Кабарды баары эле кабыл албады. Бул тууралуу Ышая пайгамбар: «Бизден уккан кабарга, Эгем, кимдер ишенди?»— деген экен.</verse>
				<verse number="17">Ошентип, ишеним — кабар угуудан, кабар угуунун өзү болсо Машаяктын Жакшы Кабарын жар салуудан келет.</verse>
				<verse number="18">Анда мындай собол таштайын: эврейлер, эмне, кабарды укпай калышты беле? Албетте, угушкан! Анткени, жазылып тургандай: «Үндөрү жер жүзүнө жаңырганда, Сөздөрү жетти дүйнө четтерине».</verse>
				<verse number="19">Дагы да сурайын: эмне айтылганын Ысрайыл түшүнбөй калды беле? Муса буга биринчи болуп жооп берген: «Эл болбогон калк менен Кызгантамын силерди; Акылы жок эл менен Кыжырлантам силерди».</verse>
				<verse number="20">Ышая болсо тайманбай, андан да ачык айтат: «Мени издеп көрбөгөн Элдер Мени табышты; Мени сурап көрбөгөн Элдерге Мен көрүндүм».</verse>
				<verse number="21">Ысрайыл туурасында болсо ал мындай дейт: «Бир күн кечке күттүм, созуп колумду, Тилим албай, каршы чыккан элимди».</verse>
			</chapter>
			<chapter number="11">
				<verse number="1">Ошентип, мындай собол таштайм: Кудай Өз элинен баш тарттыбы? Албетте, жок. Анткени мен да Ыбрайымдын тукумунан, Бенжамин уруусунан чыккан ысрайылдыкмын.</verse>
				<verse number="2">Кудай тээ башынан эле Өзү тандап алган элинен баш тарткан жок. Же силер Ыйык Жазууда Илияс пайгамбар жөнүндө эмне деп айтылганын билген жок белеңер? Илияс Ысрайыл элине нааразычылык билдирип, Кудайга мындай деген эле:</verse>
				<verse number="3">«Эгем, алар Сенин пайгамбарларыңды өлтүрүштү, курмандык жайларыңды талкалашты. Эми жападан жалгыз калган менин да көзүмдү тазалаганы жатышат».</verse>
				<verse number="4">Кудай болсо ага кандай жооп кайтарды? «Мен Өзүмө жалган кудай Баалдын алдында тизе бүкпөгөн жети миң жанды калтырдым».</verse>
				<verse number="5">Бул азыр да ушундай: Кудай ырайым этип тандап алып, Аныкы бойдон калган бир аз жандар али да бар.</verse>
				<verse number="6">Кудай аларды кылган ишине жараша эмес, Өз ырайымы менен тандап алган; антпесе Анын ырайымы ырайым болбой калмак. </verse>
				<verse number="7">Натыйжада эмне болду? Ысрайыл элинин ичинен Кудай тандап алган бир азы гана эңсегенине жетип, калгандары болсо андан куру жалак калышып, катаалданышты.</verse>
				<verse number="8">Ыйык Жазууда айтылгандай, «Кудай Өзү тоотпос кылып аларды, Али да, көзү туруп, көрө алышпайт, Кулагы бар болсо да, уга алышпайт».</verse>
				<verse number="9">Дөөт да мындай деген экен: «Өздөрү жайып койгон дасторкону Өздөрү түшчү тузак, тордой болсун; Чалынып, сазайларын алсын алар!»</verse>
				<verse number="10">«Көздөрү караңгылап, көрбөй калсын; Түйшүктөн түбөлүккө бүкүрөйсүн».</verse>
				<verse number="11">Андай болсо, собол таштайын: бир мүдүрүлүп, ысрайылдыктар эми турбас болдубу? Албетте, андай эмес. Ысрайыл кулаганда, андан кызганыч туудуруу үчүн Кудай куткарылууну башка элдерге берди.</verse>
				<verse number="12">Ысрайылдын кулаганы мүлдө дүйнөгө мынчалык көп бата алып келсе, алардын жоготконунан улам башка элдерге ушунча көп бата тийип отурса, анда Ысрайылдын толугу менен мурдагы калыбына келиши канчалык көп бата алып келмекчи!</verse>
				<verse number="13">Азыркы айтар сөзүм башка элден чыккандарга. Мен башка элдерге жиберилген элчи болуп, өз кызматым менен сыймыктанам.</verse>
				<verse number="14">Силерге кылган кызматым кандаштарымдын кызганычын туудуруп, бул аркылуу алардын кээ бири куткарылып калгысы бардыр.</verse>
				<verse number="15">Анткени алардын четке кагылышы мүлдө дүйнөнү Кудай менен жараштырып койсо, алардын кабыл алынышынын натыйжасы кандай болмокчу? Бул өлүк болгондорго өмүр алып келет!</verse>
				<verse number="16">Эгерде биринчи жабылган нан Кудайга багышталып, адал болсо, анда андан калган камыр да адал болот. Эгерде дарактын тамыры Кудайга багышталып, адал болсо, анда анын бутактары да адал болот.</verse>
				<verse number="17">Бакта өскөн зайтун дарагынын кээ бир бутактары сындырылып, алардын ордуна жапайы зайтун кыйыштырылды. Бактагы зайтунга тамырлаш болуп, анын ширеси менен сугарылган жапайы зайтун — бул силерсиңер.</verse>
				<verse number="18">Андай болсо, жанакы сындырылган бутактарды карап, мактанбагыла. Ал эми мактанган болсоңор, эсиңерге келгиле. Бутак болуп турган силер тамырды көтөрбөйсүңөр, тескерисинче, ал силерди көтөрүп турат.</verse>
				<verse number="19">«Жанакы бутактардын сындырылып калганы бизди кыйыштыруу үчүн болгон», — дейсиңерби?</verse>
				<verse number="20">Ырас, алар ишенбеген үчүн сындырылып ташталган. Бирок силер да ишенгениңер үчүн эле кыйыштырылып турасыңар: ушуну билип, бой көтөргөндөн көрө, сак болгула.</verse>
				<verse number="21">Кудай дарактын өз табигый бутактарын аябаса, кыйыштырылган силерди аяйт дейсиңерби?</verse>
				<verse number="22">Ошентип, Кудайдын мээримдүү да, катаал да болорун байкагыла. Ал күнөөгө баткандарга катаалданып, силерге болсо, эгерде Анын мээримдүү экенине дайыма ишенсеңер, Өз мээримин төгөт. Антпесе силер да сындырылып ташталасыңар.</verse>
				<verse number="23">Ал эми ысрайылдыктар ишенбестигин калтырышса, кайрадан өз ордуна кыйыштырылат, анткени Кудай аларды кайра кыйыштырып коюуга кудуреттүү.</verse>
				<verse number="24">Эгерде Кудай силерди жапайы зайтун дарагынан кесип алып, дегеле мурда болуп көрбөгөндөй кылып, бакта өскөн зайтун дарагына кыйыштырып койсо, анда жанакы сындырылган бутактарды өздөрү бир кезде өскөн даракка кайтаруу Ал үчүн алда канча оңоюраак.</verse>
				<verse number="25">Бой көтөрүп акылдуусунбасыңар үчүн, боордоштор, мен силердин бир купуя чындыкты билип алууңарды каалайм: кээ бир ысрайылдыктар биротоло эмес, башка элдердин баары Кудайга келгенге чейин эле тоотпос болуп калган.</verse>
				<verse number="26">Ыйык Жазууда айтылгандай, бүт Ысрайылдын куткарылып калышы мындай болот: «Иерусалимден Куткаруучу келет дагы Кайтарат Ысрайылды терс жолунан».</verse>
				<verse number="27">«Күнөөсүн алып таштап,алар менен Мына ушу келишимди түзөмүн Мен».</verse>
				<verse number="28">Силер Жакшы Кабар угуп, куткарылып калышыңар үчүн ысрайылдыктар Кудайга душман болуп калышкан. Бирок ата-бабаларын сүйгөн Кудай аларды да сүйүп, алар али да Анын тандалган эли.</verse>
				<verse number="29">Анткени Кудай кимге тартуусун ыроолоп, кимди тандап алары тууралуу оюн өзгөртпөйт.</verse>
				<verse number="30">Бир кезде Кудайга моюн сунбаган силер алардын тил албастыгынан улам Кудайдын кайрымына ээ болуп турасыңар.</verse>
				<verse number="31">Анын сыңары, азыр Кудайга моюн сунбай жатышкан алар да, силерге окшоп, бир күнү Кудайдын кайрымына ээ болушат.</verse>
				<verse number="32">Себеби бардыгына кайрымдуулугун көрсөтүш үчүн Кудай бардыгын тил албастыкка туткундап койгон.</verse>
				<verse number="33">«Кудайдын байлыктары эбегейсиз! Акылмандык, билгичтиги не бир чексиз! Чыгарган бүтүмдөрү аңдап бүткүс! Кудайдын ойлоруна акыл жеткис!»</verse>
				<verse number="34">«Кудайдын акыл-оюн барбы билген? Кимиси Эгебизге кеңеш берген?»</verse>
				<verse number="35">«Бирөөңөр карыз берип Кудайына, Эгебиз бересеси барбы кимге?»</verse>
				<verse number="36">Анткени бүт бардыгы бир Кудайдан, Ал аркылуу, Ал үчүн жаратылган! Даңкталсын түбөлүккө Кудайыбыз! Оомийин.</verse>
			</chapter>
			<chapter number="12">
				<verse number="1">Боордоштор, Кудай силерге не деген кайрымдуулугун көрсөттү. Андыктан силерден суранам: жан-тениңерди Кудайга багыштап, Ага жагымдуу, ыйык, тирүү курмандык катары бергиле. Ага чыныгы кызмат кылганыңар мына ушу.</verse>
				<verse number="2">Бул дүйнөнү туурап жашабагыла. Андан көрө акыл-оюңарды жаңыртып өзгөргүлө. Ошондо Кудайдын силерге болгон эркин: эмнелер жакшы, жагымдуу жана жеткилең экендигин түшүнүп билүүгө жөндөмдүү болосуңар.</verse>
				<verse number="3">Кудай ырайым этип дайындаган адам катары силерге айтам: өзүңөр жөнүндө тийиштүүдөн артык ойлобогула. Анын ордуна, акыл-эстүү болуп, өзүңөрдү Кудай ар бириңерге берген ишенимге жараша баамдагыла.</verse>
				<verse number="4">Бир дене көп мүчөдөн туруп, бардык мүчөлөрдүн аткарган милдети бирдей болбойт.</verse>
				<verse number="5">Ошол сыяктуу, биз да көп болуп туруп, Машаяктын денесин түзөбүз да бири-бирибизге карата өз ара байланышкан мүчөлөрбүз.</verse>
				<verse number="6">Кудай ырайым менен ыроологон касиеттерибиз ар кандай болуп, ар кандай милдет аткарабыз. Кимибизге пайгамбарчылык айтуу касиети берилсе, аны өз ишенимибизге жараша колдонолу.</verse>
				<verse number="7">Кызматчылык касиети барыбыз, кызмат кылалы, окута турганыбыз, окуталы.</verse>
				<verse number="8">Башкаларга кайрат бере алганыбыз, кайрат берели. Колунда барын бөлүшкөнүбүз, жоомарт бололу. Жетекчилик кылганыбыз, талыкпай иштейли. Кайрымдуулук кылганыбыз, аныбызды кубаныч менен аткаралы.</verse>
				<verse number="9">Сүйсөк, чын дилибизден сүйөлү. Жамандыктан четтеп, жакшылыктан калбагыла.</verse>
				<verse number="10">Бири-бириңерге бир тууганча мээримдүү болуп, бири-бириңерден аша сый көрсөткүлө.</verse>
				<verse number="11">Эринчээк болбогула. Рухуңар менен жалындап, Эгебизге талыкпай кызмат кылгыла.</verse>
				<verse number="12">Үмүттөн кол үзбөй, ар дайым кубанычта болгула. Кыйынчылыктарда чыдамдуу, сыйынууда туруктуу болгула.</verse>
				<verse number="13">Муктаждыгы бар ыйыктарга жардам көрсөтүп, чоочун бирөө келсе, меймандостук менен тосуп жүргүлө.</verse>
				<verse number="14">Өзүңөрдү куугунтуктап жаткандарга бата тилеп, каргабай, кайра алкап тургула.</verse>
				<verse number="15">Кубангандар менен чогуу кубанып, ыйлагандардын кайгысын бөлүшкүлө.</verse>
				<verse number="16">Өз ара ынтымактуу болгула. Көөдөнүңөрдү көтөрбөй, андан көрө токтоо кишилер менен катташып тургула. Өзүңөрдү акылдуу санабагыла.</verse>
				<verse number="17">Жамандыкка жамандык менен жооп кайтарбагыла да урмат-сыйга татырлык иштерди кылууну ойлогула.</verse>
				<verse number="18">Бардыгы менен тынччылыкта жашаш үчүн колуңардан келишинче аракет кылгыла.</verse>
				<verse number="19">Сүйүктүүлөрүм, эч кимден өч албагыла, ар кимдин жазасын Кудай Өзү берсин. Анткени Ыйык Жазууда Эгебиз мындай дейт: «Өч алуу — Менин ишим, Мен берем тиешесин».</verse>
				<verse number="20">Тескерисинче, «Касташканың ач болсо, азык бергин, Касташканың чаңкаса, суусун бергин, Таш урганга кимде-ким ашын сунса, Жакшылыгы душманын уяткарат».</verse>
				<verse number="21">Бирөөнүн жамандыгына алдырбай, андан көрө жамандыкты жакшылык менен жеңип чыккыла.</verse>
			</chapter>
			<chapter number="13">
				<verse number="1">Ар бир адам колунда бийлиги барларга баш ийүүгө тийиш, себеби бардык бийлик Кудайдан келип, бар болгон бийликтерди Ал орноткон.</verse>
				<verse number="2">Адамдын бийликке каршылык көрсөткөнү — Кудай орноткон тартипке каршы чыкканы. Каршы чыккандын баары өздөрү жазаланышат.</verse>
				<verse number="3">Бийлиги барлар жакшы иш кылгандарга эмес, жаман иш кылгандарга коркунуч туудурушат. Бийликтен коркпоону каалайсыңбы? Анда жакшылык кыл. Ошондо бийлик ээсинин мактоосуна татыйсың.</verse>
				<verse number="4">Анткени ал сага пайда келтириш үчүн Кудайдын кызматын кылат. Жамандык кылсаң, анда бийлиги бар адамдан корк, себеби анын сени жазалагыдай кудурети бар. Кудайдын кызматчысы катары ал Кудайдын жамандык жасагандарга карата чыгарган өкүмүн иш жүзүнө ашырат.</verse>
				<verse number="5">Мына ошон үчүн сен да жазадан коркконуңдан эмес, абийириң бар болгонунан бийликтегилерге баш ийишиң керек.</verse>
				<verse number="6">Салык төлөгөнүңдүн себеби да ушул: өз милдетин аткарып, бийликтеги адамдар ошону менен дайыма Кудайга кызмат кылышат.</verse>
				<verse number="7">Ошентип, аларга эмнени берүүгө тийиштүү болсоң, ошону берип жүр: бирине — салык, башкасына — төлөм, бирине — урмат, башкасына — сый.</verse>
				<verse number="8">Эч кимге бересеңер болбой, өз ара сүйүүнү өмүр бою төлөп өтөр карызыңар катары туткула. Бири-бирин сүйгөндөр мыйзам талаптарын аткарган болушат.</verse>
				<verse number="9">Анткени «ойноштук кылба», «киши өлтүрбө», «уурдаба», «башканын мүлкүнө көз артпа»жана ушул сыяктуу башка парыздардын баары мындай сөздө камтылган: «башкаларды өзүңдү сүйгөндөй сүй».</verse>
				<verse number="10">Сүйгөн адам башкаларга жамандык кылбайт. Андай болсо, сүйүү — мыйзамдын бардык жол-жоболорун аткарууга тете.</verse>
				<verse number="11">Азыр кандай мезгил экенин, уйкубуздан ойгонор убакыт-саат келип калганын билип, ушундай кылгыла, себеби куткарылар күнүбүз жаңы ишенген убагыбызга караганда бизге азыр жакындап келди.</verse>
				<verse number="12">Түн бүтөйүн деп, таң атарга аз калды. Караңгынын иштерин таштап, жарыктын курал-жарагын алалы.</verse>
				<verse number="13">Той-тамаша менен масчылыкка, бузуктук менен адепсиздикке, чатакташуу менен көр албастыкка берилбей, күндүзгү жарыкта кандай жашаш керек болсо, ошондой жашайлы.</verse>
				<verse number="14">Эгебиз Ыйса Машаяктын жетегинде болгула да, күнөөкөр табиятыңардын камын көрүп, ышкыларын кандырууну токтоткула.</verse>
			</chapter>
			<chapter number="14">
				<verse number="1">Ишенимде алсыз болгондорду кабыл алгыла да, алар менен талашпагыла.</verse>
				<verse number="2">Кээ бир адамдардын ишеними аларга бардыгын жегенге жол берет, бирок ишеними алсыз адам жашылча менен гана азыктанат.</verse>
				<verse number="3">Кимиңер бардыгын жей алсаңар, тамакты ылгап жегендерди кемсинтпегиле. Ошондой эле кимиңер тамакты ылгап жесеңер, бардыгын жегендерди айыптабагыла. Анткени баарыңарды Кудай Өзү кабыл алган.</verse>
				<verse number="4">Бирөөнүн кызматчыларын айыптагандай сен ким элең? Алардын айыпталар-айыпталбасын өз ээси билет. Аларды колдоп, айыпталбагандай кылууга Эгебиздин кудурети жетет.</verse>
				<verse number="5">Кээ бирөөлөр үчүн кайсыдыр бир күн калгандарынан артык, башкалары үчүн болсо күндөрдүн баары бирдей болот. Ар ким кайсынысын туура деп ойлосо, ошого жараша иш кылсын.</verse>
				<verse number="6">Ким белгилүү бир күндү артыкча көрсө, ал муну Эгебиздин урматына кылат. Тамактын баарын жей берген адам да муну, Кудайга шүкүрчүлүк келтирип, Эгебиздин урматына кылат. Ошондой эле тамакты ылгап жеген адам да муну Эгебиздин урматына кылып, Кудайга шүкүрчүлүк келтирет.</verse>
				<verse number="7">Жашаганыбыз да, өлгөнүбүз да өзүбүз үчүн гана эмес.</verse>
				<verse number="8">Жашасак да, Эгебиз үчүн жашайбыз, жаныбызды берсек да, Эгебиз үчүн беребиз. Ошентип, жашасак да, өлсөк да, Эгебиз менен болобуз.</verse>
				<verse number="9">Анткени Машаяк тирүүлөрдүн да, өлгөндөрдүн да Эгеси болуш үчүн өлүп кайра тирилген.</verse>
				<verse number="10">Андай болсо, өз боордошуңду айыптаганың кандай? Же аны эмне үчүн кемсинтесиң? Баарыбыз тең Соттоочу Кудайдын алдына барат эмеспизби?</verse>
				<verse number="11">Анткени Ыйык Жазууда айтылгандай, «Жараткан Эге айтат: ант беремин Өзүмдүн атым менен, бардык элдер Алдымда тизе бүгөт, ар бир пенде Оозу менен Кудайым деп тааныйт Мени».</verse>
				<verse number="12">Ошентип, ар бирибиз кылган ишибиз үчүн Кудай алдында жооп беребиз.</verse>
				<verse number="13">Демек, бири бирибизди айыптаганыбызды токтотпосок болбойт. Андан көрө, боордошторубузга кедерги болгон же азгырган иштерди жасабайлы деген чечимге келели.</verse>
				<verse number="14">Эгебиз Ыйса менен тыгыз байланышта болуп, мен эч бир тамак өзүнөн өзү арам болбосун жана аны арам эсептегендер үчүн гана арам болорун билем.</verse>
				<verse number="15">Эгерде жеген тамагың боордошуңду иренжитсе, анда мындай кылганың сүйүүгө жатпайт. Машаяктын курмандыгы менен куткарылган адам сенин кандай тамак жегениңди көрүп, ошонун айынан кыйрап калбасын!</verse>
				<verse number="16">Жакшы деп жүргөн нерсеңдин жаман делишине жол бербе.</verse>
				<verse number="17">Анткени Кудайдын Падышачылыгы эмне жеп, эмне ичкенибизде эмес. Ал — Ыйык Рух ыроологон адилдик, бейпилдик жана кубаныч менен жашаганыбызда.</verse>
				<verse number="18">Машаякка мына ушинтип кызмат кылганыңар Кудайдын көңүлүнө да толот, башкалардын колдоосуна да татыйт.</verse>
				<verse number="19">Ошентип, арабызга тынччылык алып келип, бири-бирибизди бекемдеп турган нерселерди жасоону көздөйлү.</verse>
				<verse number="20">Тамак үчүн Кудайдын кылган ишине доо кетирбе. Арийне, бардык тамак адал. Бирок жеген тамагыңдын кимдир бирөөгө кедерги болгону жакшылыкка жатпайт.</verse>
				<verse number="21">Андан көрө эт жебей, шарап ичпей же боордошуңа кедерги болгон башка нерселерди кылбай койгонуң оң.</verse>
				<verse number="22">Кайсынысын туура деп ишенсең, бул Кудай экөөңөрдүн ортоңордо болсун. Эмнени тандаганы үчүн өзүн айыптабаган адам ырыстуу.</verse>
				<verse number="23">Бирок шек санап жегендериң үчүн айыпталасың, себеби муну ишеним менен кылган жоксуң. Ал эми туура деп ишенбей туруп кылынган ар бир иш күнөө болуп эсептелет. </verse>
				<verse number="24">null</verse>
				<verse number="25">Кудайды даңктайлы! Ыйса Машаяк жөнүндөгү Жакшы Кабарды жарыялаганым жана Ал Өзү мурда, кылымдар бою адамдардан жашырын сактап, эми ачып берген чындыгын жар салганым аркылуу силердин ишенимиңерди бекемдөөгө Анын кудурети жетет. Түбөлүктүү Кудайдын буйругу менен пайгамбарлар жазып кеткен бул чындыкты жар салганыбыздын максаты — башка элдердин бардыгын ишенимге багындыруу болчу.</verse>
				<verse number="26">Бирден бир акылман Кудайыбызга Ыйса Машаяк аркылуу кылымдардан кылымдарга даңк болсун! Оомийин. </verse>
			</chapter>
			<chapter number="15">
				<verse number="1">Биз, бек ишенимде болгондор, ишеними аздардын алсыздыгын көтөрө билүүгө тийишпиз. Өзүбүздү гана ойлоп иш кылбайлы.</verse>
				<verse number="2">Башкалардын пайдасы үчүн, алардын ишенимин бекемдегидей, ар бирибиз алар үчүн кам көрүшүбүз керек.</verse>
				<verse number="3">Анткени Машаяк да Өзүнүкүн көздөгөн жок. Ыйык Жазууда жазылгандай, «Сага тилин тийгизген Адамдардын кордугу Түштү менин башыма».</verse>
				<verse number="4">Мурда жазылгандардын бардыгы болсо, бекемдик аркылуу жана Ыйык Жазуунун кайрат берүүчү сөздөрү аркылуу үмүтүбүздөн кол үзбөшүбүз үчүн, бизге сабак катары берилген болчу.</verse>
				<verse number="5">Бекемдик менен кайраттуулуктун булагы болгон Кудай Машаяк Ыйсанын эркине ылайык силерге өз ара ынтымак берсин.</verse>
				<verse number="6">Ошондо силер бир ниет менен, бир ооздон Кудайыбызды — Эгебиз Ыйса Машаяктын Атасын даңазалап тура аласыңар.</verse>
				<verse number="7">Кудайдын атагын чыгарыш үчүн, Машаяк өзүңөрдү кандай кабыл алса, силер да бири бириңерди ошондой кабыл алгыла.</verse>
				<verse number="8">Анткени, силерге айтам, ата-бабаларына берилген убаданы орундатып, ысрайылдыктарга Кудайдын ишенимдүү экенин көрсөтүү үчүн Машаяк аларга кызматчы болуп берди.</verse>
				<verse number="9">Анын кылганы аркылуу эми башка элдер да Кудайдын ырайымын көрүп, Аны даңазалай алышат. Ыйык Жазууда жазылгандай, «Башка элдердин арасында Сени даңктайм, Ысмыңды даңазалап, Сага ырдайм».</verse>
				<verse number="10">Дагы мындай деп айтылган: «Кудайымдын тандалган эли менен Кубангыла кошулуп башка элдер!»</verse>
				<verse number="11">Жана дагы: «Башка элдер, баарыңар, мактагыла Эгемди! Бүт дүнүйө калктары, даңктагыла Эгемди!»</verse>
				<verse number="12">Ышая да мындай дейт: «Жесей баба Урпагы келип калат, Башка элдердин үстүнөн бийлик кылат. Алар болсо үмүтүн Ага артат». </verse>
				<verse number="13">Үмүт берчү Кудайыбыз Өзүнө арткан ишенимиңер аркылуу силерди кубаныч менен бейпилдикке бөлөсүн. Ошондо Ыйык Рух Өз кудурети менен үмүтүңөрдү көбөйткөндөн көбөйтөт.</verse>
				<verse number="14">Боордошторум, мен өзүм силердин бардык жакшылык менен керектүү билимге ээ болуп, бири-бириңерге акыл-насаат айтып тура аларыңарга ынандым.</verse>
				<verse number="15">Бирок, ошентсе да, айрым нерселерди эсиңерге салайын деп, бул катымда баарын ачык жаздым. Минткен себебим, Кудай мага ырайым этип,</verse>
				<verse number="16">башка элдерге Машаяктын кызматчысы кылып жиберген. Ошондогу милдетим — аларга Жакшы Кабарды жар салганым аркылуу динкызматчылык парзымды аткарып, Ыйык Рух ыйыктаган аларды Кудайга жагымдуу «курмандык» катары тартуу кылууда болчу.</verse>
				<verse number="17">Мына эми Машаяк Ыйса менен бирге Кудайга кылган кызматым менен сыймыктансам да болгудай,</verse>
				<verse number="18">себеби Машаяктын мен аркылуу, айткан сөзүм менен кылган ишим аркылуу башка улуттагыларды кантип Кудайга баш ийдиргенинен башка нерселерди айтууга батынгыдай эмесмин.</verse>
				<verse number="19">Ал болсо муну Өзү көрсөткөн кереметтүү жышаандар, Ыйык Рухтун кудурети менен кылды. Ошондон улам гана мен Машаяк тууралуу Жакшы Кабарды Иерусалимден баштап, Илирикке чейин жайылта алдым.</verse>
				<verse number="20">Башка бирөө салган негиздин үстүнө курбаш үчүн, мен дайыма Машаяк жөнүндө эч кабарсыз болгондорго барып Жакшы Кабар таратууну артык көргөм.</verse>
				<verse number="21">Ыйык Жазууда жазылгандай, «Ал жөнүндө эч кабар албагандар көрүшөт, Ал жөнүндө эч качан укпагандар билишет».</verse>
				<verse number="22">Мына ошон үчүн канча жолу силерге барайын дегенимде, жолум бөгөлүп калчу.</verse>
				<verse number="23">Бирок эми, ошол аймактарда кызмат кылгыдай жерим калбаган соң, көп жылдан бери эңсегенимдей, силерге келип кетейин дейм.</verse>
				<verse number="24">Муну мен Испанияга баратканымда жолдон кылармын. Ошондо силер менен көрүшүп-баарлашып, бир аз болсо да, араңарда жүрүп кеткенден кийин мени узатып коёсуңар деген үмүттөмүн.</verse>
				<verse number="25">Бирок азыр Иерусалимге барып, ал жактагы ыйыктарга кызмат кылмакчымын,</verse>
				<verse number="26">анткени Македония менен Ахая аймактарындагылар өз ыктыяры менен Иерусалимдеги муктаж болгон ыйыктарга акчалай жардам берүүнү чечишти.</verse>
				<verse number="27">Бул алардын өз чечими болду. Бирок, чынында, мындай жардам берүү алар үчүн парыз дагы, себеби ысрайылдыктар башка элдер менен өз рухий казынасынан бөлүшүп жатса, башка элдер да алар менен өз дүйнөлүк казынасынан беришүүгө тийиш.</verse>
				<verse number="28">Иерусалимдегилерге алар үчүн чогултулган акчаны жеткирип, бул ишимди бүткөргөндө, Испанияга сапар тартып, жолдон силерге кире кетем.</verse>
				<verse number="29">Мен силерге келгенимде, Машаяктын мол батасы менен келеримди билем.</verse>
				<verse number="30">Боордоштор, баарыбыз тең Эгебиз Ыйса Машаякка ишенип, Ыйык Рух бизге өз ара сүйүү бергенин эске алып, силерден өтүнөм: мага кошулуп, мен үчүн Кудайга аябай сыйынып тургула.</verse>
				<verse number="31">Иудеяга барганымда, Кудайыбыз мени Машаякка ишенбегендерден сактап, Иерусалимдегилерге көрсөткөн кызматым ал жактагы ыйыктар тарабынан кабыл алынсын деп сыйынып тургула.</verse>
				<verse number="32">Ошондо, Кудай кааласа, силерге кубаныч менен келем да, араңарда болгонум мага дагы кубат берер.</verse>
				<verse number="33">Бейпилдик берүүчү Кудай баарыңарга жар болсун. Оомийин.</verse>
			</chapter>
			<chapter number="16">
				<verse number="1">Силерге Кенхрея жыйынында кызмат өтөгөн карындашыбыз Фойбаны тааныштырып, ал тууралуу жылуу сөз айтып кетким келет.</verse>
				<verse number="2">Эгебиздин урматына аны ыйыктар бири бирин кандай кабыл алууга тийиш болсо, ошондой тосуп алгыла да, ага бардык керектүү жардамыңарды берип койгула, анткени ал өзү канчаларыбызга, алардын ичинде мага да, көп жардам берди.</verse>
				<verse number="3">Машаяк Ыйсага мени менен бирге кызмат кылган Приска менен Акилага салам жолдойм.</verse>
				<verse number="4">Алар мен үчүн канча ирет өз жандарын тобокелге салышкан. Аларга мен гана эмес, башка элдердеги жыйындардын баары ыраазы.</verse>
				<verse number="5">Экөөнүн үйүндө чогулган жыйынга да саламымды айтып койгула. Асия аймагынан биринчи болуп Машаякка ишенген сүйүктүү боордошум Эпейнетке да менден дубай салам.</verse>
				<verse number="6">Силер үчүн көп мээнеттенген Мариямга да саламымды айткыла.</verse>
				<verse number="7">Ошондой эле мени менен бирге туткунда болгон, элчилердин арасында атагы чыгып, Машаякка менден мурда ишенишкен мекендештерим Андроник менен Жунияга да салам айткыла.</verse>
				<verse number="8">Эгебизге ишенген сүйүктүү боордошум Ампилийге,</verse>
				<verse number="9">ошондой эле Машаякка биз менен бирге кызмат кылган Урбанга жана сүйүктүү досум Стахка,</verse>
				<verse number="10">Машаякка берилгендигин иш жүзүндө көрсөткөн Апелге жана Аристабылдын үйүндөгүлөргө саламымды жолдойм.</verse>
				<verse number="11">Мекендешим Иродионго, Наркистин үй-бүлөсүндөгү ишенгендерге,</verse>
				<verse number="12">Эгебизге кызмат кылып жүргөн Трифайна менен Трипозага, Эгебизге көп эмгегин жумшаган сүйүктүү боордошум Персиске менден салам айтып койгула.</verse>
				<verse number="13">Эгебиздин тандамал кызматчысы Рупка жана анын мени да өз баласындай көргөн энесине,</verse>
				<verse number="14">Асинкиритке, Филегонго, Эрмеске, Патропко, Эрмаска жана алар менен болгон башка боордошторго салам айтам.</verse>
				<verse number="15">Филолог менен Жулияга, Нерей менен анын карындашына, Олимпге жана анын жанындагы Кудай адамдарына менден салам айткыла.</verse>
				<verse number="16">Бири-бириңер менен боордошчо беттен сүйүп учурашып жүргүлө. Силерге Машаяктын мындагы бардык жыйындары салам жолдошот.</verse>
				<verse number="17">Боордошторум, көптөн көп өтүнөрүм: араңарды бөлүп, элдин ишенимине доо кетирип, өзүңөр кабыл алган таалимге каршы чыккандарды байкап, алардан оолак болгула.</verse>
				<verse number="18">Анткени мындайлар Эгебиз Машаякка эмес, өз кулкунуна кызмат кылып, жылуу-жумшак сөздөрү жана чечендиги менен түркөйлөрдү алдашат.</verse>
				<verse number="19">Эгебизге канчалык баш ийип жүргөнүңөр баарына белгилүү болду. Эми силерди ойлоп кубанып жатам. Бирок мен эмне жакшы экенин баамдаганыңарда акыл токтотуп, жамандыктан алыс болууңарды каалайм.</verse>
				<verse number="20">Тынчтыктын булагы болгон Кудайыбыз жакын арада шайтанды бут алдыңарга жыгып берет. Эгебиз Ыйса силерге ырайымдуу болсун.</verse>
				<verse number="21">Кызматташым Тиметей, ошондой эле кандаш бир туугандарым Лукий, Жасон жана Сосипатр силерге өз саламдарын жолдошту.</verse>
				<verse number="22">Мен да, Пабылдын сөздөрүн кагаз бетине түшүргөн Тертий, ишенимдеш катары силерге боордоштук саламымды айтам.</verse>
				<verse number="23">Өзүм андан конуш таап, жыйын да үйүндө чогулган Гай силерге салам айтып жатат. Шаар казынасын сактаган Эраст жана боордошубуз Кварт силерге салам айттырышты. </verse>
			</chapter>
		</book>
		<book number="46">
			<chapter number="1">
				<verse number="1">Кудайдын амири менен Машаяк Ыйсанын элчиси болууга дайындалган Пабылдан жана боордошубуз Состенден</verse>
				<verse number="2">Кудайдын Корунт шаарындагы жыйынына, Ал ыйык эли болууга чакырып, Машаяк Ыйса менен тыгыз байланышы аркылуу Өзүнө тандап алган корунттуктарга, ошондой эле кайда болбосун биздин да, алардын да Эгебиз болгон Ыйса Машаяктын атын оозанып табынгандардын баарына дубай салам.</verse>
				<verse number="3">Ылайым Кудай Атабыз менен Эгебиз Ыйса Машаяк баарыңарга ырайым кылып, тынччылыгын берсин.</verse>
				<verse number="4">Силер үчүн жана Машаяк Ыйса аркылуу силерге көрсөткөн ырайымы үчүн мен Кудайыма дайыма ырахматымды айтып турам.</verse>
				<verse number="5">Анткени Ал Машаяк менен тыгыз алакада болгон силерди ар тараптан: бардык сөзүңөр менен билимиңерде байытып отурат.</verse>
				<verse number="6">Машаяк тууралуу кабардын чындык экенин жашооңор ырастап,</verse>
				<verse number="7">Эгебиз Ыйсанын кайтып келишин чыдамсыздык менен күтүп жаткан силерге Кудай канча деген рухий касиеттерди ыроолоду.</verse>
				<verse number="8">Эми Эгебиз Ыйса Машаяк Өзү кайткан күнү силердин кынтыксыз болууңар үчүн ишенимиңерди аягына чейин бек сактоого кубат берет.</verse>
				<verse number="9">Силерди Өз Уулу, Эгебиз Ыйса Машаяк менен мамилелеш болууга чакырган Кудай ишенимдүү.</verse>
				<verse number="10">Бир боорлорум, Эгебиз Ыйса Машаяк берген бийлик менен силерди өз ара ынтымакка чакырам! Ич ара бөлүнүп-жарылбай, андан көрө, бир ойго, бир пикирге келип, биримдикте болгула.</verse>
				<verse number="11">Себеби, боордошторум, Кылайдын үй-бүлөсүнөн мен араңардагы жаңжалдар тууралуу угуп калдым.</verse>
				<verse number="12">Айтайын дегеним, бириңер «Пабылдыкымын» десеңер, башкаңар «мен Аполдукумун» дейт экенсиңер, дагы бириңер «Мен Петирдикимин» десеңер, башкаңар «мен болсо Машаяктыкымын» деп жүрүпсүңөр.</verse>
				<verse number="13">Андай болсо, эмне, Машаяк бөлүнүп кеткенби? Же силер үчүн айкаш жыгачка керилген Пабыл беле? Же сууга силер Пабылдын үмөтү болдук деп чөмүлгөнсүңөрбү?</verse>
				<verse number="14">Крисп менен Гайдан башка эч кимиңерди чөмүлдүрбөй калганым үчүн Кудайга тобо.</verse>
				<verse number="15">Эми силерди менин урматыма чөмүлүштү деп эч ким айта албайт.</verse>
				<verse number="16">(Ырас, Степан менен анын үй-бүлөсүн да чөмүлдүрүүдөн өткөргөнүм бар. Андан башка дагы кимдир бирөөнү чөмүлдүргөнүм эсимде жок.)</verse>
				<verse number="17">Машаяк мени чөмүлдүрүүгө эмес, Жакшы Кабар таратууга, болгондо да адамдык акылмандыктан чыккан сөздөр менен эмес, Машаяктын айкаш жыгачтагы өлүмүнүн кудурети менен таратууга жиберген.</verse>
				<verse number="18">Машаяктын айкаш жыгачка кадалып өлгөнү жөнүндөгү кабарды апат болуп бараткандар акылсыздык деп эсептешсе, куткарылып жаткан биз үчүн бул кабарда Кудайдын кудурети катылган.</verse>
				<verse number="19">Ыйык Жазууда мындай деп айтылган: «Мен даанышмандардын даанышмандыгын, Акылдуулардын акылдуулугун жокко чыгарам».</verse>
				<verse number="20">Андай болсо, жанакы даанышмандар менен дин устаттары, ушул замандын айтышка чыгар чечендери кайда калды? Кудай бул дүйнөнүн акылмандыгы чындыгында жеткен акылсыздык экенин ачыктан ачык көрсөттү.</verse>
				<verse number="21">Өз даанышмандыгы менен Кудай бул дүйнөнүн эң бир жеткен акылмандары да Аны өз акылы менен тааный албасын билген. Андыктан Ал Өзүнө ишенгендерди биз таратып жүргөн жана башкалар тарабынан «акылсыз» делинген Жакшы Кабары аркылуу куткарууну туура тапты.</verse>
				<verse number="22">Себеби иудейлерди керемет-жышаандар, башка улуттагыларды акылмандуулук гана чындыкка ынандыра алат.</verse>
				<verse number="23">Биз болсо Машаяктын айкаш жыгачка керилип өлгөнүн жар салып жатабыз. Бир жагынан, иудейлер буга ишене алышпаса, экинчи жагынан, башка улуттагыларга бул келесоолуктай көрүнөт.</verse>
				<verse number="24">Бирок Кудай Өзүнө чакырып алган иудейлер үчүн да, башка улуттагылар үчүн да Машаяк — Кудайдын бизге көрсөткөн кудурети менен акылмандыгы.</verse>
				<verse number="25">Анткени Кудай акылсыз көрүнгөн күндө да адамдардан акылдуу, алсыз көрүнгөн күндө да адамдардан кудуреттүү.</verse>
				<verse number="26">Боордошторум, эстесеңер, Кудай чакырып алганга чейин силер ким элеңер? Араңарда адамдык көз караш менен алганда, акылдуу же кудуреттүү же кадыр-барктуу болгондор көп беле?</verse>
				<verse number="27">Бирок Кудай адамдар акылсыз дегендерди тандап алып, акылмандарды уятка калтырды, алсыз делингендерди тандап алып, беделдүүлөрдү уятка калтырды.</verse>
				<verse number="28">Кудай бул дүйнөдөгүлөр барктагандарды жокко чыгаруу үчүн алар теңине албай, кордоп, түккө турбайт деп эсептегендерди тандап алды.</verse>
				<verse number="29">Ошондуктан эч кимдин Кудай алдында мактангыдай жөнү жок.</verse>
				<verse number="30">Ал эми бизди Кудай Машаяк Ыйса менен биримдикке алып келип, Ал биз үчүн Кудай акылмандыгынын башаты болуп калды. Бизди Кудай алдында актап, Анын ыйык эли кылып, күнөөдөн куткарган — Машаяк.</verse>
				<verse number="31">Ошентип, Ыйык Жазууда айтылгандай, «Кимде-ким мактангысы келип турса, Мактансын Эгебиздин иши менен».</verse>
			</chapter>
			<chapter number="2">
				<verse number="1">Боордоштор, силерге келгенимде, Кудайдын акыйкаттыгы тууралуу купуя кабарды чечендикке же акылмандуулукка салып жар салууга далалаттанганым жок.</verse>
				<verse number="2">Анткени араңарда жүргөнүмдө, Ыйса Машаяктан, өзгөчө Анын айкаш жыгачка керилип өлгөнүнөн башка эч нерсени билбегендей болууну чечкем.</verse>
				<verse number="3">Ошентип, силерге келгенимде, алдыңарда эч дарманым жок, коркконуман калтырап-титиреп турган элем.</verse>
				<verse number="4">Сүйлөгөн сөзүм менен айткан насаатымда адам акылмандыгынан келип чыккан сөздөрдү колдонгонум жок. Силерди ынандырган менин кебим эмес, Кудайдын кудуреттүү Руху.</verse>
				<verse number="5">Демек, ишенимиңер адам акылына эмес, Кудайдын кудуретине негизделген.</verse>
				<verse number="6">Албетте, рухий жетилгендерге сөз айтканда, биз деле акылмандыкка таянып сүйлөйбүз. Бирок ал — бул дүйнөнүн же болбосо бул дүйнөнү башкарып турган өкүмдарлардын акылмандыгы эмес: алардын заманы өтүүдө.</verse>
				<verse number="7">Жар салганыбыз — Кудайдын жашырын, адам көзүнө көрүнбөгөн акылмандыгы. Бизди Өз улуулугуна бөлөш үчүн Кудай аны тээ алмустактан мурда эле дайындап койгон.</verse>
				<verse number="8">Бул акылмандыкты дүйнөнүн өкүмдарлары түшүнө алышпайт. Түшүнүшсө, Улуулуктун Эгесин айкаш жыгачка кадашмак эмес.</verse>
				<verse number="9">Кантсе да, Ыйык Жазуунун мындай деп айтылган жери бар: «Кудайды жан-дилинен сүйгөндөргө Ал Өзү даярдаган укмуштарды Адамдар көргөн да эмес, уккан да эмес, Эч кимдин оюна да келген эмес».</verse>
				<verse number="10">Бирок Кудай бизге Өз акылмандыгын Ыйык Рух аркылуу ачык-айкын билдирди. Рухка бардыгы, ал тургай Кудайдын жашыруун ой-максаттары да маалым.</verse>
				<verse number="11">Адамдын ой-санааларын ичиндеги руху гана билген өңдүү, Кудай тууралуу бардыгын Анын Руху гана биле алат.</verse>
				<verse number="12">Биз кабыл алган рух ушул дүйнөнүн руху эмес. Кудайдын бизге эмнелерди ыроологонун түшүнүп-билиш үчүн бизге Кудай Өзүнүн Ыйык Рухун жиберди.</verse>
				<verse number="13">Кудайдын Рухуна ээ болгондорго рухий чындыктарды чечмелегенибизде, биз адамдык акылмандыктан эмес, Рухтан үйрөнгөн сөздөрдү колдонобуз.</verse>
				<verse number="14">Кимде Кудайдын Руху жок болсо, ал Рух ыроологон касиеттерге да ээ боло албайт. Алар анын түшүнүгүнөн сырткары туруп, ага эч маңызы жоктой көрүнөт, себеби рухий нерселерди баамдаш үчүн адам Рухка ээ болууга тийиш.</verse>
				<verse number="15">Ыйык Рухка ээ болгондор болсо бардыгын баамдай алышат, бирок алардын өздөрүн баамдоого эч кимдин кудурети жетпейт.</verse>
				<verse number="16">«Кудайдын акыл-оюн барбы билген? Кимиси Эгебизге кеңеш берген?»</verse>
			</chapter>
			<chapter number="3">
				<verse number="1">Чынын айтканда, боордошторум, мен силерге Кудайдын Рухуна ээ болгондорго сүйлөгөндөй сүйлөй албадым. Анын ордуна, Машаякка арткан ишенимиңер али жетиле элек экенин билип, бул дүйнөгө таандык болгондорго сүйлөгөндөй сүйлөдүм.</verse>
				<verse number="2">«Кою тамак» жей албасыңарды көрүп, сүт менен азыктанттым. Силер алигиче да «кою тамак» жешке даяр эмессиңер,</verse>
				<verse number="3">себеби жашооңор али да бул дүйнөдөгү адамдардыкынан эч айырмасы жок. Мындай дегенимдин себеби: бири бириңерди көрө албай, бири бириңер менен урушуп-талашып жатсаңар, анда силер бул дүйнөгө таандык болуп, бул дүйнөнү туурап жашап жаткан жоксуңарбы? Же жүргөн-турганыңар бул дүйнөдөгүлөрдүкүнөн айырмаланып турабы?</verse>
				<verse number="4">Бириңер «мен Пабылдын шакиртимин», башкаңар болсо «мен Аполдукумун» деп жатсаңар, анда силер дүйнөлүк эмей кимсиңер?</verse>
				<verse number="5">Деги Апол ким? Пабыл ким? Алар силерди ишенимге алып келген Кудайдын кызматчылары гана. Эгебиз бизди кайсы кызматка дайындаса, ар бирибиз ошону гана аткарып жүрөбүз.</verse>
				<verse number="6">Мен отургузсам, Апол аны сугарды. Бирок ошону өстүрүп чыгарган — Кудай.</verse>
				<verse number="7">Ким отургузуп, ким сугарганынын мааниси деле жок. Маанилүүсү — аны өстүргөн Кудай.</verse>
				<verse number="8">Отургузганы менен сугарганынын чындыгында максаты бир. Ар бири кылган ишине жараша Кудайдан сыйлык алат.</verse>
				<verse number="9">Анткени Апол экөөбүз Кудай үчүн чогуу иштешкен кызматташпыз. Силер болсо Кудайдын талаасы, Кудайдын имаратысыңар.</verse>
				<verse number="10">Кудайдан алган жөндөмүмө ылайык, мен дасыккан куруучу катары имараттын жерпайын куйдум. Андан кийин дагы бирөө келип, куюлган пайдубалдын үстүнө там көтөрө баштады. Бирок үй салып жаткан ар ким кандай куруп жатканын байкап, сак болууга тийиш.</verse>
				<verse number="11">Себеби Кудай Өзү салган бирден бир пайдубалдан башкасын салууга эч кимдин акысы жок. Ошол пайдубал — Ыйса Машаяк.</verse>
				<verse number="12">Кимдир бирөө бул негиздин үстүнө курулган имаратты алтындан, күмүштөн же асыл таштардан тургузса, башкасы аны жыгачтан, куурайдан же самандан салат.</verse>
				<verse number="13">Бирок ар бир иштин сапаты сыналар күн келет. Кыямат күнү бардыгы от менен сыналат. Ошондо ар кимдин эмне иш кылганы ачыкка чыгат.</verse>
				<verse number="14">Кимдин курганы күйбөй, аман калса, ал Кудайдан сыйлык алат.</verse>
				<verse number="15">Ал эми кимдики күйүп кетсе, ал чыгымга учурайт. Бирок өзү, оттон суурулуп алынган адамдай болуп, куткарылат.</verse>
				<verse number="16">Же өзүңөр Кудайдын касиеттүү ийбадатканасы болуп, ичиңерде Анын Руху жашап жатканын силер билген жок белеңер?</verse>
				<verse number="17">Кимде-ким Кудайдын ийбадатканасын кыйратса, аны Кудай кыйратат. Себеби Кудайдын ийбадатканасы ыйык. Ошол ийбадаткана силерсиңер.</verse>
				<verse number="18">Өзүңөрдү өзүңөр алдабагыла. Кимиңер бул дүйнөдө өзүн акылдуумун десе, андан көрө, чыныгы акылмандыкка ээ болуш үчүн, «акмак» болсун.</verse>
				<verse number="19">Анткени бул дүйнөнүн акылмандыгы Кудай үчүн акылсыздык. Ыйык Жазууда айтылат эмеспи: «Ал акылмандарды кайра өздөрүнүн эле амалы менен кармайт»</verse>
				<verse number="20">жана дагы: «Эгем акылмандардын ойлору куру бекер убайым экенин билет».</verse>
				<verse number="21">Ошентип, эч ким кайсы бир адамдын кылган иштери менен сыймыктанбасын. Чындыгында, бардыгы силерге таандык.</verse>
				<verse number="22">Пабыл да, Апол менен Петир да, бул дүйнө да, өмүр менен өлүм да, бүгүнкү күн менен келечек да — баары силердики.</verse>
				<verse number="23">Силер болсо Машаяктыкысыңар, ал эми Машаяк — Кудайдыкы.</verse>
			</chapter>
			<chapter number="4">
				<verse number="1">Бизди Машаяктын кызматчылары, Кудайдын купуя сырларын жарыялоо ишин башкарууга гана дайындалгандар катары көрүшүңөр керек.</verse>
				<verse number="2">Ал эми ар бир башкаруучууга коюлган талап — ишенимдүү болуу.</verse>
				<verse number="3">Мен ишенимдүүлүгүм силер тараптан же кандайдыр башка адамдар тарабынан текшерилип бааланат деп убайым жебейм. Ал турсун мен өзүм да өзүмө баа бере албайм.</verse>
				<verse number="4">Өзүмдөн өзүм айып таппасам да, муну эч жазыксыз экенимдин далили катары көрбөйм. Мени текшерип баалай турган — Эгебиз Өзү.</verse>
				<verse number="5">Андыктан убагы келгиче, силер да эч кимге баа берүүгө ашыкпай, Эгебиздин кайтар күнүн күткүлө. Ал келгенде, мурда караңгыдан улам көрүнбөгөн нерселерди көрүнөө кылып, адамдардын жашырын ой-санааларын ачыкка чыгарат. Андан соң, ар ким Кудайдан алкышын алат.</verse>
				<verse number="6">Боордоштор, жогорудагынын баарын Апол экөөбүздү мисалга алып айтканда, мен муну силердин эле пайдаңар үчүн кылдым. Эми силер бизден үлгү алып, «жазылгандан артык эч нерсе кылбагыла» деген сөздүн маанисин түшүнүп, бирибиз менен сыймыктанып, башкабызга өйдөсүнүп карабашыңар керек.</verse>
				<verse number="7">Же кимдир бирөө силерди башкалардан жогору коюп койду беле? Же эмнеге ээ болсоңор, ошонун баары Кудайдан эмеспи? Кудайдан болсо, анда эмне себептен бардыгына өзүңөр жетип алгансып мактанып жатасыңар?</verse>
				<verse number="8">Бардык кем-карчыңар эбак эле толуп калгансып, азыртан эле байлыгыңар ашып-ташып кеткенсип, биз жок өзүңөрчө эле падыша болуп алганыңарды кара! Силер чындыгында эле падыша болсоңор кана! Анда биз да силерге кошулуп, бирге падышалык кылбайт белек.</verse>
				<verse number="9">Сыягы, Кудай бизди, Өз элчилерин, бүтүндөй ааламга — периштелер менен адамзатка оюн-тамаша кылып, ажалын көпчүлүктүн алдында табууга өкүм чыгарылган туткундар сыяктуу салтанаттуу жүрүштүн эң артына койгон өңдөнөт.</verse>
				<verse number="10">Карасаңар, биз Машаяк үчүн акылынан ажыраган немелердей болсок, силер Анын аркасы менен «акылман» болупсуңар! Биздин шайыбыз кетип жатса, силер алга-күчкө толуп турасыңар! Биз кордук көрсөк, силер кадыр-баркка жетип отурасыңар!</verse>
				<verse number="11">Күнү бүгүнкүгө дейре курсагыбыз тойбой, суусап, киймибиздин тамтыгы кетип, келтек жеп, баш пааналар үйүбүз жок,</verse>
				<verse number="12">күнүмдүк наныбызды өз маңдай терибиз менен таап жүрөбүз. Ким бизди жамандаса, ага кайра бата тилеп, куугунтуктаса, чыдап,</verse>
				<verse number="13">тил тийгизгендерге кайра жылуу сөз менен жооп кайтарабыз. Азыркыга дейре бардыгына тепсенди, бул дүйнөнүн сапырындысы сыяктуу болуп келебиз.</verse>
				<verse number="14">Муну силерди уяткарыш үчүн эмес, өзүмдүн боор этим менен тең балдарымдай көрүп, эскертип коюш үчүн жазып жатам.</verse>
				<verse number="15">Себеби Машаяктын жолунда насаат айтчу миңдеген устаттарыңар болсо да, алардын бири да атаңар эмес. Силерге Жакшы Кабар айтып келген мен болсо Машаяк Ыйса менен болгон жашооңордо атаңар болуп калгам.</verse>
				<verse number="16">Андыктан менден үлгү алгыла деп жалынам.</verse>
				<verse number="17">Ушул максат менен силерге Машаяк аркылуу сүйүктүү, ишенимдүү уулум болуп калган Тиметейди жибердим. Ал келгенде, мен Машаяк Ыйса менен эриш-аркак жашаганымда өзүм да карманып, бардык жерлердеги жыйындарда окутуп да жүргөн жол-жоболорду эсиңерге салат.</verse>
				<verse number="18">Кээ бириңер мени келбейт экен деп, бой көтөрүп кетипсиңер.</verse>
				<verse number="19">Бирок, Кудай буюрса, жакын арада силерге барып калгым бардыр. Ошондо жанакы көөдөнү жоктордун эмне сөз айтканын эле эмес, кандай кудуретке ээ экенин да көрөм.</verse>
				<verse number="20">Анткени Кудайдын Падышачылыгы сөздөн эмес, күч-кудуреттен көрүнөт.</verse>
				<verse number="21">Ошентип, силер менин кантип келишимди каалар элеңер: колума таяк кармаппы же болбосо сүйүү көрсөтүп, аяр мамиле кылыппы?</verse>
			</chapter>
			<chapter number="5">
				<verse number="1">Сөздүн ачыгын айтайын: мага араңардан бирөө атасынын төшөгүн тепсеп, өгөй энеси менен жатып жүрөт деген анык кабар жетти. Бул Кудайды тааныбагандарда да болуп көрбөгөн, жеткен бузукулук эмеспи!</verse>
				<verse number="2">Ушуну билип туруп, эмнеңерге мынчалык көөдөнүңөрдү көтөрүп жатасыңар?! Андан көрө, кайгырып, ушундай кылгылыкты кылган немени араңардан чыгарып таштаганыңар оң болот эле го!</verse>
				<verse number="3">null</verse>
				<verse number="4">Өзүм жаныңарда болбосом да, оюмда силер мененмин. Андыктан, араңарда турган сыяктуу, мындай бузукулук кылган адамга карата Эгебиз Ыйсанын атынан өкүм чыгарып койдум: баарыңар чогулганыңарда, оюмда мен өзүм да, Эгебиз Ыйсанын кудурети да силер менен экенин эске алып,</verse>
				<verse number="5">жанакы адамды шайтандын колуна тапшырып салгыла. Ошондо күнөөлүү денеси кыйраса да, Эгебиз Ыйса Машаяк кайтып келген күнү руху куткарылып калат.</verse>
				<verse number="6">Обу жоктонуп, көөдөнүңөрдү көтөрүп жатканыңар дурус эмес. Же бир аз эле камыр туруш бүтүндөй камырды ачытарын билген жок белеңер?</verse>
				<verse number="7">Күнөөнүн эски ачыткысын алып таштап, ачыткысыз жуурулган жаңы камырдай таза болгула. Силер чынында эле ошондойсуңар, себеби күнөөдөн куткарчу козубуз, Машаяк, биз үчүн курмандыкка чалынган.</verse>
				<verse number="8">Ошондуктан Куткарылуу майрамыбызды мурдагы, зулумдук менен кыянаттыкка толгон эски табиятыбыздын ачыткысы кошулуп жасалган нан менен эмес, анын ордуна, тазалык менен ак ниеттүүлүктүн ачыткысыз наны менен тосолу.</verse>
				<verse number="9">Мурдагы катымда мен силерге бузуку адамдар менен алакада болбогула деп жазгам.</verse>
				<verse number="10">Ошондо кеп кылганым бул дүйнөдөгү бузуку же ач көз адамдар, уурулар же бутпарастар эмес болчу, анткени алардан оолак болуш үчүн силер бул дүйнөнүн өзүнөн алынып кетишиңер керек болмок.</verse>
				<verse number="11">Айтайын дегеним, өздөрүн боордошуңар дегени менен, чындыгында мурдагыдай эле бузукулук кылып, же арам пайда табууну көздөп, же буркандарга табынып, же ушак таратып, же масчылыкка берилип, же болбосо уурдап-тоноп жүргөндөр менен баарлашпагыла, ал турсун бир дасторкондон даам татпагыла.</verse>
				<verse number="12">Жыйындан тышкаркыларды соттоп мен эмне кылмак элем? Силердин соттоп жаткандарыңар болсо жыйын ичиндегилер эмеспи?</verse>
				<verse number="13">Жыйындан тышкаркыларды Кудай Өзү жоопко тартат. Ошентип, «бузулган немени араңардан чыгарып салгыла».</verse>
			</chapter>
			<chapter number="6">
				<verse number="1">Кимдир бирөөңөр ишенимдеши менен доолашып кетсе, бул маселени ыйыктардын эмес, дүйнөнүн кудайсыз сотунун алдына коюуга кантип батынасыңар?</verse>
				<verse number="2">Ыйыктар дүйнөнү соттой турганын силер билген жок белеңер? Эгерде келечекте дүйнөнү соттоого тийиш болсоңор, анда эмне, жанакы болбогон маселени өзүңөр чече албай калдыңарбы?</verse>
				<verse number="3">Ал гана эмес, периштелерди да соттой турганыбыз силерге маалым эмес беле? Демек, кадыресе турмуштук көйгөйдү чечип коюш биз үчүн кыйынга турбас!</verse>
				<verse number="4">Андыктан, ушул сыяктуу иш келип чыкканда, жыйынга эч тиешеси жок немелерди өзүңөргө сот кылып алганыңар кандай?</verse>
				<verse number="5">Кайран гана бир боорлорум-ай! Боордошторунун ортосуна түшүп, доосун чечип бергидей араңардан бир дагы акылман адам табылбаптыр да.</verse>
				<verse number="6">Анын ордуна, боордоштор бири бирин сотко, болгондо да ишенбегендердин сотуна сүйрөп барат экен.</verse>
				<verse number="7">Бир-бириң менен араздашканыңардын өзү эле жеңилгендик эмеспи? Андан көрө, ак жерден айыпталганыңар, колуңардагыны тарттырып жибергениңер оң болбойт беле?</verse>
				<verse number="8">Силер болсо өзүңөрдүн эле карачечекей боордошторуңарды айыптап, бири бириңерди тоноп жатасыңар!</verse>
				<verse number="9">Же адилетсиздердин Кудай Падышачылыгында энчиси жок экенин билбей калдыңар беле? Алданбагыла, бузукулук кылгандар да, буркандарга табынгандар да, жубайынын көзүнө чөп салгандар да, бачабаздар да, кызтекелер да,</verse>
				<verse number="10">уурулар да, ач көздөр да, аракечтер да, ушакчылар да, тоноочулар да — бири дагы Кудай Падышачылыгына мураскор болушпайт.</verse>
				<verse number="11">Араңардагы кээ бирөөлөр да бир кезде ушундай болгон. Бирок силер Эгебиз Ыйса Машаяктын урматына жана Кудайдын Руху аркылуу күнөөдөн арылып, ыйыкталып, Кудай алдында ак болдуңар.</verse>
				<verse number="12">«Менин бардыгын кылууга акым бар» дейсиңер. Ырас, бирок бардык эле нерсе пайдалуу боло бербейт. «Менин бардыгын кылууга акым бар» дейсиңер, бирок эч нерсе бизди башкарбоого тийиш.</verse>
				<verse number="13">«Тамак — ашказан үчүн, ашказан да тамак үчүн жаратылган» дейсиңер, бирок Кудай бир күнү экөөнү тең жок кылат. Денебиз да бузукулук кылыш үчүн эмес, Эгебизге кызмат кылыш үчүн берилип, Эгебиз денебиздин камын көрөт.</verse>
				<verse number="14">Эгебизди өлгөндөн тирилткен Кудай бизди да Өз кудурет-күчү менен тирилтип алат.</verse>
				<verse number="15">Денеңер Машаяк денесинин бир бөлүгү экенин силер билбейт белеңер? Ушуну билип туруп, өз денемди Машаяктын денесинен бөлүп алып, аны эми кайсы бир сойкунун денесине кошомбу? Кудай анын бетин ары кылсын!</verse>
				<verse number="16">Же сойку менен төшөк бөлүшкөн эркек аны менен бир дене болуп калары силерге белгилүү эмес беле? «Экөө бир дене болушат»,— деп жазылып турбайбы.</verse>
				<verse number="17">Ал эми ким Эгебизге кошулса, Аны менен рухий бир болуп калат.</verse>
				<verse number="18">Бузукулуктан оолак болгула. Адам кетирген мындан башка күнөөлөр денеге зыян келтирбейт, ал эми бузукулук кылган адам өз денесин күнөөгө батырып, зыянга учуратат.</verse>
				<verse number="19">Денеңер Ыйык Рух жашаган ийбадаткана экенин билбейсиңерби? Рухту силерге Кудай берип, Ал денеңердин ичинде өкүм сүрөт. Андыктан силер эми өзүңөргө эмес, Кудайга таандыксыңар.</verse>
				<verse number="20">Ал силерди кымбат баага сатып алган. Муну билип, денеңер менен да Кудайдын атак-даңкын чыгаргыла.</verse>
			</chapter>
			<chapter number="7">
				<verse number="1">Эми өзүңөр жазгандарга токтолоюн. Жиберген катыңарда «эркек кишинин эч бир аялга жолобой эле койгону жакшы» депсиңер.</verse>
				<verse number="2">Бирок бузукулук ушунчалык көбөйүп кеткендиктен, ар бир эркектин өз аялы, ар бир аялдын өз күйөөсү болгону абзел.</verse>
				<verse number="3">Эркек киши өз аялына карата күйөөлүк парызын, аял болсо өз күйөөсүнө карата аялдык парызын аткарууга тийиш.</verse>
				<verse number="4">Аялдын денесине ал өзү эмес, күйөөсү ээлик кылат. Ошол эле сыяктуу, күйөөсүнүн денесине да ал өзү эмес, аялы ээлик кылат.</verse>
				<verse number="5">Бири бириңер менен катнашта болуудан баш тартпагыла. Сыйыналы деп алдын ала макулдашып алган учурларда гана аны кыска убакка токтото турсаңар болот. Андан соң, кайрадан бирге болгула. Антпесе, өзүңөрдү өзүңөр кармай албай, шайтандын азгырыгына кирип кетишиңер мүмкүн.</verse>
				<verse number="6">Бул айтканым буйрук эмес, уруксат гана.</verse>
				<verse number="7">Чындыгында, баарыңардын менчилеп жалгыз бой болушуңарды каалар элем. Бирок Кудай бирибизге мындай, башкабызга тигиндей жөндөм ыроологон.</verse>
				<verse number="8">Бойдоктор менен жесирлерге айтар элем: мындан ары да менчилеп жалгыз бой калганыңар оң.</verse>
				<verse number="9">Бирок өз ышкыңарга өзүңөр ээ боло албасаңар, кумар отуна өрттөнүп күл болгуча, үйлөнүп алганыңар эле дурус.</verse>
				<verse number="10">Үй-бүлөлүүлөргө мен эмес, Эгебиздин буюрганы бул: аял күйөөсүнөн кетпөөгө тийиш.</verse>
				<verse number="11">Ал эми кетсе, анда мындан ары турмушка чыкпашы же күйөөсү менен жарашып алышы керек. Дал ошондой эле эркек киши дагы аялын таштап кетпөөгө тийиш.</verse>
				<verse number="12">Калгандарына болсо Эгебиз эмес, мен өзүм мындай дейм: эгерде кайсы бир боордоштун Машаякка ишенбеген аялы күйөөсү менен бирге жашоого макул болсо, анда күйөөсү аны таштабашы керек.</verse>
				<verse number="13">Ошондой эле кайсы бир ишенген аялдын күйөөсү Кудайга ишенбей туруп, аялы менен жашоого макул болсо, аялы андан кетпөөгө тийиш.</verse>
				<verse number="14">Анткени ишенбеген күйөө ишенген аялы аркылуу, ишенбеген аял ишенген күйөөсү аркылуу ыйыкталат. Андай болбогондо, балдарыңар ыйык болмок эмес. Эми болсо алар ыйык.</verse>
				<verse number="15">Бирок ишенбеген аял күйөөсүнөн кетүүнү же ишенбеген күйөө аялын таштап кетүүнү кааласа, кете берсин. Мындай учурда анын ишенген жубайы ага байланбаган болуп эсептелет. Кудай бизди тынччылыкта жашоого чакырган.</verse>
				<verse number="16">Машаякчы аял, сен өз күйөөңдү куткарууга алып келбесиңди кайдан билесиң? Же сен, машаякчы күйөө, өз аялыңды куткарууга алып келбесиңди кайдан билесиң?</verse>
				<verse number="17">Бардык жыйындарда мен мындай талап коём: Эгебиз силерге эмнени буюрса жана Кудай силерди чакырып алганда кандай абалда болсоңор, ошого ылайык жашагыла.</verse>
				<verse number="18">Чакырылгандардын кимиси мурда сүннөткө олтургузулган болсо, Кудайга келгенден кийин сүннөттөлгөнүн жашырууга аракеттенбесин. Кимди Кудай сүннөттөлбөгөн бойдон чакырган болсо, ишенимге келгенден кийин сүннөткө олтурууга аракет кылбасын.</verse>
				<verse number="19">Анткени эркектин сүннөткө олтурган-олтурбаганынын эч мааниси жок. Маанилүүсү — Кудайдын берген парыздарын аткаруу.</verse>
				<verse number="20">Кудай чакырып алганда кимиңер кандай абалда болсоңор, ошол бойдон калгыла.</verse>
				<verse number="21">Кудай чакырып алганда кул белеңер? Бул тууралуу кабатыр болбогула. Бирок эркин болууга жол ачылса, андан пайдалангыла.</verse>
				<verse number="22">Анткени кимди кул кезинде Эгебиз чакырып алса, ал Эгебиздин кол алдындагы эркин адам болуп калган. Ошол сыяктуу эле Эгебиз чакырып алган эркин адам баары бир Машаяктын кулу.</verse>
				<verse number="23">Кудай силерди кымбат баага сатып алганын билип, адам баласына кул болбогула.</verse>
				<verse number="24">Ошентип, боордоштор, кандай абалда чакырылган болсоңор, Кудай менен болгон алакаңарда да ошол эле абалда кала бергиле.</verse>
				<verse number="25">Үйлөнө электер менен турмушка чыга электер тууралуу менде Эгебизден алган эч буйрук жок. Андыктан Эгебиз Өзү ырайым этип, ишенимдүү деп тапкан кызматчысы катары өз пикиримди айта кетейин.</verse>
				<verse number="26">Үстүбүздөгү кыйынчылыктарды эске алсак, менин оюмча, ар кимдин азыркы абалында эле кала бергени оң.</verse>
				<verse number="27">Аялың барбы? Анда аны менен ажырашууну ойлобо. Аялың жокпу? Анда өзүңө аял издебей эле кой.</verse>
				<verse number="28">Эми, үйлөнүп алган күнөө болбойт дечи. Кыздын деле турмушка чыкканы күнөө эмес. Бирок үй-бүлө күтүп алгандар өз жашоосунда көп азаптарга учурайт. Силер андай болбогой элеңер дейм.</verse>
				<verse number="29">Боордоштор, менин айтайын дегеним бул: Эгебиздин кайтып келерине аз калды. Ошондуктан азыртан эле аялы барлар үйлөнбөгөнсүп,</verse>
				<verse number="30">кайгырып ыйлагандар эч кайгы-муңу жок болгонсуп, кубанып күлгөндөр кубанбагансып, бир нерсе сатып алгандар колуна эч нерсе тийбегенсип,</verse>
				<verse number="31">ушул дүйнөнүн көр оокатынан пайдалангандар андан пайдаланбагансып жашашсын, анткени бул дүйнөнүн азыркы абалы акырына жакындап калды.</verse>
				<verse number="32">Мен силердин бардык түйшүктөн бошонууңарды каалар элем. Үйлөнбөгөн эркек Эгебиздин иши менен алек болуп, Эгебизге жагуунун камын көрөт.</verse>
				<verse number="33">Үйлөнгөн эркек болсо көр тирлик иштерине алпурушуп, аялынын көңүлүн алууну ойлойт.</verse>
				<verse number="34">Ошентип, ал эки анжы болот. Ошондой эле күйөөсү жок аял же турмушка чыга элек кыз да денеси менен жан-рухун Кудайга багыштап, Эгебизге кызмат кылуу менен алек болот. Ал эми күйөөсү бар аял күйөөсүнүн көңүлүн алууну ойлоп, көр тирилик иштери менен алек.</verse>
				<verse number="35">Мындай дегенимдин себеби силерге кандайдыр бир чек коюу эмес. Тескерисинче, силердин эле пайдаңарды ойлоп, өздөрүн туура алып жүрсүн жана бардык дитин Эгебизге кызмат кылууга койсун деп айтып жатам.</verse>
				<verse number="36">Кимде-ким убадалашып койгон кызына үйлөнбөй коюу туура эмес деп ойлосо жана өз кумарына өзү ээ боло албаса, анда каалаганындай үйлөнүп алсын: бул күнөө эмес. Алар үйлөнүп алышсын.</verse>
				<verse number="37">Бирок үйлөнүүгө эч зарылчылык болбосо, ал бойдок калам деген оюна бек туруп, өзүн өзү кармай билип, эмне кыларын оюнда эбак чечип койгон болсо, анда анын кызга үйлөнбөй койгону күнөө болбойт.</verse>
				<verse number="38">Ошентип, жигиттин жаш кызга үйлөнгөнү жакшы иш болсо, үйлөнбөй койгону андан да жакшы иш болот.</verse>
				<verse number="39">Күйөөсүнүн көзү тирүүсүндө аялы ага башы байланган болот. Ал эми күйөөсү каза болуп калса, анда ал кимге тием десе, өз эрки, тек гана ал киши да Эгебизге ишенген адам болууга тийиш.</verse>
				<verse number="40">Бирок аял андан ары турмушка чыкпай эле койсо, Кудайдын көбүрөөк батасын алат. Мен болсо менде да Кудайдын Руху бар деп ойлойм.</verse>
			</chapter>
			<chapter number="8">
				<verse number="1">Эми буркандарга чалынган курмандыктарга токтололу. «Бардыгыбызда билим бар» дейт экенсиңер. Ырас, мунуңар чын. Бирок билимдүүлүк адамды текебер кылат, ал эми сүйүү болсо рухий жактан жетилтет.</verse>
				<verse number="2">Кимде-ким өзүн билимдүүмүн десе, ал чындыгында керектүү билимге али ээ боло элек.</verse>
				<verse number="3">Бирок кимде-ким Кудайды сүйсө, аны Кудай Өзү тааныйт.</verse>
				<verse number="4">Ошентип, буркандарга багышталган тамактан даам сызуу тууралуу. Биз бул дүйнөдөгү буркандар дегеле тирүү жан эмес экенин жана бир Кудайдан башка кудай жок экенин билебиз.</verse>
				<verse number="5">Албетте, көктө болобу же жерде болобу, адамдардын «кудай» туткан немелери жок эмес: «кудай» делгендер да, «эге» делгендер да чындыгында эле көп.</verse>
				<verse number="6">Бирок биздин бир гана Кудай Атабыз бар. Бардыгын Ал жараткан жана биз Ал үчүн өмүр сүрөбүз. Ошондой эле биздин Эгебиз да бирөө. Ал — Ыйса Машаяк. Бардыгы Ал аркылуу жаратылып, өмүр бизге Ал аркылуу берилген.</verse>
				<verse number="7">Бирок муну баары тең бирдей биле бербейт. Кээ биринин аң-сезимине бутпарастык ушунчалык сиңип калгандыктан, мындай тамакты жегенде, алар алигиче аны буркандарга чалынган курмандык катары кабыл алышат да, ошол арам тамактан жедик деп аларды абийири кыйнайт.</verse>
				<verse number="8">Бирок жеген тамагыбыз бизди Кудайга жакындатпайт, себеби жебей калганыбыз да эч жерибизди кемитпейт, жегенибиз да бизге эч артыкчылык алып келбейт.</verse>
				<verse number="9">Кантсе да абайлагыла, бул өңдүү эркиндигиңер ишеними аздарга азгырык болбосун.</verse>
				<verse number="10">Абийири кыйнаган бирөө «билимдүү» сенин бутпарастардын табынуучу жайынан даам сызып жатканыңды көрүп калды дейли. Мындай кылганың аны буркандарга чалынган курмандыктан жесе болот экен деген ойго салып жибербейби?</verse>
				<verse number="11">Натыйжада сенин «билимдүүлүгүң» өзүңдүн эле ишеними аз боордошуңдун ойрон болушуна себеп болот. Бирок Машаяк ал үчүн да өлгөн.</verse>
				<verse number="12">Ошентип, боордошуңдун аны кыйнаган абийирине доо кетирип, ага жамандык кылган сен ошону менен Машаякка да жамандык кылган болосуң.</verse>
				<verse number="13">Андыктан, эгерде менин жеген тамагым боордошума азгырык болсо, анда аны азгырбоо үчүн өмүрү эт жебейм.</verse>
			</chapter>
			<chapter number="9">
				<verse number="1">Мен эркин адам эмесминби? Же Машаяктын элчиси эмесминби? Мен Эгебиз Ыйсаны көргөн жок белем? Силер болсо Эгеме өтөгөн кызматымдын үзүрү эмей, кимсиңер?</verse>
				<verse number="2">Башкалар мени элчи катары кабыл албаган күндө да, силер үчүн мен — элчимин! Анткени Эгебиз мени элчиликке дайындаганынын ачык-айкын далили — силерсиңер.</verse>
				<verse number="3">Мага сын таккандардын алдында кайтарар жообум бул:</verse>
				<verse number="4">биздин, башкаларга окшоп, азыгыбызды эмгегибизден тапкыдай акыбыз жок бекен?</verse>
				<verse number="5">Же башка элчилерге жана Эгебиздин бир туугандары менен Петирге окшоп, сапарга чыкканда, жаныбызга ишенимдеш карындашыбыз — өмүрлүк жарыбызды алып жүргүдөй укугубуз жокпу?</verse>
				<verse number="6">Же болбосо өз нанын маңдай тери менен тапканга милдеттүү болгон Барнап экөөбүз элеби?</verse>
				<verse number="7">Аскердик кызматын өтөп жүргөндө, өз камын өзү көргөн жоокер барбы? Жүзүм тигип, анын жемишинен ооз тийбеген багбан болобу? Же мал багып жүрүп, саап алган сүтүнөн өзү да ичпеген бар бекен?</verse>
				<verse number="8">Муну адамдык өңүттөн гана карап айтып жатат дейсиңерби? Тоорат мыйзамы да дал ушуну айтып жатпайбы?</verse>
				<verse number="9">Муса пайгамбар калтырып кеткен Тоораттан: «Эгин басып жаткан өгүздүн оозун калкалаба»,— деп жазылганын окусак деле болот. Кудайдын кам көргөнү чын эле өгүзбү?</verse>
				<verse number="10">Ал муну биз тууралуу айтып жатканы бышык эмеспи? Албетте, бул биз тууралуу, себеби жер айдаган киши да, эгин бастырган киши да өз үлүшүмдү алам деген илгери үмүт менен иштеши керек го.</verse>
				<verse number="11">Биз араңарга рухий үрөн сээп кеттик эле. Эми оргонубуз күнүмдүк оокат болсо, бул, эмне, көптүк кылабы?</verse>
				<verse number="12">Эгерде башкалар силерден жардам алып турууга акылуу болушса, биздин буга алардыкынан көбүрөөк акыбыз бар эмеспи? Бирок ушундай акыбыз бар болсо да, биз андан пайдаланбадык. Анын ордуна, Машаяктын Жакшы Кабары жолтоосуз жайылтыш үчүн, бардыгына чыдап келатабыз.</verse>
				<verse number="13">Ийбадатканада кызмат кылып жүргөндөр өз тамагын ийбадатканадан, курмандык жайды тейлегендер курмандыктардан аларын билген жок белеңер?</verse>
				<verse number="14">Дал ошентип, Эгебиз Жакшы Кабарды насыяттап жүргөндөргө да өз ишинин үзүрүнөн күн көрүүнү буюрган.</verse>
				<verse number="15">Бирок мен ал укуктарымдын биринен да пайдаланган жокмун. Азыр да антейин деп жазып жаткан жерим жок. Эми да ушул сыймыгымды эч кимге жокко чыгартпайм. Анткенден көрө өлгөнүм эле артык!</verse>
				<verse number="16">Жакшы Кабарды жар салып жүргөнүм мен үчүн мактаныч эмес, парыз. Мен аны аткарууга милдеттүүмүн. Антпесем, башыма каран түн түшкөнү!</verse>
				<verse number="17">Эгерде мен муну өз ыктыярым менен кылсам, анда ал үчүн эмгек акы алмакмын. Бирок мен кызматымды ыктыярдуу эмес, Кудай тапшырган үчүн аткарып жүрөм.</verse>
				<verse number="18">Андай болсо, алар сыйлыгым кайсы? Жакшы Кабарды өзүмө тийиштүү укуктардан пайдаланбай, акысыз жар салганымдын өзү эле мен үчүн артыкчылык.</verse>
				<verse number="19">Анткени эч кимдин кулу эмес, эркин адам болсом да, Машаяктын жолуна көбүрөөк адамдарды түшүрүш үчүн өзүмдү бардыгынын кулу кылдым.</verse>
				<verse number="20">Иудейлерди Машаякка алып келем деп, алардын арасында иудейдей болдум да, өзүм Тоорат мыйзамына багынбаганым менен, ага багынгандарды Машаяк жолуна салыш үчүн андайлардын арасында мен да ага багынган адамдай болуп жүрдүм.</verse>
				<verse number="21">Тоорат мыйзамын тааныбагандарды Машаяк жолуна салыш үчүн, өзүм Кудай мыйзамына моюн сунуп, Машаяктын мыйзамы алдында болсом да, башка улуттагылардын арасында мыйзамды билбеген кишидей жүрдүм.</verse>
				<verse number="22">Ишеними аздарды Машаяк жолуна салыш үчүн, алардын арасында өзүм да ишеними аз немедей жүрдүм. Ошентип, колумдан келишинче аздыр-көптүр адамдарды куткарылууга алып келүүнү көздөп, бардыгына өз болуп бердим.</verse>
				<verse number="23">Мунун баарын Жакшы Кабардын ийгилиги үчүн, өзүмө да анын батасы тийсин деп кылып жатам.</verse>
				<verse number="24">Жарышка көп киши катышканы менен, бирөө гана байгени аларын билет эмессиңерби. Андыктан жүгүргөнүңөрдө, байгеге жеткидей болгула.</verse>
				<verse number="25">Таймашка чыккан ар адам жеңишке ээ болууну эңсеп, өзүн өзү тизгиндеп турат. Ал бардык аракетин соолуп кетер гүлтаажыны алууга жумшайт. Биздин аларыбыз болсо эч качан соолубас түбөлүктүү таажы.</verse>
				<verse number="26">Дал ошон үчүн мен чуркасам, максаты жок немедей чуркабайм, мушташсам, бекер эле тиер-тийбес муштагылай бербейм.</verse>
				<verse number="27">Башкаларга Жакшы Кабар тараткан өзүм акырында байгеден куру калбас үчүн, денемди тизгиндеп, өзүмө баш ийдирип келем.</verse>
			</chapter>
			<chapter number="10">
				<verse number="1">Боордоштор, ата-бабаларыбыз башынан өткөргөндөрдү эсиңерге салып кетейин дедим. Алардын бардыгы булуттун далдаасында болуп, деңизден өтүшкөн. </verse>
				<verse number="2">Ошондо Мусанын артынан ээрчиген алар баары тең булут менен деңизден чөмүлүү расмисинен өтүшкөндөй болушту.</verse>
				<verse number="3">Бардыгы тең бирдей рухий даамдан сызышып,</verse>
				<verse number="4">өздөрүн жандап бараткан аскадан бирдей рухий суудан ичишкен. Ал аска Машаяктын Өзү эле.</verse>
				<verse number="5">Бирок ошентсе да, көбү Кудайга жакпаган иш кылышып, чөлдөн ажал табышты.</verse>
				<verse number="6">Аларга окшоп ниетибиз бузулбасын үчүн, болуп өткөндүн баары бизге эскертүү катары калган.</verse>
				<verse number="7">Алардын кээ бирөөлөрүндөй буркандарга табына көрбөгүлө. Андайлар тууралуу мындай деп жазылганы бар: «Эл жайлашып отуруп, ичип-жеп, анан оюн-тамашага киришти».</verse>
				<verse number="8">Алардын кээ бирөөлөрүндөй бузукулукка кирип кетпейли. Ошол убакта бузукулуктун кесепетинен бир күндө жыйырма үч миң киши кырылган эле.</verse>
				<verse number="9">Алардын кээ бирлерине окшоп Машаякты сынап да көрбөйлү. Ошенткен аларды жыландар чагып өлтүргөн.</verse>
				<verse number="10">Алардын кээ бирлерине окшоп догурунгандай да болбойлу. Догурунган алар Кудайдын буйругу менен өлтүрүлгөн.</verse>
				<verse number="11">Алар баштарынан өткөндөрдүн баары башкаларга үлгү катары калып, акыр заман алдында жашаган бизге эскертүү болсун үчүн жазылып да калган.</verse>
				<verse number="12">Өзүн Кудай жолунда бек турам деп ойлогондор, кулап кетпеш үчүн абайлагыла.</verse>
				<verse number="13">Силер өткөн сыноолордун бардыгы ар бир эле адам өтүүчү кадыресе сыноолор. Кудайыбыз болсо ишенимдүү. Ал силерди алыңар жетпеген сыноого дуушар кылбайт. Анын ордуна, сыноодон өтүп жатканыңарда, андан кутулуп чыгууга жол ачып, кыйынчылыктарды көтөрүүгө күч-кубат берет.</verse>
				<verse number="14">Ошентип, сүйүктүүлөрүм, буркандарга багышталган таат-ийбадаттан оолак болгула.</verse>
				<verse number="15">Муну мен силерге акыл-эсиңер бар деп айтып жатам. Айткандарымды өзүңөр акыл калчап ойлонуп көргүлө.</verse>
				<verse number="16">Кудайга шүкүрчүлүк келтирип ичкен чөйчөк бизди Машаяктын канына тиешелүү кылбайбы? Же ошондо сындырып жеген нан бизди Машаяктын денесине тиешелүү кылбайбы?</verse>
				<verse number="17">Көп болгонубуз менен, бизди баш коштуруп, бир дене кылган нан бирөө гана, анткени баарыбыз бир нандан даам татабыз.</verse>
				<verse number="18">Ысрайыл элин карагылачы: Кудайга багышталган курмандыктан ооз тийгендер Кудай менен бирге даам сызышпайбы?</verse>
				<verse number="19">Муну менен мен эмнени айткым келет? Буркан-балбалдар менен аларга багышталган курмандык бир нерсеге татыйт дегендиби?</verse>
				<verse number="20">Арийне, жок. Айтайын дегеним, бутпарастар тартуу кылган курмандыктар Кудайга эмес, жиндерге багышталат. Мен болсо силердин жиндер менен бирге даам сызышыңарды каалабайм.</verse>
				<verse number="21">Силер бир эле мезгилде Эгебиздин чөйчөгүнөн да, жиндердин чөйчөгүнөн да ооз тийип, Эгебиздин дасторконунан да, жиндердин дасторконунан да даам тата албайсыңар.</verse>
				<verse number="22">Же Эгебиздин кыжырына тийгибиз барбы? Биз, эмне, Андан кудуреттүү белек?</verse>
				<verse number="23">«Бардыгын жасоого акыбыз бар», — дейсиңер. Ырас, мунуңар туура. Бирок бардык эле нерсе жакшылыкка алып келбейт. «Бардыгын жасоого акыбыз бар» болгону менен бардык эле нерсе рухий жактан жетилтпейт.</verse>
				<verse number="24">Баарың тең жеке кызыкчылыгыңарды ойлобой, андан көрө, башкалардын кызыкчылыгын ойлогула.</verse>
				<verse number="25">Базарда сатылган эттин баарын кысталбай эле алып жей бергиле. Эттин кайдан келгенин сурабаганыңар үчүн абийириңер силерди кыйнабасын,</verse>
				<verse number="26">анткени «жердин өзү да, андагы бардык нерселер да Жараткан Эгебиздики».</verse>
				<verse number="27">Кудайга ишенбеген адам конокко чакырып калса, көңүлүңөр келип турса, баргыла. Бирок ал жерден силерди абийириңер кыйнабасын, сураштырып олтурбай, тартылган тамактын баарынан эле алып жей бергиле.</verse>
				<verse number="28">Бирок кимдир бирөө: «бул буркандарга багышталган тамак эле», — деп калса, анда муну айткан киши үчүн жана абийирдин таза сакталышын ойлоп, ошол тамактан жебей койгонуңар оң.</verse>
				<verse number="29">Абийир дегеним силердин эмес, жанакы айткан кишинин абийири. Эмне үчүн менин эркиндигим башка бирөөнүн аны кыйнаган абийири үчүн чектелип калышы керек?</verse>
				<verse number="30">Ыраазычылык айтуу менен тамак алып жесем, анда эмне үчүн ыраазычылык айтып жеген тамагым үчүн кимдир бирөө мени айыпташы керек?</verse>
				<verse number="31">Ошентип, ичесиңерби, жейсиңерби — эмне кылсаңар да, ошонун баарын Кудайдын атагы чыккандай кылгыла.</verse>
				<verse number="32">Иудейлерди да, башка улуттагыларды да, Кудайдын жыйынындагыларды да — эч кимди нааразы кылбагыла.</verse>
				<verse number="33">Мени карасаңар: мен өз пайдамды эмес, көпчүлүктүн пайдасын көздөп, алар куткарылып калгай эле деп, эмне жасасам да, бардыгына жаккандай жасоого аракеттенип жатам.</verse>
			</chapter>
			<chapter number="11">
				<verse number="1">Мен Машаяктан үлгү алгандай, силер да менден үлгү алгыла.</verse>
				<verse number="2">Силердин бардык учурда мени эстеп, берген таалимдеримди бузбай сактап келе жатканыңар мактоого татыйт.</verse>
				<verse number="3">Эми болсо силерди түшүнсүн дегеним, ар бир эркектин башчысы — Машаяк, аялдын башчысы — анын күйөөсү, ал эми Машаяктын башчысы — Кудай.</verse>
				<verse number="4">Ошондуктан эркек киши сыйынганда же пайгамбарчылык кылганда, баш кийимчен болсо, өз башчысын сыйлабаганы.</verse>
				<verse number="5">Анын сыңары, аял киши сыйынганда же пайгамбарчылык кылганда, башына эч нерсе салынбаса, бул да анын өз башчысын сыйлабаганы, анткени баш кийимсиз аялдын чачы кырылган аялдан эч айырмасы жок.</verse>
				<verse number="6">Аял башын жапкысы келбесе, анда биротоло чачын деле кырдырып салбайбы. Ал эми аял үчүн чачын кыркып же кырдырып жүргөн уят болсо, анда башын жаап да жүрсүн.</verse>
				<verse number="7">Эркек үчүн башын жабуунун эч кажети жок, себеби ал өзүндө Кудайдын бейнеси менен атак-даңкын алып жүрөт. Аял болсо күйөөсүнүн атагын чыгарат.</verse>
				<verse number="8">Анткени эркек аялдан алынып жаратылбастан, тексерисинче, аял эркектен алынып жаратылган.</verse>
				<verse number="9">Ошондой эле эркек киши аял үчүн эмес, аял киши эркек үчүн жаратылган болчу.</verse>
				<verse number="10">Андыктан периштелер бар экенин эске алып, аялдын башында өз күйөөсүнүн бийлиги алдында экенин билдирген белгиси болушу керек.</verse>
				<verse number="11">Бирок кантсе да, Эгебиз менен болгон жашообузда эркектер да аялдарга, аялдар да эркектерге көз каранды болот.</verse>
				<verse number="12">Анткени аял эркектен алынып жаратылган сыяктуу, эркек да жарык дүйнөгө аялдан төрөлүп келет. Бардыгы болсо — Кудайдан.</verse>
				<verse number="13">Өзүңөр эле акылга салып көрсөңөр: аялдын Кудайга жылаңбаш сыйынганы сыпайкерчиликке жатабы?</verse>
				<verse number="14">Жаратылыштын өзүнөн эле көрүнүп тургандай, эркек кишинин чач өстүргөнү уят,</verse>
				<verse number="15">ал эми аялдын узун чачы анын көркүн ачат, себеби узун чач аялга жабуу катары берилген.</verse>
				<verse number="16">Кимде-ким бул тууралуу талашкысы келсе, ага айтарым бул: биздин да, Кудай жыйындарынын да мындан башкача салты жок.</verse>
				<verse number="17">Эми, төмөнкү көрсөтмөлөрдү берип жатып, силерди мактамак турсун, чогулуштарыңардын пайдадан көрө зыяны көбүрөөк болуп жатканын айтпай коё албайм.</verse>
				<verse number="18">Барыдан мурда, мен силердин жыйын катары бир жерге чогулганда, ич ара бөлүнмөй адатыңар бар экенин угуп, буга бир аз болсо да ишенем.</verse>
				<verse number="19">Ырас, кимиңер туура жол менен баратканыңар ачык көрүнсүн үчүн араңарда анча-мынча пикир келишпестиктер да болууга тийиш.</verse>
				<verse number="20">Бирок силер чогулушуңарга Эгебиздин кечки тамагына катышканы эмес, кандайдыр бир башка максатыңар бар болгонсуп келет экенсиңер.</verse>
				<verse number="21">Анткени ар бириңер өзүңөр алып келген тамакты жегенге ашыгып, натыйжада бириңер ачка калсаңар, бириңер шарапка мас болосуңар.</verse>
				<verse number="22">Жөн эле ичип-жейли десеңер, ал үчүн өз үй-жайыңар жокпу? Же чогулган максатыңар Кудай жыйынын тебелеп-тепсеп, колунда жокторду кемсинтүү беле? Эми силерге эмне дейин?! Же силерди макташым керекпи? Албетте, жок!</verse>
				<verse number="23">Эгебиздин Өз оозунан угуп, силерге жеткиргеним бул: Ага чыккынчылык кылынар түнү Эгебиз Ыйса колуна нан алып,</verse>
				<verse number="24">Кудайга алкыш айтты да, нанды сындырып, мындай деди: «Бул — силер үчүн берилип жаткан Менин денем. Мени ушундай кылып эскерип жүргүлө».</verse>
				<verse number="25">Ошондой эле кечки тамактан кийин колуна чөйчөктү алып, мындай деди: «Бул чөйчөк — Менин каным төгүлүп түзүлгөн Жаңы келишим. Андан ичкен сайын, муну Мени эскерип кылгыла».</verse>
				<verse number="26">Муну мындай түшүнсө болот: Эгебиз кайтып келгичекти, бул нандан жеп, бул чөйчөктөн ичкен сайын, силер ошону менен Эгебиздин өлгөнүн жар салып турасыңар.</verse>
				<verse number="27">Андыктан кимде-ким татыксыз жол менен ушул нандан жеп, ушул чөйчөктөн ичсе, ал Эгебиздин денеси менен канына каршы күнөө кетирген болуп эсептелет.</verse>
				<verse number="28">Ошентип, ушул нандан жеп, ушул чөйчөктөн ичерден мурун ар бириңер эң алды өзүңөрдү сынап көргүлө.</verse>
				<verse number="29">Себеби Эгебиз Өзү арабызда экенин түшүнбөй туруп, бул нандан жеп, бул чөйчөктөн ичкен киши ошентип ичкен-жегени менен өзүн айыптуу кылат.</verse>
				<verse number="30">Мына ошон үчүн көбүңөр алдан тайып, дартка чалдыгып жатасыңар. Кээ бириңер кайтыш да болуп кеттиңер.</verse>
				<verse number="31">Өзүбүздү өзүбүз сынап жүрсөк, анда Кудайдан минтип жазаланмак эмеспиз.</verse>
				<verse number="32">Ушул дүйнө менен бирге соттолбошубуз үчүн Кудай бизди азыртан айыптап, жазалап турат.</verse>
				<verse number="33">Ошондуктан, боордошторум, кечки тамакка чогулганыңарда, бири бириңерди күтүп жүргүлө.</verse>
				<verse number="34">Ал эми кимдир бирөөңөрдүн курсагы ачып турса, үйүнөн тамак ичип алсын. Ошондо бирге чогулганыңарда, Кудайдан айыпталгандай иш кылбайсыңар. Калган нерселерди өзүм келгенде тартипке салып берем.</verse>
			</chapter>
			<chapter number="12">
				<verse number="1">Азыр болсо, боордоштор, Ыйык Рух тартуулоочу касиеттерге токтололу. Мен силерди алар тууралуу кабарсыз калтыргым келбеди.</verse>
				<verse number="2">Машаякка ишене элек кезиңерде, туура жолдон адашып, үн катпаган буркандарга табынганыңар өзүңөргө белгилүү эмеспи.</verse>
				<verse number="3">Андыктан сөзүмө кулак төшөп, билип алгыла: Кудай Рухунун жетегинде болгон адамдын оозунан «Ыйсаны каргыш урсун» деген сөз чыкпайт. Ошондой эле Ыйык Рухтун жетегисиз эч ким «Ыйса Эгем» деп да айта албайт.</verse>
				<verse number="4">Ар түрлүү рухий касиеттер бар болгону менен, аларды ыроологон Рух бирөө эле.</verse>
				<verse number="5">Өтөгөн кызматтарыбыз ар кандай болсо да, кызмат кылар Эгебиз бирөө эле.</verse>
				<verse number="6">Кылган иш-аракеттерибиз да ар түрдүү, бирок бардыгын аракетке келтирип жаткан Кудай бирөө эле.</verse>
				<verse number="7">Ар бир адамга бардыгынын пайдасы үчүн Рухтун кандайдыр өзгөчө белгиси берилет.</verse>
				<verse number="8">Бирине Рухтан даанышмандык сөз берилсе, башкасына ошол эле Рухтан билермандык сөз берилет.</verse>
				<verse number="9">Дагы бирин ошол эле Рух өзгөчө ишеним даарыса, башкасын ошол эле Рух дарт айыктыруу касиетине ээ кылат.</verse>
				<verse number="10">Бири керемет көрсөтсө, бири пайгамбарчылык кылат. Бири рухтарды ажырата билсе, башкасы бөтөн тилдерде сүйлөп, дагы бири ошол тилдерде айтылгандарды чечмелеп бере алат.</verse>
				<verse number="11">Бирок аталган касиеттердин баарын бир эле Рух ыроолоп, Өз эркине жараша ар кимге өз касиетин бөлүштүрүп берет.</verse>
				<verse number="12">Машаякты көп мүчөдөн турган денеге окшотсо болот: көп мүчөдөн куралганы менен, дене бир эле. Анын курамындагы мүчөлөр да көп болгону менен, алардын баары бир эле дененин бөлүктөрү.</verse>
				<verse number="13">Ошо сымал, биз да: иудей же башка улуттагы, кул же эркин адам болобузбу, — баарыбыз бир эле Рух аркылуу чөмүлүү расмисинен өтүп, бир денеге — Машаяктын денесине мүчө болдук. Баарыбыздын ичибизге Кудай бирдей Ыйык Рухун салып берген.</verse>
				<verse number="14">Ошентип, дене бир мүчөдөн эмес, көп мүчөдөн турат!</verse>
				<verse number="15">Эгер бут: «Мен кол эмесмин, демек денеге эч тиешем жок», — десе, ошон үчүн эле ал денеге тиешелүү болбой калабы?</verse>
				<verse number="16">Же кулак: «Менин денеге эч тиешем жок, себеби мен көз эмесмин», — десе эле, денеге тиешелүү болбой калабы?</verse>
				<verse number="17">Эгерде бүтүндөй дене көздөн эле турса, анда анын угуу сезими кайда? Же ал кулактан эле турса, анда жыт билчү сезими кайда калат?</verse>
				<verse number="18">Кандай десе да, дене мүчөлөрүн Кудай Өзү каалагандай, ар бирин тулку бойдогу өз ордуларына жайгаштырган.</verse>
				<verse number="19">Эгерде бир эле мүчө бар болсо, анын эмнеси дене?</verse>
				<verse number="20">Демек, мүчө көп болгону менен, дене бирөө эле.</verse>
				<verse number="21">Ошентип, көз колго: «Сенин мага керегиң жок» же баш буттарга: «Мен силерге муктаж эмесмин» деп айта албайт.</verse>
				<verse number="22">Тескерисинче, дененин эң талуу мүчөлөрү керектүү болуп чыгат.</verse>
				<verse number="23">Анча деле баркы жок өңдөнгөндөрүнө көбүрөөк кам көрүп, өзгөчө аяр мамиле кылсак,</verse>
				<verse number="24">көбүрөөк баркталгандары буга муктаж деле эмес. Бирок Кудай мүчөлөрдүн баарын дене кылып кураштырганда, муну баркы азыраагы көбүрөөк баркка ээ болгондой кылып койгон.</verse>
				<verse number="25">Ошентип, дене ич ара бөлүнбөй, мүчөлөрдүн баары тең бири бирине кам көрөт.</verse>
				<verse number="26">Дененин бир эле мүчөсү кыйналып калса, бардыгы чогуу жабыр тартат. Бир эле мүчө сыйга татыса, аны менен кошо бардыгы кубанат.</verse>
				<verse number="27">Силер ар бириңер өз алдынча мүчө болуп, бардыгыңар биригип Машаяктын денесин түзөсүңөр.</verse>
				<verse number="28">Жыйын ичинде Кудай бардыгын өз-өз ордуна коюп, биринчисин — элчи, экинчисин — пайгамбар, үчүнчүсүн — таалимчи кылып, дагы башкаларына керемет көрсөтүү, дарттан айыктыруу, жардам берүү, жыйын жетектөө, бөтөн тилдерде сүйлөө касиеттерин берди.</verse>
				<verse number="29">Баары эле элчиби? Же баары эле пайгамбарбы? Баары эле таалим береби? Же баары эле керемет көрсөтөбү?</verse>
				<verse number="30">Дарттан айыктыруу касиети баарында барбы? Баары эле бөтөн тилдерде сүйлөп, баары эле ошол тилдерди чечмелеп бере алабы?</verse>
				<verse number="31">Касиеттердин эң баалууларына ээ болууга тырышкыла. Мен болсо силерге эң мыкты жолду көрсөтүп берейин.</verse>
			</chapter>
			<chapter number="13">
				<verse number="1">Адамдык тилде сүйлөп, ал гана эмес, Периштелер тилинде сүйлөп жатып, Ал эми башкаларды сүйө албасам, Каңгыраган жездин же даңгыраган Темирдин доошунан эмнем артык?</verse>
				<verse number="2">Пайгамбар касиетин Кудай берип, Түшүнүп турсам дагы бүт сырларды, Билимдин чокусуна жетип барып, Тоолорду козгой алган ишенимге Ээ болуп, ошондо да сүйө албасам, Анда мен эч нерсеге татыбаймын.</verse>
				<verse number="3">Таратып колумдагы мал-мүлкүмдү Жардыларга, денемди азаптарга, Бүтүндөй өрттөлүүгө берип салып Дагеле башкаларды сүйө албасам, Анымдан түк пайда да болбойт мага.</verse>
				<verse number="4">Сүйүүнүн чыдамы мол, кайрымы зор, Кызганбайт, мактанбайт ал, бой көтөрбөйт.</verse>
				<verse number="5">Адепсиздик кылбайт сүйүү, керт башынын Пайдасын көздөбөйт да ачуусуна Алдырбайт, башкаларга кек сактабайт.</verse>
				<verse number="6">Сүйүүнү кубандырбайт адилетсиздик, Акыйкат өкүм сүрсө сүйүнөт ал.</verse>
				<verse number="7">Баарына болот сүйүү көтөрүмдүү, Эч жазбайт ишенимден, колун үзбөйт Үмүттөн, бардыгына чыдап келет.</verse>
				<verse number="8">Пайгамбарлык сөз айтуу токтойт бир күн, Сүйлөнбөй кала берет бөтөн тилдер, Жоюлат билим дагы. Бирок сүйүү Жок болбой, түбөлүккө өмүр сүрөт.</verse>
				<verse number="9">Азыртан биле албайбыз бардыгын биз, Чектелген пайгамбарлык касиет да.</verse>
				<verse number="10">Ал эми жеткилеңдик келген кезде Чектелүү бүт нерселер артта калат.</verse>
				<verse number="11">Кичинемде балача сүйлөп мен да, Балача баамдап баарын, ой жүгүрткөм. Ал эми эр жеткенде таштап салдым Мурдагы жаш балалык адатымды.</verse>
				<verse number="12">Азыртан көргөнүбүз — элес-булас, Күзгүнүн күңүрт тарткан айнегине Чагылышкан. Ал эми келечекте Бардыгын биз бетме-бет көрө алабыз. Чектелген ушул чакта билгендерим, Ал эми келечекте билип калам, Кудай мени дайыма тааныгандай, Мен дагы бүт бардыгын толугунан.</verse>
				<verse number="13">Ошентип, үч нерсе бар ушул тапта: Ишеним, үмүт, сүйүү. Бул үчөөнөн Баарынан улуусу бар. Ошол — сүйүү.</verse>
			</chapter>
			<chapter number="14">
				<verse number="1">Сүйүүгө умтулгула! Рухий касиеттерге, асыресе, пайгамбарчылык кылуу касиетине ээ болууга дитиңерди койгула!</verse>
				<verse number="2">Бөтөн тилдерде сүйлөгөн кишини эч ким түшүнбөй, ал адамдарга эмес, Кудайга сүйлөйт. Рухтун кудурети менен ал жашырын сырларды айтат.</verse>
				<verse number="3">Ал эми пайгамбарчылык кылган киши болсо адамдарга сүйлөп, айткандары аларды бекемдеп, кайраттандырып, сооротот.</verse>
				<verse number="4">Бөтөн тилдерде сүйлөгөн адам өзүн бекемдесе, пайгамбарчылык кылганы жыйынды бекемдейт.</verse>
				<verse number="5">Мен баарыңардын эле бөтөн тилдерде сүйлөшүңөрдү каалар элем, бирок пайгамбарчылык кылганыңар андан да жакшы болмок. Себеби бөтөн тилдерде айтылган сөздү кимдир бирөө чечмелеп, ошол аркылуу жыйын бекемделбесе, анда бөтөн тилдерде сүйлөгөндөн көрө, пайгамбарчылык кылуунун пайдасы алда канча зор.</verse>
				<verse number="6">Эми, боордоштор, силерге келгенимде, бөтөн тилдерде сүйлөп туруп, андан башка эч бир аян бөлүшпөсөм же түшүнүк бербесем, пайгамбарчылык кылбасам же эч нерсе окутпасам, анда силерге кандай пайда келтирмек элем?</verse>
				<verse number="7">Чоор же комуз сыяктуу жансыз аспаптарды мисалга алып көрөлү. Эгерде алардан чыккан добуштарды ажыратыш мүмкүн болбосо, ойнолуп жаткан кайсы күү экенин ким биле алат?</verse>
				<verse number="8">Же сурнай кандайдыр бир белгисиз үн чыгарса, аны уккан адам согушка аттанмак беле?</verse>
				<verse number="9">Ошондой эле, оозуңардан түшүнүксүз сөздөр чыгып жатса, эмне деп жатканыңарды кантип билсе болот? Айтканыңар шамалдын «шуу» эткениндей эле болот.</verse>
				<verse number="10">Ырас, дүйнөдө түркүн-түркүн добуштар бар, бирок алардын бири да маанисиз эмес.</verse>
				<verse number="11">Ал эми тигил же бул доош мага түшүнүксүз болсо, анда ошол добушту чыгарган адам мен үчүн, мен болсо ал үчүн жат элдикпиз.</verse>
				<verse number="12">Муну билип, силер да рухий касиеттерге ээ болууну эңсегениңерде, баарыдан мурда аларга ээ болуу аркылуу жыйынды бекемдөөгө умтулгула.</verse>
				<verse number="13">Ким бөтөн тилдерде сүйлөсө, сыйынып, Кудайдан аны чечмелөөгө кудурет берүүсүн да сурансын.</verse>
				<verse number="14">Анткени бөтөн тилдерде сыйынып жатканда, рухум сыйынганы менен, өзүмдүн эле акыл-эсим буга катышпай калат.</verse>
				<verse number="15">Андай болсо, мен эмне кылмакмын? Рухум менен да, акыл-эсим менен да сыйынам, рухум менен да, акыл-эсим менен да ырдайм.</verse>
				<verse number="16">Рухуң Кудайды алкыштап жатканда, чогулушка келип, бирок аныңды түшүнбөгөн кадыресе киши сенин эмне деп жатканыңды билбей туруп, кантип аныңа кошулуп «оомийин» дей алат?</verse>
				<verse number="17">Алкыш айтып канчалык жакшы сыйынсаң да, аның жаныңдагыларга эч пайда келтирбейт.</verse>
				<verse number="18">Бөтөн тилдерде баарыңардан көбүрөөк сүйлөгөнүм үчүн мен Кудайга ыраазы болсом дагы,</verse>
				<verse number="19">жыйында турганымда, бөтөн тилдерде миңдеген сөз айткандан көрө, акыл-эсим менен башкаларга таалим берер беш сөз айтууну оң көрөм.</verse>
				<verse number="20">Боордошторум! Акылы жетиле элек баланын ишин кылбасаңар! Жамандык дегенде наристе баладай, ал эми ой жүгүрткөндө, эр жеткен кишидей болгула.</verse>
				<verse number="21">Ыйык Жазууда айтылгандай: «Өз элиме башка тилде кайрылам, Өзгө элдердин оозу менен сүйлөймүн, — Дейт Жараткан Эге, — бирок сөзүмө Ошондо да алар кулак салышпайт».</verse>
				<verse number="22">Ошентип, бөтөн тилдерде сүйлөө — бул ишенгендер үчүн эмес, ишенбегендер үчүн, ал эми пайгамбарчылык кылуу болсо ишенбегендер үчүн эмес, ишенгендер үчүн берилген жышаан-белги.</verse>
				<verse number="23">Эгерде бүтүндөй жыйын чогулганда, баары бөтөн тилдерде сүйлөй башташса, анан аны түшүнбөгөн кадыресе же ишенбеген кишилер кирип калып, «булар акылынан адашкан го» дешпейби?</verse>
				<verse number="24">Ал эми ишенбеген же түшүнбөгөн бирөө бардыгы пайгамбарчылык кылып жатканда келип калса, бардыгынын сөзү анын күнөөлөрүн ашкерелеп, айыпка жыгат.</verse>
				<verse number="25">Ошондо анын көмүскөдөгү сырлары ачыкка чыгып, ал үстөмөнүнөн жыгылат да, Кудайга таазим кылып: «чынында Кудай силердин араңарда экен» дейт.</verse>
				<verse number="26">Менин айтайын дегеним бул, боордоштор. Чогулганыңарда, бириңерде Кудайды даңазалоо ыры, башкаңарда таалим, дагы бириңерде Кудайдан алган аян сөз, дагы бириңерде бөтөн тилдер, ал эми дагы бириңерде алардын чечмелениши бар болот. Мунун баары жыйынды бекемдеп турууга тийиш.</verse>
				<verse number="27">Бөтөн тилдерде сүйлөйм дегендер болсо, анда эки же, ашып кетсе, үч киши өзүнчө-өзүнчө сүйлөп, айтканын бирөө чечмелеп берсин.</verse>
				<verse number="28">Ал эми чечмелеп бере турган киши жок болсо, анда мындай адам жыйындан үн чыгарбай, ичинен өзүнө жана Кудайга гана сүйлөсүн.</verse>
				<verse number="29">Пайгамбарчылык кылгандардан да экөө же үчөө сүйлөп, калгандар алардын айткандарын ойлонушуп баамдашсын.</verse>
				<verse number="30">Ал эми отургандардын дагы бири Кудайдан аян алса, анда биринчиси сөзүн токтотушу керек.</verse>
				<verse number="31">Анткени баарыңар тең кезектешип пайгамбарчылык кылсаңар болот. Ошондо бардыгыңар үйрөнүп, бардыгыңар андан кайрат ала аласыңар.</verse>
				<verse number="32">Пайгамбар киши өз касиетин кандайча колдонорун өзү чече алат,</verse>
				<verse number="33">себеби Кудай арабызда баш аламандыктын эмес, ынтымак-ырашкерликтин орун алышын каалайт. Ыйыктар чогулган бардык жыйындарга окшоп,</verse>
				<verse number="34">силерде да аял кишилер унчукпашы керек, аларга сүйлөөгө уруксат берилбейт. Аялдын милдети баш ийүү экендиги Ыйык Жазууда да айтылган.</verse>
				<verse number="35">Ал эми бир нерсе үйрөнгүсү келип турса, анда үйдөн күйөөлөрүнөн сурап алышсын, себеби аялдын жыйында сүйлөгөнү уят.</verse>
				<verse number="36">Же айткандарым силерге кызык угулабы? Деги айткылачы, Кудайдын Сөзү адегенде Корунттан жар салына баштады беле? Же аны силерден башка эч ким уккан жок дейсиңерби?</verse>
				<verse number="37">Ким өзүн пайгамбармын же рухий касиети бар адаммын десе, анда ал жазып жаткандарым Эгебиздин буйругу экенинен эч шектенбеши керек.</verse>
				<verse number="38">Ким муну этибарына албаса, андайдын өзүн да этибарга албагыла. Мындан шектенгендердин өздөрүнө да ишенбегиле.</verse>
				<verse number="39">Ошентип, боордошторум, пайгамбарчылык кылуу касиетине ээ болууга тырышкыла, бирок бөтөн тилдерде сүйлөгөндөргө да тыюу салбагыла.</verse>
				<verse number="40">Болгону, эмне кылсаңар да, адеп менен тартипти сактап жүргүлө.</verse>
			</chapter>
			<chapter number="15">
				<verse number="1">Эми, боордоштор, эсиңерге өзүм жарыялаган Жакшы Кабарды салгым келет. Силер аны кабыл алып, ага ылайык жашап келатасыңар.</verse>
				<verse number="2">Эгер мен жарыя кылган Жакшы Кабарга ылайык жашасаңар, ошол аркылуу куткарыласыңар. Антпесе ага ишенгениңер куру бекер.</verse>
				<verse number="3">Адегенде өзүм кабыл алып, анан силерге жеткирген ошол кабардын ток этер жери мындай. Ыйык Жазууда убада кылынгандай, Машаяк биздин күнөөлөрүбүз үчүн курман болгон.</verse>
				<verse number="4">Анын көргө коюлуп, үчүнчү күнү кайра тирилери да Ыйык Жазууда алдын ала айтылган.</verse>
				<verse number="5">Андан кийин Ал Петирге, анан он эки элчисине көрүнгөн.</verse>
				<verse number="6">Андан соң, Аны бир эле убакта беш жүздөн ашык боордошторубуз өз көзү менен көрүшкөн; алардын айрымдары көз жумганы менен, көбү али да тирүү.</verse>
				<verse number="7">Андан соң, Ал Жакыпка жана элчилердин баарына көрүндү.</verse>
				<verse number="8">Эң акырында болсо, Аны маалынан өтүп туулган балага окшогон мен көрдүм.</verse>
				<verse number="9">Өзүмдү мындай дегеним, мен элчилердин катарында эң акыркы болуп турам, атүгүл элчи болуп аталууга да татыксызмын, себеби Кудай жыйынын куугунтуктагам.</verse>
				<verse number="10">Бирок Кудай мага ырайым этип, азыркы даражага жеткирди. Кудайдын мага кылган ырайымы текке кетпестен, мен кайра алардын баарына караганда көбүрөөк мээнеттенип иштедим. Арийне, эмгектенген мен өзүм эмес, мени колдогон Кудайдын ырайымы.</verse>
				<verse number="11">Ошентип, мен боломбу, же аларбы, биз жарыялап, силер ишенген кабар ушул.</verse>
				<verse number="12">Эгерде биздин жарыялаганыбыз Машаяктын өлүмдөн тирилиши болсо, анда араңардагы кээ бирөөлөрдүн өлгөндөр тирилбейт деп жүргөнү кандай?</verse>
				<verse number="13">Эгерде өлгөндөр тирилбесе, анда Машаяк тирилген эмес экен да?</verse>
				<verse number="14">Эгерде Машаяк тирилген эмес болсо, анда биздин жарыялаганыбыз да, силердин ишенгениңер да куру-бекер болмок.</verse>
				<verse number="15">Бул гана эмес, биз Кудай тууралуу жалган айтып калмакпыз, себеби өлгөндөргө тирилүү мүмкүн болбосо, анда Кудай Өзү тирилтпеген Машаякты биз кайра тирилткен деп күбөлөндүргөн болуп калабыз.</verse>
				<verse number="16">Анткени өлгөндөр тирилбесе, анда Машаяк да тирилген эмес.</verse>
				<verse number="17">Ал эми Машаяк тирилбеген болсо, анда ишенгениңер эч пайдасыз болуп, өзүңөр күнөөнүн алкагында кала бересиңер.</verse>
				<verse number="18">Андай болсо Машаякка ишенип өлгөндөр да түбөлүк өмүр албай калышат.</verse>
				<verse number="19">Машаякка арткан үмүтүбүз ушул жашообуз үчүн гана жараса, анда бизден өткөн шордуу киши жок.</verse>
				<verse number="20">Бирок чындыгында Машаяк өлгөндөрдөн биринчи болуп тирилип, бул кийин калгандар да тирилеринин анык белгиси.</verse>
				<verse number="21">Ажал бул дүйнөгө адам аркылуу келгендей, өлгөндөн тирилүү да адам аркылуу келди.</verse>
				<verse number="22">Адам ата аркылуу баары өлүмгө дуушар болгондой, Машаяк аркылуу баары түбөлүк өмүр алышат.</verse>
				<verse number="23">Бирок ар кимдин өз тирилиш кезеги бар: алгач башкалардын тирилеринин белгиси катары Машаяк, анан Машаяк кайтып келгенде, Ага таандык болгондор.</verse>
				<verse number="24">Андан соң, дүйнөнүн акыры келет да, өкүмдарлыктын, бийликтин жана күч-кудуреттин бардыгын жеңген Машаяк падышалыкты Кудай Атанын колуна тапшырат.</verse>
				<verse number="25">Бүт душмандары жеңилип, бут алдына жыгылгыча Машаяк падышачылык кылат.</verse>
				<verse number="26">Жеңилип жок болчу душмандардын акыркысы болсо — өлүм.</verse>
				<verse number="27">«Кудай бардыгын Анын бут алдына жыгып берди».«Анын бут алдына жыгып берди» делгендердин ичинде Кудайдын Өзү жок экени анык, себеби баарын Машаякка багындырган Ал эмеспи.</verse>
				<verse number="28">Бардык нерсе Машаяктын бийлиги алдына багындырылганда, Уулдун Өзү да бардыгын Ага багындырган Кудайга моюн сунуп, толугу менен бардыгында болот.</verse>
				<verse number="29">Эгерде өлгөндөн тирилүү жок болсо, анда кайтыш болгондордун ордуна чөмүлүү расмисинен өткөндөр муну кандай үмүт менен кылышат? Эгерде өлгөндөр чын эле тирилбесе, анда эмне үчүн алардын ордуна чөмүлүү расмисинен өтүү орун алууда?</verse>
				<verse number="30">Андай болсо, эмне үчүн биз да ар саат сайын жаныбызды тобокелге салып жүрөбүз?</verse>
				<verse number="31">Боордоштор, мен күн сайын өлүмдүн жүзүн көрүп жүрөм. Эгебиз Машаяк Ыйсанын алдында силер менен сыймыктанганым канчалык анык болсо, бул сөзүм да ошончолук анык.</verse>
				<verse number="32">Эгерде Эфес шаарында жапайы жырткычтар менен алышканым өзүмдүн эле пенделик ниетимден келип чыкса, анын мага кандай пайдасы тиймек эле? Эгерде өлгөндөр тирилбесе, анда, айтылып жүргөндөй, «Эртеңки ажал келгиче, Бүгүн жеп-ичип алалы».</verse>
				<verse number="33">Алданбагыла, «Арамдарга кошулган Өз ыйманын жоготот».</verse>
				<verse number="34">Акылыңарды жыйгыла да күнөөгө батпагыла! Силерди уяткарып айтарым бул: кээ бириңер алигиче Кудайды тааный элексиңер.</verse>
				<verse number="35">«Өлгөндөр кантип тирилмек эле? Тирилсе, денеси кандай болот?» — деп араңардан бирөө собол таштар.</verse>
				<verse number="36">Алда, акылсыз неме-ай! Өзүң эккен үрөн «өлмөйүн» кайрадан өсүп чыкмак беле?</verse>
				<verse number="37">Сепкенде да даяр эгинди эмес, буудайдын же дагы башка өсүмдүктүн тоголок уругун гана себесиң.</verse>
				<verse number="38">Ал эми ар бир уруктун кандай келбетте өсүп чыгарын Кудай чечет.</verse>
				<verse number="39">Жандуу нерселердин эт-денеси да бирдей эмес: адамдыкы мындай болсо, айбандардыкы тигиндей, балык менен куштуку да эки башка.</verse>
				<verse number="40">Ошондой эле асмандык денелер менен жердик денелер болот. Асмандагысы менен жердегисинин шаң-салтанаты бирдей эмес.</verse>
				<verse number="41">Күндүн өзүнүн шаң-салтанаты, айдын өз шаң-салтанаты, жылдыздын да өз адеми бар. Ал турсун ар башка жылдыздын да көркү ар башка болот.</verse>
				<verse number="42">Өлгөндөрдүн тирилгени да ошонун сыңарындай: жерге көмүлгөн дене чирип, тирилгени чирибес болот;</verse>
				<verse number="43">эч баркы жок көмүлүп, тирилгенде кадырлуу болот; көмүлгөндө алсыз болуп, тирилгенде кубатка толот.</verse>
				<verse number="44">Көмүлгөнү — табигый дене, тирилгени — рухий дене. Табигый дене болгон сыяктуу, рухтан бүткөн дене да болот.</verse>
				<verse number="45">Ыйык Жазууда айтылгандай, биринчи Адам «тирүү жан болду»,акыркы Адам болсо — бул өмүр берүүчү Рух.</verse>
				<verse number="46">Биринчи келгени рухий эмес, табигый болчу. Рухтан бүткөнү андан кийин келди.</verse>
				<verse number="47">Биринчи адам жерден алынып, топурактан жасалды. Экинчиси болсо — көктөн келди.</verse>
				<verse number="48">Топурактан жасалган адамдын денеси кандай болсо, жердеги адамдардыкы да ошондой болот. Ал эми көктөгүлөрдүн денеси көктөн келген адамдыкындай.</verse>
				<verse number="49">Азыр жердеги адамдын келбетин кийген сыяктуу, келечекте биз көктөгү адамдын келбетине да бөлөнөбүз.</verse>
				<verse number="50">Силерге айтарым бул, боордоштор: эт менен кандан бүткөнү Кудай Падышачылыгына кире албайт да өлө турганы түбөлүк өмүр сүрө албайт.</verse>
				<verse number="51">Кулак төшөп уккула, силерге купуя сырды ачып берем: биз баарыбыз эле өлбөйбүз, бирок баарыбыз толук өзгөрөбүз.</verse>
				<verse number="52">Бул акыркы сурнайдын үнү угулары менен бир заматта, көз ачып жумгуча ишке ашат. Сурнайдын үнү жаңырганда, өлгөндөр тирилип өлбөс болот да, биз өзгөрөбүз.</verse>
				<verse number="53">Анткени мынабу чирип кетер денебиз чирибес, өлө турган денебиз өлбөс болуп калууга тийиш.</verse>
				<verse number="54">Ошентип, мунун баары иш жүзүнө ашып, өлүү нерсе өлбөстүккө бөлөнгөндө, Ыйык Жазуудагы мындай сөз орундалат: «Жеңиш бизде! Өлүм толук жоюлду!»</verse>
				<verse number="55">«Кана, ажал, кайда кеткен жеңишиң? Кана, ажал, чакчу ийнең кайда эле?»</verse>
				<verse number="56">Ажалдын чагып өлтүрчү ийнеси күнөө болсо, күнөө өз күчүн мыйзамдан алат.</verse>
				<verse number="57">Бирок Кудайга шүкүр, Ал бизди Эгебиз Ыйса Машаяк аркылуу жеңишке ээ кылды!</verse>
				<verse number="58">Ошентип, сүйүктүү боордошторум, олку-солку болбой, ишенимге бек тургула! Эгебизге күчүңөрдү аябай кызмат кылгыла: Ал үчүн жумшаган мээнетиңер текке кетпейт.</verse>
			</chapter>
			<chapter number="16">
				<verse number="1">Эми ыйыктар үчүн акчалай жардам чогултуу тууралуу: Галатиядагы жыйындарга эмнени буюрсам, силер да ошону аткаргыла.</verse>
				<verse number="2">Мен келгенде гана акча чогултмай башталбас үчүн, дайыма жуманын биринчи күнү ар бириңер өз иштеп тапканыңарга жараша, колуңардан келген акчаны бөлүп, ошону сактап койгула.</verse>
				<verse number="3">Мен болсо силерге барып калганымда, өзүңөр тандаган кишилерге ишеним кат жазып берип, акчаңарды жеткириш үчүн Иерусалимге жөнөтөм.</verse>
				<verse number="4">Ал эми өзүм да ал жакка барышым керек болсо, анда алар мени менен чогуу барышат.</verse>
				<verse number="5">Менин Македония аймагын кыдырып чыгайын деген ниетим бар. Андыктан Македонияны басып өткөндөн кийин силерге келип кетмекчимин.</verse>
				<verse number="6">Силердикине бир аз токтоп, балким, кыштап да кетермин. Андан соң, силер мени барар жериме узатып коёрсуңар.</verse>
				<verse number="7">Жөн эле тийип кетким келбей, Эгем буюрса, аздыр-көптүр силер менен болуп кетем деген үмүттөмүн.</verse>
				<verse number="8">Түшүм майрамына чейин болсо Эфесте турам,</verse>
				<verse number="9">анткени бул жерде каршылаштык көп болгону менен, чоң, үзүрлүү эмгекке жакшы мүмкүнчүлүк бар.</verse>
				<verse number="10">Силерге Тиметей келип калса, аны эч ким оңтойсуз абалда калтырбашына көз салып койгула, анткени ал да менчилеп Эгебиз үчүн иштеп жүрөт.</verse>
				<verse number="11">Эч кимиңер ага өйдөсүнүп карабагыла. Андан көрө, мага аман-эсен кайтып келсин деп, тынчтык менен узатып койгула. Мен анын жана аны менен кошо боордоштордун келишин күтүп жатам.</verse>
				<verse number="12">Эми боордошубуз Апол тууралуу. Мен аны башка боордоштор менен кошо силерге барсын деп абдан өтүнгөн элем. Бирок дароо барууга анын эч көңүлү жок болчу. Кантсе да, ыгы келгенде, ал силерге барып калар.</verse>
				<verse number="13">Сергек болуп, ишенимге бек тургула. Эр жүрөк жана күчтүү болгула.</verse>
				<verse number="14">Эмне кылсаңар да, сүйүү менен кылгыла.</verse>
				<verse number="15">Өзүңөр билгендей, Степандын үй-бүлөсү Ахая аймагында биринчи болуп ишенип, өздөрүн ыйыктарга кызмат кылууга арнашкан.</verse>
				<verse number="16">Боордоштор, өтүнөм, мындай адамдарга жана алар менен кошо катуу иштегендерге кызмат кылгыла.</verse>
				<verse number="17">Степандын, Фортунаттын жана Ахайиктин келгенине жетине албай отурам: алар келгенден бери өзүңөр жанымда болгондой эле болуп калдым.</verse>
				<verse number="18">Алар менин да, силердин да көңүлүңөрдү көтөрүштү. Мындайларды кадырлап жүргүлө.</verse>
				<verse number="19">Асия аймагындагы жыйындар силерге салам жолдошту. Акила менен Приска жана алардын үйүндө чогулуп жүргөн жыйын да силерге Эгебиздин атынан жылуу салам айтышты.</verse>
				<verse number="20">Боордоштордун бардыгы силерге өз саламын жолдошту. Бири бириңерге жолукканда, чын пейлиңер менен беттен сүйүп учурашып жүргүлө.</verse>
				<verse number="21">Ушул саламымды мен, Пабыл, силерге өз колум менен жазып жатам.</verse>
				<verse number="22">Эгебизди сүйбөгөн ар ким каргышка калат! Эгебиз, келегөр! </verse>
				<verse number="23">Эгебиз Ыйса силерге ырайым этсин.</verse>
				<verse number="24">Баарыңарды Ыйса Машаяк сүйгөндөй сүйөм.</verse>
			</chapter>
		</book>
		<book number="47">
			<chapter number="1">
				<verse number="1">Кудайдын амири менен Машаяк Ыйсанын элчиси болгон Пабылдан жана боордошубуз Тиметейден Кудайдын Корунт шаарындагы жыйынына жана бүтүндөй Ахая аймагындагы ыйыктарга дубай салам!</verse>
				<verse number="2">Ылайым Кудай Атабыз менен Эгебиз Ыйса Машаяк силерге ырайым кылып, тынччылыгын берсин.</verse>
				<verse number="3">Эгебиз Ыйса Машаяктын Атасы — Кудайга алкыш болсун! Ал биздин да боорукер Атабыз жана жаныбызды жубатып турган Кудайыбыз.</verse>
				<verse number="4">Кандай гана кыйынчылыкка учурабайлы, Ал дайыма жаныбызды жубатып, башынан ар кандай кыйынчылыктарды өткөрүп жаткан башкалардын да жанын жубатууга жөндөмдүү кылат. Ошондо Андан биз кандай сооронуч алсак, башкаларды да дал ошондой соорото алабыз.</verse>
				<verse number="5">Анткени Машаяк үчүн канчалык көп азап тартсак, Кудай да Машаяк аркылуу бизди ошончолук көп сооротот.</verse>
				<verse number="6">Кыйналсак, силердин жаныңарды жубатып, силерди куткарылсын деп кыйналабыз. Кудайдан сооронуч алсак, бул да биз тарткан азаптарды кайраттуулук менен аркалап келе жаткан силердин сооронушуңар үчүн.</verse>
				<verse number="7">Биз болсо тарткан азаптарыбызда гана эмес, Кудайдан алган сооронучубузда да силер менен бир экенибизди билип, силерден эч күмөн санабайбыз.</verse>
				<verse number="8">Ошон үчүн, боордоштор, силерди билсин деп, Асия аймагында дуушар болгон кыйынчылыктарыбызды эсиңерге салып кетели дедик. Ал жактан ушунчалык чоң, ушунчалык оор азап тарткандыктан, аман каларыбыздан да үмүт үзгөн элек.</verse>
				<verse number="9">Бизге карата өлүм өкүмү да чыгарылып калган. Андыктан өз күчүбүзгө ишенбей, бир гана Кудайга бел байладык: Анын өлгөндөрдү да тирилткидей кудурети бар эмеспи.</verse>
				<verse number="10">Ошол жолку жүрөк үшүн алган өлүм чеңгелинен куткарып алган Ал бизди эми да куткарат. Келечектеги коркунучтун баарынан да Кудайыбыз куткарарынан биздин эч шегибиз жок.</verse>
				<verse number="11">Бул үчүн силер да бизди өз сыйынууларыңар менен колдоп турушуңар керек. Ошондо көпчүлүктүн биз үчүн болгон сыйынууларына жооп берип, бизге ырайымын тартуулаганы үчүн көптөрдүн оозунан Кудайга алкыш айтылат.</verse>
				<verse number="12">Биздин сыймыктанганыбыз бул: ушул дүйнөдөгү жашообузда, айрыкча силер менен болгон мамилебизде, биз эмне кылсак да, ошону Кудай Өзү берген ак ниеттүүлүк жана астейдилдик менен, адамдык акылмандыкка эмес, Кудайдын ырайымына таянып жасадык. Муну өз абийирибиз да айгинелеп турат.</verse>
				<verse number="13">null</verse>
				<verse number="14">Силерге да өзүңөр окуп түшүнө турган нерселерден башка эч нерсе жазганыбыз жок. Азыр бизди толук түшүнбөсөңөр да, келечекте толук түшүнөрсүңөр деген илгери үмүтүм бар. Ошондо Эгебиз Ыйса кайткан күнү биз силер менен кандай сыймыктансак, силер да биз менен ошондой эле сыймыктана аласыңар.</verse>
				<verse number="15">Ушуга ынанган соң, мен алгач силерге барып келүүнү чечтим. Ошондо экинчи сапар келгенимден силер дагы бир ирет Кудайдын батасын алмаксыңар.</verse>
				<verse number="16">Мен Македонияга баратканымда, силерге бир жолугуп, Македониядан келатканымда дагы бир ирет кайрылып, анан силер мени кайра Иудеяга жөнөтүп коёрсуңар деп ойлогом.</verse>
				<verse number="17">Же бул ойлорум мени туруксуз кылып көрсөтүп жатабы? Же алдыга ушундай максат койгонумдан улам мен өз керт башымды гана ойлоп, бир туруп «ооба», бир туруп «жок» деген адамга окшоп турамбы?</verse>
				<verse number="18">Кудай дайыма ишенимдүү болгондой, биз да силерге бир туруп «ооба», бир туруп «жок» дебедик.</verse>
				<verse number="19">Анткени Сила жана Тиметей үчөөбүз силерге үгүттөгөн Кудай Уулу — Ыйса Машаякта эч кандай эки анжылык жок: Ал бир туруп «ооба», бир туруп «жок» деген жок. Ал Өз сөзүнө дайым бек турат!</verse>
				<verse number="20">Анткени Ал аркылуу Кудайдын бардык убадалары аткарылган. Дал ушул себептүү биз дагы Кудайды даңктап: «Оомийин, ылайым ошондой болсун», — деп турабыз.</verse>
				<verse number="21">Силер менен кошо бизди да Машаяк менен болгон биримдигибизде бекемдеп, Өз кызматына дайындаган — Кудай.</verse>
				<verse number="22">Ал бизге Өз тамгасын басып, Ага тийиштүү экендигибиздин кепилдиги катары ичибизге Өз Рухун салып берген.</verse>
				<verse number="23">Мен Кудайды күбөгө чакырып, өз өмүрүмдү сайып ант берем: дагы бир ирет Корунтка барбаганымдын себеби — силерди аяганымда.</verse>
				<verse number="24">Биз мында силердин ишенимиңерди башкарып алалы деген жерибиз жок. Болгону өзүңөрдүн эле кубанчыңар үчүн силер менен бирге иштешип келе жатабыз. Силер болсо ишенимиңерде бек турасыңар.</verse>
			</chapter>
			<chapter number="2">
				<verse number="1">Ошентип, мен мындан ары силерди таарынтканы келбейм деп ичимен чечим кабыл алган болчумун.</verse>
				<verse number="2">Себеби силерди таарынтсам, анда ким мени кубантмак эле? Жанакы эле өзүм таарынтып алган силер эмессиңерби?</verse>
				<verse number="3">Мына ушу себептүү чынында мени кубантууга тийиш болгон адамдардын кылганын көрүп, капаланбайын деп, өзүм баргандан көрө, жанакы катты жазууну оң көрдүм. Ал эми мен кубансам, бул силердин баарыңар үчүн да кубаныч болорунан менин эч шегим жок эле.</verse>
				<verse number="4">Ошол катты мен жаным кейип, жүрөгүм сыздап, көз жашымды төгүп жазгам. Анткенимдин себеби силерди капаланткым эмес, жанымдан артык көргөнүмдү билгизгим келген болчу!</verse>
				<verse number="5">Ал эми араңардан кимдир бирөө башка бирөөнүн көңүлүн ооруткан болсо, ал менден көрө, силердин баарыңардын көңүлүңөрдү аздыр-көптүр оорутканын айтсам, мунум аша чапкандык болбос.</verse>
				<verse number="6">Ал кишиге көпчүлүгүңөр аны жазалаганыңар жетиштүү болор.</verse>
				<verse number="7">Эми болсо, тескерисинче, аны кечирип, жубатып койгонуңар оң, антпесе кайгыдан көңүлү таптакыр эле чөгүп кетет.</verse>
				<verse number="8">Андыктан, суранам, ага силер аны сүйгөнүңөрдү билгизип койсоңор.</verse>
				<verse number="9">Жанакы катты мен силерди сынап, айткандарыма моюн сунар-сунбасыңарды көрөйүн деп эле жазгам.</verse>
				<verse number="10">Ал эми силер кимди кечирсеңер, аны мен да кечирем. Анын эмнесин кечирсем да, муну Машаяктын бет алдында силер үчүн,</verse>
				<verse number="11">шайтан силерди алдап кетпесин үчүн кылам. Шайтандын амалкөйлүгүн биз жакшы билебиз го.</verse>
				<verse number="12">Троас шаарына Машаяк жөнүндөгү Жакшы Кабарды таратканы келгенимде, Эгебиздин мен үчүн бардык жолдорду ачып койгонун көрсөм да,</verse>
				<verse number="13">бир нерсе тынчымды алып жатты: Троастан мен боордошубуз Титти таба албадым. Андыктан ал жердегилер менен коштошуп, Македонияга жөнөп кеттим.</verse>
				<verse number="14">Бирок кантсе да, Кудайга шүкүр! Ал дайыма бизди Машаяктын жетеги менен жеңишке жеткирип, биз аркылуу Машаяк тууралуу кабарды аңкыган жыпар жыт сымал туш тарапка жайылтат.</verse>
				<verse number="15">Ооба, биз — Машаяк Кудайга багыштап түтөткөн жыпар жыттуу заттын өзүбүз. Анын жыты куткарылуу жолундагыларга да, курут болуу жолундагыларга да тарап жатат.</verse>
				<verse number="16">Бирөөлөргө ал өлүмдүн уулуктурган жыты болуп келсе, башкаларга — өмүрдүн аңкыган жыты. Андай болсо, Кудайдын бул кызматына ким жарактуу болуп эсептелет?!</verse>
				<verse number="17">Көпчүлүккө окшоп биз Кудай кабарын соодага айландырып, андан пайда табалы деген жерибиз жок го. Кудайдын жибергендери, Машаяктын кызматчылары катары Ал бизди көрүп турганын билип, кайра Анын кабарын чын дилибизден таратып жүрөбүз.</verse>
			</chapter>
			<chapter number="3">
				<verse number="1">Биз кайрадан эле өзүбүздү өзүбүз мактап жаткандай өңдөнүп турабызбы? Кээ бирөөлөргө окшоп, биз да силерге көрсөткүдөй же силерден алып, башкаларга көрсөткүдөй ишеним катка муктаж белек?</verse>
				<verse number="2">Силер өзүңөр — биз үчүн ишеним каттай элесиңер го. Биздин жүрөктөрүбүзгө жазылган бул кат баарына маалым, аны ким болсо да окуй алат.</verse>
				<verse number="3">Силер кызматыбыздын үзүрү — Машаяк жазган каттын өзү экениңерди баары көрүп турушат. Ал сыя менен эмес, тирүү Кудайдын Руху менен, таш лоокторго эмес, адамдардын жүрөктөрүнө жазылган.</verse>
				<verse number="4">Бардыгы дал ушундай экени биз үчүн калетсиз. Буга бизди Кудай алдында Машаяк ишендирди.</verse>
				<verse number="5">Колубуздан бир нерсе келип, муну же тигини өзүбүз кылдык дегендей эч акыбыз жок, себеби бизди ошого жөндөмдүү кылган — Кудай.</verse>
				<verse number="6">Ал бизге Жаңы келишим кызматчылары болууга жөндөм берди. Жаңы келишим болсо, кагаз бетине түшкөн мыйзам эмес, Рух: жазылган мыйзам өлүмгө алып келет, ал эми Рух болсо өмүр берет.</verse>
				<verse number="7">Тоорат мыйзамынын ар бир тамгасы таш лоокторго чегилип, ал аркылуу Кудайдын улуулугу көрүндү. Бул көрүнүш убактылуу гана болсо да, ал Мусанын жүзүнөн ушунчалык жаркырап турганынан, Ысрайыл эли анын бетин карай албады. Эгерде өлүм алып келчү Тоорат мыйзамы берилгенде, Кудайдын ал аркылуу көрүнгөн улуулугу ушунчалык жаркыраса,</verse>
				<verse number="8">Анын Рухтун кылган кызматы аркылуу жаркыраганы канчалык зор болушу керек?!</verse>
				<verse number="9">Айыпталуу алып келчү кызмат ушунчалык улуу болсо, акталуу алып келчү кызмат андан канчалык улуу болууга тийиш?!</verse>
				<verse number="10">Бир кезде ушунчалык жаркырап турган мыйзам улуулугу эми, Жаңы келишимдин андан да зор улуулугу жаркырап келгенде, өчкөнсүп калды.</verse>
				<verse number="11">Өтүп кетчү нерсенин улуулугу мынчалык жаркыраса, түбөлүк боло турган нерсе канчалык жаркырайт!</verse>
				<verse number="12">Ушундай үмүтүбүз бар болгон үчүн биз коркпостон, ачык сүйлөп жатабыз.</verse>
				<verse number="13">Биз Мусага окшоп жүзүбүзгө парда тартып албайбыз. Ал муну анын жүзүнөн Ысрайыл эли өз күчүн жогото турган мыйзамдын жаркыраганын көрбөсүн деп кылган.</verse>
				<verse number="14">Ал кезде алардын акыл-эси көр эле. Күнү бүгүнкүгө чейин Байыркы Келишим китебин окуганда алиги парда дале тартылып турат. Ал парданы алып салууга Машаяк гана кудуреттүү.</verse>
				<verse number="15">Азыркы убакта да Мусанын мыйзамын окуп жатышканда, бул парда алардын жүрөктөрүн жаап турат.</verse>
				<verse number="16">Бирок кимдир бирөө Жараткан Эгеге жүз бурганда, алиги парда алынып ташталат.</verse>
				<verse number="17">Бул жерде Эге деп аталганы — Ыйык Рух, ал эми Эгебиздин Руху бар жерде эркиндик өкүм сүрөт.</verse>
				<verse number="18">Андыктан баарыбыздын пардасы алынып ташталган жүздөрүбүз Эгебиздин улуулугун чагылдырып, Эгебизден бизге келген улуулук бизди өзгөртүп, уламдан улам Ага окшош кылат. Ошого жараша бизден мурдагыдан да зор улуулук жаркырап чыгат. Бул болсо Эгебизден — Ыйык Рухтан келет.</verse>
			</chapter>
			<chapter number="4">
				<verse number="1">Ушул кызматка Кудайдын ырайымы боюнча чакырылганыбызды билген биз көңүлүбүздү чөгөрбөйбүз.</verse>
				<verse number="2">Анын ордуна, демейде жаап-жашырылчу уят иштерден баш тартабыз да, амалкөйлөнүп Кудайдын Кабарын жасалмалабайбыз. Чындыкты ачык жарыялап, Кудай алдында өзүбүздү бардыгынын абийиринин сотуна коёбуз.</verse>
				<verse number="3">Ал эми биз жар салып жүргөн Жакшы Кабар кимдир бирөөлөргө жабык болсо, ал курут болуу жолун жолдоп бараткандар үчүн жабык.</verse>
				<verse number="4">Кудайдын бейнеси болгон Машаяктын улуулугу тууралуу Жакшы Кабардын жаркыраган нурун көрбөсүн үчүн ушул кыянат замандын жалган кудайы ишенбегендердин акыл-эсин көр кылып койгон.</verse>
				<verse number="5">Анткени биз өзүбүздү эмес, баарынын Эгеси — Ыйса Машаякты үгүттөп жатабыз. Өзүбүз болсо Ыйса үчүн силерге кул болдук.</verse>
				<verse number="6">«Караңгылыкка жарык жансын!» — деп буюрган Кудай Ыйса Машаяктын жүзүнөн жаркырап көрүнгөн Өз улуулугун билдириш үчүн Өзү жан-дилибизге нур болуп жанды.</verse>
				<verse number="7">Биз болсо асыл кенч сакталган чопо идиштер элебиз. Андыктан ушул чексиз кудурет бизден эмес, Кудайдан келип жатканы ачык-айкын көрүнүп турат.</verse>
				<verse number="8">Биз туш-туштан кысымга алынып жатсак да, талкаланган жокпуз; айласыз абалда болсок да, үмүттөн кол үзбөйбүз;</verse>
				<verse number="9">куугунтук жеп жүрсөк да, ташталган жокпуз; кулатылсак да, жок кылынбадык.</verse>
				<verse number="10">Өз денебизде дайыма Ыйсага окшоп азап тартып, өлүмгө дуушар болобуз. Ошол аркылуу Ыйсанын өмүрү да бизден көрүнөт.</verse>
				<verse number="11">Анткени тирүү жүргөн биз Ыйсага окшоп кайра-кайра өлүм жазасына тартылганыбызда, бул аркылуу өлө турган денебизден Ыйсанын өмүрү да көрүнөт.</verse>
				<verse number="12">Ошентип биздин өлүм менен беттешип жүргөнүбүздүн натыйжасында силер түбөлүк өмүргө ээ болуп жатасыңар.</verse>
				<verse number="13">Ыйык Жазууда: «Сага ишенип, ошондуктан сүйлөдүм»,— деп жазылган. Биз да ошол эле ишеним берчү Рухка ээ болуп, ишенген үчүн сүйлөп жатабыз.</verse>
				<verse number="14">Эгебиз Ыйсаны өлгөндөрдөн тирилткен Кудай бизди да Ыйса менен кошо тирилтип, силер менен бирге Өз алдына алып келерин билебиз.</verse>
				<verse number="15">Башыбыздан өткөндөрдүн баары силердин эле пайдаңар үчүн. Анткени Кудайдын ырайымы улам көбүрөөк адамдарга жеткен сайын Кудайга көбүрөөк алкыштар айтылып, Кудайдын улуулугун арттырат.</verse>
				<verse number="16">Көңүлүбүз чөкпөгөнүнүн себеби мына ушунда. Сырткы табиятыбыз эскирип баратканы менен, ички табиятыбыз күндөн күнгө жаңыланууда.</verse>
				<verse number="17">Анткени биз тартып жаткан анча-мынча убактылуу азабыбыз бизди түбөлүктүү даңкка алып барат. Анын канчалык зор экенин биз элестете да албайбыз.</verse>
				<verse number="18">Биздин назарыбыз көзгө көрүнгөн нерселерге эмес, көзгө көрүнбөгөн нерселерге бурулушу керек, себеби көзгө көрүнгөнү убактылуу, көрүнбөгөнү болсо түбөлүктүү.</verse>
			</chapter>
			<chapter number="5">
				<verse number="1">Убактылуу алачыкка окшогон ушул жердик турагыбыз — биздин денелерибиз жок болгондо, Кудай асмандан жаныбыз үчүн Өзү даярдап койгон, адам колу менен салынбаган, түбөлүктүү турак берерин билебиз.</verse>
				<verse number="2">Ошол асмандык турагыбызга бөлөнүүнү ушунчалык эңсегенибизден улам азыркы денебизде жашаганыбызда, биз үшкүрүнүп келебиз.</verse>
				<verse number="3">Жаныбыз асмандык турагына бөлөнүп, рухубуз тураксыз калбайт.</verse>
				<verse number="4">Азыркы денебизде жашап турган чакта биз кыйналганыбыздан оор үшкүрүнүп жатабыз. Үшкүрүнгөнүбүз болсо ушул жердик турагыбыздан бошонгубуз келгендиктен эмес, тезирээк асмандык турагыбызга да бөлөнүүнү эңсегенибизден. Ошондо өлүк нерсе өлбөс болуп өзгөрөт.</verse>
				<verse number="5">Бизди ошого даярдап, ошентеринин кепилдиги катары бизге Өз Рухун ыроологон — Кудай.</verse>
				<verse number="6">Ошентип, азыр жашап жаткан турагыбыз — жердик денебиз — бизди асмандык турагыбыздан алыстатып турганын билсек да, кайратыбыздан жазбай келебиз.</verse>
				<verse number="7">Ошондуктан биз көзүбүз көргөн нерселер менен эмес, ишеним менен жашайбыз.</verse>
				<verse number="8">Мына ушинтип кайраттан жазбай, өз денебизден ажырап, асмандагы үйүбүзгө, Эгебиздин алдына барууну эңсеп турабыз.</verse>
				<verse number="9">Андыктан, асмандагы үйүбүздө болобу же ал жакта эмеспи, Кудайга жагууну каалайбыз.</verse>
				<verse number="10">Анткени Соттоочубуз — Машаяктын алдына барып, ар бирибиз денебизде жашаган кезде жасаган жакшы да, жаман да иштерибиздин тиешесин алууга тийишпиз.</verse>
				<verse number="11">Ошентип, Эгебиздин кадырын билип, биз башкаларды Анын жолуна түшүрүүгө аракеттенип жүрөбүз. Ал эми биздин кандай экенибиз Кудайга белгилүү. Муну силер да жакшы билесиңер деген үмүттөбүз.</verse>
				<verse number="12">Бул сөзүбүз менен биз кайрадан эле өзүбүздү мактайлы деген жокпуз. Кайра силерди биз менен сыймыктансын дедик. Ошондо ички дүйнөсүнө эмес, сырткы салабатына карап мактангандарга айтар сөзүңөр болот.</verse>
				<verse number="13">Силерге акылыбыз адашкандай өңдөндүбү? Андай болсо, бул Кудай үчүн. Ал эми акыл-эсибиз ордунда болсо, бул силердин пайдаңар үчүн.</verse>
				<verse number="14">Бизди Машаяктын сүйүүсү алдыга сүрөп турат. Анткени биз мындай тыянакка келдик: Бирөө баары үчүн өлсө, демек баары Аны менен кошо өлүштү.</verse>
				<verse number="15">Ал баарыбыз үчүн өлгөн. Ошон үчүн эми ким жаңы өмүргө ээ болсо, ал өзү үчүн эмес, ага өмүр бериш үчүн өлүп кайра тирилген Машаяк үчүн жашоого тийиш.</verse>
				<verse number="16">Мындан ары биз эч кимди адамдык көз караштан алып баамдай албайбыз. Мурда Машаякты да биз адамдык акыл менен түшүнгөн элек. Бирок эми андай кылбайбыз.</verse>
				<verse number="17">Машаяк менен биримдикте болгон ар кимди Кудай жаңыдан жараткан: эскинин баары кетип, эми баары жаңы болуп калды!</verse>
				<verse number="18">Мунун баарын кылган — Кудай. Ал Машаяк аркылуу бизди Өзү менен элдештирип, бизге да башкаларды Аны менен элдештирүү кызматын берди.</verse>
				<verse number="19">Айтайын дегеним, Машаяк аркылуу Кудай бүтүндөй дүйнөнүн кылган кыянаттыктарын эсептебестен, Өзү менен элдештирип койду. Бизге болсо ошол элдешүү тууралуу кабарды жеткирүү тапшырылган.</verse>
				<verse number="20">Ошондуктан биз Машаяктын атынан келген кабарчыларбыз. Биз аркылуу адамдарга Кудайдын Өзү кайрылып жатат. Машаяктын атынан өтүнөбүз: Кудай менен тынчтыкка келгиле!</verse>
				<verse number="21">Кудай биздин ордубузга эч жазыксыз Машаякты жоопкер кылды. Ал аркылуу биз эми Кудай алдында акталдык.</verse>
			</chapter>
			<chapter number="6">
				<verse number="1">Кудайдын кызматташтары катары өтүнөбүз: Кудайдын силерге кылган ырайымы куру бекер кетпесин.</verse>
				<verse number="2">Анткени Анын айтканы бул: «Ыңгайлуу мезгил келип, уктум сени; Куткарчу күнүм келип, жардам бердим». Мына, эми Кудайдын ыңгайлуу мезгили да жетип, силерди куткарчу күнү да келип калды!</verse>
				<verse number="3">Кылган кызматыбызга тил тийбесин үчүн биз эч кимге жолтоо болгубуз келбейт.</verse>
				<verse number="4">Анын ордуна, Кудайдын чын дилден берилген кызматчылары катары, эмне кылсак да, башкаларга өрнөк болууга аракеттенип жатабыз. Азап тартсак да, муктаж болсок да, башыбызга мүшкүл түшсө да,</verse>
				<verse number="5">бизди уруп-сабашса да, зынданга салышса да, бизге каршы козголоң чыгарышса да, кара терге түшүп эмгектенсек да, түндөрү кирпик какпай чыксак да, ачка калып жатсак да — бардыгын бой бербей көтөрүп келатабыз.</verse>
				<verse number="6">Көрсөткөн тазалыгыбыз менен чындыкты билгенибиз, сабырдуулугубуз менен кичи пейилдигибиз, Ыйык Рухтун катышуусу менен чын дилибизден чыккан сүйүүбүз,</verse>
				<verse number="7">акыйкат сөзүбүз менен Кудайдын кудурети — буга айкын далил. Биздин чабуул салар да, коргонор да куралыбыз — адилдик.</verse>
				<verse number="8">Биз барктуу да, барксыз да, жакшы аттуу да, жаман аттуу да болууга даярбыз. Бизди жалганчылардай кабыл алышса да, чындыкты гана сүйлөп жатабыз.</verse>
				<verse number="9">Бизди белгисиз дешсе да, биз баарына белгилүүбүз. Бизди ажалы жетти дешсе да, карагылачы, биз али тирүүбүз. Бизди жазалашканы менен, өлтүрүшкөн жок.</verse>
				<verse number="10">Бизди капалантышса да, биз кубанып жүрөбүз. Өзүбүз жарды болгонубуз менен, көптөрдү бай кылабыз. Колубузда эч нерсе жок болсо да, баарына ээбиз.</verse>
				<verse number="11">Корунттук боордоштор! Биз силерге ачык сүйлөп, дилибизди силерге кенен ачып койгонбуз.</verse>
				<verse number="12">Биз эмес, өзүңөр эле жан-дүйнөңөрдү биз үчүн жаап салып жатпайсыңарбы.</verse>
				<verse number="13">Силерге өз балдарыма айткандай айтам: биздей болуп, дилиңерди кенен ачкылачы.</verse>
				<verse number="14">Ишенбегендер менен моюнтуругуңар эч качан бир болбосун. Адилеттик менен адилетсиздикти кошсо болобу? Жарык менен караңгынычы?</verse>
				<verse number="15">Машаяк менен Белиар келишимге келе алышабы? Же ишенген адам ишенбеген адам менен биримдикте боло алабы?</verse>
				<verse number="16">Кудайдын ийбадатканасында буркандарга орун барбы? Силер тирүү Кудайдын ийбадатканасысыңар. Анткени Кудай мындай деген: «Ичинен алардын Мен турак табам, Жашаймын Мен алардын арасында. Кудайы болуп алам аларга Мен, Өз элим болуп калат алар Мага».</verse>
				<verse number="17">Эгебиз дагы мындай дейт: «Алардын арасынан чыгып кетип, Алардан бөлүнгүлө өзүңөрчө. Тийбесин колуңар да арам затка. Ошондо кабыл алам силерди Мен.</verse>
				<verse number="18">Атаңар болуп калам баарыңардын, Уул-кыздарым болосуңар силер Мага, — Дейт бизге кудуреттүү Кудай Таала».</verse>
			</chapter>
			<chapter number="7">
				<verse number="1">Ошентип, сүйүктүүлөрүм, ушундай убадаларга ээ болуп, денебиз менен рухубузду булгаган ыплас нерселердин бардыгынан тазаланып, Кудайды кадырлап, толугу менен адал өмүр сүрөлү.</verse>
				<verse number="2">Бизге өз дилиңерди кенен ачып койгула. Биз эч кимге жамандык кылган жокпуз, эч кимге зыян тарттырбадык, эч кимдин эсебинен пайда таппадык.</verse>
				<verse number="3">Мен муну силерди кекетип айтып жаткан жокмун. Мурда деле айтканымдай, силер биздин жан-дилибиздесиңер, биз өлүмдө да, өмүрдө да биргебиз.</verse>
				<verse number="4">Силерге бек ишенип, силер менен аябагандай сыймыктанам. Кайрат-жигерим артып, тарткан бардык азаптарыма карабай, кубанычым койнума батпайт.</verse>
				<verse number="5">Македонияга барганыбызда да эс ала алган жокпуз. Сырт жактан башкалар менен алышсак, ичибизден коркунуч кыйнап, бардык жагынан азап тарттык.</verse>
				<verse number="6">Бирок көңүлү чөгүп тургандарга сооронуч берүүчү Кудай бизге Титти жиберип, ошону менен жаныбызды жубатты.</verse>
				<verse number="7">Анын келиши гана эмес, силерден сооронуч алганын укканыбыз да жаныбызга тынчтык берди. Ал эми силердин мени канчалык сагынып, мурда капалантып алганыңарга канчалык кайгырып, эми колдоого даяр экениңерди укканда, төбөм көккө жетти.</verse>
				<verse number="8">Жазган катым силерди кайгыга салды деп аны жибергениме башында өкүндүм эле, убактылуу гана кайгыртканына көзүм жетип, кайрадан өкүнбөй калдым.</verse>
				<verse number="9">Эми мен кубанып жатам. Кубанганым болсо силерди кайгыртканыма эмес, кайгырганыңардан улам ниетиңер өзгөргөнүнө. Кайгырганыңар Кудайдан болуп, биз силерге эч зыян келтирген жокпуз.</verse>
				<verse number="10">Анткени Кудайдан келген кайгы адамдын ниетин гана өзгөртпөстөн, аны куткарылууга алып келет да, эч өкүнүч калтырбайт. Ал эми бул дүйнөдөн келген кайгынын түбү — өлүм.</verse>
				<verse number="11">Кудай салган кайгыңар не деген жемиш бергенин карасаңар: болгон ишке ушунчалык олуттуу мамиле кылып, канчалык тазалангыңар келип турганын, күнөөгө кыжырданып, ушунчалык коркконуңарды, өзүмдүн жаныңарда болушумду эңсеп, туура иш кылууга далалаттанып, айыптуу адамды жазалоого даяр болгонуңарды. Мунун баары — силердин актыгыңардын ачык-айкын далили.</verse>
				<verse number="12">Ошентип, жанакы катты жазсам да, мен муну күнөө кетирген адам үчүн же күнөөдөн запкы жеген адам үчүн кылганым жок. Кайра Кудай алдында силердин канчалык биз үчүн кам көргөнүңөрдү көрсөтөйүн деп жазгам.</verse>
				<verse number="13">Жаныбызды жубаткан мына ушу. Сооронуп эле тим болбостон, баарыңардын колдооңор Титти көңүлүн ушунчалык көтөргөнүн угуп, кубанычка толдук!</verse>
				<verse number="14">Мен ага силерди ушундай мактадым эле, силер да мени уятка калтырбадыңар. Биз силерге дайыма чындыкты гана айтып жүргөн сыяктуу, силер тууралуу Титке айтылгандын баары да чындык болуп чыкты.</verse>
				<verse number="15">Силер анын тилин алууга канчалык даяр болуп, аны канчалык кадырлап, кандай урмат-сый менен тосуп алганыңарды эстеген сайын, анын силерге болгон сүйүүсү күчөгөндөн күчөп баратат.</verse>
				<verse number="16">Мен да силерге толук ишене аларыма аябагандай кубанып турам!</verse>
			</chapter>
			<chapter number="8">
				<verse number="1">Боордоштор, биз силерди билсин дегенибиз — бул Кудайдын Македония аймагындагы жыйындарга көрсөткөн ырайымы.</verse>
				<verse number="2">Не деген кыйынчылыктарды баштан өткөрүп жатканына карабай, алар кубанычка толуп турушат, өздөрү не деген жакырчылыкта жашап жатышканына карабай, эч аянбастан, ушунчалык берешен болушууда.</verse>
				<verse number="3">Алар өз ынтасы менен колунан келгенин гана эмес, андан да көп беришкенине мен күбөмүн.</verse>
				<verse number="4">Иерусалимдеги ыйыктарга жардам берүүгө катыштыруубузду көптөн көп суранышып, ошону өздөрүнө артыкчылык көрүштү.</verse>
				<verse number="5">Мындай болорун биз күткөн да эмес элек. Бирок алар өздөрүн эң алды Эгебизге багыштап, анан Кудайдын эрки менен бизге да жардамдашышты.</verse>
				<verse number="6">Ошондон улам биз ушул соопчулук ишин баштаган Титтен аны улантып, биротоло аягына чыгарууга силерге жардам берип коюшун өтүндүк.</verse>
				<verse number="7">Силердин ишенимге, чечен сөзгө, билимге бай болуп, жардам берүүгө далалаттанып, бизди ушунчалык сүйгөнүңөрдү билип, бул жакшы иште айкөлдүгүн көрсөтүшөт деген үмүттөбүз.</verse>
				<verse number="8">Бул сөзүм буйрук эмес. Болгону, башкалардын кылган аракеттерин көрүп, эми силердин да чын дилиңерден сүйгөнүңөр канчалык анык экенин сынап көрөйүн дедим.</verse>
				<verse number="9">Эгебиз Ыйса Машаяктын ырайымдуулугун силер өзүңөр билесиңер: бардыгына ээ болуп турса да, Ал силерди ойлоп, Өзүн силер үчүн жакыр кылды. Мунун максаты Өзү жакыр болгону менен силерди байытууда эле.</verse>
				<verse number="10">Силерге берер кеңешим бул. Былтыр биринчи болуп көмөк гана бербестен, ошого биринчи болуп ниеттенген да силерсиңер.</verse>
				<verse number="11">Андай болсо, баштагы ниетиңерден жазбай, бул ишти ошого жараша бүткөрүп, колуңардан келгенин кылгыла.</verse>
				<verse number="12">Эгерде берүүгө чындап ниетиңер бар болсо, анда берген жардамыңар колуңарда жогун эмес, колуңарда барын эске алуу менен кабыл алынат.</verse>
				<verse number="13">Мен милдеттин баарын силерге жүктөп, башкалардын абалын жакшыртайын деп жаткан жерим жок. Кеп теңчиликке жетүүдө.</verse>
				<verse number="14">Азыр силер өзүңөрдөн артканын берип, алардын кем-карчын толуктай алсаңар, кийин, силерде жетишсиз болгондо, алар өздөрүнөн артканы менен силердин кем-карчыңарды толукташат. Ошентип арабызда теңчилик болот.</verse>
				<verse number="15">Ыйык Жазууда айтылгандай, «Көп чогулткан адамдын эч нерсеси артпады, Аз чогулткан адамдын муктаждыгы болбоду».</verse>
				<verse number="16">Титти да биздей кылып силерге ушунчалык кам көрүүгө ниеттендирип койгон Кудайга шүкүрчүлүк айтабыз!</verse>
				<verse number="17">Барып кел деп өтүнгөнүбүзгө гана макул болбостон, жардам берүүгө ушунчалык далалаттанып, ал силерге өз ыктыяры менен бара жатат.</verse>
				<verse number="18">Аны менен кошо силерге дагы бир боордошубузду жөнөтүп жатабыз. Ал Жакшы Кабар таратууда кылган кызматы менен бардык жыйындарда урмат-сыйга ээ.</verse>
				<verse number="19">Анын үстүнө, жыйындар аны биз Эгебиздин атак-даңкын чыгарган жана өзүбүздүн жардам берүүгө ниеттенгенибизди көрсөткөн ушул кайрымдуулук ишибизди аткарып жүргөнчө бизге жолдош кылып дайындашкан.</verse>
				<verse number="20">Бизге табышталган мол тартууларыңарды чогултуп бөлүштүрүүдө эч ким тарабынан айыпталбаш үчүн этият болууга аракеттенип жатабыз.</verse>
				<verse number="21">Анткени биз Эгебиздин алдында гана эмес, элдин алдында да туура иш кылууга умтулабыз.</verse>
				<verse number="22">Аларга кошуп өз арабыздан да дагы бир боордошубузду жибердик. Аны көп ирет ар кандай жагдайларда сынап көрүп, жардам берүүгө ынта койгонуна ынанганбыз. Эми болсо силерге ушунчалык ишенгенинен ал жардам берүүгө мурдагыдан да көп ниеттенүүдө.</verse>
				<verse number="23">Тит тууралуу айта кетсек, ал — силерге жардам берүүдө мени менен дайыма иштешип жүргөн өнөгүм. Эки башка боордошубуз болсо — Машаяктын атак-даңкын чыгара турган жыйындардын өкүлдөрү.</verse>
				<verse number="24">Андыктан аларга сүймөнчүлүгүңөрдү көрсөтүп, ошол аркылуу жыйындарды силер менен сыймыктанганыбыз бекер эмес экенине ынандыргыла.</verse>
			</chapter>
			<chapter number="9">
				<verse number="1">Чынын айтканда, силерге ыйыктарга жардам берүү жөнүндө жазуунун эч кажети деле жок,</verse>
				<verse number="2">себеби канчалык ынта койгонуңарды билип, ахаялыктар былтыртан эле даяр болгон деп, македониялыктардын алдында силерди айтып мактанып да жүрөм. Силердин бул ишке ынта койгонуңар көптөрүнө түрткү берди.</verse>
				<verse number="3">Мына эми, ошол мактанычым куру сөз болбосун деп жана, мурда айтканымдай, даяр болушуңар үчүн силерге боордошторуңарды жиберип жатам.</verse>
				<verse number="4">Антпесе, элестетип көрсөңөр, мени менен кошо македониялыктар келип калып, даярдыгыңар жок болгонун көрүшсө, силерге ушунчалык ишенген биз шерменде гана болбойбузбу. Ал эми силердин кандай абалда каларыңарды айтпай деле койсо болот.</verse>
				<verse number="5">Андыктан жанакы боордошторду, убада кылган жардамыңар даяр болсун үчүн, силерге өзүмдөн мурун жиберүүнү оң көрдүм. Ошондо мен келгенде аныңар даяр болуп, аргасыздыктан эмес, өз ыктыярыңар менен бергениңерди баары көрүшөт.</verse>
				<verse number="6">«Аянып сепсең — аз түшүм, Аянбай сепсең — мол түшүм», — деген сөздү унутпайлы.</verse>
				<verse number="7">Ошентип ар бириңер өкүнбөй же муну милдет көрбөй, өзү канча кааласа, ошончо берсин. Анткени кубаныч менен бергендер Кудайга жагышат.</verse>
				<verse number="8">Кудай болсо дайыма силерге керек болгонунан алда канча көп берүүгө кудуреттүү. Ошондо керектүүнүн баары дайыма колуңарда болуп, жакшылык кылууга артыкчылыгы менен жетет.</verse>
				<verse number="9">Ыйык Жазууда айтылгандай, «Жардыга марттык менен берген колдун Түбөлүк унутулбайт жакшылыгы».</verse>
				<verse number="10">Ошентип, дыйканга себилер үрөнүн, жей турган нанын берген Кудай колуңарда барын көбөйтүп, адилдигиңердин үзүрүн арттырат.</verse>
				<verse number="11">Ошондо бардык нерсеге бардар болуп, силер дайыма берешен боло аласыңар, ал эми биз аркылуу көрсөткөн берешендигиңерден улам көптөгөн адамдар Кудайга алкыш айтышат.</verse>
				<verse number="12">Анткени кылган жакшылыгыңар ыйыктардын кем-карчын гана толтурбастан, адамдардын Кудайга алкыш айтууларын да арбытат.</verse>
				<verse number="13">Ошентип, кылган жакшылыгыңарды көрүп, алар Машаяк тууралуу Жакшы Кабарды берилгендик менен таратып жатканыңар үчүн, жоомарттык менен колуңарда барын алар жана башкалар менен бөлүшүп жатканыңар үчүн Кудайды даңазалашат.</verse>
				<verse number="14">Алар силер үчүн сыйынып, силерди көрүүгө ынтызар болууда, анткени Кудай аларга силер аркылуу Өзүнүн зор ырайымын көрсөттү.</verse>
				<verse number="15">Сыпаттап бүткүс тартуусу — Уулу Машаяк үчүн Кудайыбызга алкышыбызды айталы!</verse>
			</chapter>
			<chapter number="10">
				<verse number="1">Кээ бирөөлөр мени алдыңарда турганда жалтанчаак болуп, ал эми алыс жүргөндө болсо батыл болот дешет экен. Кантсе да, мен өзүм, Пабыл, силерге кайрылып, Машаяктын момундугу менен жооштугу үчүн силерден өтүнөм:</verse>
				<verse number="2">келгенимде мени ошентип батылдык менен сүйлөөгө аргасыз кылбасаңар. Албетте, бизди ушул дүйнөдөгүлөргө окшоп иш кылышат деп ойлогондорго карата мен батыл болсом болормун.</verse>
				<verse number="3">Бул дүйнөдө жашап жатканыбыз менен, биз дүйнөдөгүлөргө окшоп согушпайбыз.</verse>
				<verse number="4">Согушкан куралыбыз бул дүйнөнүн куралы эмес, чептердин таш-талканын чыгарган Кудайдын кудуреттүү куралы. Аны менен биз жалган ой-пикирлерди талкалайбыз;</verse>
				<verse number="5">Кудайды таанып билүүнүн жолун бөгөгөн текебердиктин баарын ойрон кылып, ар бир адамдын ойлорун туткундап, Машаякка баш ийдиребиз.</verse>
				<verse number="6">Ал эми силер Ага толугу менен баш ийгениңерде, биз баш ийбестиктин баарын жазалоого даяр болобуз.</verse>
				<verse number="7">Силер көзгө көрүнгөн нерселерге карап жатасыңар. Эгер ким өзүн Машаяктыкымын деп билсе, ал биз деле ага окшоп Машаяктыкы экенибизди да ойлонсун.</verse>
				<verse number="8">Бизге берилген бийлик менен өтө эле мактанып кетсем да, анын эмнесинен уялам? Бул бийликти мага ишенимиңерди талкалаш үчүн эмес, бекемдеш үчүн Эгебиз Өзү берген.</verse>
				<verse number="9">Бирок мен силерди каттарым менен коркуткум келбейт, андай ойлобогула.</verse>
				<verse number="10">Кээ бирөөлөр: «Пабылдын каттарын окусаң, ары сүрдүү, ары катаал угулат. Ал эми келгенде, өзү да алсыз, сөзү да супсак», — дешет экен.</verse>
				<verse number="11">Андайларга эскертерим бул: жаныңарда жокто катыбыздан кандай көрүнсөк, келгенде да дал ошондой болобуз.</verse>
				<verse number="12">Арийне, биз өзүбүздү мактанчаак немелерге салыштырууга да батына албайбыз. Өздөрүн бири бирине ченеп, өздөрүн бири бирине салыштырган алардын кылыгы акылсыздык эмей эмне?!</verse>
				<verse number="13">Биздин мактануубуз болсо белгилүү чектен чыкпайт. Ал чек — Кудайдын бизге бөлүп берген иши. Силерге кылган кызматыбыз да ошол чектин ичинде.</verse>
				<verse number="14">Силерге барганыбызда да, биз ошол чегибизден чыккан жокпуз, анткени биринчи болуп силерге Машаяк тууралуу Жакшы Кабарды алып келген биз элек го?!</verse>
				<verse number="15">Биз башкалардын кылган иши менен мактанып жаткан жерибиз жок. Анын ордуна, силердин ишенимиңер өсүп, ошого жараша биз да силердин араңарда мурдагыдан да зор иш кыла алабыз деген үмүттөбүз.</verse>
				<verse number="16">Ошондо силерден башка жерлерге да барып, Жакшы Кабар тарата алабыз да, кимдир бирөөнүн өз ордунда кылган иши менен мактанган болбойбуз.</verse>
				<verse number="17">«Кимде-ким мактангысы келип турса, Мактансын Эгебиздин иши менен»</verse>
				<verse number="18">Өзүн-өзү мактаган адам эмес, Эгебиз мактаган адам кадыр-баркка татыйт.</verse>
			</chapter>
			<chapter number="11">
				<verse number="1">Атаганат, менин бир аз «акылсыздыгыма» сабырдуураак болсоңор гана. Суранам, ошондой болсоңор.</verse>
				<verse number="2">Анткени өзүм силерди пакиза кыз сымал бир гана эрге, Машаякка, убада кылып коюп, силерге Кудайдын Өзүнө окшоп кам көрүп жатам.</verse>
				<verse number="3">Бир коркконум, жыландын жалган сөзүнө алданган Обого окшоп, силер да акылыңардан адашып, өзүңөрдү чын дил, ак ниет менен Машаякка арнаганыңарды унутуп калбагай элеңер.</verse>
				<verse number="4">Анткени кимде-ким силерге биз жар салбаган, башка Ыйсаны жар салып, же болбосо силер кабыл алган Ыйык Рухтан башка рухту же бизден уккан Жакшы Кабардан башка кабарды жеткирип келсе, андайларга оңой эле чыдап жатпайсыңарбы.</verse>
				<verse number="5">Мен өзүмдү жанакы, силер «улуу элчи» атагандарыңардан бир жерим кем деп ойлобойм.</verse>
				<verse number="6">Сүйлөгөндө, балким, алардай чечен эместирмин, бирок билим жагын алганда, камчы салдырбайм. Муну бардык жагынан бир далай жолу далилдегенибизге өзүңөр деле күбөсүңөр.</verse>
				<verse number="7">Кызматыма эч акы сурабай, силерге Кудайдын Жакшы Кабарын жар салып, аброюңарды көтөрүш үчүн өзүмдү кемсинткен элем. Ушундай кылганым күнөөбү?</verse>
				<verse number="8">Силерге кызмат кылганымда, акчалай жардамды башка жыйындардан алып, силер үчүн аларды чыгымга учураттым.</verse>
				<verse number="9">Араңарда жүрүп каражатка муктаж болгонумда да эч бириңерди кабатыр кылбастан, керектүү жардамды Македониядагы боордошторумдан алып турдум. Буга чейин силерге эч жагынан жүк болбогон сыяктуу, мындан ары да жүк болбойм.</verse>
				<verse number="10">Машаяк тууралуу айткан ар бир сөзүм канчалык чындык болсо, ушул мактанычымды да Ахая аймагында эч ким жокко чыгара албасы ошончолук анык.</verse>
				<verse number="11">Же муну силерди жаман көргөнүмдөн айтып жатам дейсиңерби? Силерди жакшы көргөнүмө Кудай Өзү күбө.</verse>
				<verse number="12">Мен болсо буга чейин кандай иштеп келсем, мындан ары да ошондой иштеп, жанакы «элчи» сөрөйлөрдүн өздөрүн бизге окшотуп мактанышына жол бербейм.</verse>
				<verse number="13">Анткени алар — Машаяк элчилеринин кейпин кийип, өз кытмыр иштерин кылган жалган элчилер.</verse>
				<verse number="14">Алардын минткени таң калыштуу эмес. Шайтан өзү деле нур периштесинин кейпин кийип жүрбөйбү.</verse>
				<verse number="15">Андай болсо шайтандын нөкөрлөрү да адилет нөкөрлөрүнүн кейпин кийип келгенин көрүп, эмнесине таң калмак элек? Акыры алар өз иштерине жараша тиешесин алышат.</verse>
				<verse number="16">Дагы да кайталап айтам: эч кимиңер мени акылсыз деп ойлобогула. Ал эми акылсыз десеңер, анда дагы бир аз акылсызданып, мактанып алууга мүмкүнчүлүк берсеңер.</verse>
				<verse number="17">Албетте, азыр айтып жаткандарым Эгебизден келген сөз эмес, өзү менен мактанып жаткан акылсыздын сөздөрү.</verse>
				<verse number="18">Бирок өз пендечилигинен улам мактангандар көп болгон соң, мен деле аларга окшоп мактана берейин.</verse>
				<verse number="19">Анткени өзүңөрдү акылдуу деп, акылсыздарга оңой эле чыдап келатпайсыңарбы.</verse>
				<verse number="20">Бирөө келип, силерди өзүнө багындырып жатса да, талап-тоноп жатса да, өктөмдүк кылып жатса да, алдыңарда бой көтөрүп жатса да, бетке согуп жатса да — ошонун баарына чыдап келатпайсыңарбы.</verse>
				<verse number="21">Эми, эмне, биздин силерге ушундай кылууга дарманыбыз жетпей калды деп уялышым керекпи? Кантсе да, башкалар эмнеси менен мактанышса, бул сөзүм келжиректей угулса да, мен дагы ошону менен мактанып көрөйүнчү.</verse>
				<verse number="22">Алар эврей бекен? Мен да эвреймин. Ысрайылдык бекен? Мен дагы. Ыбрайым урпактарыбы? Мен да.</verse>
				<verse number="23">Машаяктын кызматчыларыбы? Акылынан айныган немедей көрүнсөм көрүнөйүн, бирок мен өзүмдү аларга караганда жакшыраак кызматчы деп эсептейм. Алардан көрө көбүрөөк мээнеттенип, зынданга да көп жолу камалдым. Канча ирет камчыланып, көп жолу өлүмдүн жүзүн көрдүм.</verse>
				<verse number="24">Беш ирет иудейлерден отуз тогуз шапалактан жеп,</verse>
				<verse number="25">үч ирет мени таяк менен сабашкан, ал турсун бир жолу таш бараңга да алындым. Үч жолу мен түшкөн кеме кыйроого учурап, бир күн, бир түн ачык деңизде калгам.</verse>
				<verse number="26">Көп жолу жер кезип, ташкындаган суулардан, кол салган каракчылардан, өз улутташтарымдан да, баш улуттагылардан да, эл толгон шаар-кыштактардан, ээн жерлерден, суу-деңиздерден, боордош сөрөйлөрдөн көптөгөн коркунучтарга туш болгом.</verse>
				<verse number="27">Жыгылганча иштеп, канча жолу түнү уйку көрбөй, ачка да калып, чаңкап да көрдүм. Канча ирет бир сындырым наным жок, киерге киймим жок, суукта да калдым.</verse>
				<verse number="28">Башкасын айтпаганда да, бардык жыйындардын камын ойлоп күнүгө тынчым кеткени.</verse>
				<verse number="29">Бирөөнүн алсыздыгын көрсөм, өзүм да алсыз болгон жок белем? Бирөөнүн күнөөгө азгырылганын көрсөм, жаным кайгыга баткан жок беле?</verse>
				<verse number="30">Мактанышым керек болсо, алсыз жактарым менен мактанайын.</verse>
				<verse number="31">Айткандарымда калет жок экендигин Кудайыбыз — Эгебиз Ыйсанын Атасы Өзү билет. Ага түбөлүктөн түбөлүккө алкыш!</verse>
				<verse number="32">Дамаск шаарында болгонумда, Арет падышанын аймак акими мени кармамакчы болуп, бүт дарбазаларына сакчы коюп чыккан эле. Бирок мени ага карматпай, сепил тешигинен себетке салып түшүрүштү.</verse>
			</chapter>
			<chapter number="12">
				<verse number="1">Мактануудан эч пайда болбосо да, мен мактанууга аргасызмын. Бирок эми Эгебиз берген көрүнүш-аяндарга өтөйүн.</verse>
				<verse number="2">Мен билгендей, бир машаякчы адам он төрт жыл мурун үчүнчү асманга көтөрүлгөн экен. Ошол жакка ал денеде барганбы же руху эле алынганбы, мунусун билбейм, бул Кудайга эле маалым.</verse>
				<verse number="3">null</verse>
				<verse number="4">Ырас, көккө жанакы адамдын руху эле көтөрүлгөнбү же денеси дагыбы, билбейм, муну Кудай Өзү эле билет. Бирок бир билгеним анык: ал адам жаннатка барып, ошол жерден адам тили менен айтууга мүмкүн болбогон, атүгүл айтууга тыюу салынган нерселерди уккан экен.</verse>
				<verse number="5">Мына ушуну менен мактансам мактанармын. Ал эми өзүм менен мактана албайм, мактансам да, алсыздыгым менен гана мактанам.</verse>
				<verse number="6">Мактанам деген күндө да, аным акылсыздык болбойт, себеби чындыкты гана айтам. Бирок менден көргөн-укканыңарга жараша гана баалап, эч кимиңер мени өтө көкөлөтүп ийбешиңер үчүн, мактануудан баш тарттым.</verse>
				<verse number="7">Ушундай укмуш аяндарды алганымдан көөдөнүмдү көтөрбөсүм үчүн мага денеме тикенектей сайылып, жанымды кыйнаган азап берилди. Бул — шайтандын кызматчысы. Ал мени кекирейбесин деп, жан этимди сыздатып жатат.</verse>
				<verse number="8">Үч жолу Эгеме жалынып, аны менден алып салуусун сурандым эле.</verse>
				<verse number="9">Бирок Ал мага мындай жооп кайтарды: «Менин ырайымым сага жетишет, себеби сен канчалык алсыз болсоң, сенден көрүнгөн кудуретим ошончолук зор болот». Андыктан менден Машаяктын кудурети көрүнсүн үчүн, мактансам да, алсыздыгым менен мактанам.</verse>
				<verse number="10">Ошентип, алсыз калганыма, кордук көргөнүмө, азап чеккениме, куугунтук жегениме, кыйынчылык тартканыма курсантмын, себеби мунун баары Машаяк үчүн болгон соң, алсыз болгонум күчтүү болгонума тете.</verse>
				<verse number="11">Мына, мактанам деп, келесоодой көрүндүм. Бирок мени буга түрткөн силерсиңер. Мени силер макташыңар керек эле, себеби өзүм эч нерсеге татыбаганым менен, жанакы «улуу элчи» дегениңерден эч нерсем кем эмес.</verse>
				<verse number="12">Араңарда жүргөнүмдө, сабыр этип, Кудайдын чыныгы элчиси болгонум көптөгөн кереметтүү жышаандар жана кудуреттүү иштер менен далилденген.</verse>
				<verse number="13">Деги башка жыйындарга салыштырганда, мен силерге кылбай койгонум эмне? Өзүм силерге жүк болбогонум элеби? Анда бул жаңылыштыгымды кечирип койгула.</verse>
				<verse number="14">Мына эми силерге үчүнчү жолу барууга даяр болуп турам. Барганымда, силерге жүк болбойм: мага колуңарда бар болгону эмес, өзүңөр керексиңер. Энчини балдары ата-энесине эмес, ата-энеси балдарына чогултууга тийиш го.</verse>
				<verse number="15">Андыктан колумда болгондун баарын силерге жумшоого, ал турсун өзүмдү берип салууга ынтызармын. Же силерди ушунчалык сүйгөнүмдөн мага деген сүйүүңөр азайып калабы?</verse>
				<verse number="16">Өзүмдү силерге жүк кылбадым дейли. Бирок айрымыңар мени амалкөйлөнүп, өз тиешесин бизге билгизбей алып жатат дейт чыгар.</verse>
				<verse number="17">Андай болсо, айткылачы, мен жиберген кишилерим аркылуу силерден өзүмө пайда көрдүм беле?</verse>
				<verse number="18">Титтин силерге барышын өтүнүп, ага кошуп дагы бир боордошубузду жибергенимде, ал силерден пайдаландыбы? Же ал экөөбүздүн ниетибиз менен кылган ишибиз бирдей болгон жокпу?</verse>
				<verse number="19">Бизди дагы эле силердин алдыңарда актанып жатат дейсиңерби? Бирок биз Машаякка ишенгендер катары Кудай алдында сүйлөп жатканыбызды билебиз. Эмне кылсак да, бардыгын өзүңөрдү бекемдеш үчүн кылдык, сүйүктүүлөрүм.</verse>
				<verse number="20">Менин коркконум бул: силерге келгенимде, силер мен каалабагандай, мен болсо силер каалабагандай болбогой элек. Араңарда уруш-кериш, көрө албастык, кыжырлануу, өзүмчүлдүк, жамандашуу, ушакчылык, кекирейгендик, тартипсиздик болбосо экен.</verse>
				<verse number="21">Кайра келгенимде, силердин айыңардан Кудайдын алдында уят болбогой элем, бир кезде күнөө кетирген көбүңөрдүн алигиче өздөрүнүн кылган ыплас, бузуку, уятсыз иштерине өкүнбөй, ниетин өзгөртпөй жүргөнүн көрүп, аларды жоктоп зар какшап калбагай элем.</verse>
			</chapter>
			<chapter number="13">
				<verse number="1">Мына, мен силерге эми үчүнчү жолу бара жатам. «Ар бир айыптоо эки же үч күбөнүн сөзү менен ырасталышы керек».</verse>
				<verse number="2">Силерге экинчи сапар барганымда, мурда күнөө кылгандарды, дегеле баарыңарды эмки жолу келгенимде ар күнөөкөрдүн сазайын колуна карматам деп эскерткем болчумун. Мына эми, силерден алыс жүргөнүмдө, ошону дагы бир ирет эскертем.</verse>
				<verse number="3">Анткени силер мен аркылуу чындыгында эле Машаяк сүйлөп жаткандыгынын далилин талап кылып жатасыңар. Далили мына: араңарда иштегенде, Машаяк алсыз эмес, кудуреттүү.</verse>
				<verse number="4">Ал айкаш жыгачка керилип өлтүрүлгөндө алсыз болсо да, эми Кудайдын кудурети аркылуу жашап жатат. Анын бир кездеги алсыздыгына окшоп, биз да алсызбыз. Бирок Машаяк менен бирге Кудайдын кудуретине таянып жашаганыбызды силер көрөсүңөр.</verse>
				<verse number="5">Өзүңөрдүн ишеним менен жашаган-жашабаганыңарды сынап көргүлө. Ичиңерде чындыгында Ыйса Машаяк жашап жатканын текшерип көргүлө. Эгерде Ал ичиңерде жок болсо, анда силер ишеним жолунда эмессиңер.</verse>
				<verse number="6">Биз ишеним жолунда жүргөнүбүзгө көзүңөр жетет деген үмүттөмүн.</verse>
				<verse number="7">Кудайга сыйынып, силерге жамандык кылууга жол бербөөсүн өтүнүп турабыз. Мындагы максатыбыз, өзүбүздү жакшы көрсөтүү эмес, кайра өзүбүз ишеним жолунда турбагандай көрүнсөк да, силердин туура иш кылышыңар.</verse>
				<verse number="8">Биз чындыкка каршы иш кыла албайбыз. Чындыкты айгинелеп иш кылууга гана кудуреттүбүз.</verse>
				<verse number="9">Өзүбүз алсыз болсок да, силер күчтүү болсоңор, ошого кубанабыз. Ал турсун силердин жеткилең болушуңар үчүн сыйынабыз.</verse>
				<verse number="10">Андыктан барып калганымда силерге катуу сүйлөп, Эгебиз берген бийликтен пайдаланбайын деп, ушуларды алдын ала, силерден алыс болгонумда айтып жатам. Эгебиздин бийлиги мага силерди кыйратыш үчүн эмес, бекемдеш үчүн берилген!</verse>
				<verse number="11">Акырында айтарым, боордоштор, кубангыла. Жүрүм-турумуңарды өзгөртүп, бири бириңерге жигер берип жүргүлө, бир ойдо болуп, ынтымакта жашагыла. Кудайдын сүйүүсү менен тынччылыгы силер менен болсун.</verse>
				<verse number="12">Бири бириңер менен боордошчо беттен сүйүп учурашкыла. Мындагы ыйыктардын баары силерге салам жолдошту.</verse>
				<verse number="13">Эгебиз Ыйса Машаяктын ырайымы, Кудайдын мээрими жана Ыйык Рухтун катышы баарыңар менен болсун.</verse>
			</chapter>
		</book>
		<book number="48">
			<chapter number="1">
				<verse number="1">Мен, адамдын эмес, Эгебиз Ыйса Машаяктын жана Аны өлгөндөрдөн кайра тирилткен Кудай Атабыздын тандаган элчиси Пабыл,</verse>
				<verse number="2">жана жанымдагы башка боордоштор Галатия жериндеги жыйындарга саламыбызды айтабыз.</verse>
				<verse number="3">Силерге Кудай Атабыздын жана Эгебиз Ыйса Машаяктын ырайымы менен тынчтыгын тилейбиз.</verse>
				<verse number="4">Машаяк бизди ушул кыянаттык өкүм сүргөн замандын бийлигинен бошотуш үчүн, Кудай Атабыздын эркине моюн сунуп, Өзүн биздин күнөөлөрүбүз үчүн курмандыкка чалган.</verse>
				<verse number="5">Кудай Атабызга түбөлүк даңк болсун! Оомийин.</verse>
				<verse number="6">Силерди Машаяктын ырайымы аркылуу Өзүнө чакырып алган Кудайдан четтеп, башкалардын «Жакшы Кабар» сөрөйүнө ооп баратканыңарды билип, айран таң калып отурам.</verse>
				<verse number="7">Алардын айтканы Жакшы Кабар деле эмес. Алар Машаяктын Жакшы Кабарын бурмаламакчы болуп, силерди адаштырып жатышат.</verse>
				<verse number="8">Бирок ким болсо да, биз өзүбүзбү же атүгүл асмандан түшүп келген периштеби, биз тараткан Жакшы Кабардан бөлөк кабар таратса, аны каргыш урсун!</verse>
				<verse number="9">Мурда айткандарды дагы бир жолу кайталап айтам: кимде-ким силер мурда уккан Жакшы Кабардан бөлөк кабар таратса, аны каргыш урсун!</verse>
				<verse number="10">Эми силер мени кимдин колдоосун издеп жатат дейсиңер, адамдынбы же Кудайдынбы?! Же мен чындап эле адамга жагынайын деп жатамбы?! Эгерде дагы да ошентип жаткан болсом, анда мен Машаяктын кулу болмок эмесмин.</verse>
				<verse number="11">Боордошторум, билип алгыла, мен тараткан Жакшы Кабар адамдыкы эмес.</verse>
				<verse number="12">Мен аны бир дагы адамдан укканым жок, аны мага эч ким окуткан да жок. Бул кабарды мага Ыйса Машаяк Өзү аян кылган.</verse>
				<verse number="13">Силер менин иудей дининде жүргөн кезимде кылгандарымды, Кудай жыйынын жер менен жексен кылам деп, артынан сая түшүп куугунтуктаганым тууралуу уккан чыгарсыңар.</verse>
				<verse number="14">Ата-бабаларыбыздын адат-салттары дегенде, эт-бетимен кетип, динчилдигим менен өз элимде көптөгөн курбу-курдаштарымдан алдыда тургам.</verse>
				<verse number="15">null</verse>
				<verse number="16">Бирок мени энемдин курсагынан эле тандап алып, ырайым этип, Өз кызматына чакырган Кудай Ыйса жөнүндө Жакшы Кабарды башка элдерге таратышым үчүн Өз каалоосу менен мага Уулунун ким экенин аян кылганда, мен эч ким менен кеңешкен жокмун.</verse>
				<verse number="17">Иерусалимге барып, менден мурда элчи болгондорго да жолукканым жок. Анын ордуна Арабия жерине барып, андан кийин кайра Дамаск шаарына кайттым.</verse>
				<verse number="18">Үч жыл өткөн соң, кийин, Петир менен таанышайын деп, Иерусалимге келдим да, аныкында он беш күнчө эле жүрдүм.</verse>
				<verse number="19">Ошондо мен Эгебиздин иниси Жакыптан башка бир дагы элчиге кезикпедим.</verse>
				<verse number="20">Ушул жазгандарым чындык экенине Кудай Өзү күбө.</verse>
				<verse number="21">Кийин мен Сирия менен Киликия аймактарына бардым.</verse>
				<verse number="22">Ал кезде мен Иудеядагы машаякчылардын жыйындарына али тааныла элек болчумун.</verse>
				<verse number="23">Алар башкалардын: «Мурда бизди куугунтуктап жүргөн адам эми өзү бир кезде жок кылмакчы болгон ишенимди таратып жүрөт», — деп айтканын гана угушкан.</verse>
				<verse number="24">Муну укканда, алар мени ишенимге алып келген Кудайды даңкташты.</verse>
			</chapter>
			<chapter number="2">
				<verse number="1">Кийин, он төрт жыл өткөн соң, мен Барнап менен кайрадан Иерусалимге барып, аякка өзүм менен кошо Титти да ээрчитип алган элем.</verse>
				<verse number="2">Ал жакка барышым керек экенин Кудай мага аян кылган болчу. Барганымда, аттуу-баштуу катары эсептелгендерине өзүнчө жолугуп, жарышка түшүп иштеп жатканым бекер эмес бекен деп, башка элдерге жарыялап жүргөн Жакшы Кабарымдын мазмунун аларга айтып бердим.</verse>
				<verse number="3">Алар болсо Титти да грек экенине карабай, сүннөткө олтурууга мажбурлашпады.</verse>
				<verse number="4">Бул маселе арабызга айрым жалган боордоштордун тыңчы сымал кирип кеткенинен улам келип чыккан эле. Алардын максаты биздин Ыйса Машаяк аркылуу алган эркиндигибизди астыртан билип, бизди кайрадан Тоорат мыйзамынын кулчулугуна кайтаруу болчу.</verse>
				<verse number="5">Бирок Жакшы Кабар силерге өзүнүн чыныгы маанисин жоготпос үчүн биз алардын кысымына бой бербедик.</verse>
				<verse number="6">Ал эми аттуу-баштуу деп эсептелгендер (мындай айтканымдын себеби, алардын ким болгону мен үчүн эч маанисиз: Кудай адам өңүнө карабайт эмеспи) тараткан Кабарыма эч нерсе кошумчалашкан жок.</verse>
				<verse number="7">Тескерисинче, Петирге иудейлердин арасында Жакшы Кабар таратуу тапшырылган сыяктуу, мага да башка элдерге Жакшы Кабар таратуу иши тапшырылганына ынанышты.</verse>
				<verse number="8">Анткени иудейлерге элчилик кызмат кылууга Петирге дем берген Кудай, мага да дал ошондой башка элдердин арасында кызмат кылууга дем берген.</verse>
				<verse number="9">Мен дагы Кудайдын ырайымы боюнча элчи болгонумду таанышып, ишенгендердин тиреги болуп эсептелген Жакып, Петир жана Жакандар, биздин кызматташ экенибиздин белгиси катары, Барнап экөөбүз менен кол алышты. Ошентип, Барнап экөөбүз башка элдерге, алар болсо эврейлерге баралы деп бир келишимге келдик.</verse>
				<verse number="10">Болгону алар Иерусалим жыйынындагы бей-бечараларды унутпай жүрүүбүздү өтүнүштү. Мен муну өзүм да дилгирлик менен орундатчу элем.</verse>
				<verse number="11">Бирок Петир Антахияга келгенде, анын айыптай турган иш кылганынан улам мен ага ачыктан-ачык каршы чыктым.</verse>
				<verse number="12">Ал жакка Жакыптын жиберген кишилери келе электе, ал башка улуттагылар менен бир дасторкондо даам татышкан экен. Тигилер келгенден кийин эврей жердештеринен чочулаганынан улам, башка улуттагылардан бөлүнүп, алардан оолактай баштады.</verse>
				<verse number="13">Аны туурап, калган эврей боордошторубуз да ошентишти. Петирдин эки жүздүүлүгү ал тургай Барнапты да адаштырып салды.</verse>
				<verse number="14">Алардын түз жолдон адашып, Жакшы Кабар акыйкатына жараша иш кылбаганын көрүп, мен бардыгынын көзүнчө Петирге мындай дедим: — Сен эврей болуп туруп эврейлердей эмес, башка улуттагылардай жашасаң, анда башка улуттагыларга эврейлердин жашоосун таңуулаганың кандай?</verse>
				<verse number="15">Биз күнөөкөр бутпарас эмес, иудей болуп туулганыбыз менен,</verse>
				<verse number="16">адам баласы Кудай алдында эч качан Тоорат мыйзамын аткаруу менен акталбастан, Ыйса Машаякка ишенгени менен гана акталарын билебиз. Биз дагы Тоорат мыйзамын аткаруу аркылуу эмес, Ыйсага арткан ишенимибиз аркылуу Кудай алдында акталыш үчүн Ыйсага ишенгенбиз. Себеби Тоорат мыйзамын аткаруудан «адамдардын бири дагы актала албайт».</verse>
				<verse number="17">Ал эми биз Ыйсага биригүү менен Кудай алдында акталууну издеп жатып, өзүбүз башкалардан эч айырмабыз жок күнөөкөр болуп чыксак, анда эмне, Машаяк бизди күнөөгө түртүп жатабы? Андай болушу дегеле мүмкүн эмес!</verse>
				<verse number="18">Эгерде мен мурда өзүм жокко чыгарган мыйзамды калыбына келтире баштасам, бул менин кылмыш кылганымды айгинелеп турат.</verse>
				<verse number="19">Анткени Кудай үчүн жашагандай болушум үчүн Тоорат мыйзамы мени өлүм жазасына кести. Анын алдында мен өлгөн кишимин. Мен Машаяк менен кошо айкаш жыгачта керилгем.</verse>
				<verse number="20">Мындан ары мен өзүм жашабастан, менин ичимдеги Ыйса жашайт. Азыркы жашаганым — Кудай Уулуна ишенип гана жашаганым. Ал мени сүйүп, мен үчүн Өз жанынан кечкен.</verse>
				<verse number="21">Муну билип туруп, мен Кудайдын ыроологон ырайымын кантип четке кагып салайын? Анткени адам баласы Тоорат мыйзамы аркылуу Кудай алдында актала алса, анда Машаяктын Өз жанын курмандыкка бергени бекер болбойбу?!</verse>
			</chapter>
			<chapter number="3">
				<verse number="1">Алда акылсыз галаттар-ай! Силерди бирөө арбап салды беле? Айткандарымды укканда, айкаш жыгачка керилген Ыйсаны өз көзүңөр менен көргөндөй болдуңар эле го?</verse>
				<verse number="2">Деги мага бир нерсени айткылачы: Кудайдын Рухун силер Тоорат мыйзамын аткарганыңардан улам алдыңар беле же Жакшы Кабар угуп, ишенгениңерден улам алдыңар беле?</verse>
				<verse number="3">Ушунчалык да акылсыз болосуңарбы?! Кудай Руху менен баштап, эми акыркы максатыңарга өз күчүңөргө таянып жеткиңер барбы?</verse>
				<verse number="4">Башыңардан канчалаган кыйынчылыктарды өткөргөнүңөр кур бекер беле? Кантип эле ошондой болсун!</verse>
				<verse number="5">Кудайдын силерге Өз Рухун берип, араңарда Өзүнүн улуу, керемет иштерин кылганы Тоорат мыйзамын аткарганыңар үчүнбү же Жакшы Кабар угуп, ишенгениңер үчүнбү?</verse>
				<verse number="6">Карасаңар, Ыбрайым «Кудайга ишенип, ошону менен Кудай алдында ак деп табылды».</verse>
				<verse number="7">Билип алгыла: Ыбрайымдын урпактары — бул ишеними барлар.</verse>
				<verse number="8">Кудай башка элдерди ишенгендиги үчүн актаарын мурдатан эле билип, Ыйык Жазууда Ыбрайымга: «Сен аркылуу бардык элдер Менин батамды алышат»,— деген. Ошентип, Жакшы Кабар алдын ала жарыяланган болчу.</verse>
				<verse number="9">Бул — ишенимин Кудайга арткан Ыбрайым менен чогуу ишенимге таянып жашагандардын баарына ак бата тийгени да.</verse>
				<verse number="10">Ал эми Тоорат мыйзамын аткарууга аракеттенип жашагандар болсо каргыш алдында жүрүшөт, себеби Жазууда айтылгандай, «Тоорат мыйзамында жазылгандардын бирин да калтырбай, такай аткарып жүрбөгөн ар ким каргышка калат».</verse>
				<verse number="11">Ал эми Кудай Тоорат мыйзамы аркылуу эч кимди актабасы Жазуунун төмөнкүдөй айтканынан эле көрүнүп турат: «ишенип акталган адам өмүр табат».</verse>
				<verse number="12">Тоорат мыйзамынын ишенимге эч тиешеси жок. Тескерисинче, Жазууда айтылгандай, андагы «бардык талаптарды аткарган адам алар аркылуу өмүргө ээ болот».</verse>
				<verse number="13">null</verse>
				<verse number="14">Бирок Машаяк бизге тийиштүү каргышты Өзүнө алды, себеби Жазууда: «Жыгачка асылып өлтүрүлгөн ар кимди каргыш урат»,— деп айтылган. Ошону менен Ыбрайымга берилген ак бата Ыйса Машаяк аркылуу башка элдерге да тарап, биз болсо убада кылынган Ыйык Рухту ишеним аркылуу кабыл алышыбыз үчүн Машаяк бизди Тоорат мыйзамында айтылган каргыштан бошотуп алды.</verse>
				<verse number="15">Боордошторум, адамдык эле көз караш менен карап көрөлү: экөө келишим түзүп, аны аткарууга сөз беришсе, аны башка бирөө буза да албайт, ага эч нерсе кошо да албайт.</verse>
				<verse number="16">Бул жолу да ушундай: Кудай Өз убадаларын Ыбрайымга жана анын урпагына берди «урпактары» дебестен (бул көп адамды билдирмек), жекелик эле түрдө «урпагы» деп, бирөө жөнүндө гана кеп кылат. Ошол Бирөө — Машаяк.</verse>
				<verse number="17">Менин айтайын дегеним, Кудай Ыбрайым менен келишим түзүп, аны аткарууга сөз берген. Төрт жүз отуз жыл кийин келген Тоорат мыйзамы ошол келишимди жокко чыгарып, Кудайдын убадасын буза албайт.</verse>
				<verse number="18">Анткени Кудайдын тартуулаган мурасын ала турганыбыз Тоорат мыйзамына негизделип калса, анда бул мындан ары Анын убадасына негизделбейт. Бирок Кудай Ыбрайымга ырайым этип, мурасты убада аркылуу берген.</verse>
				<verse number="19">Андай болсо, Тоорат мыйзамынын максаты эмнеде эле? Ал күнөөнүн кылмыштуулугун аныктап, ашкерелеш үчүн кошулуп берилген. Ал убадаланган «урпак» келгичекти гана өкүм жүргүздү. Тоорат мыйзамын периштелер жеткирип, буга бир адам ортомчу болгон.</verse>
				<verse number="20">Бирок ортомчу эки тарап келишим түзүшкөндө гана керек. Ал эми Кудай — бирөө!</verse>
				<verse number="21">Анда, эмне, Тоорат мыйзамы Кудай убадаларына каршы келеби? Бул дегеле мүмкүн эмес! Адам баласына берилген Тоорат мыйзамынын түбөлүк өмүр алып келгидей кудурети болгондо, анда ар ким Тоорат мыйзамын аткаруу аркылуу эле Кудай алдында актала алмак.</verse>
				<verse number="22">Бирок Ыйык Жазууда бүтүндөй адамзат күнөөнүн туткунуна камалганы айтылган. Мунун максаты — Кудайдын убадасын Ыйса Машаякка болгон ишеним аркылуу жана ишенгендерге гана берүү болчу.</verse>
				<verse number="23">Ал эми ошол ишеним ачылып берилер мезгил келгичекти, Тоорат мыйзамы бардыгыбызды сакчы сымал туткунда кармап турду.</verse>
				<verse number="24">Ошентип, биздин ишеним аркылуу акталышыбыз үчүн Машаяк келгенге чейин биз Тоорат мыйзамынын карамагында болдук.</verse>
				<verse number="25">Эми, ишеним мезгили келгенде, биз мындан ары Тоорат мыйзамынын кол алдында эмеспиз.</verse>
				<verse number="26">Машаякка ишенгендигибиз үчүн баарыбыз Кудайдын балдары болдук.</verse>
				<verse number="27">Машаяк менен тыгыз байланышта болуу үчүн чөмүлүү расмисинен өткөндөрдүн баары Анын рухий касиетине бөлөнүштү.</verse>
				<verse number="28">Демек, мындан ары биз эврей же башка улуттагы адам, кул же эркин, эркек же аял деп бөлүнбөстөн, Ыйса Машаяк менен болгон биримдигибиз аркылуу Кудай алдында бардыгыбыз бирдейбиз.</verse>
				<verse number="29">Машаякка таандык болсоңор, анда силер Ыбрайымдын урпагысыңар, демек, Кудай эмнени убада кылса, ошого мураскорсуңар.</verse>
			</chapter>
			<chapter number="4">
				<verse number="1">Силерге айтайын дегеним бул: мураскор али бала кезинде баарына ээ болгону менен, кулдан эч айырмасы жок.</verse>
				<verse number="2">Атасы белгилеген мезгил келмейинче, тарбиячылар менен үй башкаруучуларынын кароосунда жүрөт.</verse>
				<verse number="3">Анын сыңары, биз да бала чагыбызда бул дүйнөнүн пайдасыз эрежелерине баш ийип келген элек.</verse>
				<verse number="4">null</verse>
				<verse number="5">Бирок убагы келгенде, Кудай Өз Уулун жиберди. Тоорат мыйзамынын алдында жашагандарга боштондук алып бериш үчүн Ал кадимки эле аялдан төрөлүп, Кудай Аны Тоорат мыйзамынын алдына койду. Ошол аркылуу бизге Кудайдын балдары болууга жол ачылды.</verse>
				<verse number="6">Силер Анын балдары болгондуктан, Кудай жан дүйнөңөргө Өз Уулунун Рухун салып, Ал ичиңерден: «Абба! Ата!» — деп чакырып жатат.</verse>
				<verse number="7">Ошентип, силер мындан ары кул эмес, Кудайдын балдары болдуңар. Андай болсо, Кудай силерди мураскор да кылды.</verse>
				<verse number="8">Бир кезде силер чыныгы Кудайды тааныбай, дегеле кудай болбогондорго кул болуп келгенсиңер.</verse>
				<verse number="9">Бирок эми Кудайды таанып билгенде, же тагыраак айтканда, Кудай силерди өзүнүкү деп тааныганда, силер жанакы алсыз, эч пайдасы жок эрежелерге кайтып, кайрадан аларга кул болгуңар барбы?</verse>
				<verse number="10">Силер диний салттарга ылайык атайын күндөрдү, айларды, мезгилдерди жана жылдарды сактоого аракеттенип жатасыңар.</verse>
				<verse number="11">Мунуңарды көрүп, силерге жумшаган эмгегимдин баары бекер беле деп тынчым кетет.</verse>
				<verse number="12">Боордошторум, өтө суранам, мендей болгулачы! Мен деле силердей болгон элем го. Силер мага эч бир жамандык кылган жоксуңар.</verse>
				<verse number="13">Өзүңөр билгендей, силерге биринчи жолу келгенимде, ооруп жүргөнүмдөн улам гана араңарда калып, Жакшы Кабар тараткан элем.</verse>
				<verse number="14">Бирок оорума чыдаш кыйын болсо да, силер менден жийиркенген да, жүз буруп кеткен да жоксуңар. Тескерисинче, Кудайдын периштесиндей, ал тургай Машаяк Ыйсанын Өзүндөй кабыл алган элеңер.</verse>
				<verse number="15">Ошондогу кубанчыңар кайда кеткен? Ал кезде, керек болсо, мага өз көзүңөрдү оюп алып, берүүгө даяр экениңерди көрүп турбадым беле!</verse>
				<verse number="16">Же чындыкты айтканым үчүн эми силердин душманыңар болуп калдымбы?</verse>
				<verse number="17">Жанакы силердин көңүлүңөрдү алууга жанталашып жаткандардын ниети жакшы эмес. Алар силерди менден ажыратып, кайрадан өздөрүнө жагындыргысы бар.</verse>
				<verse number="18">Бирөөнүн көңүлүн алуу, эгерде ал ак ниеттен келип чыкса чындыгында жакшы нерсе. Бул мен силердин араңарда болгонума гана эмес, бардык учурларга тиешелүү.</verse>
				<verse number="19">Алда балдарым-ай! Силерден Машаяктын мүнөзү толук көрүнмөйүн, силер үчүн убайым жеп, мен кайра эле толгоосу келип, кыйналып жаткан энедей болуп отурам.</verse>
				<verse number="20">Ушул кезде силердин жаныңарда болсом, жаным кашайбай, силер менен кантип сүйлөшүп, эмне дээримди билет элем го!</verse>
				<verse number="21">Тоорат мыйзамынын алдында жашайм дегендерге бир собол таштайын: силер Тоорат мыйзамында эмне айтылганын уккан жок белеңер?</verse>
				<verse number="22">Анда Ыбрайымдын эки уулу болгон деп жазылган. Алардын бири — күңдөн, бири — эркин аялдан туулган.</verse>
				<verse number="23">Бирок күңдүн баласы адамдын эрки менен, эркин аялдын баласы Кудайдын убадасы менен туулган.</verse>
				<verse number="24">Эми бул окуяны каймана түрдө алып көрсөк, эки аял эки келишимди билдирет. Алардын бири — балдары кулчулукта туулган Ажар — бул Синай тоосунда түзүлгөн келишим.</verse>
				<verse number="25">Арабиядагы Синай тоосун элестеткен Ажар азыркы Иерусалим шаарын билдирет. Анын бүткүл калкы кулчулукта күн көрүүдө.</verse>
				<verse number="26">Бирок асмандагы Иерусалим эркин. Ал биздин энебиз.</verse>
				<verse number="27">Ыйык Жазууда мындай деп айтылган: «Бир да жүктүү болбогон, Бала төрөп көрбөгөн Аялзаты, сүйүнгүн! Толготпогон кыйналып Аялзаты, кубанып, Бийик чыгар үнүңдү! Себеп десе, күйөөсү Таштап кеткен аялдын Күйөөсү бар аялдан Көбүрөөк болот баласы».</verse>
				<verse number="28">Эми, боордошторум, силер да, Ыскакка окшоп, Кудайдын убадасы аркылуу Анын балдары болдуңар.</verse>
				<verse number="29">Ал кезде адам эрки менен туулган уул Кудай Рухунун убадасы менен туулган уулду кодулагандай, биз да азыр куугунтукталып жүрөбүз.</verse>
				<verse number="30">Бирок Ыйык Жазуу эмне дейт? «Күңдү баласы менен кошо кууп жибер, анткени күңдүн баласы эркин аялдын баласындай мураскор болбойт».</verse>
				<verse number="31">Ошентип, боордошторум, биз күңдүн балдары эмес, эркин аялдын балдарыбыз.</verse>
			</chapter>
			<chapter number="5">
				<verse number="1">Машаяк бизге эркиндик берип, биз эми эркинбиз! Эркиндигиңерди колдон чыгарбай, өзүңөрдү кайрадан кул болуудан сактагыла.</verse>
				<verse number="2">Уккула, мен, Пабыл, силерге мындай дейм: эгерде силер сүннөткө олтургузууга макул болсоңор, анда Машаяктын кылганы силер үчүн бардык маани-маңызын жоготот.</verse>
				<verse number="3">Дагы эскертем: ким сүннөткө олтургузулса, ал Тоорат мыйзамын да толугу менен аткарууга милдеттүү болуп калат.</verse>
				<verse number="4">Тоорат мыйзамы аркылуу акталам дегендер, силер өзүңөрдү Машаяктан ажыратып, Кудайдын ырайымынан кур жалак калдыңар.</verse>
				<verse number="5">Биз болсо ишенимге ээ болуп, Рухтун колдоосу менен Кудайдан келе турган акталууну чыдамсыздык менен күтүп жатабыз.</verse>
				<verse number="6">Ыйса менен бирге болсок, анда сүннөткө олтурган-олтурбаганыбыздын эч мааниси жок. Маанилүүсү — сүйүү аркылуу көрүнгөн ишенимибиз гана.</verse>
				<verse number="7">Силер жакшы бараттыңар эле, чындыкка шек келтирип, жолуңарды бөгөгөн ким?</verse>
				<verse number="8">Албетте, силерди Өзүнө чакырып алган Кудай эмес.</verse>
				<verse number="9">«Бир кумалак бир карын майды чиритет» деген сөздү унутпагыла.</verse>
				<verse number="10">Кантсе да, Эгебиз менен бирге болгонубуздан улам, мен силердин башка ойго өтүп кетпесиңерге ишенем. Ал эми силерди адаштырып жаткан ким болбосун, ал өзүнүн тийиштүү жазасын алат.</verse>
				<verse number="11">Боордошторум, эгерде мен дагеле сүннөткө олтургузуунун керек экенин жарыялап жаткан болсом, анда неге дагеле куугунтукта жүрөм? Ошондой болсо, Машаяктын айкаш жыгачын жар салганым эч кыйынчылык туудурбайт эле го.</verse>
				<verse number="12">Башыңарды айландырып жаткандар өздөрүн биротоло бычып салышса болмок!</verse>
				<verse number="13">Боордошторум, Кудай силерди эркин болууга чакырган. Бирок эркиндигиңерге шылтап, өзүңөрдү күнөөлүү табиятыңардын кумарын кандырууга жумшабагыла! Андан көрө, бири бириңерге сүйүү менен кызмат кылгыла.</verse>
				<verse number="14">Анткени бүтүндөй Тоорат мыйзамы «Башкаларды өзүңдү сүйгөндөй сүй»деген сөзгө камтылган.</verse>
				<verse number="15">Ал эми бири бириңди жутуп ийчүдөй болуп, кемирип-кесе берсеңер, абайлагыла, акыры бириңди бириң жок кылып тынасыңар.</verse>
				<verse number="16">null</verse>
				<verse number="17">Ошондуктан силерге айтарым: күнөөлүү табиятыңардан чыккан кумарларга берилип кетпес үчүн, Рухтун жетегине баш ийип жашагыла, себеп дегенде күнөөлүү табиятыбыздын каалаганы — Рухка, Рухтун каалаганы — күнөөлүү табиятыбызга каршы. Алардын каршылашканынан улам силер өз каалаганыңарды кыла албайсыңар.</verse>
				<verse number="18">Рухтун жетегинде болсоңор, анда силер Тоорат мыйзамынын алдында эмессиңер.</verse>
				<verse number="19">Күнөөлүү табиятыбыздын кылыктары белгилүү. Бул — бузукулук, ыпластык, уятсыздык,</verse>
				<verse number="20">бутпарастык, көз боёмочулук, касташуу, уруш-талаш, кызгануучулук, кыжырлануу, кекирейгендик, жик салгандык, бөлүнүүчүлүк;</verse>
				<verse number="21">көрө албастык, масчылык, айбанчылык жана башка ушул өңдүүлөр. Мурда эскерткенимдей, дагы эскертем: мындай кылгандар Кудай Падышачылыгына мураскор боло албайт.</verse>
				<verse number="22">null</verse>
				<verse number="23">Рухтун жемиштери болсо сүйүү, кубаныч, тынчтык, сабырдуулук, кайрымдуулук, кең пейилдик, ишенимдүүлүк, мээрбандык, өзүн өзү кармай билүү. Буларга каршы мыйзам жок.</verse>
				<verse number="24">Ким Ыйса Машаякка таандык болсо, ал өзүнүн күнөөлүү табиятын бардык кумар-ышкылары менен кошо айкаш жыгачка керип салган.</verse>
				<verse number="25">Биз Рух аркылуу өмүргө ээ болгон соң, өзүбүздү толугу менен Рухтун жетегине тапшырып жашайлы!</verse>
				<verse number="26">Ошентип, кекирейбейли, бири бирибизди ызалантпайлы жана бири бирибизге көрө албастык менен мамиле кылбайлы.</verse>
			</chapter>
			<chapter number="6">
				<verse number="1">Боордошторум, эгерде араңардан бирөөнүн Кудайга жакпаган иш кылганын билип калсаңар, анда Рухта жетилгениңер аны мээримдүүлүк менен туура жолго салып койгонуңар абзел. Бирок абайлагыла, өзүңөр да кошо күнөөгө азгырылып кетпегиле.</verse>
				<verse number="2">Кыйынчылыкта бири бириңерге жөлөк-таяк болгула. Ошондо гана Машаяктын мыйзамын аткарасыңар.</verse>
				<verse number="3">Анткени кимде-ким эч нерсеге татыбай туруп, кыйынсынып бой көтөрсө, бул анын өзүн өзү алдаганы.</verse>
				<verse number="4">Андан көрө, ар бириңер өзүңөрдүн кылганыңарды байкап, сынап жүргүлө. Ошондо сыймыктансаңар да, өз ишиңер менен сыймыктанып, башкаларды кароонун кажети жок болот.</verse>
				<verse number="5">Ар кимдин өз түйшүгү бар.</verse>
				<verse number="6">Кимде ким башка бирөөдөн Кудай Сөзү боюнча таалим алса, колунда барын устаты менен бөлүшсүн.</verse>
				<verse number="7">Алданбагыла: Кудай эч качан уят болбойт. Ким эмнени эксе, ошону орот.</verse>
				<verse number="8">Күнөөлүү табиятына азгырылып, өз керт башын гана ойлогон адамдын эккени өлүмгө алып келет. Ал эми Рухтун жетеги менен эккени Рухтан түбөлүк өмүр энчисин табат.</verse>
				<verse number="9">Жакшылык кылсак, талыкпай мээнеттенели. Ошондо акырына чейин чыдай алсак, өз убагында эмгегибиздин үзүрүн көрөбүз.</verse>
				<verse number="10">Ошондуктан, мүмкүнчүлүк барда бардыгына, эң алды бизге ишеним аркылуу боордош болгондорго жакшылык кылалы.</verse>
				<verse number="11">Эми мынабу чоң тамгалар менен жазылганына көңүл бурсаңар. Бул — менин өз колум менен жазганым.</verse>
				<verse number="12">Адамдарга жагыныш үчүн силерди сүннөткө олтурууга мажбурлагандар муну Машаяк керилген айкаш жыгач үчүн куугунтук жегиси келбегендиктен гана жасап жатышат.</verse>
				<verse number="13">Алар сүннөткө олтурганы менен, өздөрү деле Тоорат мыйзамын аткарышпайт. Ал эми силерге сүннөткө олтурууну таңуулап жатканы башкалардын мактоосуна татыш үчүн гана.</verse>
				<verse number="14">Мен болсо Эгебиз Ыйса Машаяктын айкаш жыгачынан башка эч нерсе менен мактангым келбейт. Ал аркылуу бул дүйнө — мен үчүн, мен— бул дүйнө үчүн жокмун.</verse>
				<verse number="15">Сүннөткө олтурган-олтурбаганыбыздын эч мааниси жок. Маанилүүсү — Кудай Рухунан кайрадан жаралганыңар.</verse>
				<verse number="16">Дал ушул негизге таянып жашагандардын, Кудай элинин — чыныгы Ысрайыл болгондордун баарын Анын тынчтыгы менен кайрымы коштосун!</verse>
				<verse number="17">Мындан ары эч ким мага ушуга окшогон кыйынчылык туудурбасын. Себеби этимдеги жараттар Ыйсанын басылган тамгасы сыяктуу. Бул мен Анын кызматчысы экенимди айгинелейт.</verse>
				<verse number="18">Эгебиз Ыйса Машаяктын ырайымы рухуңарга тирек болсун, боордошторум! Оомийин.</verse>
			</chapter>
		</book>
		<book number="49">
			<chapter number="1">
				<verse number="1">Кудайдын амири менен Машаяк Ыйсанын элчиси болгон Пабылдан Эфес шаарында жашаган ыйыктарга — Машаяк Ыйсанын үмөттөрүнө дубай салам.</verse>
				<verse number="2">Ылайым силерге биздин Кудай Атабыз менен Эгебиз Ыйса Машаяк ырайым кылып, тынччылыгын берсин.</verse>
				<verse number="3">Машаяк бизге көктөн алып келген бардык рухий ырыскы-берекелери үчүн Эгебиз Ыйса Машаяктын Кудайына жана Атасына алкыш!</verse>
				<verse number="4">Кудай бизди Өз алдында ыйык жана кынтыксыз болсун деп, бул дүйнө жарала электе эле Машаяк аркылуу тандап алып,</verse>
				<verse number="5">бизге деген ак тилеги менен Ыйса Машаяк аркылуу Өз балдары кылып алууну тээ мурунтан эле белгилеп койгон.</verse>
				<verse number="6">Өзүнүн улуу ырайымы менен бизге сүйүктүү Уулу аркылуу тартуулаган ушул бекер белеги үчүн Кудайга даңк!</verse>
				<verse number="7">Машаяк курман болуп, каны менен күнөөлөрүбүздүн кунун төлөгөндө, биз кечирим алып, жазадан куткарылдык. Ошентип Кудай бизге чексиз ырайымын көрсөттү! Бардыгын акылына батырып, бардыгын күн мурунтан билген Кудай ак тилегинде тээ илгертен эле Машаяк аркылуу орундатам деген максаты боюнча Өз каалоосунун купуя сырын бизге ушундайча айкын кылды.</verse>
				<verse number="8">null</verse>
				<verse number="9">null</verse>
				<verse number="10">Убакыт белгилүү бир толук мерчемине жеткенде, бүтүндөй аалам, асман-жердегинин бардыгы түгөл Машаяктын бийлиги алдына келет. Ошондо Кудайдын максаты толугу менен ишке ашат. Белгиленген убакыт-сааты жеткенде, Кудай бүтүндөй ааламды, асман-жердегинин бардыгын түгөл Машаяктын кол алдына алып келет. Ошондо Кудайдын каалаганы толугу менен ишке ашат.</verse>
				<verse number="11">Машаяктын аркасы менен биз Кудайдын мураскорлору да болдук, анткени бардыгын Өз эрки боюнча кылган Ал көздөгөн максатына ылайык бизди башынан эле тандап алган.</verse>
				<verse number="12">Ал муну биз — Машаякка биринчи болуп үмүт арткандар — өз жашообузда Анын атак-даңкын чыгарсын деп кылды.</verse>
				<verse number="13">Силер да Машаяктын чындык сөзүн — куткарылуу алып келүүчү Жакшы Кабарды угуп, ага ишенгениңерде, Кудай элине кошулдуңар. Убада кылынган Ыйык Рухун берүү менен Ал силерге Өзүнүн мөөрүн басып койду.</verse>
				<verse number="14">Муну Ал биз аркылуу Өз атак-даңкын чыгарыш үчүн кылды. Ошол Рух — Кудай Өз элин түгөл куткарганда аларга даярдап койгон мурасты биз да аларыбыздын анык кепилдиги.</verse>
				<verse number="15">Ошол себептүү Эгебиз Ыйсага канчалык ишенгениңерди жана ыйыктардын баарын канчалык сүйгөнүңөрдү уккандан бери</verse>
				<verse number="16">сыйынган сайын силерди эстеп, силер үчүн Кудайга рахматымды тынбай айтып келатам.</verse>
				<verse number="17">Эгебиз Ыйса Машаяктын Кудайы, теңдешсиз улуу Атадан силерге Өз Рухун берүүсүн да суранып келем. Ал Рух силерди акылмандыкка үйрөтүп, аяны менен Кудайдын ким экенин таанытат.</verse>
				<verse number="18">Дагы суранганым — Кудай көкүрөгүңөрдү ачсын. Ошондо Кудай силерди чакырып алганда кандай үмүткө ээ кылганын, Анын ыйыктарга бере турган улуу мурасы канчалык бай экенин жана</verse>
				<verse number="19">Ага ишенген бизди колдогон Анын кудурети канчалык эбегейсиз зор экенин көрөсүңөр. Дал ушул эбегейсиз зор кудурети менен Кудай</verse>
				<verse number="20">Машаякты өлүмдөн тирилтип, көккө чыгарып, Өзүнүн оң жагындагы сыйлуу орунга отургузуп,</verse>
				<verse number="21">зоболосун көктөгү бардык башкаруучулардан, бийликтерден, күчтөрдөн, өкүмдарлардан өйдө көтөрүп, бул эле заманда эмес, келерки замандардагы бардык даража-наамдардан жогору наамды ыйгарды.</verse>
				<verse number="22">Кудай бардыгын Машаяктын бийлиги алдына келтирди да, Аны бардыгынын үстүнө коюп, жыйындын башчысы кылды.</verse>
				<verse number="23">Жыйын болсо Машаяктын денеси, кудурети бүтүндөй ааламга толгон Машаяктын нак Өзү.</verse>
			</chapter>
			<chapter number="2">
				<verse number="1">Мурда кылмыштарыңар менен күнөөлөрүңөрдүн айынан силер өлүк элеңер.</verse>
				<verse number="2">Ошол кезде бул дүйнөнүн кыянат жолун жолдогон силер бизди жогортон курчап турган кара күчтөрдүн башчысына көз каранды болгонсуңар. Ал бүгүн Кудайга моюн сунбагандарды башкаруу аракетинде.</verse>
				<verse number="3">Дегеле бардыгыбыз бир кезде ошондой адамдардын арасында жашап, адамдык табиятыбызга жетеленип, анын ой-кумарларын аткарып, жаратылышыбыздан эле башкалар сыяктуу Кудайдын каарына калган элек.</verse>
				<verse number="4">null</verse>
				<verse number="5">Бирок кайрымга бай Кудай Өзүнүн бизге төккөн улуу мээрими менен кылмыштарыбыздын айынан өлүк болгон бизди да Машаяк менен бирге кайрадан жандандырды. Ошентип, силер Кудайдын ырайымы менен куткарылдыңар.</verse>
				<verse number="6">Машаяк Ыйса менен кайра тирилткен соң, Кудай силерди көктө Анын жанына олтургузуп койду.</verse>
				<verse number="7">Ал муну Машаяк Ыйса аркылуу бизге төккөн мээрими менен келечек кылымдарга Өзүнүн эбегейсиз зор ырайымын көрсөтүү үчүн кылды.</verse>
				<verse number="8">Силердин ишенип куткарылганыңар өзүңөрдүн жетишкендигиңер эмес. Өзүнүн ырайымы менен Кудай аны силерге белек кылды.</verse>
				<verse number="9">Ал жакшы иштердин сообу да эмес. Демек, эч кимдин мактангыдай жөнү жок.</verse>
				<verse number="10">Кудай бизди Машаяк Ыйса менен тыгыз алакада болгонубуздан улам Өзү биз үчүн алдын ала белгилеп койгон жакшылык иштерин жасоого жараткан.</verse>
				<verse number="11">Силер башка улуттан болуп туулганыңарды, денелик сүннөтү кесилген эврейлер тарабынан «сүннөттөлбөгөндөр» деп аталганыңарды эсиңерден чыгарбагыла.</verse>
				<verse number="12">Бир кезде Машаякты тааныбай, Ысрайыл элинен тышкары, Кудайдын убада берип калтырган келишимдерине эч тиешеңер жок болуп, бул дүйнөдө үмүтсүз жана Кудайсыз жашап келгенсиңер.</verse>
				<verse number="13">Эми болсо бир кезде Кудайдан алыс жүргөн силерди Машаяк Ыйса курмандык канын төккөнү менен Жаратканга жакындатып койду.</verse>
				<verse number="14">null</verse>
				<verse number="15">Анткени Машаяк Өзү биздеги ынтымак-ырашкердиктин башаты! Ал жектешкен эки тараптын ортосун бөлүп турган кастыктын дубалын талкалап, аларды бириктирди. Өз денесин курмандыкка берүү менен Тоорат мыйзамынын эреже-парыздарынын күчүн жокко чыгарды да, эврейлер менен башка улуттагыларды Өзү менен тыгыз байланышта болгон бир жаңы эл кылып, ынтымакка келтирди.</verse>
				<verse number="16">Айкаш жыгачтагы курмандыгы менен ортодогу кастыкты жоюп, Өзү бир бүтүн дене кылган аларды Кудай менен элдештирди.</verse>
				<verse number="17">Кудайдан алыс жүргөн силерге да, Кудайды жакындан тааныган бизге да Ал келип тынччылыгын сүйүнчүлөдү.</verse>
				<verse number="18">Ошентип Машаяктын аркасы менен силерге да, бизге да бир Рухта Кудай Атабыздын атын чакырып сыйынууга жол ачылды.</verse>
				<verse number="19">Андыктан силер мындан ары чоочун да, келгин да эмессиңер. Тескерисинче, ыйыктардын мекендештери, Кудай үй-бүлөсүнүн мүчөлөрү,</verse>
				<verse number="20">элчилер менен пайгамбарлар салган негиздин үстүнө тургузулган имарат болдуңар. Ыйса Машаяк болсо — ошол имараттын пайдубал ташы.</verse>
				<verse number="21">Бүтүндөй курулушту бириктире кармап, Эгебизге багышталган ыйык ийбадаткана кылып тургузуп жаткан Ал Өзү.</verse>
				<verse number="22">Анын аркасы менен силер да бири бириңерге кыналып, ичинде Кудайдын Ыйык Руху жашай турган жайга айланасыңар.</verse>
			</chapter>
			<chapter number="3">
				<verse number="1">Мен, Пабыл, башка улуттан чыккан силерге кызмат кылууга Машаяк Ыйса тарабынан жиберилип, дал ошол себептүү эми түрмөгө камалып олтурам.</verse>
				<verse number="2">Бул милдетти өзүңөр үчүн аткарууга мени Кудай ырайым этип дайындаганын силер, албетте, уккансыңар.</verse>
				<verse number="3">Кудай мага аян берип, анда Өзүнүн купуя ой-максатын белгилүү кылганын мен силерге жогоруда кыскача жазып кеттим.</verse>
				<verse number="4">Машаяк орундатар ошол купуя ой-максат тууралуу менин түшүнүгүмдү силер жанакы жазгандарымды окуп биле аласыңар.</verse>
				<verse number="5">Адамзаттын өткөн муундарына жашырын болгон бул ой-максатын Кудайдын Руху эми Анын ыйык элчилери менен пайгамбарларына билдирди.</verse>
				<verse number="6">Анын мааниси мындай: Жакшы Кабар аркылуу башка улуттагылар да ысрайылдыктарга мурасташ, бир денеде мүчөлөш жана Кудайдын Машаяк Ыйса аркылуу берилген убадаларына энчилеш болушат.</verse>
				<verse number="7">Кудай мага ырайым этип, Өз кудурети менен өмүрүмдү өзгөртүп, Жакшы Кабарын жар салуучу кызматчысы кылып койду.</verse>
				<verse number="8">null</verse>
				<verse number="9">Ыйыктардын ичинен эң арзыбаганы болсом да, Ал мага ырайым кылды да, Машаяк ээ кылчу эбегейсиз зор рухий байлыктар тууралуу кабарды башка улуттагыларга жар салууну жана бардыгын жараткан Кудайдын тээ атам замандан бери жашырын сактап келген ой-максаты эмне экенин элдин баарына жеткирүүнү тапшырды,</verse>
				<verse number="10">анткени эми түзгөн жыйыны аркылуу Кудай көктөгү башкаруучулар менен бийликтерге Өзүнүн бардык кылган иштеринде канчалык акылман экенин көрсөткүсү келди.</verse>
				<verse number="11">Ал муну тээ башынан көздөгөн, эми болсо Эгебиз Ыйса Машаяк аркылуу орундаткан түбөлүктүү ой-максатына ылайык кылды.</verse>
				<verse number="12">Демек, Ыйса Машаяк менен тыгыз байланышта болуп, Ага ишенсек, анда биз Кудайга тартынбай, жакындап барууга батына алабыз.</verse>
				<verse number="13">Андыктан силер үчүн азап тартып жатканымды көрүп, кайратыңардан кайтпагыла. Мен тарткан азаптар силерге сыймык алып келет.</verse>
				<verse number="14">Мына ушуларды ойлоп, көктөгү Атабыздын алдында чөк түшүп сыйынам:</verse>
				<verse number="15">асман-жердегинин баарын бар кылган — Ал.</verse>
				<verse number="16">Сыйынуудагы тилегим: ылайым улуулугу чексиз Кудайыбыз Өз Руху менен силерди кайраттандырып, күч-кубатын берсин,</verse>
				<verse number="17">ишенимиңер аркылуу Машаяк жүрөгүңөрдөн орун алып, Анын сүйүүсү өзүңөрдү бекемдеп, жашооңордун негизи болсун.</verse>
				<verse number="18">null</verse>
				<verse number="19">Бардык ыйыктар менен бирге силерге да Ал Машаяктын сүйүүсү канчалык кенен жана узун, канчалык бийик жана терең экендигин түшүнүүгө кудурет берсин. Адам акылынан алда канча жогору турган ошол сүйүүнү билип калсаңар экен. Ошондо силер Кудайдын кулк-мүнөзү менен бардык касиеттерин боюңарга сиңире баштайсыңар.</verse>
				<verse number="20">Биздин ичибизде күч-кудурети менен аракеттенип, биз сурагандан же ал турсун ойлогондон ченемсиз артык кыла алган Кудайга</verse>
				<verse number="21">Анын жыйыны аркылуу жана Машаяк Ыйса аркылуу укумдан тукумга, түбөлүктөн түбөлүккө атак-даңк болсун! Оомийин.</verse>
			</chapter>
			<chapter number="4">
				<verse number="1">Эгебизге кызмат кылганым үчүн камакта олтурган мен силерден көптөн-көп өтүнөм: Кудай силерди Өз элинин катарына кошконун эске алып, ошого ылайык жашагыла;</verse>
				<verse number="2">дайыма токтоо, баарына кичи пейил жана көтөрүмдүү болгула; бири бириңердин көңүлүңөрдү карап, сүймөнчүлүгүңөрдү көрсөткүлө;</verse>
				<verse number="3">колуңардан келишинче ынтымак-ырашкерлигиңерден жазбай, Рух ыроологон биримдикти сактагыла!</verse>
				<verse number="4">Кудай силерди Өзүнүкү кылып алганда баарыңарга бирдей үмүт берген сыяктуу, өзүңөрдөн куралган Дене да, башыңарды кошкон Рух да бир.</verse>
				<verse number="5">Эгебиз да бир, туткан ишенимибиз да бир, биз өткөн чөмүлүү расмиси да бирдей.</verse>
				<verse number="6">Баарыбыздын Атабыз болгон Кудай да бирөө эле — Ал бардыгынан жогору туруп, бардыгы аркылуу иштеп, бардыгынын ичинде жашайт.</verse>
				<verse number="7">Ар бирибизге болсо Машаяк Өзүнүн чексиз жоомарттыгы менен Өз жөндөмүн берди.</verse>
				<verse number="8">Ыйык Жазууда айтылгандай: «Жетелеп көп сандагы туткундарын, Ал чыкты эң жогорку бийиктикке, Ыроолоп адамдарга тартууларын».</verse>
				<verse number="9">Бул жердеги «жогору чыкты» деген сөз Анын мурда жердин түпкүрүнө да түшүп келгенинен башка эч нерсени билдирбейт.</verse>
				<verse number="10">«Жердин түбүнө түшүп келгени» жанакы эле «жогору, асман бийиктигине чыккан» Машаяктын Өзү. Муну менен Ал бүтүндөй ааламды Өз кудуретине толтурмак.</verse>
				<verse number="11">Ошентип Ал бирибизге элчи, башкабызга пайгамбар, дагы бирибизге жакшы кабарчы, башкабызга жыйын багуучу жана таалимчи болууга жөндөм берди.</verse>
				<verse number="12">Машаяк муну ыйыктарды кызмат кылууга машыктырып, Өз Денеси болгон Жыйынды өстүрүү үчүн кылды.</verse>
				<verse number="13">Баарыбыз Кудай Уулуна ишенүүдө жана Аны таанып-билүүдө биримдикке келгиче, рухий жактан өсүп-жетилип, Машаяктын нак Өзүндөй жеткилең болгуча ушундай болот.</verse>
				<verse number="14">Ошондуктан биз мындан ары бала сымал деңдароо же оома болбойлу, ак жолдон адаштырган амалкөй, кытмыр адамдарга алданып, кез келген окутууну ээрчибейли.</verse>
				<verse number="15">Анын ордуна, чындыкты сүйүү менен айтып, бардык жактан өсүп-жетилип, Жыйын Башы — Машаякка мурдагыдан да көбүрөөк окшошо берели.</verse>
				<verse number="16">Ал Өзү ар бир мүчөсүн аткарган милдетине ылайык иштетип, алардын баарын ар түрдүү өз ара байланыштар аркылуу бири бирине туташтырып, бүтүндөй Денени бириктире кармап, өстүрүп, сүйүү менен бекемдеп турат.</verse>
				<verse number="17">Эгебиздин атынан силерге катуу эскертем: мындан ары Кудайды тааныбаган, куру убайым жеп жашаган башка улуттагылардай болбогула.</verse>
				<verse number="18">Алар наадандык менен тоңмоюндуктун айынан аң-сезими тунарып, Кудай каалагандай жашашпайт.</verse>
				<verse number="19">Уят-сыйыт дегенди толугу менен жыйыштырып, алар баш оту менен ыпластыкка берилип алышты да, бузукулуктун бардык түрлөрүн жасоодон эч жадашпайт.</verse>
				<verse number="20">Бирок силердин Машаяк тууралуу үйрөнүп-билгениңер таптакыр башка.</verse>
				<verse number="21">Силер Ыйса жөнүндө угуп, Анын үмөттөрү болгонуңарда, Ал насааттап кеткен чындыктардан таалим алганыңар анык эмеспи.</verse>
				<verse number="22">Андай болсо, мурдагы жашооңордон, азгырык кумарларга батып, апат болуп бараткан эски табиятыңардан баш тарткыла.</verse>
				<verse number="23">Жаңыча ой жүгүртүп, толугу менен өзгөрүп,</verse>
				<verse number="24">Кудайдын бейнеси боюнча, чыныгы адилеттик менен ыйыктыкка толо жаратылган жаңы адам болуп өмүр сүргүлө.</verse>
				<verse number="25">Андыктан калп айтууну таштап, баарыбыз бир денеде мүчө экенибизди эске алып, ар бириң башкаларга чындыкты гана айтып тургула!</verse>
				<verse number="26">Ачууга алдырып күнөөгө кириптер болбогула,күн батырбай ачууңарды баскыла да</verse>
				<verse number="27">ибилистин эч бир амалына жол бербегиле!</verse>
				<verse number="28">Ким буга чейин уурулук кылса, эми анысын токтотсун. Андан көрө, өз жанын да багып, башкалардын кем-карчына да кол кабыш кылгыдай, адал эмгек кылсын.</verse>
				<verse number="29">Оозуңардан эч кандай жаман сөз чыкпасын. Андан көрө жылуу сөзүңөр уккандардын купулуна толуп, алардын көңүлүн көтөрүп турсун.</verse>
				<verse number="30">Ошондой эле Кудайдын Ыйык Рухун капа кылбагыла: Кудай элине кошулганыңардын мөөр белгиси, бир күнү бардык күнөөлөрүңөрдөн түгөл куткарыларыңардын кепилдиги — Ал.</verse>
				<verse number="31">Ар кандай кектешүү менен каардануудан, ачуулануу менен бакырып-өкүрүүдөн, кордоо менен бардык жамандыктан арылгыла.</verse>
				<verse number="32">Бири бириңерге кичи пейил, боорукер болуп, Кудай силерди Машаяк аркылуу кечирген сыяктуу силер да бири бириңерди кечирип жүргүлө.</verse>
			</chapter>
			<chapter number="5">
				<verse number="1">Сүйүктүү балдары катары Кудай Атаңардан үлгү алгыла.</verse>
				<verse number="2">Машаяк бизди сүйүп, биз үчүн Өзүн Кудайга жыпар жыттуу тартуу, Аны ыраазы кылган курмандык кылып бергендей, силер да бири бириңерди сүйүп жашагыла.</verse>
				<verse number="3">Араңарда ойноштуктун, ар кандай ыпластыктын жана ач көздүктүн өзү турсун, жыты да болбосун: мунун баары ыйыктарга жарашпайт.</verse>
				<verse number="4">Ошондой эле адепсиз, келжирек сөздөр менен уятсыз азилдерден да оолак болгула. Андан көрө, Кудайга алкыш айтып турганыңар дурус.</verse>
				<verse number="5">Билип алгыла, ойноштук кылган, бузуку жана ач көз адамдардын бутпарастардан эч айырмасы жок, алардын бири да Машаяк жана Кудай Падышачылыгынын босогосун аттап, андан энчисин албайт.</verse>
				<verse number="6">Дал ушундай кылгандары үчүн Кудайга моюн сунбагандардын башына Анын каары түшөрүн билип, эч кимдин куру сөзүнө кирип, алданып калбагыла.</verse>
				<verse number="7">Андайлар менен эч ымалаңар болбосун.</verse>
				<verse number="8">Бир кезде силер караңгылыкта жашап келгенсиңер, эми Эгебизди таанып, Анын жарык нуруна толдуңар. Андай болсо, нурдун балдарындай жашагыла.</verse>
				<verse number="9">Анткени Кудайдын жарык нуруна толуп жашаганыңар жакшылыгыңар менен адилеттигиңерден, чындыкка шайкеш иштериңерден көрүнөт.</verse>
				<verse number="10">Андыктан эмнелер Кудайдын көңүлүнө төп келгенин билип алгыла.</verse>
				<verse number="11">Караңгылыктын жакшылык алып келбес иштерине аралашпастан, андан көрө, аларды ачыкка чыгаргыла.</verse>
				<verse number="12">Тымызын кылынган ошол иштерди кеп кылыштын өзү эле уят.</verse>
				<verse number="13">Караңгы жерге жарык түшкөндө, андагынын баары ачык көрүнөт,</verse>
				<verse number="14">анткени жарык бардыгын жарык кылат. Дал ушул себептүү мындай деп айтылганы бар: «Уктаган, ойгон, өлгөндөн тирил, Машаяк сага жарыгын төгөт».</verse>
				<verse number="15">Ошондуктан өзүңөрдү байкап, акылсыздардай эмес, акылдуулардай жашагыла,</verse>
				<verse number="16">азыркы замандын кыянатчыл экенин билип, ыңгайы келген сайын жакшылык кылып тургула.</verse>
				<verse number="17">Алды-артын ойлобогон немелерге окшобой, андан көрө, Эгебиздин силерге болгон эркин билип алгыла.</verse>
				<verse number="18">Шарапка тоюп алып мас болгондун ордуна, Ыйык Рухка толгула, анткени масчылык адепсиздикке алып келет.</verse>
				<verse number="19">Бирге чогулганыңарда, Эгебизди жан-дилиңерден мактап, даңазалап, рухий ырларды ырдагыла.</verse>
				<verse number="20">Эгебиз Ыйса Машаяктын атынан бардыгы үчүн дайыма Кудай Атабызга шүкүрчүлүк келтирип тургула.</verse>
				<verse number="21">Машаякты кастарлап, башкаларды өзүңөрдөн өйдө көргүлө.</verse>
				<verse number="22">Аялдар, Эгебизге кандай баш ийсеңер, күйөөлөрүңөргө да ошондой баш ийүүгө даяр болгула,</verse>
				<verse number="23">себеби Жыйын Башы Машаяк болгон сыяктуу, аялдын башчысы — анын эри. Машаяк Өзү куткарып алган жыйын — Анын Денеси.</verse>
				<verse number="24">Жыйын Машаякка баш ийген сыяктуу аялы да күйөөсүнө бардык жактан баш ийүүгө тийиш.</verse>
				<verse number="25">Күйөөлөр, Машаяк Өз жыйынын сүйүп, Ал үчүн жанын берген сыяктуу силер да өз аялыңарды сүйгүлө!</verse>
				<verse number="26">Машаяк жыйынды суу менен тазартып, сөзүнүн кудурети менен Кудай эли кылды.</verse>
				<verse number="27">Машаяк жыйынды Өзүнө шаң-салтанатка бөлөнгөн, эч бырыш-тагы, эч кемчилиги жок, аруу жана кынтыксыз колукту кылып алуу үчүн ушуларды кылган.</verse>
				<verse number="28">Күйөөлөр аялдарын өз жан-тениндей сүйүүгө тийиш. Аялын сүйгөнү өзүн сүйгөнүнө тете.</verse>
				<verse number="29">Анткени эч ким өз денесин жек көрбөйт, тескерисинче аны азыктантып, кам көрөт. Машаяк да дал ошентип жыйынга кам көрөт.</verse>
				<verse number="30">Биз болсо бул дененин мүчөлөрүбүз.</verse>
				<verse number="31">«Ошол себептүү эркек ата-энесинен бөлүнүп, аялы менен кошулат да, экөө бир дене болушат».</verse>
				<verse number="32">Бул сөздө терең сыр катылган, мен анын төркүнү Машаяк менен жыйындын мамилесинде деп түшүнөм.</verse>
				<verse number="33">Анын силерге да түздөн-түз тиешеси бар. Ошентип ар бириңер өзүңөрдү кандай сүйсөңөр, аялыңарды да ошондой сүйгүлө. Аялдар болсо өз күйөөлөрүнө урмат-сый көрсөтүшсүн.</verse>
			</chapter>
			<chapter number="6">
				<verse number="1">Балдар, силерге айтарым: Эгебизге ишенгендер катары ата-энеңердин тилин алгыла. Ушинткениңер эң жакшы болот.</verse>
				<verse number="2">Он осуяттын ичинде Кудай убадасы кошулуп берилгендеринин биринчисинде: «Ата-энеңди сыйла», — деп айтылган.</verse>
				<verse number="3">Андагы убада болсо мындай: «ошондо жакшылык көрүп, жер бетинде узак өмүр сүрөсүң».</verse>
				<verse number="4">Аталар, силер да балдарыңарды ызалантпагыла. Андан көрө, Эгебиздин калтырган таалимине ылайык аларга акыл-насаат айтып, туура тарбия бергиле.</verse>
				<verse number="5">Кулдар, силерге айтарым: Машаякка баш ийгендей, өз кожоюндарыңарды да кадырлап, аларга ак дилиңерден баш ийгиле.</verse>
				<verse number="6">Калп эле алар барда гана жалпылдабастан, ар дайым Машаяктын кулдары катары чын жүрөктөн Кудайдын эркине ылайык иш кылгыла.</verse>
				<verse number="7">Адамга эмес, Кудайга кызмат кылып жаткандай, айткандарын ынта коюп аткаргыла.</verse>
				<verse number="8">Кул болобу, эркин адам болобу, ар ким Эгебизден өз сыйлыгын кылган жакшылыгына жараша алары эсиңерде болсун.</verse>
				<verse number="9">Кожоюндар, силер дагы кулдарыңарды жогоруда айтылгандай сыйлай билип, алардын да, өзүңөрдүн да төбөңөрдө эч кимди өңүнө карап соттобогон, бирден-бир Ээбиз бар экенин билип, аларды коркутуп-үркүткөнүңөрдү койгула.</verse>
				<verse number="10">Акырында айтарым бул: Эгебизден күч-кубат алып, Анын кудуретине таянгыла.</verse>
				<verse number="11">Ибилистин ар кандай амалдарына туруштук бериш үчүн Кудайдан алган бардык курал-жарактар менен куралдангыла.</verse>
				<verse number="12">Анткени биздин айыгышкан душманыбыз адам баласы эмес. Биз көзгө көрүнбөгөн бийликтер менен күчтөргө, бул дүйнөнү башкарган караңгылык акимдерине, асман алдында өкүмүн жүргүзгөн жиндерге каршы согушабыз.</verse>
				<verse number="13">Андыктан Кудайдын бардык курал-жарагын азыр алгыла! Ошондо, башыңарга кыйын күн түшкөндө, душмандын соккусуна туруштук берип, бардыгына чыдап, жеңилбейсиңер.</verse>
				<verse number="14">Кармашка даяр тургула! Белиңерди акыйкат кемери менен курчап, көкүрөгүңөрдү адилдик сооту менен жаап алгыла.</verse>
				<verse number="15">Бутуңарды кийип, дүйнөгө тынчтык алып келчү Жакшы Кабарды таратууга даяр болгула.</verse>
				<verse number="16">Ошону менен бирге бардык учурда азгыруучунун «оттуу жебелерин» өчүрүү үчүн ишеним калканын көтөрүп,</verse>
				<verse number="17">куткарылганыңар башыңарга туулга болуп, колуңарга рухий кылычыңарды — Кудай Сөзүн алгыла.</verse>
				<verse number="18">Сыйынып, Кудайдын колдоосун суранган сайын Рухтун кудуретине толгула. Дайыма сак болуп, бардык ыйыктар үчүн тынбай сыйынып тургула.</verse>
				<verse number="19">Сыйынууларыңарга мени да кошо кеткиле: оозумду ачканымда эле Кудай Өз сөзүн сала берсин да Кудайдын Жакшы Кабарынын купуя сырын коркпостон жарыя кылайын.</verse>
				<verse number="20">Аны таратууга жиберилген кабарчы катары азыр камалып да олтурам. Эми Кудайдын кабарын айтканымда, аны жазганбай айтууга Анын мага кайрат берүүсүн суранып сыйынсаңар.</verse>
				<verse number="21">Кымбаттуу боордошубуз жана Эгебиздин ишиндеги ишенимдүү кызматташыбыз Тихик эмне болуп, эмне кылып жатканымдын баарын силерге айтып берет.</verse>
				<verse number="22">Аны жиберип жаткандагы максатым, силерге ал-акыбалыбызды билдирип, көңүлүңөрдү тынч алдыруу.</verse>
				<verse number="23">Кудай Атабыз менен Эгебиз Ыйса Машаяк бардык боордошторубузга тынччылыгын, өз ара сүйүү менен ишенимин берсин.</verse>
				<verse number="24">Эгебиз Ыйса Машаякты жан-дилинен берилип сүйгөндөрдүн баарына Кудай ырайым кылсын.</verse>
			</chapter>
		</book>
		<book number="50">
			<chapter number="1">
				<verse number="1">Филипия шаарындагы Ыйса Машаяк менен тыгыз байланышта болгон бардык ыйыктарга жана жыйындагы жетекчилер менен жардамчыларга Ыйса Машаяктын кызматчылары Пабыл менен Тиметейден дубай салам:</verse>
				<verse number="2">Ылайым эле Кудай Атабыз менен Эгебиз Ыйса Машаяк силерге ырайым этип, тынччылыгын берсин!</verse>
				<verse number="3">Силерди эстеген сайын Кудайга ырахматымды айтам,</verse>
				<verse number="4">дайыма бардыгыңар үчүн кубануу менен сыйынып турам.</verse>
				<verse number="5">Анткен себебим, ишенимге келген эң биринчи күнүңөрдөн баштап, азыркыга дейре силер мени менен бирге Жакшы Кабар таратышып келатасыңар.</verse>
				<verse number="6">Араңардан ушул жакшы ишин баштаган Кудай аны Ыйса Машаяктын кайтып келер күнүнө чейин бүткөрөрүнөн эч шегим жок.</verse>
				<verse number="7">Бардыгыңарды ойлогонумда жаным кубанып турса, анан кантип эле силер жөнүндө башка ойдо болоюн? Себеби Кудай силерге да меникиндей артыкчылык берип, качан болбосун — азыр, камакка алынганымдабы, же эркин жүрүп, Жакшы Кабар чындыгын коргоп, аны эл арасында орнотуп жатканымдабы, силер менин кызматташтарым болуп келдиңер.</verse>
				<verse number="8">Машаяк Ыйсанын Өзүндөй болуп, ар бириңерди жанымдан артык көргөнүмө Кудай күбө.</verse>
				<verse number="9">Менин сыйынганым — сүйүүңөр барган сайын артып, чындык эмне экенин билип, баарын туура баамдаган кыраакы болсоңор экен.</verse>
				<verse number="10">Ошондо өзүңөр үчүн изгиликтүүсүн тандап, Машаяк келген күнү бардык ыплас нерседен оолак, кынтыксыз болосуңар да,</verse>
				<verse number="11">Ыйса Машаяктын колдоосу менен жашооңордо адилет иштер көп болуп, ал аркылуу Кудайдын улуулугу көрүнүп, ысмы даңазаланат.</verse>
				<verse number="12">Силерди билсин дегеним, боордоштор, мен кабылган окуя чындыгында Жакшы Кабардын ийгилигине гана өбөлгө түздү.</verse>
				<verse number="13">Ошондон улам бүтүндөй кансарай сакчыларына да, башкаларга да менин Машаяк үчүн камалганым белгилүү болуп калды.</verse>
				<verse number="14">Ошентип, камакка алынганым боордошторумдун көпчүлүгүнүн Эгебизге арткан ишенимин бекемдеп, Кудай сөзүн коркпостон, ачык айтууга кайрат берди.</verse>
				<verse number="15">Ырас, алардын кээ бири Машаяк тууралуу кабарды көрө албастыктан же атаандаштыктан улам жарыялап жатышат. Бирок башкалары аны ак ниетинен айтып жүрүшөт.</verse>
				<verse number="16">Булар Жакшы Кабарды колдогонум үчүн камакка алынганымды билишип, муну сүйүү менен жасап жатышса,</verse>
				<verse number="17">тигилер Машаякты ак ниетинен эмес, өз пайдасын гана ойлоп жарыялоодо. Алардын көздөгөнү — камакта отурган мага гана көбүрөөк кыйынчылык алып келүү.</verse>
				<verse number="18">Андай болсо эмне экен?! Машаяк тууралуу кабардын — ак ниеттен болобу же арам ой менен болобу, айтор жар салынып жатканы мени кубандырат.</verse>
				<verse number="19">Мен буга мындан ары да кубана бермекчимин. Себеби сыйынууларыңар менен Ыйса Машаяк жиберген Рухтун колдоосу менин бошотулушума жол ачарын билем.</verse>
				<verse number="20">Менин эңсеп, үмүттөнгөнүм — бардык мезгилде, айрыкча азыр кайратка толуп, тирүү калсам дагы, өлсөм дагы, ошону менен Кудай алдындагы парзымды аткарып, Машаяктын атак-даңкын чыгаруу.</verse>
				<verse number="21">Анткени жашаганым Машаяк үчүн. Андай болсо, өлгөнүм менен ого бетер көп пайда алып келчүдөймүн.</verse>
				<verse number="22">Бирок аман калсам, дагы да үзүрлүү эмгектенмекмин. Андыктан кайсынысын тандаарымды өзүм билбейм.</verse>
				<verse number="23">Эки анжы болуп, бушайманмын. Жалган дүйнөдөн бөлүнүп, Машаяк менен болууну каалар элем.</verse>
				<verse number="24">Бирок тирүү калганым силер үчүн көбүрөөк пайдалуу.</verse>
				<verse number="25">Мына ушуга көзүм жетип, аман калып, мындан ары да баарыңар менен бирге болорумду билем. Ошондо ишенимиңер артып, силерге дагы да көбүрөөк кубаныч алып келет.</verse>
				<verse number="26">Кайрадан силерге кайтканымда, Ыйса Машаякка ишенип жашаган силер Анын мага көрсөткөн ырайымы үчүн сыймыктануу менен алкыш айта аласыңар.</verse>
				<verse number="27">Бирок кандай болбосун, Машаяктын Жакшы Кабарына шайкеш жашагыла. Ошондо силер менен көрүшсөм да, көрүшпөй калсам да, ой-тилегиңер бир болуп, Жакшы Кабарга таянган ишенимиңер үчүн бир кишидей болуп күрөшкөнүңөрдү угам.</verse>
				<verse number="28">Каршылаштарыңардан коркпогула, кайраттуу болгула. Бул алардын кыйрашынын, силердин болсо куткарыларыңардын ачык-айкын белгиси. Силерге жеңиш бере турган Кудай Өзү.</verse>
				<verse number="29">Анткени Машаякка ишенгенибиз гана эмес, Анын урматына азап тартканыбыз да Кудайдан алган артыкчылыгыбыз.</verse>
				<verse number="30">Ошентип, менин мурда эле катышып жүргөнүмдү көрүп, азыр да катышып жатканымды уккан рухий кармашууга эми силер да кошулдуңар.</verse>
			</chapter>
			<chapter number="2">
				<verse number="1">Машаяк менен болгон биримдигиңер кайрат берип, Анын сүйүүсү жаныңарды жубатабы? Ыйык Рух башыңарды кошуп, бири бириңерге жароокер жана кайрымдуусуңарбы?</verse>
				<verse number="2">Андай болсо, бир ойдо, бир сүйүүдө, бир рухта жана бир максатта болгонуңар менен менин кубанчыма кубаныч кошкула.</verse>
				<verse number="3">Эч нерсени өз керт башыңардын пайдасын гана ойлоп же болбосо менменсинип кылбагыла. Андан көрө, кичи пейил болуп, башкаларды өзүңөрдөн жогору койгула.</verse>
				<verse number="4">Ар кимиңер өз таламыңарды гана талашпай, башкалардын мүдөөсүн да ойлогула.</verse>
				<verse number="5">Машаяктын кулк-мүнөзү силерде болсун.</verse>
				<verse number="6">Кудайлык табияты болсо да, Ал Кудайга тең болууга жармашпады,</verse>
				<verse number="7">Баш тартып бүт нерседен эрки менен, Кул кейпин кийип, адам болуп келди. Төрөлүп алсыз пенде келбетинде,</verse>
				<verse number="8">Машаяк Өзүн Өзү төмөн койду. Кудайдын өкүмүнө моюн сунуп, Өлгөнчө тилин алды, болгондо да Айкаш жыгач үстүнөн өлгөнчөктү.</verse>
				<verse number="9">Андыктан Кудай Анын зоболосун Көтөрүп, эң жогорку ысым берди, Ысымдардын баарынан бийик турган.</verse>
				<verse number="10">Ошентип, көктөгүлөр, жердегилер, Түпкүрүндө бул жердин болгондор да Чөгөлөп, Ыйса алдына келет баары.</verse>
				<verse number="11">Ыйсанын Эге экенин жар салышып, Кудайдын атак-даңкын арттырышат.</verse>
				<verse number="12">Ошентип, сүйүктүүлөрүм, мен жаныңарда болгонумда силер дайыма тилимди алып келген сыяктуу, эми, жаныңарда жок болгонумда андан бетер тил алчаак болгула: Кудайдан коркуп, Аны кастарлап, өз куткарылууңар иш жүзүнө толук ашсын үчүн бардык аракетти көргүлө.</verse>
				<verse number="13">Анткени силерди Өз эркине моюн сунууга ниеттендирген да, Өзүнө жаккандай иш кылууга даремет берген да Кудай.</verse>
				<verse number="14">Эмне иш кылсаңар да, арызданбагыла да талашып-тартышпагыла.</verse>
				<verse number="15">Ошондо ушул бузулган, күнөөгө белчесинен баткан адамзаттын арасында Кудайдын жеткилең балдары катары эч күнөөсү жок, кынтыксыз болосуңар. Бул дүйнөгө нур сымал жаркырап,</verse>
				<verse number="16">адамдарга түбөлүк өмүр алып келчү сөздү тараткыла. Мындай кылсаңар, Машаяк кайткан күнү мен бардык кылган аракетим менен жасаган ишим текке кетпегенин билип, сыймыктана алам.</verse>
				<verse number="17">Кудайга ишеним артып, кылган кызматыңарды Анын урматына чалынган курмандык катары тартуулаганыңарда, курмандыктын үстүнө куюлган шарап сыяктуу менин каным төгүлүшү керек болсо, ошого да кубанып, кубанчымды баарыңар менен бөлүшөр элем.</verse>
				<verse number="18">Анын сыңары, силер да кубанып, кубанчыңарды мени менен бөлүшүүгө тийишсиңер.</verse>
				<verse number="19">Эгебиз Машаяк буюрса, жакын арада Тиметейди жиберип, ал келгенде, силер тууралуу укканым мага кайрат берет деген үмүттөмүн.</verse>
				<verse number="20">Менчилеп, чын дилинен силердин камыңарды көргөн жалгыз ал гана.</verse>
				<verse number="21">Калгандарынын баары Ыйса Машаякка кызмат кылууну эмес, өз пайдасын гана көздөп жатышат.</verse>
				<verse number="22">Силер билгендей, Тиметей мени менен Жакшы Кабар таратышууда ата-бала сыяктуу иштешип, өзүн мыкты кызматкер катары көрсөтө алды.</verse>
				<verse number="23">Андыктан мага эмне болгону жатканын билер замат аны силерге жибере алам деген илгери үмүтүм бар.</verse>
				<verse number="24">Андан соң, Эгебиз өзүмдү да силер менен жүз көрүштүрөрүнө ишенем.</verse>
				<verse number="25">Ошондой эле боордошубуз Эпафродитти силерге кайра жиберейин деп жатам. Аны мага кам көрсүн деп өзүңөр жиберген элеңер. Бул жерден ал мени менен иштешип да, Жакшы Кабар чындыгын коргоп бирге күрөшүп да жүрдү.</verse>
				<verse number="26">Кайра жиберейин дегеним, ал баарыңар менен көрүшүүгө зар. Анын үстүнө өзүнүн ооруганын укканыңардан да тынчы кетип жатат.</verse>
				<verse number="27">Ал чындыгында эле ооруп, өлгөнү аз калган. Аман калганы — бул Кудайдын ага гана эмес, мага да көрсөткөн ырайымы. Себеби андан айрылсам, кайгым ого бетер көбөймөк.</verse>
				<verse number="28">Ушундан улам мен аны силерге жиберүүгө мурдагыдан да көбүрөөк ниеттенип турам. Ошондо силер да анын аман-соо экенин көрүп кубанасыңар, менин да санаам тынчып калат.</verse>
				<verse number="29">Ошентип, Эгебиздеги боордошуңарды чоң кубаныч менен тосуп алгыла. Мындай адамдар зор урмат-сыйга татыйт.</verse>
				<verse number="30">Себеп дегенде ал Машаяктын иши үчүн жанын аябай, өзүңөр алыс болуп бере албай жаткан жардамды бериш үчүн жанын тобокелге салып, өлүп кала да жаздады.</verse>
			</chapter>
			<chapter number="3">
				<verse number="1">Акырында кааларым, боордоштор, Эгебиз менен биримдикте болуп кубангыла! Мен мурда жазгандарымды кайталай берүүдөн эч тажабайм. Силерди болсо минткеним көп балакеттен сактап калат.</verse>
				<verse number="2">Жанакы кыянаттык кылып силерге сүннөткө олтурууну таңуулап жаткан «иттерден» сак болгула.</verse>
				<verse number="3">Анткени чыныгы сүннөттөлгөн алар эмес, бизбиз. Кудайга Ыйык Рухтун жетегинде табынып, Машаяк Ыйса менен биримдикте болгонубузга кубанып, адамдык ырым-жырымга ишенбейбиз.</verse>
				<verse number="4">Ырас, мен деле өзүмдүн ким болуп, эмне кылганыма таяна алмакмын. Эгер кимдир бирөө ошого таянгыдай жөнүм бар деп ойлосо, анда менин антүүгө алда канча көбүрөөк жөнүм бар:</verse>
				<verse number="5">сүннөт десе, сегизинчи күнү сүннөткө олтургузулгам, ата-тегимди алсак, Ысрайыл элиненмин, Бенжамин уруусунан чыккан эврейдин эврейимин; Тоорат мыйзамын сактоо жагынан алсак, фарисеймин,</verse>
				<verse number="6">Кудай жыйынын артынан сая түшүп куугунтуктагам. Ошентип, Тоорат мыйзамына ылайык, кынтыксыз такыбаа болгом.</verse>
				<verse number="7">Бирок эми, оюмдун баары Машаякта болгондо, мурда «артыкчылык» көргөнүмдүн баарын эч нерсеге арзыбайт деп эсептейм.</verse>
				<verse number="8">null</verse>
				<verse number="9">Ал гана эмес, мен үчүн эми бардыгы эч нерсеге арзыбайт, себеби Эгем Машаяк Ыйсаны жакындан билүүдөн артык нерсе жок. Ал үчүн мен бардыгын керексиз ыпыр-сыпырдай көрүп, баарынан баш тарттым. Минткендеги максатым — Машаяктын кол алдына келип, Аны менен ажырагыс биримдикте болуу. Мен эми өз күчүмө таянып, Тоорат мыйзамын аткаруу менен акталбастан, Кудай мени Машаякка ишенгеним үчүн актарын билем.</verse>
				<verse number="10">Машаяктын Өзүн билип, Анын тирилгендеги кудуретине кабылгым, азаптарына ортоктош болуп, өлүмүн өз башыман кечиргим келет.</verse>
				<verse number="11">Себеби ошондо мен да бир күнү өлгөндөн тирилермин деген илгери үмүтүм бар.</verse>
				<verse number="12">Мен ошого жетип калдым, же азыртан эле жеткилең болуп калдым деп эсептебейм. Кайра байгеме жетүүнү эңсеп, алдыга талпынам, себеби Машаяк Ыйса да мени Өзүнө утуп алган.</verse>
				<verse number="13">Боордоштор, мен байгеге жетип калдым деп ойлобойм. Бирок аныгы бул: артымда эмне калганын унутуп, алдымдагы максатты көздөй умтулам.</verse>
				<verse number="14">Ошондуктан байгени алыш үчүн түздөн-түз максатты көздөй арыштап барам. Байгем болсо — Кудай бизди Ыйса Машаяк аркылуу чакырып алган түбөлүк өмүр.</verse>
				<verse number="15">Арабыздагы рухий жактан жетилип калгандардын ой-пикири мына ушундай болууга тийиш. Ал эми кээ бириңердин ойлоруңар башкача болсо, муну да Кудай силерге Өзү ачык билдирип коёт.</verse>
				<verse number="16">Кандай болсо да, буга чейин эмнелерди карманып келсек, ошого жараша аракеттенип, алдыга карай умтулалы.</verse>
				<verse number="17">Боордошторум, бириңер да калбай, мени туурап жашагыла. Биз үлгү калтыргандай жашап жаткандар силерге өрнөк болсун.</verse>
				<verse number="18">Анткени мурда да көп жолу айтып, азыр да көз жашымды төгүп айтам: көптөрү Машаяктын айкаш жыгачтагы курмандыгына кас болуп жүрүшөт.</verse>
				<verse number="19">Алардын барар жери — тозок. Өз кулкумун кудайдай көрүп, уяла турган нерселер менен мактанышып, акыл-ойлору бул дүйнөнүн көр оокатына байланып калган.</verse>
				<verse number="20">Биз болсо асман атуулдарыбыз. Куткаруучубуз, Эгебиз Ыйса Машаяктын көктөн келишин чыдамсыздык менен күтүп жатабыз.</verse>
				<verse number="21">Ал келгенде, бүтүндөй дүйнөнү багындырган кудурети менен биздин алсыз, өлүк денебизди өзгөртүп, Өзүнүн даңктуу денесиндей кылып коёт.</verse>
			</chapter>
			<chapter number="4">
				<verse number="1">Жанымдай көрүп, көзүмдөн учкан бир боорлорум, сүйүнүчүм менин, сыймыгым менин! Жогорудагы сөзүмдү улап, айтарым бул: Эгебиз менен болгон биримдигиңерди бекемдеп жашагыла, садагаларым!</verse>
				<verse number="2">Удия менен Синтихиядан өтүнөрүм — Эгебиз бир тууган кылган эже-сиңди катары ынтымакка келишсин.</verse>
				<verse number="3">Сенден да суранам, чыныгы үзөнгүлөшүм, бул аялдарга кол кабыш кылып койсоң. Анткени алар дагы Клименттен жана ысмы Кудайдын өмүр китебине жазылган башка кызматташтарымдан калышпай, мени менен чогуу Жакшы Кабар майданында бир далай мээнет кылышкан эле.</verse>
				<verse number="4">Дайыма Эгебиз менен бирдикте болуп кубангыла! Дагы да айтам: кубангыла!</verse>
				<verse number="5">Баары силердин момундугуңарды көрүшсүн. Эгебиздин кайтар күнүнө аз калды.</verse>
				<verse number="6">Эч убайым тартпагыла. Андан көрө, бардыгын Кудайга тапшырып, Ага жалынып сыйынганыңарда, муктаждыгыңарды ыраазычылык билдирүү менен ачып тургула.</verse>
				<verse number="7">Ошондо Кудайдын адам акылына сыйбаган тынчтыгы Ыйса Машаяк менен биримдикте жашаган силердин жан-дилиңерди жана акыл-эсиңерди түйшүктөрдөн сактайт.</verse>
				<verse number="8">Боордошторум, акырында айтарым бул: жакшылык деп эсептелген, мактоого татыган нерселерди, тагыраак айтканда, эмне чындыкка туура келсе, сыйлоого татыктуу, адил, таза, көңүлгө жагарлык, сыймыктуу болсо, ошолорду гана ойлогула.</verse>
				<verse number="9">Менден үйрөнүп, кабыл алганыңарды, менден уккан-көргөнүңөрдү кармангыла, ошондо тынччылык берүүчү Кудай силер менен болот.</verse>
				<verse number="10">Ушунча убакыт өткөндөн кийин силер кайрадан менин камымды ойлогонуңарды көрүп, Эгебизге шүкүрчүлүк келтирип, аябагандай кубанып жатам. Силердин мага бир убакта жардам бербей калганыңарды эмес, анткенге убактылуу мүмкүнчүлүгүңөр болбогонун айтып жатам.</verse>
				<verse number="11">Муну кыйналып кеткенимен айткан жокмун: мен көргөн күнүмө, колумда барына ыраазы болууга үйрөнгөм.</verse>
				<verse number="12">Жокчулукту да, молчулукту да башымдан өткөрүп, кайда болбосун, качан болбосун, ачарчылык менен токчулукта, барчылык менен жокчулукта кандайча ыраазы болуунун сырын үйрөнүп алганмын.</verse>
				<verse number="13">Колдоочум Машаяк менен бирге болгонумда, колумдан баары келет.</verse>
				<verse number="14">Бирок ошентсе да, кыйынчылыктарымды аркалашканыңар жакшы болду.</verse>
				<verse number="15">Филипиялык боордошторум! Өзүңөр билгендей, Македониядан чыгып, башка жерлерге Жакшы Кабар тарата баштаганымдан бери, силерден башка бир дагы жыйын мага кол кабыш кылып, акча жагынан жардам берген жок.</verse>
				<verse number="16">Тесалоникада жүрүп, муктаж болгонумда да силер мага бир нече ирет жардам жибердиңер эле.</verse>
				<verse number="17">Кеп силерден белек күткөнүмдө эмес. Кеп кылган жакшылыгыңардын сообу өзүңөргө эле тиеринде.</verse>
				<verse number="18">Менин алганым бардык керектөөлөрүмдү толтурмак тургай, андан ашат. Эпафродиттен жиберген белектериңерди алып, эми эч нерсеге муктаж эмесмин. Силердин тартууңар Кудай үчүн түтөтүлгөн жыпар жыттуу зат, Ага жагып, кабыл боло турган курмандык.</verse>
				<verse number="19">Андыктан айкөл Кудайым да Өз молчулугунан Ыйса Машаяк аркылуу силердин ар бир муктаждыгыңарды толтуруп берет.</verse>
				<verse number="20">Кудай Атабызга түбөлүк даңк болсун! Оомийин.</verse>
				<verse number="21">Ыйса Машаяк менен тыгыз байланышта болгон бардык ыйыктарга салам айткыла. Менин жанымдагы боордоштор да силерге салам айтып жатышат.</verse>
				<verse number="22">Мындагы ыйыктардын баары, өзгөчө Рим падышасынын кан сарайында кызмат кылгандар силерге салам жолдошту.</verse>
				<verse number="23">Эгебиз Ыйса Машаяк баарыңа ырайым кылып, кайрат берсин!</verse>
			</chapter>
		</book>
		<book number="51">
			<chapter number="1">
				<verse number="1">Кудайдын каалоосу менен Ыйса Машаяктын элчиси болгон Пабыл жана боордошубуз Тиметей</verse>
				<verse number="2">Колостогу ыйыктарга — Машаяк менен тыгыз алакада жүргөн ишенимдүү боордошторго салам айтат. Силерге Кудай Атабыз ырайым кылып, тынччылыгын берсин.</verse>
				<verse number="3">Биз силер үчүн сыйынган сайын Кудайга — Эгебиз Ыйса Машаяктын Атасына дайыма ыраазычылык айтабыз,</verse>
				<verse number="4">себеби Ыйса Машаякка ишенип, ыйыктардын баарын сүйгөнүңөр жөнүндө уктук.</verse>
				<verse number="5">Ал эми ушул ишенимиңер менен сүйүүңөр асманда өзүңөргө даярдалгандан үмүт кылган үчүн жаралды. Бул тууралуу силер алгач Кудайдын нукура кабары — Жакшы Кабар келгенде уккансыңар.</verse>
				<verse number="6">Ушул кабар бүт дүйнө жүзүнө жеткендей, силерге да жетти. Ал бардык жерде, Кудайдын ырайымы жөнүндө угуп, чыныгы түшүнүккө келген күндөн бери силерде да жемишин берип, өсүп келатат.</verse>
				<verse number="7">Мындай таалимди силер бизге окшогон сүйүктүү кул Эпафрастан уктуңар. Ал — Машаяктын силер үчүн эмгектенип жүргөн ишенимдүү кызматчысы.</verse>
				<verse number="8">Ыйык Рухтун силерге сүйө турган касиет бергенин бизге ошол айтып берди.</verse>
				<verse number="9">Андыктан муну уккан күндөн бери биз силер үчүн үзбөй сыйынып келебиз. Кудайдын каалоосун толук билип, өтө акылдуу жана рухий көрөгөч болууңарды дайыма тилеп келатабыз.</verse>
				<verse number="10">Ошондой эле Эгебизге жаккандай, Аны ар убак ыраазы кылгыдай жашап, адал иштин баарында эмгегиңердин үзүрү кайтып, Кудайды улам тереңирээк биле берсин деп да тилеп келебиз.</verse>
				<verse number="11">Ар дайым көтөрүмдүү жана чыдамдуу болуу үчүн, Анын улуу кудуретинен түгөнгүс кубат алып, кубанып,</verse>
				<verse number="12">Атабызга шүкүрчүлүк келтирсин деп сыйынабыз. Анткени Ал бизди ыйыктары мураска ала турган жарыктан үлүш алууга татыктуу кылды.</verse>
				<verse number="13">Ал бизди караңгылыктын бийлигинен бошотуп, Өзүнүн сүйүктүү Уулунун Падышалыгына киргизди.</verse>
				<verse number="14">Ал аркылуу биз азаттыкка жана кечиримге ээбиз.</verse>
				<verse number="15">Ал — көрүнбөс Кудайдын туңгуч уулу жана бейнеси. Ал жаратылыш аталгандын баарынан жогору турат.</verse>
				<verse number="16">Анткени Ал аркылуу баары: асмандагы да, жердеги да, көзгө көрүнгөнү да, көрүнбөгөнү да: Тактыдагылар, Өкүмдарлар, Жетекчилер жана Бийликтегилер да жаратылган. Бардыгы Ал аркылуу жана Ал үчүн жаратылган.</verse>
				<verse number="17">Ал баарынан жогору, бардыгы Ал аркылуу кармалып турат.</verse>
				<verse number="18">Ал дененин башы, башкача айтканда, жыйындын башчысы. Ал башталыш, бардыгында эң жогорку болуу үчүн өлгөндөрдөн кайра тирилген туңгуч уул,</verse>
				<verse number="19">себеби Кудай бүт табияты менен Машаякта жашаган.</verse>
				<verse number="20">Кудай Машаяк аркылуу асман, жердегинин баарын Өзү менен элдештирди. Анын айкаш жыгачта аккан каны аркылуу баары менен тынчтык келишимин түздү.</verse>
				<verse number="21">Ошентип, бир кезде ниети бузуктуктан, ыплас иштердин айынан Кудайдан алыстап, Ага душман болгон силерди</verse>
				<verse number="22">эми Машаяктын жердик денеси, өлүмү аркылуу Өзү менен жараштырды. Силерди Өз алдына ыйык, кемтиксиз жана айыпсыз кылып алып келүү үчүн муну жасады.</verse>
				<verse number="23">Эгер мындан ары да ишенимдин бузулгус да, урагыс да пайдубалында туруп, Жакшы Кабар жандырган үмүттөн тайбасаңар гана ушундай кылмакчы. Силер ал Жакшы Кабарды уктуңар — ал асман алдындагы жаралгандын баарына айтылган жана мен, Пабыл, анын кызматчысы болдум.</verse>
				<verse number="24">Азыр силер үчүн кыйынчылык тартып жатканыма кубанып, Машаяктын Өз денеси — жыйын үчүн тарткан азабынын жетпей калган өлчөмүн денем менен толуктап жатам.</verse>
				<verse number="25">null</verse>
				<verse number="26">Мен Кудайдын тапшырганын аткаруу үчүн жыйын кызматчысы болдум: Ал мага Кудай Сөзүн — кылым карытып бүт муундардан жашырылып келген сырды силерге кабарлоону буюрду. Азыр ал сыр Анын ыйыктарына айтылып олтурат.</verse>
				<verse number="27">Кудай ыйыктарына бул улуу сырдын атак-даңкы эврей эместер үчүн кандай чоң экенин көрсөткүсү келди. Ал сыр өзү мындай: Машаяк силердин ичиңерде жашайт, андыктан асмандагы атак-даңкка чулганган Кудайды көрөбүз деген үмүтүңөр бар.</verse>
				<verse number="28">Ар бир жанды Машаяк менен тыгыз байланышта, рухий жактан зирек кылып Кудай алдына алып келүү үчүн аларга Машаяк жөнүндө айтабыз. Ар бир адамга болгон акылмандык менен насаатты айтып, таалимди беребиз.</verse>
				<verse number="29">Менин өзүмө зор кубат берген Машаяктын күчү менен мына ушул максат үчүн катуу эмгек кылып да, күрөшүп да келемин.</verse>
			</chapter>
			<chapter number="2">
				<verse number="1">Силер менен лаодикиялыктар үчүн жана дегеле мени көрбөгөндөр үчүн кандай айыгышкан кармашта жүргөнүмдү билсеңер дейм.</verse>
				<verse number="2">Бири бириңерди сүйүп, биримдикке келсеңер жана билимден келген, бүткүл байлыкка тете толук ынанымыңар болсо, анда кайрат-жигерге жана Кудайдын купуя сыры — Машаяк жөнүндө түшүнүккө ээ болосуңар. Мен ушул үчүн күрөшүп келем.</verse>
				<verse number="3">Ал эми Машаякта акылмандык менен билимдин бардык кенчи катылган.</verse>
				<verse number="4">Муну айткан себебим, силерди эч ким бал тилге салып алдап кетпесин дегеним.</verse>
				<verse number="5">Мен жаныңарда болбосом дагы оюмда силер мененмин. Силердин бир тартип менен жашап, Машаякка бекем ишенип жүргөнүңөрдү көрүп кубанып жатам.</verse>
				<verse number="6">Ошондуктан Эгебиз Ыйса Машаякты кандай кабыл алсаңар, Аны менен ошондой эле биримдикте жашагыла.</verse>
				<verse number="7">Аны менен байланышыңар бекемделсин, жашооңорду Анда кургула. Силерге Машаякка ишенүү жөнүндө таалим берилген, ошол аркылуу өзүңөрдү бекемдегиле. Кудайга чексиз ыраазычылык билдиргиле!</verse>
				<verse number="8">Бирөө-жарым Машаяктан эмес, адамдык үрп-адаттар менен бул дүйнөдөгү жиндерден келген, эч нерсеге жарабаган жалган акылмандыгы менен силерди өз торуна түшүрүп албашы үчүн этият болгула.</verse>
				<verse number="9">Анткени Кудай Машаякта бүт табияты менен адам кейпинде жашайт.</verse>
				<verse number="10">Силер Ал аркылуу ырыстуу жашоого ээ болдуңар. Ал жетекчилер менен бийликтегилердин баарысынын башчысы.</verse>
				<verse number="11">Силер Анда сүннөткө отургузулгансыңар, бирок силердики адамдардын колу менен жасалган сүннөт эмес. Күнөөлүү табиятыңар силерден кийим сыяктуу чечилген. Рухий сүннөткө олтургузуу деген ушул, аны Машаяк кылган!</verse>
				<verse number="12">Чөмүлүп, Аны менен чогуу көргө коюлгансыңар, чөмүлүп, тирилгенсиңер. Бул Аны өлгөндөн кайра тирилткен Кудайдын кудуретине ишенген үчүн болду.</verse>
				<verse number="13">Эми бир кезде кылган кылмышыңардын жана сүннөткө отурбаганыңардын айынан өлүк болгон дал өзүңөрдү Кудай Машаяк менен чогуу кайра тирилтти. Ал бардык кылмышыбызды кечирди,</verse>
				<verse number="14">бизге айып таккан карызды кечти. Бул карыз эрежелерге баш ийбегенибиз эле. Кудай ошол карызды бизден алды да айкаш жыгачка кадады.</verse>
				<verse number="15">Ал жетекчилерди жана бийликтегилерди куралсыздандырды, аларды эл көзүнө шылдың кылып, Өзүнүн жеңиш салтанатында туткундар сыяктуу өткөрдү.</verse>
				<verse number="16">Ошондуктан эмне жеп, эмне ичип жатканыңар үчүн же кайсы бир диний майрамдарды же жаңы ай майрамын, же дем алыш күндү сактабай жатканыңар үчүн силерди эч ким айыптабасын.</verse>
				<verse number="17">Булар эми келе турган нерсенин көлөкөсү гана, ал эми келе тургандын Өзү Машаяк.</verse>
				<verse number="18">Момундукту аябай жактырган, периштелерге табынган жана жеке өздөрүнүн көрүнүш-аяндары жөнүндө көп айткан адамдар силердин сыйлыгыңарды жок кылышына жол бербегиле. Андайлар адамдык акылына таянып, курулай эле манчыркашат,</verse>
				<verse number="19">алардын баш менен, башкача айтканда, Машаяк менен байланышы жок. Баш байламта, муундар аркылуу бүт денени азыктандырып, бириктирет да, анан Кудай ойлогондой өсүп-өнүгөт.</verse>
				<verse number="20">Эгер Машаяк менен бирге өлүп, бул дүйнөдөгү жиндердин бийлигинен кутулган болсоңор, эмнеге дале бул дүйнөдө жашагансып,</verse>
				<verse number="21">«Кармаба!», «Жебе!», «Тийбе!» деген эрежелерди аткарып жатасыңар?</verse>
				<verse number="22">Мына ушул тыюу салынгандардын баары, керектелген соң, жок болот. Мунун баарысы тең адамдык осуяттар менен окутуулар.</verse>
				<verse number="23">Адамдар ойлоп тапкан такыбаалык, момунсунуу жана денени кыйноо менен жасалган бул нерселер кандайдыр бир акылмандык өңдөнгөнү менен, арам каалоолорду башкарганга дегеле күчү жок.</verse>
			</chapter>
			<chapter number="3">
				<verse number="1">Демек, Машаяк менен тирилген болсоңор, анда асманда турганга умтулгула. Ал жерде, Кудайдын оң жагындагы ардактуу орунда Машаяк олтурат.</verse>
				<verse number="2">Жердеги эмес, асмандагы жөнүндө ойлонгула.</verse>
				<verse number="3">Себеби силер өлдүңөр, өмүрүңөр Машаяк менен чогуу Кудайда катылган.</verse>
				<verse number="4">Өмүрүңөр — Машаяк келгенде, силер да Аны менен чогуу улуу салтанат менен кайра келесиңер.</verse>
				<verse number="5">Ошондуктан жердик табиятка тийиштүү болгондун баарын: жыныстык бузукулукту, адепсиздикти, айбандык кумарды, арам каалоолорду жана бутка табынуучулукка барабар болгон ач көздүктү жок кылгыла.</verse>
				<verse number="6">Кудайга баш ийбеген адамдар мындай иштери үчүн Анын каарына калат.</verse>
				<verse number="7">Силер да бир кезде ушундай жашап, ушундай эле кылгансыңар.</verse>
				<verse number="8">Эми болсо баарын: ачууланууну, туталанууну, каарданууну, кара ниеттикти, ушакты жана адепсиз сөздөрдү таштагыла.</verse>
				<verse number="9">Бир бириңерге калп айтпагыла, анткени эски ишиңерди таштап, жаңы адам болдуңар,</verse>
				<verse number="10">жаңы адамды «кийдиңер». Жаңы адам өз Жаратуучусун толук түшүнүп, Анын бейнесине окшошуу үчүн улам жаңыланып турат.</verse>
				<verse number="11">Биерде иудей менен иудей эместер да, сүннөткө отургузулган менен отургузулбаган да, варвар менен скиф да, кул менен эркин адам да маанилүү эмес. Маанилүүсү бир гана Машаяк, Ал баарыбыздын дилибизде жашайт.</verse>
				<verse number="12">Ошондуктан Кудайдын тандап алгандары, ыйык, сүйүктүү эли болгон соң, боорукер, мээримдүү, момун, кичи пейил жана чыдамдуу болгула да,</verse>
				<verse number="13">бири бириңе чыдап мамиле кылгыла жана бир бириңе нааразычылыгыңар болсо, аны кечиргиле. Эгебиз силерди кечиргендей кечиргиле!</verse>
				<verse number="14">Ал эми бул касиеттердин баарынан сүйүү маанилүү.</verse>
				<verse number="15">Силерди Машаяктын тынчтыгы жетектесин. Себеби бир дененин мүчөсү катары тынчтыкка чакырылгансыңар. Ошону менен бирге ыраазычылык келтиргиле.</verse>
				<verse number="16">Машаяктын сөзү толугу менен силердин оюңарда болсун: бир бириңе болгон акылмандык менен таалим берип, акыл-насаат айтып, жүрөктөгү ыраазычылык менен Кудайды мактап, даңазалап, рухий ырларды ырдагыла.</verse>
				<verse number="17">Эмне айтып, эмне иш кылсаңар да, баарын Эгебиз Ыйсага ишенүүчү катары жасап, Ал үчүн Кудай Атабызга шүкүрчүлүк келтиргиле.</verse>
				<verse number="18">Аялдар, күйөөңөргө баш ийгиле, бул Эгебизди жолдогон аялдын милдети.</verse>
				<verse number="19">Эркектер, аялыңарды сүйгүлө, аларга каныңар кайнабасын.</verse>
				<verse number="20">Балдар, дайым ата-энеңердин тилин алгыла, анткени бул Эгебизге жагат.</verse>
				<verse number="21">Аталар, балдарыңарды туталантып, көңүлүн оорутпагыла.</verse>
				<verse number="22">Кулдар, жердеги кожоюндарыңарга дайыма баш ийгиле, муну кошоматчылардай силерди карап турганда гана эмес, чын дилден, Эгебизден ыйбаа кылуу менен жасагыла.</verse>
				<verse number="23">Эмне иш кылсаңар дагы, адамдар үчүн эмес, Эгебиз үчүн кылгандай, чын жүрөктөн аткаргыла.</verse>
				<verse number="24">Себеби Эгеңерден сыйлык — мурас аларыңарды билесиңер. Силер Кожоюнуңар Машаякка кызмат кыласыңар.</verse>
				<verse number="25">Кудай болсо адамдардын жүзүнө карап, бирине мындай, бирине тигиндей мамиле жасабайт.</verse>
			</chapter>
			<chapter number="4">
				<verse number="1">Кожоюндар, силер да асманда Кожоюнуңар бар экенин билип, кулуңарга туура жана адилет мамиле кылгыла.</verse>
				<verse number="2">Өжөрлүк менен сыйынгыла, бул убакта сергек болуп, Кудайга ыраазычылык келтиргиле.</verse>
				<verse number="3">Кудай Өз сөзүн — Машаяк жөнүндөгү сырын айтууга жол ачсын деп биз үчүн да сыйынып тургула. Мен ушул үчүн туткундамын.</verse>
				<verse number="4">Бул кабарды кандай түшүндүрүш керек болсо, ошондой түшүндүрө алсын деп мен үчүн да сыйынгыла.</verse>
				<verse number="5">Убакытты утуп, ишенбегендер арасында акылмандуулук менен жашагыла.</verse>
				<verse number="6">Дайыма жылуу мамиле кылып, жагымдуу сүйлөгүлө, ошондо ар бир адамга кандай жооп узатышты билесиңер.</verse>
				<verse number="7">Сүйүктүү боордош, Эгебизге биз менен бирге кызмат өтөгөн ишенимдүү кул Тихик силерге мен тууралуу баарын айтып берет.</verse>
				<verse number="8">Аны атайы биздин абалыбыз жөнүндө билдирип, кайрат дем берсин үчүн силерге жиберип жатамын.</verse>
				<verse number="9">Аны менен кошо силер тараптык ишенимдүү жана сүйүктүү боордош Онисимди да жиберемин. Алар бул жерде болуп жаткандардын баарын силерге айтып берет.</verse>
				<verse number="10">Силерге абактагы жолдошум Аристарх жана Барнаптын тууганы Марк да саламын айтат. Силер Марк тууралуу буйрук алгансыңар: эгер келип калса, аны жакшы тосуп алгыла.</verse>
				<verse number="11">Ошондой эле Жуст дешкен Ыйса да силерге салам айтат. Булар Кудай Падышалыгы үчүн эмгек кылган кызматташтарымдын арасындагы бирден-бир эврейлер. Ушул адамдар мага арка-бел болуп жүрүшөт.</verse>
				<verse number="12">Машаяк Ыйсанын кулу, силерден келген Эпафрас да салам айтат; силер рухий зирек болуп, Кудайдын бардык каалоосун так билишиңер үчүн ал дайыма сыйынат.</verse>
				<verse number="13">Мен анын силер үчүн жана Лаодикия менен Жераполдогулар үчүн катуу убайым менен кызмат кылып жатканына күбөмүн.</verse>
				<verse number="14">Силерге сүйүктүү дарыгер Лука жана Димас салам жолдошот.</verse>
				<verse number="15">Лаодикиядагы боордошторго, Нимфага жана анын үйүндө чогулуп жаткан жыйынга салам айткыла.</verse>
				<verse number="16">Бул кат силерде окулган соң, Лаодикиядагы жыйында да окулгандай болсун. А Лаодикиядан келген катты силер окугула.</verse>
				<verse number="17">Анан Архипке «Эгебизден алган кызматты сөзсүз аткар!» деген сөзүмдү жеткиргиле.</verse>
				<verse number="18">Өз колум менен жазып жатам: Пабылдан дубай салам. Менин туткунда экеним эсиңерден чыкпасын. Кудай баарыңа ырайым кылсын.</verse>
			</chapter>
		</book>
		<book number="52">
			<chapter number="1">
				<verse number="1">Кудай Атабыз менен Эгебиз Ыйса Машаяктын Тесалоника шаарындагы жыйынына Пабыл, Сила жана Тиметейден дубай салам! Кудайбыз силерге ырайым этип, тынччылык берсин!</verse>
				<verse number="2">null</verse>
				<verse number="3">Ишенимиңерге таянып иштегениңерди, сүйүүңөрдү көрсөтүп эмгектенгениңерди жана Эгебиз Ыйса Машаякты медер тутуп, бардыгына чыдап келатканыңарды эсибизден чыгарбай, Кудай Атабызга сыйынганыбызда, дайыма силерди эстеп, Ага бардыгыңар үчүн тынбай ыраазычылыгыбызды билдирип турабыз.</verse>
				<verse number="4">Кудайдын мээри түшкөн боордошторубуз, биз силерди Кудай Өзүнө тандап алганын билебиз,</verse>
				<verse number="5">анткени силерге Жакшы Кабарды сөз менен гана эмес, зор ишеним жана Ыйык Рухтун кудурети менен жеткиргенбиз. Араңарда жүргөнүбүздө өзүбүз эмне кылып, кандай жашаганыбыз да силерге маалым.</verse>
				<verse number="6">Силер бизден жана Эгебизден үлгү алып, ушунча кыйналып-кысталганыңарга карабастан, айткандарыбызды Ыйык Рух берген кубаныч менен кабыл алдыңар.</verse>
				<verse number="7">Ошондуктан өзүңөр да Македония жана Ахая аймактарындагы бардык ишенгендер үчүн өрнөк болдуңар.</verse>
				<verse number="8">Силер аркылуу Эгебиз жөнүндөгү кабар бүтүндөй Македония менен Ахаяга жар салынып, ал гана эмес, Кудайга болгон ишенимиңер да бардык жерлерде белгилүү болду. Андыктан эми бир нерсе деп кошумчалоонун да кажети жок.</verse>
				<verse number="9">null</verse>
				<verse number="10">Силерге барганыбызда, бизди кантип тосуп алганыңар, буркандарыңарды таштап, бирден бир чын жана тирүү Кудайга кайрылганыңар, Ага кулдук уруп, кызмат кылганыңар жана Анын өлгөндөрдөн тирилтип алган Уулу Ыйсанын кайтып келишин күтүп жатканыңар эл арасында ооздон оозго айтылып жүрөт. Ал эми Кудайдын Уулу Ыйса бизди Анын келечектеги каарынан куткарат.</verse>
			</chapter>
			<chapter number="2">
				<verse number="1">Боордоштор, силерге келип кеткенибиз натыйжасыз болбогонун өзүңөр жакшы билесиңер.</verse>
				<verse number="2">Ошонун алдында эле, өзүңөр билгендей, биз Филипия шаарынан жапа чегип, кордук көргөн элек. Бирок Кудай колдоп, бардык каршылыктарга карабастан, силерге Анын Жакшы Кабарын таратууга батындык.</verse>
				<verse number="3">Силерге чындыктан адашканыбыздан же кандайдыр бир арам ой менен, же болбосо кытмырлыктан акыл-насаат айтып жаткан жокпуз.</verse>
				<verse number="4">Тескерисинче, Кудай Өзү ишенимдүү деп таап жиберген жакшы кабарчылар катары, качан болбосун, Кудайдын эркине ылайык сүйлөп келатабыз. Биздин каалаганыбыз — адамдын көңүлүн алуу эмес, бардык ниетибизди сынап билген Кудайга жагуу.</verse>
				<verse number="5">Өзүңөр билгендей, биз көшөкөрлөнүп, же болбосо керт башыбыздын пайдасын издегенибизди жашырып-жаап амалкөйлөнгөн жокпуз. Буга Кудай Өзү күбө.</verse>
				<verse number="6">Силерден да, башкалардан да, дегеле адам аттуу эч кимден атак издеген жокпуз.</verse>
				<verse number="7">Машаяктын элчилери катары кадырыбызды салып, кам көрүүңөрдү талап кылууга акыбыз болсо да, кайра анын ордуна, араңарда жүргөнүбүздө, баласын бапестеген эне сымал мээримдүү болдук.</verse>
				<verse number="8">Жүрөгүбүз элжиреп, жаныбыздан артык көргөн силерге Кудайдын Жакшы Кабарын гана эмес, силер үчүн өмүрүбүздү берүүгө даяр элек!</verse>
				<verse number="9">Боордоштор, араңарда экенибизде болгон күчүбүздү аябай иштеп жүргөнүбүз дале эсиңердедир; Жакшы Кабар таратып жатып эч бириңерге жүк болбойлу деп, күн-түн дебей эмгектенген элек.</verse>
				<verse number="10">Айткандарыбызды ишенип кабыл алган силердин алдыңарда өзүбүздү канчалык кынтыксыз, таза жана адил алып жүргөнүбүзгө силер да, Кудай да күбө.</verse>
				<verse number="11">Анткени өзүңөр билгендей, атасы баласына кандай мамиле кылса, биз да ар бириңерге ошондой мамиле кылып,</verse>
				<verse number="12">Өз Падышачылыгы менен улуулугуна чакырган Кудайдын алдында татыктуу жашоого үгүттөп, шыктандырып, ошондой кылууңарды силерден жалынып суранган элек.</verse>
				<verse number="13">Кудайга тынбай алкыш айтып турганыбыздын дагы бир себеби, Анын Жакшы Кабарын айтып келгенибизде, силер аны адамдын сөзү катары эмес, Кудай сөзү катары кабыл алдыңар. Бул чынында ошондой. Ишенип калган силерде ал сөз эми өз ишин кылып жатат.</verse>
				<verse number="14">Анткени, боордошторубуз, Иудеядагы Ыйса Машаяктын жолун жолдогон Кудай жыйындары иудейлерден жапаа чеккен сыяктуу, силер дагы өз жердештериңерден жапаа чектиңер.</verse>
				<verse number="15">null</verse>
				<verse number="16">Ал жактагы иудейлер Ыйса Машаякты жана Кудай пайгамбарларын өлтүрүшүп, эми бизди да куугунттукка алышты. Башка улуттагыларга Кудайдын кыямат кайымдагы жазасынан куткара турган сөздү айтканыбызга тоскоол болуп, ошону менен Кудайга жакпаган иш жасап, бардык адамдарга каршы чыгып жатышат. Кылган күнөөлөрү баштарынан ашып, акыры алар Кудайдын каарына калышты!</verse>
				<verse number="17">Биз болсо, боордоштор, кеткенибизден бери аз эле убакыт өтсө дагы (албетте, өзүбүз жаныңарда болбосок да, көңүлүбүз ар дайым силер менен), сагынганыбыздан куса болуп, силерди кайрадан көрүүгө ынтызарландык.</verse>
				<verse number="18">Кайткыбыз келип, мен өзүм буга канча ирет аракет кылып көрдүм. Айла канча, шайтан жолумду бөгөдү да калды.</verse>
				<verse number="19">Анткени биздин үмүтүбүз, кубанчыбыз жана Эгебиз Ыйса келгендеги сыймыгыбыз силер эмей, ким?</verse>
				<verse number="20">Ырасында биздин көзгө басар сыймыгыбыз, кубанчыбыз силерсиңер.</verse>
			</chapter>
			<chapter number="3">
				<verse number="1">Акыры айлабыз кеткенде, өзүбүз Афин шаарында калып, биз менен кошо Машаяк жөнүндөгү Жакшы Кабарды таратышып, бизге окшоп Кудайдын кызматчысы болгон боордошубуз Тиметейди силерге жиберүүнү чечтик. Минткенибиздин максаты, эч бириңер кыйналганынан улам артка чегинбесин деп, жигериңерге жигер кошуп, ишенимиңерди бекемдөө эле. Кыйынчылык көргөнүбүз да жазуу-буйрук экенин силер өзүңөр билесиңер.</verse>
				<verse number="2">null</verse>
				<verse number="3">null</verse>
				<verse number="4">Баарыбыз башыбыздан кыйынчылык өткөрөрүбүздү мурунтан эле айтып жүргөнбүз. Өзүңөр билгендей, бардыгы так биз айткандай болуп чыкты.</verse>
				<verse number="5">Мына ушул себептүү, силерден эч дайын болбогондуктан айлам кетип, азгыруучу силерди ак жолдон адаштырып, жумшаган мээнетибиз текке кетпегей эле деп, ишенимиңер жөнүндө билип келүүгө Тиметейди жөнөткөн болчумун.</verse>
				<verse number="6">Мына эми Тиметей да кайтып, ишенимиңер менен сүйүүңөр жөнүндө сүйүнүчтүү кабар алып келди. Ал силердин биз жөнүндө дайыма жакшы ойдо болгонуңарды жана, бизге окшоп, көрүшүүгө ынтызар экениңерди айтты.</verse>
				<verse number="7">Ошентип, боордоштор, канча деген азап-тозокторду тартып жатканда силер тууралуу укканыбыз жаныбызды жубатып, ишенимиңер бизге кайрат берди.</verse>
				<verse number="8">Эгебиз менен биримдикте бекем турганыңар алдыбызга өбөк, аркабызга жөлөк болду.</verse>
				<verse number="9">Эми Кудайга сыйынганыбызда, Ага силер үчүн, бизди ушунчалык кубандырып жатканыңар үчүн алкышыбызды айта алабыз.</verse>
				<verse number="10">Ишенимиңерге эмне жетпей турса, ошону толукташ үчүн силер менен кайрадан жолуктурсун деп, Кудайдан күнү-түнү жалынып, тилеп жатабыз.</verse>
				<verse number="11">Эми Кудай Атабыз Өзү жана Эгебиз Ыйса силерге барууга жол бергей эле!</verse>
				<verse number="12">Силерге болгон сүйүүбүз уламдан улам күч алган сыяктуу, Эгебиз силердин да бири бириңерге жана бардык адамдарга болгон сүйүүңөрдү өстүрүп, арттыра берсин.</verse>
				<verse number="13">Ошондо Ал силерди кубаттап, Эгебиз Ыйса Өз ыйыктары менен келгенде, силер Кудай Атабыздын алдында эч кынтыгы жок, ыйык болосуңар. Оомийин.</verse>
			</chapter>
			<chapter number="4">
				<verse number="1">Акырында, боордоштурубуз, Эгебиз Ыйсанын атынан өтүнүп суранарыбыз бул. Канткенде Кудайга жаккандай өмүр сүрөрүңөрдү силер бизден үйрөнүп, дал ошондой жашап келатасыңар. Мындан ары да арышыңардан жазбай, ушул жолдо алгалай бергиле.</verse>
				<verse number="2">Эгебиз Ыйсанын эрки менен айткан акыл-насаатыбызды силер жакшы билесиңер.</verse>
				<verse number="3">Кудай силерге Анын алдында адал өмүр сүрүп, жыныстык бузукулуктан оолак болууну буюрган.</verse>
				<verse number="4">null</verse>
				<verse number="5">Кудайды тааныбаган элдерге окшоп жанкумарга берилбестен, ар бириңер аял алгыла да, аны менен болгон карым-катнашыңарды таза сактап, бири бириңерди урматтап жашагыла.</verse>
				<verse number="6">Ошондуктан туура эмес жолго түшпөгүлө да боордошторуңарга кыянаттык кылбагыла. Мурда эле силерге катуу эскертип айтканыбыздай, Кудай минткендердин сазайын колдоруна берет.</verse>
				<verse number="7">Кудай бизди адепсиздикке эмес, ыйык өмүр сүрүүгө чакырган.</verse>
				<verse number="8">Андыктан кимде-ким ушунун баарын этибарга албаса, ошону менен адамды эмес, силерге Ыйык Рухун ыроологон Кудайды этибарга албаган болот.</verse>
				<verse number="9">Боордоштордун ортосундагы мээримдүү мамиле жөнүндө болсо силерге жазуунун эч кажети жок, себеби бири бириңерге мээримдүү болууну силерге Кудай Өзү үйрөткөн.</verse>
				<verse number="10">null</verse>
				<verse number="11">Македония аймагындагы бардык боордошторуңарга мээримдүү болгонуңар да калетсиз. Бирок биздин өтүнгөнүбүз бул, боордоштор, сүйүүңөрдү арттырып, тынч жашоого умтулгула. Биз насыят кылгандай, өз ишиңерди кылып, өз жаныңарды өзүңөр баккыла.</verse>
				<verse number="12">Ошондо башкалардын урмат сыйына да татып, эч кимге көз каранды да болбойсуңар.</verse>
				<verse number="13">Боордоштор, үмүтү үзүлгөн немелердей кайгыртпаш үчүн, силерди көзү өтүп кеткендер келечекте эмне болорунан кабарсыз калтыргыбыз келбейт.</verse>
				<verse number="14">Биз Ыйсанын өлүп, кайра тирилгенине ишенебиз. Андай болсо, Ыйсага ишенип бул дүйнөдөн өтүп кеткендерди да Кудай Ыйса менен кошо алып кетери биз үчүн анык.</verse>
				<verse number="15">Эгебиздин Өз сөзүнө таянып айтарыбыз бул: Эгебиз кайтып келген кезде, көзү тирүүлөрүбүздүн бул дүйнөдөн мурда өтүп кеткендерден эч артыкчылыгыбыз болбойт.</verse>
				<verse number="16">Анткени Эгебиз Өзү буйрук берип, башкы периштенин чакырган үнү угулат да, Кудай сурнайынын добушу жаңырып, Эгебиз көктөн түшүп келет. Ошондо Машаякка ишенип бул дүйнөдөн өтүп кеткендер биринчи болуп тирилишет.</verse>
				<verse number="17">Андан кийин биз, ошол мезгилде али көзү тирүүлөр, Эгебизди тосуп алыш үчүн алар менен чогуу булуттарга алынып, асманга көтөрүлөбүз. Ошентип түбөлүккө Эгебиз менен бирге болобуз.</verse>
				<verse number="18">Бири бириңерге мына ушу сөздөрдү айтып, кайрат берип тургула.</verse>
			</chapter>
			<chapter number="5">
				<verse number="1">Бирок, боордоштор, мунун баары качан, кайсы мезгилде болорун силерге жазуунун кажети жок.</verse>
				<verse number="2">Түн жамынып келген ууруга окшоп, Эгебиздин кайтар күнү да күтүлбөгөн жерден келерин силер өзүңөр да жакшы билесиңер.</verse>
				<verse number="3">Аялдын толгоосу капысынан башталгандай эле, бул апат да «бардыгы тынч, эч коркунуч жок» деп бейкапар отурган элдин башына күтүүсүздөн түшөт да, андан эч ким качып кутула албайт.</verse>
				<verse number="4">Бирок боордоштор, караңгылыкта жүрбөгөн силерди Эгебиздин кайтар күнү капысынан келген уурудай аң-таң калтырбашы керек.</verse>
				<verse number="5">Силер баарыңар күндүзгү жарыкта жүрөсүңөр. Биздин түн караңгылыгына эч тиешебиз жок.</verse>
				<verse number="6">Андай болсо, биз башкаларга окшоп уктап калбай, сергек жана эстүү болушубуз керек.</verse>
				<verse number="7">Анткени уктар киши түн ичинде уктайт. Мас болор киши түн ичинде мас болот.</verse>
				<verse number="8">Бирок биз күндүзгү жарыкта жүргөн соң, эстүү бололу. Үстүбүзгө ишеним менен сүйүүнүн соот кийимин киели да куткарылабыз деген үмүт башыбызга туулга болсун.</verse>
				<verse number="9">Кудай бизди Өз каарына калтырыш үчүн эмес, Эгебиз Ыйса Машаяк аркылуу куткарып алыш үчүн тандап алган.</verse>
				<verse number="10">Ал кайтып келгенге чейин тирүү болобузбу же бул дүйнөдөн өтүп кетебизби, түбөлүккө Аны менен бирге болушубуз үчүн Машаяк Өз жанынан кечкен.</verse>
				<verse number="11">Ошондуктан мындан ары да бири бириңерге жигер берип, ишенимде бири бириңерге өбөк болгула.</verse>
				<verse number="12">Дагы да суранарыбыз бул, боордошторубуз, араңарда эмгектенип, силерди Эгебиздин жолуна баштап, акыл-насаатын айтып тургандарга урмат-сый көрсөткүлө.</verse>
				<verse number="13">Кылган ишине ылайык өзгөчө кадырлап, аларга мээримдүү болгула. Өз ара ынтымакта жашагыла.</verse>
				<verse number="14">Боордоштор, өтүнөбүз, жатып ичер жан бактыларды эскерткиле, батымы жокторго кайрат бергиле, алсыздарды колдогула, бардыгына сабырдуу болгула.</verse>
				<verse number="15">Байкагыла, бириңер да жамандык кылгандарга кайта жамандык кылбагыла. Андан көрө, бири бириңерге да, өзгөлөргө да дайыма жакшылык кылууга умтулгула.</verse>
				<verse number="16">Дайым кубангыла.</verse>
				<verse number="17">Тынбай сыйынып тургула.</verse>
				<verse number="18">Бардык жагдайда Кудайга ыраазычылык гана билдирип тургула. Кудайдын Ыйса Машаякка ишенген силерге буюрганы ушул.</verse>
				<verse number="19">Ыйык Рухту өчүрбөгүлө.</verse>
				<verse number="20">Пайгамбарчылыктарды барктай билгиле.</verse>
				<verse number="21">Бардыгын сынап көрүп, жакшысын гана колдонгула.</verse>
				<verse number="22">Ар кандай жамандыктан оолак болгула.</verse>
				<verse number="23">Тынччылык булагы болгон Кудай силерди бардык жагынан Өзүнө окшоштуруп, рухуңар менен жан-тениңерди Эгебиз Ыйса Машаяктын келер күнүнө дейре толугу менен кынтыксыз сактасын.</verse>
				<verse number="24">Силерди Өзүнө чакырган Кудай ишенимдүү. Ошондуктан Ал мунун баарын орундатат.</verse>
				<verse number="25">Боордоштор, биз үчүн да сыйынып тургула.</verse>
				<verse number="26">Боордошторуңар менен көрүшкөндө, мээримдүүлүк менен бетинен сүйүп учурашкыла.</verse>
				<verse number="27">Эгебиздин атынан көптөн көп өтүнөм, колуңардагы катты боордошторуңардын баарына окуп берсеңер.</verse>
				<verse number="28">Эгебиз Ыйса Машаяк силерге ырайым кылсын.</verse>
			</chapter>
		</book>
		<book number="53">
			<chapter number="1">
				<verse number="1">Кудай Атабыз менен Эгебиз Ыйса Машаяктын Тесалоника шаарындагы жыйынына Пабыл, Сила жана Тиметейден дубай салам!</verse>
				<verse number="2">Кудай Атабыз менен Эгебиз Ыйса Машаяк силерге ырайым этип, тынччылык берсин!</verse>
				<verse number="3">Боордоштор, ишенимиңер ушунча өсүп, бири бириңерге болгон сүйүүңөр барган сайын артып баратканын көрүп, силер үчүн ар дайым Кудайга ыраазычылык билдирип турбасак калыстык болбос.</verse>
				<verse number="4">Ошондуктан биз өзүбүз Кудай жыйындарында силер жөнүндө, куугунтуктар менен башыңардан өткөргөн кыйынчылыктардын баарын чыдамкайлык менен көтөрүп, ишенимден жазбай келатканыңар жөнүндө сыймыктануу менен айтып жүрөбүз.</verse>
				<verse number="5">Мунун баары Кудай сотунун калыстыгын айгинелеп турат: Кудай Падышалыгында болууну тандап алганыңар үчүн азап чегип жаткан силер ага кирүүгө татыктуу болосуңар.</verse>
				<verse number="6">Өзүнүн адилеттүү өкүмүн чыгарып, Ал силерге азап жедиргендердин өздөрүн азап жедирет.</verse>
				<verse number="7">null</verse>
				<verse number="8">Ал эми кыйналып жаткан силерге биз менен бирге тынччылык берип, жай алдырат. Бул Эгебиз Ыйса жалындаган от менен Өзүнүн кудуреттүү периштелеринин коштоосунда көктөн түшүп келгенде болот. Ал Кудайды таануудан баш тарткандардын жана Эгебиз Ыйса жөнүндөгү Жакшы Кабарды этибар албагандардын сазайын колдоруна берет.</verse>
				<verse number="9">Алардын жазасы — Эгебизден биротоло ажырап, Анын улуулугунан алыстатылып, түбөлүк апат болуу.</verse>
				<verse number="10">Эгебиз кайткан ошол күнү Анын ыйыктары, Ага ишенгендердин баары чогулуп, эбегейсиз сулуулугуна суктанып даңазалашат. Өзүбүз күбөгө өтүп, айтып берген Жакшы Кабарды ишенип кабыл алган силер да алардын арасында болосуңар.</verse>
				<verse number="11">Кудай силерди Өзү чакырган жашоого татыктуу кылып, кудурети менен колдоп, жасайын деген ар бир жакшылыгыңарды иш жүзүнө ашырып, ишенимге таянып кылган ар бир ишиңерди аягына чыгарып берсин деп тилеп, тынбай сыйынып турганыбыздын себеби мына ушунда.</verse>
				<verse number="12">Ошентип Кудайыбыз жана Эгебиз Ыйса Машаяктын ырайымы менен Эгебиз Ыйсанын ысмы силер аркылуу, силер болсо Ал аркылуу даңкталасыңар.</verse>
			</chapter>
			<chapter number="2">
				<verse number="1">Эми, боордоштор, Эгебиз Ыйса Машаяктын келерине жана биздин чогулуп, Аны тосуп чыгарыбызга байланыштуу өтүнөрүбүз бул:</verse>
				<verse number="2">бизди пайгамбарчылык кылып, же жыйындан сөз айтып жатып, же болбосо кат жиберип, Эгебиздин кайтар күнү келип калганын айтты деген каңшаар уксаңар, дал болуп, алдастап, дүрбөлөңгө түшпөгүлө.</verse>
				<verse number="3">Эч ким бир амалын таап, силерди алдап кетпегидей болсун. Анткени Эгебиз кайтардан мурун, эң алды Кудайга каршы козголоң башталып, Кудай мыйзамынын каршылашы, ойрон боло турган адамдын жүзү ачылууга тийиш.</verse>
				<verse number="4">Ал кудай делинген же адам баласы табынган нерселердин бардыгына каршы туруп, өзүн алардан жогору коюп, ал турсун Кудайдын ийбадатканасында отуруп алып, өзүн Кудай деп жарыялайт.</verse>
				<verse number="5">Мунун баарын араңарда болгонумда эле эскертип айтып жүргөнүм эсиңердеби?</verse>
				<verse number="6">Кудай мыйзамына каршы чыгар адамды азырынча, жогорудан коюлган убакыт-саат келгичекти, кандай кудурет-күч ачыкка чыгарбай, кармап турганын силер билесиңер.</verse>
				<verse number="7">Бирок адамдарды Кудай мыйзамына каршы тургузар күч өз жашырын ишин күн мурунтан эле жүргүзө баштаган. Убагы келгенде, аны кармап турган күч арадан алынып ташталат.</verse>
				<verse number="8">Ошондо Кудай мыйзамына каршы турчу адамдын жүзү ачылат. Бирок Өзүнүн кайтар күнүндө Эгебиз Ыйса аны оозунан чыккан бир илеп деми, жаркыраган улуулугу менен кыйратып жок кылат.</verse>
				<verse number="9">Мыйзам каршылашын шайтан алып келет. Ал шайтандын кудурет-күчүнө бөлөнүп, бардык жалган жышаандар менен шумдуктарды көрсөтөт.</verse>
				<verse number="10">Ар кандай адилетсиз иштерди жасап, ошонусу менен апат боло тургандарды азгырыкка салат. Алардын апат болорунун себеби өздөрүн куткарчу чындыкты жактырбай, андан баш тарткандыгында.</verse>
				<verse number="11">null</verse>
				<verse number="12">Дал ошон үчүн, чындыкка ишенбестен, адилетсиздикти жактыргандардын баары жазага тартылсын үчүн, Кудай аларды жалган нерсеге ишенгендей кылып коёт.</verse>
				<verse number="13">Ал эми биз, Эгебиздин мээри түшкөн боордоштор, силер үчүн Кудайга дайыма алкыш айтып турушубуз керек. Анткени Кудай башынан эле силерди Өзүнө тандап алып, Рух менен ыйыктап, чындыкка ишендирип, куткарылууга жол сызып койгон.</verse>
				<verse number="14">Дал ушул себептен Ал силерди Эгебиз Ыйса Машаяк менен кошо даңкталсын үчүн биз жеткирген Жакшы Кабар аркылуу Өзүнө чакырып алды.</verse>
				<verse number="15">Ошондуктан, боордошторубуз, туруктуу болуп, биз силерге сөз аркылуу же кат аркылуу окуткандарыбызды бекем кармангыла.</verse>
				<verse number="16">null</verse>
				<verse number="17">Эми болсо Эгебиз Ыйса Машаяктын Өзү жана бизге мээримин төгүп, Өз ырайымы боюнча бизге түгөнгүс жигер менен үзүлбөс үмүт берген Кудай Атабыз силерди жигерлентип, качан болсо да жакшылык кылгыдай, жакшы сөз айткыдай кайрат берип турсун.</verse>
			</chapter>
			<chapter number="3">
				<verse number="1">Акырында, боордоштор, Эгебиздин сүйүнүчтүү кабары тез жайылып, бардык жерлерде силердегидей зор урмат-сый менен кабыл алынсын деп, бизге Кудайдын батасын тилеп сыйынууңарды өтүнөбүз.</verse>
				<verse number="2">Кудайыбыз бизди ниети бузук, карасанатай адамдардан сактасын деп да сыйынып тургула, себеби ишеним баарында эмес.</verse>
				<verse number="3">Бирок Эгебиз — ишенимдүү. Ал силерге кайрат берип, азгыруучудан сактайт.</verse>
				<verse number="4">Силер ишенимдүү болуп буйругандарыбызды мурда кандай аткарып келсеңер, мындан ары да так аткарып жүрөрүңөргө Эгебиз бизди толук ынандырды.</verse>
				<verse number="5">Эгебиз Өзү ой-сезимиңерди Кудайдын мээримине мурдагыдан да көбүрөөк буруп, Машаяктыкындай чыдамкайлык берсин.</verse>
				<verse number="6">Эми, боордоштор, силерге Эгебиз Ыйса Машаяктын атынан берер буйругубуз бул: боордошторуңардын бекерчиликте күн өткөрүп, берген таалимибизди жашоосунда колдонбогондордун ар биринен оолак болгула.</verse>
				<verse number="7">Бизден үлгү алып турушуңар керек экенин өзүңөр жакшы билесиңер го. Анткени араңарда болгондо, биз да бош жүрбөдүк,</verse>
				<verse number="8">эч бириңердин наныңарды да бекер жеген жокпуз. Анын ордуна, эч кимге жүк болбойлу деп, кара терге түшүп, күн-түн дебей мээнет кылдык.</verse>
				<verse number="9">Биз силерден жардам алууга акыбыз жоктугунан эмес, тек гана бизди туурасын деп, силерге үлгү көрсөтүш үчүн ушинткен элек.</verse>
				<verse number="10">Жаныңарда жүргөнүбүздө эле силерге: иштебеген тиштебесин деп буйрук бергенбиз.</verse>
				<verse number="11">Муну айтып жатканыбыздын себеби, кээ бириңердин башкалардын ишине кийлигишкенден башка эч пайда-батасы жок, бекер эле басып жүргөндөрүн уктук.</verse>
				<verse number="12">Эми болсо ошенткендерге Эгебиз Ыйса Машаяктын атынан буйруганыбыз да, алардан өтүнөрүбүз да бул: эч кимдин тынчын албай иштегиле да, наныңарды өз маңдай териңер менен таап жегиле.</verse>
				<verse number="13">Силер болсо, бооордошторубуз, талбай жакшылык кылгыла.</verse>
				<verse number="14">Эгерде кимде-ким ушул катта жазгандарыбызды укпай койсо, андай адамды ичтен белгилеп коюп, уяткарыш үчүн, аны менен мамиледе болбогула.</verse>
				<verse number="15">Бирок кантсе да, аны душман көрбөй, боордошчо эскертип койгула.</verse>
				<verse number="16">Тынчтыктын булагы болгон Эгебиз силерге бардык учурда, ар кыл жол менен Өз тынччылыгын берсин. Баарыңарга Эгебиз жар болсун!</verse>
				<verse number="17">Мен, Пабыл, бардык каттарымдагыдай эле, ушул саламымды да менден экенин көрсөтүш үчүн өз колум менен жаздым. Мен дайыма ушинтем.</verse>
				<verse number="18">Эгебиз Ыйса Машаяк баарыңа ырайым кылсын!</verse>
			</chapter>
		</book>
		<book number="54">
			<chapter number="1">
				<verse number="1">Куткаруучу Кудайыбыздын жана үмүтүбүз Машаяк Ыйсанын амири боюнча Машаяк Ыйсанын элчиси болгон Пабылдан</verse>
				<verse number="2">өз колум менен ишенимге алпкелип, өз уулумдай көргөн Тиметейге дубай салам! Ылайым эле Кудай Атабыз менен Эгебиз Машаяк Ыйса сага ырайымдуу жана кайрымдуу болуп, тынччылык берсин!</verse>
				<verse number="3">Македония аймагына баратканымда суранганымдай, эми да сенин Эфес шаарында калып, жанакы, жалган окутууларды таратып жаткан немелерге тыюу салууңду көптөн-көп өтүнөм.</verse>
				<verse number="4">Алардын болмуштарды айтып, эзели түгөнбөс санжыраларды териштиргени талаш-тартыш гана туудуруп, Кудайдын ишеним аркылуу билинчү ишине жолтоо болууда.</verse>
				<verse number="5">Муну мен ишенгендер бири бирин сүйө билишсин деп айтып жатам. Мындай сүйүү болсо чын жүрөктөн, таза абийирден жана астейдил ишенимден келип чыгат.</verse>
				<verse number="6">Айрымдар булардан баш тартышып, куру бекер талаш-тартыштарга кирип кетишти.</verse>
				<verse number="7">Алар Тоорат окутуучулары болгусу бар, бирок эмнени кеп кылып, эмнени ырастап жатышканын өздөрү да билишпейт.</verse>
				<verse number="8">Ал эми биз Тоорат мыйзамынын, эгерде аны туура колдонсо, жакшы экенин билебиз.</verse>
				<verse number="9">Тоорат мыйзамы адил адамдар үчүн берилген эмес. Ал мыйзамды бузган, тоңмоюн адамдар үчүн, Кудайдан коркпогон, күнөөгө белчесинен баткандар үчүн, эч нерсени ыйык тутпаган жана Кудайга акарат келтирген, ата-энесин же башка бирөөнү өлтүргөндөр үчүн,</verse>
				<verse number="10">бузукулар жана бачабаздар, киши уурдагычтар, алдамчылар, жалган күбөлөр, дегеле туура окутуунун бардык каршылаштары үчүн берилген.</verse>
				<verse number="11">Бул окутуу бардык мактоого татыктуу болгон даңазалуу Кудайыбыздын мага ишенип тапшырган Жакшы Кабарында камтылган.</verse>
				<verse number="12">Ишимди аткарууга мага күч-кубат берип турган Эгебиз, Машаяк Ыйсага ыраазымын, анткени Ал мени ишенимдүү деп таап, Өзүнө кызмат кылууга дайындады.</verse>
				<verse number="13">Бир кезде Ага тил тийгизип, үмөттөрүн куугунтуктап, Өзүн кордогонума карабастан, муну билбестик жана ишенбестиктен кылганымды билип, Ал мага кайрымдуу болду.</verse>
				<verse number="14">Не деген ырайымын көрсөтүп, Жараткан Эгебиз мени Өзүнө ишендирип, башкаларга мээримдүү кылды. Мындай ишеним менен мээримге биз Машаяк Ыйса менен тыгыз байланышыбыз аркылуу ээ болобуз.</verse>
				<verse number="15">Мына бул сөз анык жана толук ишеним менен кабыл алынууга тийиш: Машаяк Ыйса бул дүйнөгө күнөөкөрлөрдү куткарыш үчүн келген. Алардын ичинен болсо жеткен күнөөкөрү менмин.</verse>
				<verse number="16">Кудай мага ырайым кылганда, Машаяк Ыйса дал ушул, жеткен күнөөкөр болгон мен аркылуу Өзүнүн чексиз сабырдуулугун көрсөттү. Ал муну келечекте түбөлүк өмүргө ээ болобуз деп, Ыйсага ишеним арткандарга үлгү болсун деген.</verse>
				<verse number="17">Түбөлүктүн Падышасына, өлбөс, көзгө көрүнбөс, бирден-бир Кудайга кылымдардан кылымдарга урмат жана даңк болсун! Оомийин.</verse>
				<verse number="18">Тиметей, балам, сага ушул насааттарымды мурда сен жөнүндө айтылган пайгамбарчылыктарды эске алып айтып жатам. Рухий салгылашууда жеңишке жетиш үчүн алар сага курал болуп,</verse>
				<verse number="19">ишеним менен таза абийирди сактоого жардам болсун. Кээ бирөөлөр абийирин жеп, ишенимин курутушту.</verse>
				<verse number="20">Алардын экөө — Именей менен Искендер. Кудайга тил тийгизгенин токтотсун деп, мен аларды шайтандын колуна тапшырган элем.</verse>
			</chapter>
			<chapter number="2">
				<verse number="1">Ошентип, эң алды көптөн-көп суранарым, бардыгыңар бир бириңер үчүн Кудайга жакшы тилектерди, сыйынууларды, өтүнүчтөрдү жана алкыштоолорду багыштап тургула.</verse>
				<verse number="2">Сыйынууларыңарда падышалар менен колунда бийлиги бар кишилердин бардыгын да эскерип турганыңар ылаазым. Ошондо Кудай алдында такыбаа, эл алдында адил болуп, тынч жана бейпил өмүр сүрмөкпүз.</verse>
				<verse number="3">Минткениңер дурус иш да болот, бизди Куткаруучу Кудайга да жагат.</verse>
				<verse number="4">Ал ар бир адамдын куткарылышын жана чындыкты билип калышын каалайт.</verse>
				<verse number="5">Анткени Кудай бирөө. Кудай менен адамдын ортосундагы арачы да бирөө. Ал — адам кейпин кийген Ыйса Машаяк.</verse>
				<verse number="6">Жогортодон белгиленген мезгил-сааты келгенде, Ал бүтүндөй адамзат үчүн Өз өмүрүн берди. Мунун өзү Кудай бардык адамдарды куткаргысы келгенин билдирген жышаан болду.</verse>
				<verse number="7">Кудай мени Өз кабарчысы, элчиси жана башка элдерге ишеним менен чындыктын устазы кылып жибергенинин себеби мына ушунда. Бул сөзүм чындык, мен калп айтып жаткан жерим жок.</verse>
				<verse number="8">Ошентип, бирге ийбадат кылыш үчүн чогулганыңарда, эркектердин бардык ачуулануу менен талашып-тартышууларын таштап, Кудайга адал колдорун жайып сыйынып турушун каалар элем.</verse>
				<verse number="9">Аялдарга да кааларым ушул. Кийингендери жөнөкөй, уят-сыйыттуу болуп, алар адеми жасалгаланган чачтары, же болбосо алтын же бермет менен кооздолгон буюмдары, же болбосо кымбат баалуу кийими эмес,</verse>
				<verse number="10">кылган жакшылыгы менен көрүнсүн. Бул Кудайдан ыйбаа кылган аялдарга ылайык.</verse>
				<verse number="11">Таалим алып жатышканда, үн катпастан, баш ийгенге үйрөнүшсүн.</verse>
				<verse number="12">Аялдардын окутуучу болушуна же эркек кишини башкарышына жол берилбесин; алар чогулушта өзүн тынч алып жүрүүгө тийиш.</verse>
				<verse number="13">Анткени Кудай биринчи Обону эмес, Адамды жараткан.</verse>
				<verse number="14">Шайтанга алданган да Адам эмес эле. Шайтандын сөзүнө кирип, Кудайдын мыйзамын бузган аял болчу.</verse>
				<verse number="15">Кантсе да, ишенимди бек туткан, мээрбан жана таза, өзүн сый-сыпаттуу алып жүргөн аялзаты бала төрөп жатканда, ажалдан аман калат.</verse>
			</chapter>
			<chapter number="3">
				<verse number="1">Ким жыйында жетекчи болууну эңсесе, эң жакшы иш каалаганы деген калыс сөз бар.</verse>
				<verse number="2">Жыйын жетекчиси жүрүм-турумунда эч айыбы жок, бир эле аялы бар, эстүү, өзүн өзү кармай билген, адептүү, меймандос, таалим берүүгө ийкемдүү болушу керек.</verse>
				<verse number="3">Ал ичкиликке берилбеген, ачууга алдырбаган, кичи пейил, урушуп-керишпеген, акчага суктук кылбаган,</verse>
				<verse number="4">ошондой эле өз үй-бүлөсүн жакшы башкарган жана балдарынын урмат-сыйына татып, аларды тил алчаак кылып тарбиялоого жетише алган адам болууга тийиш.</verse>
				<verse number="5">Себеп дегенде өз үй-бүлөсүн башкара албаган неме Кудай жыйынынын камын көрө алмак беле?</verse>
				<verse number="6">Жыйын жетекчиси Кудайга жаңы эле ишенген адам да болбошу керек. Антпесе ал көөдөнүн көтөрүп, ибилис калган жазага кабылышы мүмкүн.</verse>
				<verse number="7">Ошону менен бирге ал жыйындан тышкаркы элдин ичинде да кадыр-барктуу болууга тийиш. Антпесе сөзгө калып, шайтандын тузагына түшүшү мүмкүн.</verse>
				<verse number="8">Ошондой эле жыйындагы жардамчылар да олуттуу, эки жүздүүлөнбөгөн, масчылыкка берилбеген, өз пайдасын көздөбөгөн;</verse>
				<verse number="9">чыныгы ишенимдин аларга ачылып берилген купуя сырын бек карманып, абийирин таза сактаган адамдар болууга тийиш.</verse>
				<verse number="10">Алар эң алды сыналып, сыноодон өткөндөн кийин гана биротоло жардамчылык ишке алынышы керек.</verse>
				<verse number="11">Ошол сыяктуу аял жардамчылардын да өзүн туура алып жүргөн, ушакчылык менен масчылыктан алыс, бардык ишинде ишенимдүү болгону ылаазым.</verse>
				<verse number="12">Жыйын жардамчылары болуп бир гана аялы бар, балдарына туура тарбия берип, үй-жайын жакшы башкара билген адамдар дайындалсын.</verse>
				<verse number="13">Себеби жардамчылык кызматын жакшы өтөгөндөр эл ичинде да кадыр-баркка жетишип, Ыйса Машаякка болгон ишеними туурасында да тайманбай сүйлөй алышат.</verse>
				<verse number="14">Жакын арада өзүм силерге барып калам деген үмүттөмүн. Бирок ошентсе да, сага ушул көрсөтмөлөрдү жазып коюуну оң көрдүм.</verse>
				<verse number="15">Эми кармалып калсам да, Кудай үй-бүлөсүнө кошулгандар катары ишенгендер өздөрүн кандай алып жүрүш керек экенин билгендей болосуң. Кудайдын үй-бүлөсү — бул тирүү Кудайдын жыйыны, ишенимдин тиреги жана пайдубалы.</verse>
				<verse number="16">Кудай берген ишенимибизде улуу купуя сыр катылып жатканы айныгыс чындык: Ал жерге адам кейпин кийип келген, Адилдигин Ыйык Рух далилдеген, Асмандан периштелер көрүп Аны, Кабары башка элдерге жеткирилген, Дүйнөгө ишенимдин нуру жанган, Даңкталып, Ал асманга кабылданган.</verse>
			</chapter>
			<chapter number="4">
				<verse number="1">Акыркы убакта кээ бирөөлөр жалганчы рухтарга кулак салып, жиндерден келген окутууларды карманып, чыныгы ишенимден четтеп кетишерин Ыйык Рух ачык-айкын айтып жатат.</verse>
				<verse number="2">Мындай окутууларды абийирин жеген эки жүздүү калпычылар таратышат.</verse>
				<verse number="3">Бул митаамдар үйлөнүүгө жана тамактын белгилүү түрлөрүн жешке болбойт деп үйрөтүшөт. Бирок ал тамактарды да Кудай жараткан. Ким Кудайга ишенип, чындыкты таанып билген болсо, ыраазычылык айтып сыйынуу менен алардан даам татса болот.</verse>
				<verse number="4">Анткени Кудай жараткандын баары адал. Ошондуктан алардын эч биринен баш тартпай, бардыгын ыраазычылык билдирүү менен кабыл алган абзел,</verse>
				<verse number="5">себеп дегенде Кудай Сөзүн окуп, сыйынып таткан даам арам болбойт.</verse>
				<verse number="6">Айткан акыл-насаатымды калган боордошторуңа айтып, бекем ишеним берүүчү жана өзүң жолдоп жүргөн чындыкты окутуучу сөз сенин рухий азыгың болсун. Ошондо Машаяк Ыйсанын жакшы кызматчысы болосуң.</verse>
				<verse number="7">Маңыз сөздөр менен кемпирлер айтчу болмуштардан оолак бол. Андан көрө, өзүңдү Кудайга жаккандай жашоого машыктыр.</verse>
				<verse number="8">Дене машыктыруунун да пайдасы жок эмес. Бирок ага караганда Кудайга жаккандай жашоого машыгуу бардык жагынан пайдалуу, себеби ал сени азыр да, келечекте да Кудай убада кылган өмүргө ээ кылат.</verse>
				<verse number="9">Бул — калыс сөз. Аны толук ишенүү менен кабыл алсаң болот.</verse>
				<verse number="10">Азыркыга дейре бой бербей күрөшүп да, эмгектенип да келгенибиздин себеби — бүтүндөй адамзаттын, айрыкча Жакшы Кабарга ишенгендердин Куткаруучусу болгон тирүү Кудайга бел байлаганыбызда.</verse>
				<verse number="11">Аларга ушундай насаат айтып, ушундай үйрөт.</verse>
				<verse number="12">Сага жаш деп эч ким өйдөсүнүп карабасын. Өзүң болсо башкаларга сүйлөгөн сөзүң жана жүрүм-турумуң менен, сүйүүң, ишенимиң, кынтыксыз жашооң менен үлгү бол.</verse>
				<verse number="13">Мен келгичекти эл алдында Ыйык Жазууну окуп, насыят айтып, окутуп жүр.</verse>
				<verse number="14">Пайгамбарчылык сөз айтылып, жыйын жетекчилери үстүңө колдорун койгондогу алган рухий касиетиңди барктай бил.</verse>
				<verse number="15">Жогоруда айтылгандарды иш жүзүндө колдонуп, өзүңдү аларга арна. Ошондо бардыгы сен жетишкен ийгиликтерге күбө болушат.</verse>
				<verse number="16">Өзүңө көз салып, эмнени үйрөтүп жатканыңды байка. Дайыма ушундай кылып жүр. Ошондо өзүң да куткарылып, сага кулак салгандарды да куткарасың.</verse>
			</chapter>
			<chapter number="5">
				<verse number="1">Сакалдуу кишиге насаат айтканыңда, сылык-сыпаа сүйлөп, өз атаңдай урматта. Жашыраак эркекти ага-иниңдей,</verse>
				<verse number="2">улгайган аялды энеңдей көрүп, жашыраак кыз-келинге эже-карындашыңдай ызаттап таза мамиле кыл.</verse>
				<verse number="3">Таянар кишиси жок калган жесирлерге сый көрсөтүп, алардын муктаждыктарын ойло.</verse>
				<verse number="4">Ал эми жесирдин балдары же неберелери бар болсо, анда алар эң алды ишенгендер катары жакындарына кам көрүүнү үйрөнүшсүн да, ошону менен энесинин алдындагы милдетин аткарышсын, себеби бул Кудайга жаккан иш.</verse>
				<verse number="5">Багар кишиси жок, жалгыз калган жесирлер болсо бар үмүтүн Кудайга артып, Андан жардам сурап, күнү-түнү сыйынып турушу керек.</verse>
				<verse number="6">Бул жашоонун жыргалчылыгын гана ойлогон жесир көзү тирүү турганы менен, өзү өлүк.</verse>
				<verse number="7">Жесирлер эл алдында кынтыксыз болсун үчүн аларга менин ушул насаатымды айт.</verse>
				<verse number="8">Ал эми ким жакындарынын, өзгөчө өз үй-бүлөсүнүн камын көрбөсө, ал динбезер жана Кудайга ишенбеген адамдан да жаман.</verse>
				<verse number="9">Жесирлердин тизмесине жашы алтымыштан ашкан, күйөөсүнүн алдында өзүн таза сактаган жесирлерди киргиз.</verse>
				<verse number="10">Алар ошондой эле өздөрүнүн жакшы иштери, балдарын жакшы тарбиялап өстүргөнү, конок тосо билген меймандостугу, момундук менен ыйыктарга кызмат кылганы, бей-бечараларга жардам бергени жана өздөрүн ар кандай жакшылык иштерди кылууга арнагандыгы менен таанымал болушу керек.</verse>
				<verse number="11">Ал эми жашыраак жесирлерди тизмеге кошпой эле кой, себеби дене кумарына жетеленип, турмушка чыккысы келгенде, алар өздөрүн Машаякка арнагандыгынан баш тартып да коюшат.</verse>
				<verse number="12">Натыйжада Машаякка берген убадасынан кечип, айыпталышат.</verse>
				<verse number="13">Бул гана эмес, убактысын жумуш кылбай, бекерчиликте өткөрүп, үйдөн-үйдү кыдырууну адатка айландырып алышат. Мунусу аз келгенсип, ушак таратып, башкалардын иштерине кийлигишишет да айтылбай турган нерселерди айтышат.</verse>
				<verse number="14">Андыктан, душмандарыбыз бизге тил тийгизбесин үчүн, жаш жесирлердин кайрадан турмушка чыгып, балалуу-чакалуу болуп, үй-жайын караганы оң деп эсептейм.</verse>
				<verse number="15">Ансыз деле кээ бири эбак эле туура жолдон тайып, шайтанды ээрчип кетишти.</verse>
				<verse number="16">Ишенген аялдардын кимисинин жесир калган тууган-туушкандары болсо, аларды жыйынга жүк кылбай, өздөрү жардам беришсин. Багар кишиси жок жесирлер гана жыйындын кароосунда болууга тийиш.</verse>
				<verse number="17">Үзүрлүү эмгек өтөп, жыйынды жакшы башкарган жетекчилер, айрыкча насыят айтуу менен окутуу жаатында талыкпай иштегендер, өзгөчө урмат-сыйга жана кылган кызматына ылайык акы алууга татыктуу.</verse>
				<verse number="18">Себеби Ыйык Жазууда «Эгин басып жаткан өгүздүн оозун калкалаба» жана «Жумушчу өз маянасын алууга акылуу»деп айтылган.</verse>
				<verse number="19">Эки же үч күбө болмоюн, жыйын жетекчилерине карата айтылган айыптоолорго кулак салба.</verse>
				<verse number="20">Күнөө кылууну адат кылып алгандарга элдин көзүнчө сөгүш бер. Мындай кылсаң, калгандары да күнөө кылуудан коркуп калышат.</verse>
				<verse number="21">Кудайдын Өзүн, Эгебиз Ыйса Машаякты жана касиеттүү периштелерди күбө салып, сага катуу эскертем: айткандарымдын бирин да калтырбай сактап, эч кимди башкалардан артык көрбө да, эч нерседе бир жактуу болбо.</verse>
				<verse number="22">Кол коюп сыйынуу менен тигил же бул адамды Эгебизге кызматчы кылып дайындаганыңда ашыкпа. Антпесе анын кылган күнөөсүнө сен да жооптуу болосуң. Эч кимдин күнөөлүү иштерине катышпа. Өзүңдү пакиза сактап жүр.</verse>
				<verse number="23">Оорулуу ашказаның менен тез-тез кармап калчу сыркоолоруң үчүн суу гана эмес, бир аз шарап да ичип жүр.</verse>
				<verse number="24">Бирөөлөрдүн күнөөсү азыртан, кыямат кайым боло электе эле көзгө көрүнүп турса, башкаларыныкы кийин гана ачыкка чыгат.</verse>
				<verse number="25">Анын сыңары, кылынган жакшылык да же дароо эле ачык көрүнөт, же азыр ачык көрүнбөгөнү менен баары бир белгисиз калбайт.</verse>
			</chapter>
			<chapter number="6">
				<verse number="1">Кимдир бирөөнүн кулу болгондордун баары, эгерде Кудайдын атына жана биз тараткан окутууга тил тийгизбейли десе, өз төрөлөрүнө бардык жагынан урмат-сый көрсөтүшсүн.</verse>
				<verse number="2">Кимдин төрөсү Машаякка ишенген киши болсо, андайлар ээсинин ишенимдеш болгонуна шылтап беделин түшүрүшпөсүн. Андан көрө, ээсинин сүйүктүү боордош экенин билип, ага кайра көбүрөөк дитин коюп кызмат кылышсын. Боордошторуңа мына буларды насаатта.</verse>
				<verse number="3">Кимде-ким Эгебиз Ыйса Машаяктын калтырган акыйкат сөздөрүнө жана Кудайга жаккандай жашообузга негиз болчу таалимге макул болбостон, мен насааттап жаткандарымдан бөлөк нерселерди окутса,</verse>
				<verse number="4">анда ал көөдөнүн көтөрүп, чындыктын жытын да билбегени. Андайлар үчүн сөзгө асылып талашып-тартышуу менен чатакташуу өзүнчө эле кумар болуп калган. Анткендери болсо кызганыч, жаңжал, жамандашуу, шектенүү гана туудуруп,</verse>
				<verse number="5">акылынан айнып, чындыкты унуткан адамдардын түгөнгүс айтышууларынан башка эч нерсеге алып келбейт. Алардын ойлогону Кудайга жармашып, байлыкка жетүү.</verse>
				<verse number="6">Албетте, колубузда барына ыраазы болгонго үйрөнсөк, Кудайга ишенгенибиз бизди чыныгы байлыкка ээ кылат.</verse>
				<verse number="7">Адам баласы жарык дүйнөгө жылаңач келип, жылаңач кетет эмеспи.</verse>
				<verse number="8">Андыктан жээр тамагыбыз, киер кийимибиз бар болсо, ошого каниет кылалы.</verse>
				<verse number="9">Жанакы ач кулкумун ойлогондор болсо азгырыкка кирип, өз кумарынын тузагына түшүштү да, акылынан ажырап, өздөрүнө зыян келтирүүдө. Кылган күнөөлөрү аларды апат болор жерге сүйрөп, акыры биротоло ойрон кылат.</verse>
				<verse number="10">Анткени бардык күнөөнүн түбү — дүнүйөкорлукта. Кээ бирөөлөр байлыктын артынан сая түшүштү да, ишеним жолунан адашып, баштарына канчалаган кайгыларды үйүштү.</verse>
				<verse number="11">Сен болсо, Тиметей, Кудайдын өкүлү экениңди унутпай, булардын баарынан оолак бол. Андан көрө, жан-дилиң менен Кудайга берилүүгө, Ага жаккандай өмүр сүрүүгө, Машаякка болгон ишенимиңди арттырууга, мээримдүү болууга, кыйынчылыктарга алдырбоого жана башкалардын алдында кичи пейил болууга умтул.</verse>
				<verse number="12">Туткан ишенимиң үчүн күчүңдүн барынча күрөшүп, түбөлүк өмүр байгесин ут. Кудай сени дал ушундай өмүргө ээ болсун деп чакырган. Канча деген адамдар өз ишенимиңди жалтанбастан ачык жарыялаганыңа күбө болушту.</verse>
				<verse number="13">Бардыгына өмүр берген Кудайдын алдында жана Понтий Пилатка алынып келингенде кайраттуулук менен ишенимин ачык жарыялаган Ыйса Машаяктын алдында сага буюрам:</verse>
				<verse number="14">берген көрсөтмөлөрүмдү Эгебиз Ыйса Машаяктын келер күнүнө чейин бек карманып, эч ким айыптай албагандай так аткарып жүр.</verse>
				<verse number="15">Жеткенде белгиленген мезгил-сааты, Көрсөтөт бардыгына Машаякты Бирден-бир даңазалуу Башкаруучу, Бүтүндөй падышалар Падышасы, Бүтүндөй эгелердин Эгедери,</verse>
				<verse number="16">Бирден-бир түбөлүккө Бар болуучу; Ал турат эч ким жеткис жарык-нурда, Эч качан адам Аны көргөн эмес, Ал турсун, көрүүгө да дареметсиз. Урмат-даңк, түбөлүккө күч-кудурет, Бардыгы — жалгыз Ага! Оомийин.</verse>
				<verse number="17">Колунда ушул дүйнөнүн байлыгы барларга эскертип кой: менменсинбесин да, өтүп кетер байлыгына ишенбей, андан көрө, жыргалчылыгыбызды ойлогон, бизге ырыс-кешигин үзбөй берип турган айкөл Кудайыбызды медер тутушсун.</verse>
				<verse number="18">Жакшылык кылып, жакшы иштерге байышсын деп буюр. Жоомарт болуп, колунда барын башкаларга берүүгө даяр болушсун.</verse>
				<verse number="19">Ошондо алар келечегинин бекем пайдубалы болор чыныгы дөөлөттү топтоп, түбөлүк өмүрдү энчилешет.</verse>
				<verse number="20">Тиметей, өзүңө ишенип тапшырылгандын баарын сактап жүр. Келжирек, кесир сөздөрдөн жана жалган «билимпоздуктан» келип чыккан талаш-тартыштардан оолак бол.</verse>
				<verse number="21">Кээ адамдар ошол өңдүү «билимге» берилип кетип, акыры өздөрү ишеним жолунан адашып калышты. Кудайым баарыңа ырайым кылсын!</verse>
			</chapter>
		</book>
		<book number="55">
			<chapter number="1">
				<verse number="1">Машаяк Ыйса менен биримдикте жашагандарга Кудай түбөлүк өмүр тартуу кылгандыгын жар салыш үчүн жиберилип, Анын амири боюнча Эгебиздин элчиси болгон Пабылдан</verse>
				<verse number="2">сүйүктүү уулум Тиметейге дубай салам! Ылайым эле Кудай Атабыз менен Эгебиз Ыйса Машаяк сага ырайымдуу жана кайрымдуу болуп, тынччылык берсин!</verse>
				<verse number="3">Сени ойлоп, күнү-түнү сыйынганымда, ата-бабаларыма окшоп ак дилимден кызмат кылып келген Кудайыма дайыма ыраазычылык билдирип турам.</verse>
				<verse number="4">Коштошкондогу көз жашыңды эстегенде, кайрадан сени менен көрүшүп кубанычка толгум келет.</verse>
				<verse number="5">Кудайга чын жүрөгүңдөн берилип ишенгениң да эсимде. Бул ишеним башында таенең Лой менен энең Уникенин жүрөгүнөн орун алган. Эми ал сенин жүрөгүңө да уялаганына көзүм жетип турат.</verse>
				<verse number="6">Андыктан эскертем: үстүңө колумду коюп, Кудайдын батасын тилеп сыйынганымда алган рухий касиеттериңди колдонуп, улам өркүндөтүп тур.</verse>
				<verse number="7">Анткени Кудайдын Руху бизди коркок кылбайт. Тескерисинче, кудурет-күчүнө бөлөп, мээримдүү болгонго жана өзүбүздү кармай билгенге үйрөтөт.</verse>
				<verse number="8">Ошондуктан элге Эгебиз тууралуу айтуудан жана Ага ишенгендигим үчүн абакта отурганымдан уялба. Андан көрө, Кудайдын кудуретине таянып, Жакшы Кабарды жеткирүүдө тарткан азаптарымды тең бөлүш.</verse>
				<verse number="9">Кудайым бизди Өзүнө тандап алды, Куткарып, ыйык эли кылып алды. Татырлык жакшы иштерди кылбасак да, Ал бизге боору ачып, ырай этип, Машаяк Ыйса аркылуу баарыбызга Өзүнүн ырайымын көрсөтөм деп, Бул аалам башталардан мурун эле Алдына муну максат кылып алды.</verse>
				<verse number="10">Мына эми, акырында Машаяктын, Куткаруучу Ыйсанын келгенинде, Шум ажалдын бийлигин жойгонунда, Түбөлүктүү өмүрүн бизге сунуп, Жакшы Кабар чындыгын айтканында Жараткандын ырайымы бизге ачылды.</verse>
				<verse number="11">Кудай мени дал ушул Жакшы Кабардын жарчысы, элчиси жана устаты кылып дайындаган.</verse>
				<verse number="12">Азап чегип, ушундай кыйынчылыктарды башымдан кечирип жатканымдын себеби — мына ушул. Бирок менин уятка калгыдай жөнүм жок, себеби Кимге бел байлап, Кимге ишенгенимди билем. Өмүрүмдү Анын колуна тапшырган мени Өзүнүн кайтар күнүнө дейре аман сактаганга Анын кудурети жетет.</verse>
				<verse number="13">Менден уккан-көргөнүңдү чыныгы таалимдин үлгүсү катары жетекчиликке алгын да, Ыйса Машаяк менен тыгыз байланышыңды сактап, ишенимге таянып, башкаларга мээримдүү болуп жаша.</verse>
				<verse number="14">Ичибизде жашаган Ыйык Рухтун кудуретине сүйөнүп, өзүңө табышталган жакшы нерселерди сактап жүр.</verse>
				<verse number="15">Сага белгилүү болгондой, Асия аймагындагылардын баары, алардын ичинде Фигел менен Эрмоген да мага аркасын салып кетишти.</verse>
				<verse number="16">Онисифордун үй-бүлөсүнө Эгебиз ырайым кылсын. Канча ирет ал мени жубатып, абакта отурганымдан уялбады.</verse>
				<verse number="17">Тескерисинче, Римге келгенде, мени тынбай издеп жүрүп, акыры тапкан эле.</verse>
				<verse number="18">Эгебиз кайра кайтар күнүндө ага ырайымдуу болсун! Эфесте болгонумда да анын мага канча жардам бергенин сен өзүң жакшы билесиң.</verse>
			</chapter>
			<chapter number="2">
				<verse number="1">Ошентип, уулум, Кудайдын Ыйса Машаяк аркылуу көрсөткөн ырайымына таянып, андан күч-кубат ал.</verse>
				<verse number="2">Көптөгөн күбөлөрдүн алдында жар салганымда уккан таалимди аны башкаларга да бере алган, ишенимдүү кишилерге аманатта.</verse>
				<verse number="3">Бардыгыбыз тарткан азаптарды Машаяк Ыйсанын мыкты жоокери катары биз менен кошо тартыш.</verse>
				<verse number="4">Аскердик милдетин өтөп жаткан жоокер аскер башчысына жагууну гана көздөп, күндөлүк тиричилик көйгөйлөрүнө алагды болбойт.</verse>
				<verse number="5">Анын сыңары, жарышка чыккан киши да жеңишке бардык эрежени аткарып жетмейин байгеге ээ болбойт.</verse>
				<verse number="6">Жыйналган түшүмдөн биринчи болуп өз үлүшүн кара терге түшүп эмгектенген дыйкан алууга тийиш.</verse>
				<verse number="7">Айткандарымды жакшылап ойлон. Бардыгын түшүнүүгө Эгебиз Өзү жардам берет.</verse>
				<verse number="8">Ыйса Машаякты эстесең! Өзүм тараткан Жакшы Кабарда айтканымдай, Дөөт падышанын урпагы болгон Аны Кудай өлгөндөн тирилткен.</verse>
				<verse number="9">Мына эми ушул Жакшы Кабарды таратканым үчүн мен азап тартып, атүгүл кылмышкер сыяктуу кишенделип да олтурам. Бирок Кудайдын Сөзүн кишендеш мүмкүн эмес!</verse>
				<verse number="10">Андыктан Кудайдын тандалган эли үчүн, алар дагы Машаяк Ыйса аркылуу куткарылып, Анын түбөлүктүү улуулугуна бөлөнсүн үчүн, бардыгына чыдап келатам.</verse>
				<verse number="11">Мындай акыйкат сөз бар: Ыйса менен биз кошо өлгөн болсок, Түбөлүк өмүрүн да бөлүшөбүз;</verse>
				<verse number="12">Кыйындык-азаптарды көтөрө алсак, Аны менен бийлик да жүргүзөбүз; Баш тартсак, Машаякты тааныбастан, Тааныбай коёт бизди Машаяк да;</verse>
				<verse number="13">Биз Ага ишенимсиз болсок дагы, Машаяк ишенимдүү кала берет, Себеби Ал Өзүнөн баш тарта албайт.</verse>
				<verse number="14">Айткандарымды боордошторуңдун эстерине сал да, сөзгө асылып талашып-тартышпасын деп, Кудайды күбөгө чакырып катуу эскерт. Куру айтышуулар жакшылыкка алып келбейт, тек гана уккандарга кесепети тиет.</verse>
				<verse number="15">Ишинде уятка калбаган, чындыкты элге туура жеткире билген кызматчы катары Кудайга жаккандай болуш үчүн колуңдан келгендин баарын кыл.</verse>
				<verse number="16">Кудайды карабай, ыгы жок айтышуудан оолак бол. Анткендер Кудайдан ого бетер четтеп калышат.</verse>
				<verse number="17">Алардын окуткандары ырбап, бүтүндөй денени куураткан жугуштуу жарага окшош. Булардын арасында Именей менен Филит да бар.</verse>
				<verse number="18">Чындыктан адашкан бул экөө Кудай бизди эбак эле кайра тирилтип алган дешип, кээ бирөөлөрдүн ишенимине доо кетиришүүдө.</verse>
				<verse number="19">Бирок Кудайдын салган негизи козголгус. Ошонун бооруна «Эгебиз Өзүнө таандык болгондорду билет»жана «Ким өзүн Эгебиздин үмөтүмүн десе, мурдагы кыянат иштеринен баш тартсын» деген сөздөр мөөр сымал басылган.</verse>
				<verse number="20">Үй чарбасы чоң болсо, андагы идиш-аяктар да ар түрлүү болот: алардын бир даары алтын менен күмүштөн жасалса, бир даары кадыресе жыгач менен чоподон жасалган, бири кымбат баалуу кумура болсо, башкасы жөнөкөй чөйчөк.</verse>
				<verse number="21">Анын сыңары, ким айтылып кеткен жамандыктын баарынан оолак болуп, өзүн таза сактаса, Кудай да аны баалуу идиш сыяктуу өзгөчө максат үчүн колдонот. Себеби мындай адам өзүн Кудайга арнайт да, Ээсине пайда алып келгидей, бардык жакшы ишке колдонулуш үчүн даяр болот.</verse>
				<verse number="22">Андыктан жаштыктын азгырык-кумарларынан баш тартып, андан көрө, чын ниети менен Эгебизге кайрылып, жардамды Андан гана күткөндөр менен бирге адилдикке, ишенимге, сүйүүгө жана тынччылыкка умтул.</verse>
				<verse number="23">Акылсыз, маңызы жок айтышуулардан оолак бол; алар уруш-жаңжал гана алып келерин сен өзүң жакшы билесиң.</verse>
				<verse number="24">Ал эми Эгебиздин кызматчысы болсо эч ким менен урушуп-керишпей, тескерисинче, бардыгына кичи пейил, акыл-насаат айта билген, сабырдуу,</verse>
				<verse number="25">каршылаштарынын катачылыктарын мээримдүүлүк менен түзөтө алган киши болууга тийиш. Ким билсин, балким, ниетин өзгөртүп, чындыкты билип калууга Кудай аларга мүмкүнчүлүк берип калгысы бардыр.</verse>
				<verse number="26">Ошондо акыл-эсине келишет да, аларды туткундап, өз эркине баш ийдирип алган ибилистин тузагынан бошоно алышат.</verse>
			</chapter>
			<chapter number="3">
				<verse number="1">Эсиңе түйүп ал, Тиметей: акыркы күндөр апаттуу болот.</verse>
				<verse number="2">Себеби адамдар өзүнүн гана керт башын ойлоп, акчага сугалак, мактанчаак, текебер, кесир болуп, ата-энесинин тилин албай, алкышты билбей, эч нерсени ыйык тутпай калышат.</verse>
				<verse number="3">Алар адамгерчилик менен кайрымдуулукту билишпей, башкаларга жалаа жаап, өздөрүн өздөрү кармай алышпай, мерез болуп, жакшылыкты жек көрүшөт.</verse>
				<verse number="4">Бири бирине чыккынчылык кылып, алдын-кийинин ойлобой, көпкөнүнөн көөдөнүн көтөргөн алар Кудайдан көрө, өз жыргалчылыгын артык көрүшөт.</verse>
				<verse number="5">Сыртынан кудайчыл көрүнгөнү менен, чын-чынына келгенде, кудайчылдыктын нагыз кудурет-күчүнөн баш тартып кеткен болушат. Мындайлардан кач!</verse>
				<verse number="6">Алардын кээ бири өзүнүн ким экенин жашырып, элдердин үйлөрүнө кирип алышат да, күнөөгө белчесинен баткан, ар түркүн кумарларга жетеленген шалаакы аялдарды ээликтирип, өздөрүнө баш ийдирип алышат.</verse>
				<verse number="7">Бул аялдар ар дайым таалим алууга умтулганы менен, чындыкты билбеген бойдон кала беришет.</verse>
				<verse number="8">Акылы адашкан, ишеними сокур тыйынга да арзыбаган мындай жалган окутуучулар азирети Мусага каршы чыккан Жанес менен Жамбиреске окшоп, чындыкка каршы чыгышат.</verse>
				<verse number="9">Бирок алардын билбестиги менен акылсыздыгы бардыгына айкын болуп, тез эле иши бүтүп калат. Өз убагында Жанес менен Жамбирес да ушундай болгон.</verse>
				<verse number="10">null</verse>
				<verse number="11">Сен болсо, Тиметей, берген таалимиме көңүл коюп, жүрүм-турумуңда менден үлгү алып, алдыңа меникиндей максат койдуң. Ыйсага канчалык ишенгениме, кантип бардык кыйынчылыктарды көтөрүп, бардыгына мээримдүү, чыдамдуу болгонума, канча куугунтукту башыман өткөрүп, канча запкы жегениме күбө болдуң. Антахияда, Иконияда жана Листрада эмне болгонум, не деген катуу куугунтукка кабылганым да сага белгилүү. Бирок Эгебиз мени ошонун баарынан аман алып калды!</verse>
				<verse number="12">Машаяк Ыйса менен биримдикте Кудайга жаккандай жашагысы келген ар бир адам куугунтукка кабылары бышык.</verse>
				<verse number="13">Кара ниеттер менен көз боёмочулар андан бетер жамандык кылып, башкаларды алдап, өздөрү да алданышат.</verse>
				<verse number="14">Ал эми сен үйрөнүп, чындык экенине көзүң жеткендерди бек карман, себеби кимден таалим алганыңды билесиң.</verse>
				<verse number="15">Жаштайыңдан билип калган Ыйык Жазуулар акылман кылып, Машаяк Ыйсага арткан ишенимиң аркылуу сени куткарылууга жолдойт.</verse>
				<verse number="16">Ыйык Жазуулардын бардыгы Кудай деминин аркасы менен жазылган. Андыктан алар чындыкты окутуп-үйрөтүүдө, күнөө кетиргендерди ашкерелөөдө, жаңылышкандарды туура жолго салууда жана ишенгендерди адилдикке тарбиялоодо өтө пайдалуу.</verse>
				<verse number="17">Аларды колдонуп, Кудайга кызмат кылган адам бардык жакшы ишке камданып, даяр болот.</verse>
			</chapter>
			<chapter number="4">
				<verse number="1">Кудайыбыздын жана тирүүлөр менен өлгөндөрдүн Соттоочусу, Өз өкүмүн жүргүзүүгө келе жаткан Падышабыз Ыйса Машаяктын алдында сага катуу эскертерим бул.</verse>
				<verse number="2">Кудай Сөзүн ал-акыбалыңдын жаман-жакшысына карабай, ар дайым бардык дитиңди коюп насыятта! Бирөөлөрдү туура жолго салганыңда, ашкерелегениңде, кайрат бергениңде, насаат айтып окутканыңда аябагандай сабырдуу бол.</verse>
				<verse number="3">Анткени адамдар туура окутууларга кулак салбай, анын ордуна, өз каалоолоруна жетеленип, устаттан устатка барып, көңүлүнө жакканын гана угушар мезгил да келет.</verse>
				<verse number="4">Алар чындыкты этибарына албай, бардык назарын курулай уламыш-болмуштарга салышат.</verse>
				<verse number="5">Ал эми сен бардык учурда акыл-эстүү, кыйынчылыктарга көтөрүмдүү болуп, Жакшы Кабар таратканыңды токтотпой, өзүңө тапшырылган кызматты толук аткар.</verse>
				<verse number="6">Менин болсо каным төгүлүп, курман болуп, жарык дүйнө менен кош айтышар убагым келди.</verse>
				<verse number="7">Рухий майданда күчүмдүн барынча күрөшүп, жарышымдын марасына жетип, ушуга дейре ишенимден тайбай келдим.</verse>
				<verse number="8">Эми жеңүүчүнүн байгесин — такыбаалык таажысын алганы калдым. Адилеттүү Соттоочубуз, Эгебиз Ыйса кайтып келген күнүндө аны мага Өз колу менен ыйгарат. Бул байгеге жалгыз эле мен эмес, Эгебиздин келишин чыдамсыздык менен күткөндөрдүн баары ээ болушат.</verse>
				<verse number="9">Тиметей, колуңдан келишинче аракет кылып, мага тез арада келип калгыдай бол.</verse>
				<verse number="10">Анткени Димастын көңүлү ушул дүйнөгө ооп, мени таштап, Тесалоникага кетип калды. Кирискент менен Тит болсо, бири Галатияга, экинчиси Далматияга жөнөп кетишти.</verse>
				<verse number="11">Жанымда Лукадан башка эч ким калган жок. Маркты таап, өзүң менен кошо ээрчите кел, себеби менин ишиме анын жардамы тийгидей.</verse>
				<verse number="12">Тихикти мен Эфеске жөнөтүп жибергем.</verse>
				<verse number="13">Келгениңде, Троасдагы Карыптыкында калтырган чапанымды, ошондой эле кол жазмаларымды, өзгөчө булгаарыга жазылгандарын ала кел.</verse>
				<verse number="14">Темирчи Искендер мага көп жамандык жасады; анын тиешесин эми Эгебиз Өзү берер.</verse>
				<verse number="15">Сен дагы андан абайлап жүр, себеби ал биз тараткан Жакшы Кабарга катуу каршылык көрсөтүүдө.</verse>
				<verse number="16">Сот алдында алгач жооп бергенимде, мени эч ким жактабады. Тескерисинче, бардыгы менден баш тартып кетишти. Эми Кудайым алардын кылганын өздөрүнө каршы бурбагай эле.</verse>
				<verse number="17">Кантсе да, Эгем Өзү мени колдоп, Анын Кабары мен аркылуу толугу менен жар салынып, башка улуттагылардын баары андан кулагдар болушу үчүн мага күч-кубат берип, «ажыдаардын оозунан» аман алып калды.</verse>
				<verse number="18">Мындан ары да Эгебиз мага келген бардык жамандыктын мизин кайтарып, Өзүнүн асмандагы Падышачылыгына жеткирери анык. Бардык алкыш-даңк Ага гана болсун! Оомийин.</verse>
				<verse number="19">Приска менен Акилага жана Онисифордун үй-бүлөсүнө менден салам айтып кой.</verse>
				<verse number="20">Эраст Корунт шаарында калып, Трофимди болсо ооруп калганынан өзүм Милет шаарында калтырууга аргасыз болдум.</verse>
				<verse number="21">Кышка дейре келип калганга болушунча аракет кыла көр. Убул, Пудей, Лин жана Клавдия сага салам жолдоп, калган боордошторуң да алардын саламына кошулушту.</verse>
				<verse number="22">Эгем силерге кубат берсин! Кудайым баарыңа ырайым кылсын!</verse>
			</chapter>
		</book>
		<book number="56">
			<chapter number="1">
				<verse number="1">Кудайдын кулу, Ыйса Машаяктын элчиси Пабылдан Титке дубай салам. Мен Кудай тарабынан дайындалып, Анын Өзү үчүн тандап алган адамдарынын ишенимин бекемдеп, аларды Кудайга жаккандай жашоого жолдогон чындыкты үйрөтүш үчүн жиберилген болчумун.</verse>
				<verse number="2">Бул чындык Кудай бизге тээ башынан эле убада кылган түбөлүк өмүргө ээ болобуз деген үмүткө негизделген. Ал эми Кудай эч качан жалган айтпайт.</verse>
				<verse number="3">Андыктан убагы келгенде, Ал муну Өз Сөзүн жар салдырып белгилүү кылды. Куткаруучубуз Кудайдын буйругу менен бул милдет мага да ыйгарылган болчу.</verse>
				<verse number="4">Бардыгыбызга берилген ишеним башыбызды бириктирип, өз уулумдай болуп калган Тит, Кудай Атабыз менен Куткаруучубуз Машаяк Ыйса сага ырайымын төгүп, тынччылыгын берсин.</verse>
				<verse number="5">Сени Крит аралына калтырганымдын себеби, ал жактагы бүткөрүлбөй калган иштерди иретке келтирип, ар бир шаар-кыштакта өзүм берген көрсөтмөлөргө ылайык жыйын жетекчилерин дайындасын дегем.</verse>
				<verse number="6">Жыйын жетекчилери кынтыксыз, бир эле аялы бар, балдары Кудайдан ыйбаа кылган, эл арасында адепсиз же тоң моюн атка конбогон болууга тийиш.</verse>
				<verse number="7">Кудай кызматына дайындалган киши катары жыйын жетекчиси эл алдында кынтыксыз, менменсибеген, ачууга оңой алдырбаган, ичкиликке берилбеген, урушуп-керишпеген, пайдакор эмес,</verse>
				<verse number="8">тескерисинче, меймандос, колунан жакшылык гана келген, өзүн өзү кармай билген, адил, такыбаа, адептүү адам болууга тийиш.</verse>
				<verse number="9">Ошондой эле туура окутуунун негизинде насааттап, каршы чыккандарды ашкерелеш үчүн ал өзү биздин үйрөткөндөрүбүзгө ылайык, чындыкка шайкеш кабарды бек карманып жүрүшү керек.</verse>
				<verse number="10">Анткени баш ийбей кеткендер, куру сөз сүйлөгөндөр жана элди алдагандар көбөйгөндөн көбөйүп, айрыкча, азыркыга дейре иудей салтын карманып жүргөндөрдүн арасында көп кездешүүдө.</verse>
				<verse number="11">Алардын тилин тыйдырбаса болбой калды, себеби алар арам пайданы көздөп, окутканга укугу жок нерселерди окутмакчы болуп, бүтүндөй үй-бүлөлөрдү туура жолдон адаштырып жатышат.</verse>
				<verse number="12">Өздөрүнүн эле арасынан чыккан даанышман мындай деген экен: «Криттиктердин оозунан Чыкпайт чындык сөздөрү, Коркунучтуу, эринчээк, Айбандардай өздөрү».</verse>
				<verse number="13">Бул сөз — калетсиз чындык. Андыктан аларды ашкерелеп, туура ишенимди тутушсун үчүн катуу эскертип кой.</verse>
				<verse number="14">Иудей болмуштарына жана чындыктан безген немелердин өз билгенин таңуулап айткандарына кулак төшөбөсүн.</verse>
				<verse number="15">Алар: «Ким өзү адал болсо, ал үчүн бардык нерсе адал. Ал эми бузулган, ишеними жок адам үчүн бардыгы арам болот», — дешет экен. Бирок чындыгында алардын өз акылдары адашып, өз абийирлери бузулган.</verse>
				<verse number="16">Мындайлар оозу менен Кудайды тааныйбыз дегени менен, кылган иштери эле бул сөзүн жокко чыгарып таштайт. Алар элге жек көрүндү болуп, Кудайга моюн сунушпайт да колдорунан эч жакшылык келбейт.</verse>
			</chapter>
			<chapter number="2">
				<verse number="1">Ал эми сен, Тит, туура окутууга төп келген нерселерди гана айтып жүр.</verse>
				<verse number="2">Улуураак эркектер кыраакы, кадыр-барктуу, салабаттуу, ишеними бек, башкаларга мээримдүү, кыйынчылыктарга көтөрүмдүү болушсун.</verse>
				<verse number="3">Ошондой эле улуураак аялдар да өздөрүн Кудайга арнаганын унутпай, жүргөн-турганы ошого ылайык болууга тийиш. Эч кимге жалаа жаппай, ичкиликке берилбей, андан көрө, башкаларга жакшы акыл-насааттарын айтып,</verse>
				<verse number="4">жаш келиндерди күйөөлөрү менен балдарын сүйүүгө,</verse>
				<verse number="5">жана эч ким Кудай Сөзүнө тил тийгизбеш үчүн, өздөрүн токтоо жана таза сактап, үй-жайын жакшы карап, мээримдүү болуп, күйөөлөрүнө баш ийүүгө үйрөтүшсүн.</verse>
				<verse number="6">Ошондой эле жаш жигиттерге өздөрүн кармай билишсин деп насаатта.</verse>
				<verse number="7">Аларга ар иштеги адептүү жүрүм-турумуң менен өрнөк бол. Таалим бергениңде ак ниет жана олуттуу болуп, элдин урмат-сыйына таты.</verse>
				<verse number="8">Сүйлөгөн сөздөрүң айыпталбагыдай, дайыма жөндүү болсун. Ошондо каршылаштарың биз тууралуу жаман сөз айта албай, өздөрү эле уятка калышат.</verse>
				<verse number="9">Кулдарды өз кожоюндарына моюн сунуп, аларга жаккандай иш кылууга чакыр. Ээсине каршы сөз сүйлөбөй жана</verse>
				<verse number="10">уурулук кылбай, анын ордуна толук ишенимдүүлүгүн көрсөтүшсүн. Ошондо алардын жүрүм-турумун көргөндөрдүн баары Куткаруучу Кудайыбыз тууралуу таалимди зор урмат-сый менен кабыл алышат.</verse>
				<verse number="11">Кудай Өз ырайымын төгүп, аны менен бүтүндөй адамзатты куткаргысы келгенин ачык-айкын билдирди.</verse>
				<verse number="12">Ал бизди Өзүнө жакпаган эски жашообуз менен бул дүйнөнүн кумарларынан баш тартып, азыркы заманда өзүбүздү тизгиндеп, адил жана Кудайга жагарлык өмүр сүрүүгө жолдоп турат.</verse>
				<verse number="13">Биз илгери үмүт менен улуу Кудайыбыз жана Куткаруучубуз Ыйса Машаяк зор салтанат менен көрүнүп келе турган даңазалуу күндү күтүп жатабыз.</verse>
				<verse number="14">Бизди ар кыянаттыктан бошотуп, ыпластыктан тазартып, Өзүнүн өзгөчө, жакшылык кылууга ынта койгон эли кылып алыш үчүн Машаяк бизге арнап Өз жанын курмандыкка берген.</verse>
				<verse number="15">Элге мына ушуларды айтып, колуңдагы бийликти колдонуп, насааттап да, ашкерелеп да тур. Алардын эч кимиси сага бой көтөрүп карабасын.</verse>
			</chapter>
			<chapter number="3">
				<verse number="1">Өз адамдарыңа алар бардык башчылар менен колунда бийлиги барларга баш ийип, айткандарына моюн сунуп, бардык жакшылыкка даяр болушу керектигин эскерт.</verse>
				<verse number="2">Эч кимди каралабай, урушуп-керишпей, андан көрө, бардыгына ачык маанай менен мамиле кылышып, кичи пейил болушсун.</verse>
				<verse number="3">Анткени бир кезде биз да акылсыз, тоң моюн болуп, алданып-адашып, ар кыл кумарлар менен жыргалчылыктын кулу элек. Караниеттик жана көрө албастык менен күн өткөрүп, башкалардын итиркейин келтирип, бири бирибизди жек көрчүбүз.</verse>
				<verse number="4">Бирок Куткаруучубуз Кудай Өз кайрымы менен мээримин көрсөтүп,</verse>
				<verse number="5">бизди куткарып алды, болгондо да кылган жакшылыктарыбыздан улам эмес, тек гана Өзүнүн ырайымы менен. Ал бизди Ыйык Рух аркылуу аруулап, кайрадан жаратып, жаңылап алды.</verse>
				<verse number="6">Кудай Ыйык Рухун үстүбүзгө Куткаруучубуз Ыйса Машаяк аркылуу молунан төктү.</verse>
				<verse number="7">Ошентип Ал бизди Өз ырайымы менен актап, убада кылган түбөлүк өмүр энчисин алабыз деген илгери үмүт берди.</verse>
				<verse number="8">Бул сөз — айныгыс чындык. Андыктан мен дагы, Тит, Кудайды медер туткандар жакшы иштерди кылууга ынтасын койсун үчүн элдин көңүлүн айрыкча ушул нерселерге бурууңду каалар элем. Алар адам баласы үчүн жакшы да, пайдалуу да.</verse>
				<verse number="9">Ал эми ыгы жок тирешүүлөрдөн жана санжыра териштирүүлөрдөн, Тоорат мыйзамынын тегерегиндеги талаш-тартыш менен жаңжалдан оолак бол. Алардын маңызы да, эч пайда-батасы да жок.</verse>
				<verse number="10">Элди бөлүп-жаргандардын баарына бир-эки жолу эскертүү бергин да, укпаса, андан ары эч катышпа.</verse>
				<verse number="11">Өзүң билесиң, мындайлар бузулган адамдар: муну кылган күнөөлөрү эле ашкерелеп турат.</verse>
				<verse number="12">Мен сага Артем менен Тихикти жибергенимде, Никопол шаарына келип, мени менен көрүшүп кетүүгө аракет кылсаң. Мен ошол жерде кыштоону чечтим.</verse>
				<verse number="13">Мыйзамчы Зен менен Аполго колуңдан келген жардамыңды берип, өзүң жөнөтүш. Алар эч нерседен кем-карч болбосун, ошого кам көрүп кой.</verse>
				<verse number="14">Криттеги боордошторубуз да муктаждыгы барларга кам көрүп, үзүрлүү жашоого көнүгүш үчүн жакшылык кылууга аралашышы керек.</verse>
				<verse number="15">Жанымдагылардын баары сага салам жолдоп жатышат. Сен дагы ал жактагы бизди сүйгөн ишенимдештерибизге салам айтып кой. Кудайыбыз баарыңа ырайым кылсын!</verse>
			</chapter>
		</book>
		<book number="57">
			<chapter number="1">
				<verse number="1">Машаяк Ыйса үчүн түрмөдө отурган Пабылдан жана боордошубуз Тиметейден сүйүктүү кызматташыбыз Филимонго,</verse>
				<verse number="2">сүйүктүү карындашыбыз Апияга жана биз менен бирге жоокердей кызмат өтөп жүргөн Архипке, ошондой эле сенин үйүңдө чогулуп жаткан жыйынга салам айтабыз!</verse>
				<verse number="3">Кудай Атабыз жана Эгебиз Ыйса Машаяк силерге ырайым кылып, тынччылыгын берсин!</verse>
				<verse number="4">Мен сыйынган сайын сени эстеп, дайыма Кудайга ыраазычылык айтам.</verse>
				<verse number="5">Анткени Эгебиз Ыйсага ишенип, бардык ыйыктарды сүйгөнүң жөнүндө кулагдармын.</verse>
				<verse number="6">Сенин ишенгендер катары биз менен болгон алакаң Машаяк менен тыгыз жашаганда ээ болчу жакшылыктарды тереңирээк түшүндүрсүн деп сыйынам.</verse>
				<verse number="7">Боордош, сенин боорукерлигиң мени катуу кубантып, чоң дем берди, анткени башкаларга жакшылык кылып, ыйыктардын көңүлүн көтөрдүң.</verse>
				<verse number="8">Ошондуктан Машаякка ишенген боордош катары «мындай кыл!» деп буйрук бере алсам дагы,</verse>
				<verse number="9">сени жакшы көргөнүмдөн, өзүңө бир өтүнүч менен кайрылууну туура көрдүм. Мен, Пабыл карыя, эми болсо Машаяк Ыйса үчүн туткун,</verse>
				<verse number="10">түрмөдө жатканда мага уул болуп калган Онисим үчүн бир суранайын дегем.</verse>
				<verse number="11">Бир кезде анын сага кереги болбогон экен, эми ал сен экөөбүзгө тең аябай керек. </verse>
				<verse number="12">Менин боор этим менен тең аны сага кайра жиберип жатам.</verse>
				<verse number="13">Жакшы Кабар үчүн түрмөдө отурганымда, сенин ордуңа мага жардам кылсын үчүн аны жанымда эле калса дегем.</verse>
				<verse number="14">Бирок сенин макулдугуңсуз эч нерсе кылгым келген жок. Кыла турган жакшылыгың бирөөнүн кысымынан эмес, өз каалооң менен болсун дедим.</verse>
				<verse number="15">Балким анын бир аз убакыт кетип калганы, биротоло кабыл алышың үчүн болгондур.</verse>
				<verse number="16">Эми ал кул эмес, кулдан жогору турган сүйүктүү боордошуң. Аны мен өтө жакшы көрөмүн. Бирок адам катары да, Эгебизге ишенген боордош катары да ал сага өтө кымбат!</verse>
				<verse number="17">Ошондуктан мени жакын шеригим десең, мени кабыл алгандай, аны да кабыл ал.</verse>
				<verse number="18">Ал сага бир жамандык кылса же бересеси болсо, аны менин мойнумда деп эсепте.</verse>
				<verse number="19">Мен, Пабыл, муну өз колум менен жаздым: мен төлөп берем. (Сен мага куткарылган өмүрүң үчүн карыздар экениңди айтпай ак коёюн.)</verse>
				<verse number="20">Ошондуктан, боордош, эми сен Эгебиз үчүн мага жакшылык кыл. Машаякка ишенген боордош катары санаамды тынчыт!</verse>
				<verse number="21">Муну мени угат деген үмүт менен жаздым. Сен мен сурангандан да көптү кыларыңды билем.</verse>
				<verse number="22">Ошону менен бирге мен үчүн бир бөлмө даярдап койчу. Себеби Кудай сыйынууңарды угуп, мени силерге жеткирет деп ойлойм.</verse>
				<verse number="23">Сага мени менен бирге Машаяк Ыйса үчүн түрмөдө отурган Эпафрас,</verse>
				<verse number="24">шериктерим Марк, Аристарх, Димас жана Лука салам жолдошот.</verse>
				<verse number="25">Ылайым Эгебиз Ыйса Машаяк Өзү жар болуп, ырайым кылсын! Оомийин.</verse>
			</chapter>
		</book>
		<book number="58">
			<chapter number="1">
				<verse number="1">Өткөн замандарда Кудай биздин ата-бабаларыбызга көп ирет жана ар кандай жолдор менен Өзүнүн пайгамбарлары аркылуу сүйлөгөн.</verse>
				<verse number="2">Эми ушул акыркы күндөрдө болсо бизге Өз кабарын Уулун жиберип айттырды. Ааламды ошол Уулу аркылуу жаратып, Аны бардыгына мураскор кылып дайындады.</verse>
				<verse number="3">Кудайдын улуулугу Уулунан жаркырап көрүнүп, Анын табияты дал Кудайдын Өзүнүкүндөй. Ал Өзүнүн кудуреттүү сөзү менен бүт ааламды кармап турат. Күнөөдөн арылууга жол ачкан соң, Ал көктөгү, баарынан кудуреттүү Кудай Тааланын оң жагындагы сыйлуу жерге олтурду.</verse>
				<verse number="4">Кудайдын Уулу периштелерден канчалык жогору турса, Атасынан берилген наамы да алардыкынан ошончолук улуу.</verse>
				<verse number="5">Анткени Кудай Өзүнүн кайсы бир периштеси тууралуу: «Сен Уулумсуң, анткени Мен Бүгүн Сага Ата болдум» же: «Мен Ага Ата болом, Ал болсо Уулум болот»,— деген беле?</verse>
				<verse number="6">Бул гана эмес, Кудай тун Уулун ушул дүйнөгө жөнөтүп жатып: «Периштелеримдин баары Ага таазим кылышсын!»— деген.</verse>
				<verse number="7">Периштелери тууралуу Кудай мындай деген: «Периштелеримди Мен Айлантамын шамалга, Жалындаган от кылам Кызматчыларымды Мен».</verse>
				<verse number="8">Ал эми Уулу тууралуу айтканы бул: «Тактың турат, о, Кудай, түбөлүк. Башкарасың адилеттикке сүйөнүп.</verse>
				<verse number="9">Жакшы көрдүң адилеттүү иштерди, Адилетсиздик кылыктарын жек көрүп. Мен да, Сенин Кудайың, Сени ошон үчүн тандадым, Шериктериңден көбүрөөк Сый көрсөтүп кубанттым».</verse>
				<verse number="10">Кудай дагы мындай деген: «Сен, Эге, — а деп жерди негиздеген Өзүңсүң асманга да болгун деген.</verse>
				<verse number="11">Каласың түбөлүккө, жок болсо да Бардыгы кийимге окшоп бүт эскирген.</verse>
				<verse number="12">Аларды чапан сымал жыйыштырып, Эскирген кийим сымал алмаштырып, Каласың Өзүң болсо өзгөрбөстөн, Эч качан өмүр жашың түгөнбөстөн»</verse>
				<verse number="13">Кайсы бир периштесине Кудай: «Кастарыңды бут алдыңа жыкканымча, Олтура тур, сыйлуу жер — оң жагымда»— деди беле?</verse>
				<verse number="14">Периштелер кызмат кылчу рухтар гана эмеспи? Кудай аларды куткарылууга ээ боло турган адамдарга кызмат кылууга жиберген.</verse>
			</chapter>
			<chapter number="2">
				<verse number="1">Мына ушул себептен биз уккандарыбызга өзгөчө көңүл бөлүшүбүз керек. Ошондо алардан четтеп кетпейбиз.</verse>
				<verse number="2">Периштелер аркылуу жарыяланган кабар анык болуп чыгып, ага кулак какпай же баш ийбей койгондор тиешелүү жазасын алышты.</verse>
				<verse number="3">Андай болсо Кудай куткарылууга не деген сонун жол ачып койгондугун кулагыбызга илбей койсок, биз кантип жазадан качып кутулмакпыз? Бул кабарды алгач Эгебиз жарыя кылып, кийин Андан уккандар бизге бул кабардын анык экенин ырасташты.</verse>
				<verse number="4">Ал турсун Кудай Өзү да жышаан-белги берип, ажайып-кереметтерин көрсөткөнү жана Өз эркине ылайык Ыйык Рух касиеттерин бөлүштүргөнү аркылуу мунун чындык экенин далилдеди.</verse>
				<verse number="5">Биз сөз кылып жаткан келечектеги жаңы дүйнө Кудай периштелеринин колуна тапшырылган жок.</verse>
				<verse number="6">Кайра, Ыйык Жазуулардын кайсы бир жеринде мындай делген: «Сен мынчалык ойлогудай Деги адам ким эле? Кам көргүдөй ушунчалык Адамзаада ким эле?</verse>
				<verse number="7">Периштеден төмөн коюп Бир аз гана убакка, Анан даңктын, урмат-сыйдын Бердиң ага таажысын.</verse>
				<verse number="8">Баш ийдирип, жыгып бердиң Бардыгын бут алдына». Кудай аны бардык нерсеге башкаруучу кылып дайындап, ага баш ийбеген эч нерсе болбошу керек. Бирок азыр, биз көрүп тургандай, адам баласы бардык нерселерди башкарган жери жок.</verse>
				<verse number="9">Анын ордуна, биз Ыйсанын бир аз убакытка периштелерден төмөн болуп, биз үчүн азап чегип, өлүмгө дуушар болгону үчүн эми атак-даңк менен урмат-сыйга бөлөнүп отурганын көрүп отурабыз. Кудай бизге ырайымдуу болгондуктан, Ыйса бүтүндөй адамзат үчүн Өз жанын берди.</verse>
				<verse number="10">Бардыгын Өзү үчүн жаратып, бардыгын бар кылып турган Кудай көптөгөн балдарын Өз атак-даңкына бөлөш үчүн аларды куткарылууга алып баруучу Ыйсаны азап тартканы аркылуу кемелдикке жеткириши керек эле.</verse>
				<verse number="11">Ыйыктагандын да, ыйыкталгандардын да Атасы бир. Ошондуктан Ыйса аларды боордошторум деп атагандан уялбайт:</verse>
				<verse number="12">«Боордошторум алдында Жарыялайм атыңды, Жыйналышында туруп, Мен Өзүңдү мактаймын».</verse>
				<verse number="13">Дагы мындай дейт: «Бел байлаймын мен Ага». Дагы мындай дейт: «Кудайдын мага берген балдарынын Турамын мына Мен да арасында».</verse>
				<verse number="14">Ал эми Кудайдын балдары кан менен эттен бүткөндүктөн, Ыйса Өзү да аларга окшоп, адам кейпин кийген. Адамдарды ажал колуна салып берер бийлиги бар ибилисти күчүнөн ажыратуу үчүн Ал өлүмгө барышы керек болду.</verse>
				<verse number="15">Өмүр бою өлүмдөн коркуп, кул сыяктуу жашап келгендерди ушундайча боштондукка чыгарды.</verse>
				<verse number="16">Ыйса периштелерге эмес, Ыбрайымдын урпактарына жардам берүү үчүн келгендиги айдан ачык көрүнүп турат.</verse>
				<verse number="17">Ошондуктан элдин күнөөлөрү кечирилсин деп, Кудай алдында кызмат кылган ырайымдуу жана ишенимдүү Башкы динкызматчы болуу үчүн Ал бардык жагынан боордошторуна окшош болушу керек эле.</verse>
				<verse number="18">Эми Ал сыноолорду баштан кечирип жаткандарга жардам бере алат, анткени Өзү да сыноолордон өтүп, азаптарды баштан кечирген.</verse>
			</chapter>
			<chapter number="3">
				<verse number="1">Ошондуктан силер, биз менен бирге Кудайдын эли болууга чакырылгандар, биздин ишенимибиздин Элчиси жана Башкы динкызматчысы болгон Ыйса тууралуу ойлонсоңор.</verse>
				<verse number="2">Муса Кудайдын бүтүндөй үйүндө ишенимдүү болгондой, Ыйса да Өзүн дайындаган Кудайга ишенимдүү болду.</verse>
				<verse number="3">Үйгө караганда үй куруучу алда канча көп кадыр-баркка ээ болгон сыяктуу, Ыйса татыган урмат-сый да Мусаныкынан алда канча зор.</verse>
				<verse number="4">Ар бир үй кимдир бирөө тарабынан курулган, ал эми бардыгын куруучу — Кудай.</verse>
				<verse number="5">Муса Кудайдын бүтүндөй үйүндө ишенимдүү кул катары кызмат өтөп, Кудай келечекте жарыялай турган нерселер тууралуу айткан.</verse>
				<verse number="6">Ал эми Машаяк Кудайдын Уулу катары Анын үйүндө башкаруучулук милдетти аткарат. Эгерде кайратыбыздан жазбай, сыймыктануу менен тутуп келген ишенимибизди бек кармансак, анда ошол үй бизбиз.</verse>
				<verse number="7">Ошондуктан, Ыйык Рух айткандай: «Эгер бүгүн уксаңар Кудай үнүн,</verse>
				<verse number="8">Болбогула тоңмоюн бабалардай, Чөлдө жүрүп сыноодон өткөн кезде, Бой көтөрүп Кудайга каршы чыккан.</verse>
				<verse number="9">Кырк жыл бою Мен кылган зор иштерди Көрүп туруп, сынашты Мени алар.</verse>
				<verse number="10">Ошондуктан аларга каарым кайнап, Мындай дегем Мен анда ошол муунга: Ниеттериң дайыма Менден бөлөк, Түшкүңөр жок көрсөткөн жолдорума.</verse>
				<verse number="11">Каардандым да, ант бердим: Кирбейт алар Эс алдырчу жериме эч качан деп».</verse>
				<verse number="12">Боордошторум, өзүңөргө сак болгула! Бириң да ниетиң бузулуп, ишенимден тайып, тирүү Кудайдан четтеп кетпегиле!</verse>
				<verse number="13">Күнөөгө азгырылып, тоңмоюн болуп калбоо үчүн, «бүгүн» делген мезгил али бүтө электе күн сайын бири-бириңерге дем берип тургула.</verse>
				<verse number="14">Анткени алгачкы ишенимибизге аягына чейин бек болсок, баарыбыз тең Машаяктын шериктештерибиз.</verse>
				<verse number="15">Ыйык Жазууда айтылгандай: «Эгер бүгүн уксаңар Кудай үнүн, Болбогула тоңмоюн бабалардай, Чөлдө жүрүп сыноодон өткөн кезде, Бой көтөрүп Кудайга каршы чыккан».</verse>
				<verse number="16">Кудайдын үнүн угуп, анан ага каршы чыккан кимдер эле? Мусанын жетекчилиги астында Мисирден чыккандардын баары эмеспи?</verse>
				<verse number="17">Кырк жыл бою Кудай кимге каарданды эле? Чөлдө күнөө кылып, сөөгү ошол жерде сөпөт болгондор эмеспи?</verse>
				<verse number="18">Кудай: «Кирбейт алар эс алдырчу жериме эч качан!» — деп ант бергенде, кимдер тууралуу айткан эле? Ага баш ийбей койгондор тууралуу эмеспи?</verse>
				<verse number="19">Ошентип, азыр биз көрүп тургандай, ал жерге алар ишенбестиктен улам кире алышкан жок.</verse>
			</chapter>
			<chapter number="4">
				<verse number="1">Ошондой болсо да, Кудайдын эс алдырчу жерине киргизем деген убадасы али да күчүндө болуп турган соң, бирибиз да калбай, баарыбыз ошол жерге жеткендей бололу.</verse>
				<verse number="2">Анткени биз да алар уккан Жакшы Кабарды уктук. Бирок алар уккандарына ишенбей коюшкандыктан улам Жакшы Кабардын үзүрүн көрүшпөдү.</verse>
				<verse number="3">Ал эми ошол кабарды ишеним менен кабыл алган биз Кудайдын эс алдырчу жерине киребиз. Анткени Ал мындай деген: «Каардандым да, ант бердим: Кирбейт алар Эс алдырчу жериме эч качан деп». Бирок ошол жерди Кудай дүйнө жаралгандан баштап эле даярдап койгон.</verse>
				<verse number="4">Ыйык Жазуунун бир жеринде жетинчи күн тууралуу мындай деп айтылган: «Кудай жетинчи күнү бардык иштерин бүтүрүп, эс алды».</verse>
				<verse number="5">Анан кайра эле: «Кирбейт алар Эс алдырчу жериме эч качан»— деп Ыйык Жазууда айтылып жатат.</verse>
				<verse number="6">Жакшы Кабарды бизден мурун уккандар Кудайдын эс алдырчу жерине Ага баш ийбегендиктен улам кирбей калышкан. Бирок ал жакка кирүүгө жол дагы эле ачык.</verse>
				<verse number="7">Ошондуктан Кудай «бүгүн» деп, кайрадан атайын убакытты белгилеп койду. Жогоруда айтылгандай, көп жыл өткөн соң, Кудай Дөөт аркылуу: «Эгер бүгүн уксаңар Кудай үнүн, Болбогула тоңмоюн!»— деген.</verse>
				<verse number="8">Анткени ошол эс алууну элге Нун уулу Жашыя берген болсо, анда Кудай кийин башка күн тууралуу кайра сөз кылмак эмес.</verse>
				<verse number="9">Демек, Кудай адамдары үчүн атайын эс алар күн да келет.</verse>
				<verse number="10">Анткени Кудай Өзүнүн бардык иштерин бүтүп, эс алгандай, убада кылынган ошол эс алууну кабыл алгандар да өз иштеринен эс алышат.</verse>
				<verse number="11">Ошондуктан баш ийбегендиктен улам ойрон болгон байыркылардай болбостон, ошол эс алууга жетүүгө умтулалы.</verse>
				<verse number="12">Анткени Кудайдын сөзү тирүү жана кудуреттүү. Ал эки миздүү кылычтан да курч. Ичибизге сүңгүп кирип, ал рух менен жанды, муундар менен чучуктарды ажырата бөлөт да, адамдын жашырын ойлору менен ниеттеринин жакшы же жаман экенин даана көрсөтөт.</verse>
				<verse number="13">Жаратылгандын эч бири Кудайдан жашырына албайт. Бардыгы Анын көз алдында алаканга салгандай ачык. Биз баарыбыз Ага чындыкты айтышыбыз керек болот.</verse>
				<verse number="14">Биздин көккө көтөрүлүп кеткен улуу Башкы динкызматчыбыз — Кудай Уулу Ыйса бар экенин билип, тутунган ишенимибизде бек туралы.</verse>
				<verse number="15">Ал алсыз жагыбызды түшүнүп, бизге боор ачыган Башкы динкызматчы. Бизге окшоп Ал бардык сыноолордон өткөн. Бирок эч качан күнөө кетирген эмес.</verse>
				<verse number="16">Ошондуктан ырайымдуу Кудайдын тагынын алдына тайманбастан баралы. Ал бизге боор ачып, муктаж болуп турганыбызда кайрымдуулук менен жардам берет.</verse>
			</chapter>
			<chapter number="5">
				<verse number="1">Кандай гана башкы динкызматчы болбосун, ал адамдардын арасынан тандалат да, алардын өкүлү катары Кудайга кызмат кылууга дайындалып, күнөөлөрү үчүн курмандык чалып, тартууларды алып келет.</verse>
				<verse number="2">Өзүнүн да кемчиликтери бар болгондуктан, Ал билбестиктен улам жаңылыштык кетиргендерди түшүнөт.</verse>
				<verse number="3">Ошол себептен ал элдин күнөөлөрү үчүн гана эмес, жеке өзүнүн күнөөлөрү үчүн да курмандык чалышы керек.</verse>
				<verse number="4">Башкы динкызматчы болуу урматына эч ким өз күчү менен жете албайт. Арунду дайындаган сыяктуу, аны Кудай Өзү тандап алышы керек.</verse>
				<verse number="5">Машаяк да Өз эрки менен эле башкы динкызматчы болуп алган жок. Тескерисинче: «Сен Уулумсуң, анткени Мен Бүгүн Сага Ата болдум»,— деп, Аны Кудай дайындаган.</verse>
				<verse number="6">Башка жерде Кудай дагы мындай деген: «Сен алдың Маликсадык даражасын, Сен болдуң түбөлүккө динкызматчы».</verse>
				<verse number="7">Ыйса жер бетиндеги жашоосунда Өзүн өлүмдөн сактап кала турган Кудайга боздоп, көз жашын төгүп, жалынып сыйынган. Кудайга ыйбаа кылуу менен моюн сунгандыктан Ал Өз тилегине жеткен эле.</verse>
				<verse number="8">Кудайдын Уулу болсо да, тарткан азаптары аркылуу баш ийүүгө үйрөнгөн.</verse>
				<verse number="9">Эми Ал кемелдикке жетип, Өзүнө баш ийгендердин бардыгы үчүн түбөлүк куткарылуунун булагы болуп калды.</verse>
				<verse number="10">Кудай Аны Маликсадыктын даражасындагы башкы динкызматчы деп жарыялады.</verse>
				<verse number="11">Булар туурасында дагы көп кеп кылса болмок, бирок аны силерге түшүндүрүп бериш кыйын, анткени кулагыңар катуулап, дароо уккудай эмессиңер.</verse>
				<verse number="12">Силер эбак окутуучу болуп калышыңар керек болчу. Бирок дагы эле кимдир бирөөдөн Кудайдын кабарынан башталгыч таалим алганга муктажсыңар. Коюу тамак жегендин ордуна, кайра эле сүт ичишиңер керек.</verse>
				<verse number="13">Сүт менен азыктанган ар ким дагы эле ымыркай баладай болуп, эмне жакшы, эмне жаман экенин биле албайт.</verse>
				<verse number="14">Коюу тамак болсо эрезеге жетип, жакшы менен жаманды ажырата билгендер үчүн.</verse>
			</chapter>
			<chapter number="6">
				<verse number="1">null</verse>
				<verse number="2">Машаяк тууралуу башталгыч таалимди калтыралы да жетилиш үчүн алдыга кадам таштайлы. Ниетти өзгөртүү, Кудайга ишенүү, чөмүлдүрүү расмилери тууралуу окутуу, үстүнө кол коюу расмиси, өлүктөрдүн кайра тирилүүсү жана кыяматтагы сот тууралуу айта берип, кайрадан негиз салгандай болбойлу.</verse>
				<verse number="3">Кудай буюрса, ушундай болгусу бардыр.</verse>
				<verse number="4">Ишенимден баш тартып кеткендердин ниетин кантип кайрадан өзгөртүүгө болсун? Бир кезде Кудайдын жарыгына келишип, Анын көктөн жиберген сыйынын даамын татышып, башкалар менен бирге Ыйык Рухтан үлүшүн алышса да, Кудай Сөзүнүн жакшылыгын, келечек замандын кудуретин көрүшсө да, алар ишенимден баш тартып кетишти! Эми алардын ниетин кайрадан өзгөртүү мүмкүн эмес, анткени алар Кудай Уулун кайрадан айкаш жыгачка керип, уятка калтырып жатышат.</verse>
				<verse number="5">null</verse>
				<verse number="6">null</verse>
				<verse number="7">Улам-улам жааган жамгырга сугарылып, анан өзүн иштеткен дыйканга жакшы түшүм өндүрүп берген жерге Кудай берекесин берет.</verse>
				<verse number="8">Ал эми өсүп чыкканы тикенек менен чалкан болсо, анда ал жер жараксыз болот да, каргышка калып, акырында өрттөлөт.</verse>
				<verse number="9">Биз ушундай деп жатканыбыз менен, сүйүктүү боордоштор, чындыгында силердин жакшы иштерди кылып, акыры куткарыларыңарга көзүбүз жетип турат.</verse>
				<verse number="10">Кудай адилетсиз эмес. Ыйыктарга буга чейин жардам берип келип, азыр да жардам берип жатканыңарды, ошол аркылуу Ага кылган кызматыңар менен көрсөткөн сүйүүңөрдү Ал унутпайт.</verse>
				<verse number="11">Эмнеге үмүттөнсөңөр, ошонун ишке ашышы үчүн ар бириңер акырына чейин тырышчаактык көрсөтүшүңөрдү каалайбыз.</verse>
				<verse number="12">Тилегенибиз, эринчээк болбой, тескерисинче, Кудайдын убада кылган батасын алганча ишеним менен чыдамдуулук көрсөткөн адамдарды туурап, ошолордой болсоңор экен.</verse>
				<verse number="13">Кудай Ыбрайымга убада бергенде, Өзүнүн аты менен ант берген, анткени Андан жогору турган эч ким жок.</verse>
				<verse number="14">Ошондо Ал мындай деген: «Мен сага батамды берип, укум-тукумуңду көбөйтөрүм анык».</verse>
				<verse number="15">Ыбрайым чыдамкайлык көрсөтүп, акыры убадаланган нерсени алган.</verse>
				<verse number="16">Адам баласы ант бергенде, өзүнөн даражасы бийигирээк бирөөнүн атын колдонот. Ошентип, кепилдик катары берилген ант бардык талашты токтотот.</verse>
				<verse number="17">Анын сыңары, берилген убадасын энчилей тургандарды Өз оюнун өзгөрүп кетпестигине ынандырыш үчүн Кудай да аны ант менен бекиткен.</verse>
				<verse number="18">Кудай үчүн калп айтыш мүмкүн болбогондуктан, ушул эки нерсе: Анын убадасы менен анты эч качан өзгөрбөйт. Муну билип, Андан баш паана тапкан биз зор жигер алып, алдыбыздагы үмүткө шектенбестен таяна алабыз.</verse>
				<verse number="19">Бул үмүт биздин жашообуздун ишенимдүү жана бекем кеме казыгы. Ал бизди ийбадаткана көшөгөсүнүн артындагы эң ыйык жайга жеткирет.</verse>
				<verse number="20">Ыйса Маликсадыктын даражасындагы түбөлүктүү башкы динкызматчы болуп, биздин өкүлүбүз катары ошол жакка биринчи кирди.</verse>
			</chapter>
			<chapter number="7">
				<verse number="1">Сөз болуп жаткан Маликсадык Шалем шаарынын падышасы жана Кудай Тааланын динкызматчысы болгон. Падышаларды жеңип, согуштан кайтып келаткан Ыбрайымды алдынан тосо чыгып, ага батасын берген.</verse>
				<verse number="2">Ошондо Ыбрайым бардык олжосунун ондон бирин ага тартуу кылган атынын биринчи мааниси — «адилдиктин падышасы». Ошондой эле ал Шалемдин падышасы, демек, «тынчтыктын падышасы» да болгон.</verse>
				<verse number="3">Маликсадыктын ата-энеси да, ата-тегинин санжырасы да жок. Анын төрөлгөнү, өлгөнү тууралуу да эч кандай кат-кабар жок. Ал Кудай Уулу сыяктуу түбөлүк динкызматчы бойдон кала берет.</verse>
				<verse number="4">Көрдүңөрбү, Маликсадык кандай улуу болгон! Биздин түпкү атабыз Ыбрайым согуштан түшкөн бардык олжосунун ондон бир бөлүгүн ага берген.</verse>
				<verse number="5">Калган ысрайылдыктар да аларга окшоп Ыбрайымдан тарагандыгына карабастан, диний кызматты аткарган Лебинин тукумдары, Тоорат мыйзамы буюргандай, элден, демек өз боордошторунан, ондуктарды чогултуп турушкан.</verse>
				<verse number="6">Ал эми Маликсадык Лебинин тукумунан болгон эмес. Бирок Кудайдын убадаларына ээ болгон Ыбрайымдын ондугун алып, ага батасын берген.</verse>
				<verse number="7">Ал эми батаны даражасы жогору болгону берери талашсыз кеп эмеспи.</verse>
				<verse number="8">Ысрайылдыктардан ондук алган динкызматчыларды алсак, алардын баары өтүп кетчү пенделер. Ал эми Ыбрайымдан ондук алган Маликсадыктын али да тирүү экендигин Ыйык Жазуу айгинелеп турат.</verse>
				<verse number="9">Ыбрайым Маликсадыкка ондугун бергенде, ошону менен урпактары элден ондук алып турган Лебинин өзү да Маликсадыкка ондук берген десе болот.</verse>
				<verse number="10">Анткени Леби ал убакта төрөлө элек болсо да, ал Маликсадыкты жолуктурган Ыбрайымдан келип чыккан.</verse>
				<verse number="11">Ысрайыл элине берилген Тоорат мыйзамы динкызматчылар Лебинин тукумунан чыгышы керек деп буюрган. Бирок алардын кызматы жетиштүү болсо, анда Арундун эмес, Маликсадыктын даражасындагы дагы башка динкызматчынын келип чыгышы кажет болот беле?</verse>
				<verse number="12">Анткени динкызматчылык өзгөргөндө, Тоорат мыйзамы да өзгөрүүгө тийиш.</verse>
				<verse number="13">Жогорудагы айтылган сөздөрдүн төркүнү биздин Эгебизге байланыштуу. Бирок Эгебиздин уруусунан эч ким эч качан курмандык жайда кызмат кылган эмес.</verse>
				<verse number="14">Анткени биздин Эгебиз Жүйүт уруусунан экени белгилүү. Ал эми Муса динкызматчылар бул уруудан чыгат деп айткан эмес.</verse>
				<verse number="15">Эми болсо, Маликсадыкка окшош башка динкызматчы чыкканда, жогоруда айтылгандар мурдагыдан да түшүнүктүү болуп калды.</verse>
				<verse number="16">Ал, Тоорат мыйзамында жазылгандай, динкызматчылар тукумунан чыккандыгынан улам эмес, өчпөс өмүрдүн кудурети менен динкызматчы болду.</verse>
				<verse number="17">Анткени Ыйык Жазууда: «Сен алдың Маликсадык даражасын, Сен болдуң түбөлүккө динкызматчы»,— деген сөз бар.</verse>
				<verse number="18">Бир жагынан алсак, мурдагы эреже өзүнүн күчүн жоготуп, жараксыз болуп калгандыктан жокко чыгарылды,</verse>
				<verse number="19">анткени Тоорат мыйзамы эч нерсени жеткилең кыла алган жок. Бирок башка жагынан алсак, азыр Кудай бизди андан да жакшы үмүткө ээ кылды. Ошол үмүт аркылуу биз Ага жакындай алабыз.</verse>
				<verse number="20">Бул гана эмес, бизде Кудайдын берген анты да бар. Башкалар динкызматчы болуп шайланганда, эч ант берилбесе,</verse>
				<verse number="21">Кудай Ыйсаны динкызматчылыкка дайындаганда, мындай ант берген: «Өз антын салтанаттуу берди Кудай, Бир айтып, кайтпайт эми сөзүнөн Ал: Сен болдуң түбөлүккө динкызматчы».</verse>
				<verse number="22">Мына ушул аркылуу Ыйса мурдагыдан жакшы келишимдин кепили экендиги көрүнүп турат.</verse>
				<verse number="23">Мурдагы динкызматчыларды алсак, биринин көзү өткөндө анын милдетин башкасы улантышы керек эле. Ошондуктан алардын саны көп болгон.</verse>
				<verse number="24">Ал эми Ыйса түбөлүккө тирүү, Анын динкызматчылыгы эч качан башка бирөөнүн колуна өтпөйт.</verse>
				<verse number="25">Ошондуктан Ыйса Өзү аркылуу Кудайга келгендерди качан болсо да куткара алат, себеби Ал түбөлүк өмүр сүрүп, Кудай алдында алар үчүн өтүнүп турат.</verse>
				<verse number="26">Ыйса биздин муктаждыктарыбызга жардам бере турган башкы динкызматчы. Ал — ыйык, кынтыксыз жана жазыксыз. Ал күнөөкөрлөрдөн ажыратылып, көктөн да жогору орунга коюлган.</verse>
				<verse number="27">Ал калган жогорку динкызматчылардай эмес. Күн сайын алгач Өзүнүн, анан элдин күнөөлөрү үчүн курмандык чалууга муктаж эмес. Ал бардык адамдар үчүн бир гана жолу курмандык чалды. Бул курмандык — Анын Өзү эле.</verse>
				<verse number="28">Адамдардын алсыз жактары болсо да, Тоорат мыйзамы боюнча алар башкы динкызматчылыкка шайланат. Ал эми ошол мыйзам кабыл алынгандан кийин, Кудай ант менен берген убадасы аркылуу башкы динкызматчылыкка Өз Уулун дайындады. Ошол Уул түбөлүк, жеткилең башкы динкызматчы.</verse>
			</chapter>
			<chapter number="8">
				<verse number="1">Айткандарыбыздын эң негизгиси бул: биздин башкы динкызматчыбыз асмандагы Улуу Кудайдын тактысынын оң жагындагы сыйлуу жерде олтурат.</verse>
				<verse number="2">Ал адамдын колу менен эмес, Кудай Эгебиздин Өз колу менен тигилген чыныгы ыйык чатырдын ичиндеги эң ыйык жайда кызмат өтөйт.</verse>
				<verse number="3">Ар бир башкы динкызматчы тартуулар менен курмандыктарды Кудай алдына алып келүү үчүн дайындалат. Ошондуктан биздин башкы динкызматчыбыз да бир нерсени тартуу кылышы керек эле.</verse>
				<verse number="4">Эгерде Ал жерде болсо, анда динкызматчы болмок да эмес, анткени Тоорат мыйзамы талап кылган тартууларды алып келген атайын динкызматчылар бар.</verse>
				<verse number="5">Алардын кылган кызматы асмандагысына окшогону менен, чындыгында, анын көлөкөсү гана. Анткени Муса да ыйык чатыр тургузганы жатканда, Кудай ага: «Байкагын, баарын тоо башында сага көрсөтүлгөн үлгү боюнча жасагандай бол!»— деп эскерткен эле.</verse>
				<verse number="6">Бирок Ыйсага тапшырылган кызмат башка динкызматчылардыкынан алда канча жогору турат. Ал мурдагыдан жакшы келишимдин ортомчусу болуп, ошол келишим мурдагыдан жакшы убадаларга негизделген.</verse>
				<verse number="7">Биринчи келишимдин эч кемчилиги жок болгондо, кайрадан келишим түзүүнүн кажети болмок эмес.</verse>
				<verse number="8">Бирок Кудай Өз элинен кынтык таап, мындай деген: «Мезгил келет, — дейт Жараткан, — Мен Ысрайыл эли менен, Жана Иуда эли менен Жаңыртамын келишимди.</verse>
				<verse number="9">Бирок айтам, Мен Мисирден Аталарын колдон алып Чыгарганда түзгөнүмө Бул келишим эч окшобойт. Анткени алар келишимге Бек турбады. Ошондуктан Мен да аларды таштап кеттим.</verse>
				<verse number="10">Эми болсо Ысрайылдын Эли менен жаңы түзгөн Келишимим мындай болот: Мыйзамымды салып коём Мен алардын көңүлүнө, Жазып коём жүрөгүнө. Мен Кудайы болуп калам, Алар болсо элим болот.</verse>
				<verse number="11"> Эгебизди таанып бил — деп Эч кимиси бири-бирине Таалим берип айтпай калат. Анткени алар ал убакта — Чоңу дагы кичинеси — Билип калат Мени баары.</verse>
				<verse number="12">Мен аларга ырайым кылып, Жамандыгын бүт кечирем, Мурда кылган күнөөлөрүн Андан ары эч эстебейм, — Дейт элине Жараткан Ээ».</verse>
				<verse number="13">Кудай Жаңы келишим тууралуу айтканда, ошону менен мурдагы келишимдин эскиргенин билдирген. Ал эми эскирип, мөөнөтү бүткөн ар бир нерсе жок болот.</verse>
			</chapter>
			<chapter number="9">
				<verse number="1">Мурдагы келишимде Кудайга табынуу тууралуу жол-жоболор жана жер бетинде таат-ийбадат кылчу жай бар болгон.</verse>
				<verse number="2">Ыйык чатыр тигилип, анын «ыйык жай»деп аталган алдыңкы бөлүгүндө шамдал жана Кудайга тартуу кылынган нандар коюлган үстөл турчу.</verse>
				<verse number="3">Төркү көшөгөнүн артында болсо «эң ыйык жай» деп аталган бөлмө болгон.</verse>
				<verse number="4">Мына ошол бөлмөнүн ичинде алтындан жасалып, үстүнө жыпар жыттуу заттар өрттөлүүчү курмандык жай турган. Сырты алтын менен каптатылган Келишим Сандыгы да ал жерге коюлуп, анын ичинде манна салынган алтын кумура, Арундун көктөгөн таягы жана келишим жазылган таш лооктор сакталчу.</verse>
				<verse number="5">Сандыктын үстүндө болсо Кудайдын улуулугун чагылдырып, жайылган канаттарынын көлөкөсү күнөө кечирилчү жерге түшүп турган эки херубим орнотулган болчу. Бирок азыр мунун баарын ийне-жибине чейин чечмелеп берүүнүн кажети жок.</verse>
				<verse number="6">Ушундайча курулган ыйык чатырдын алдыңкы жайына динкызматчылар дайыма кирип, өз кызматын аткарышчу.</verse>
				<verse number="7">Ал эми төркү бөлмөгө болсо жылына бир жолу башкы динкызматчы гана киргенге акылуу эле. Ал өзү үчүн жана элдин билбей кетирген күнөөлөрү үчүн чалынган курмандыктын канын ала кирчү.</verse>
				<verse number="8">Ошол аркылуу Ыйык Рух ыйык чатырдын алдыңкы бөлмөсү бар болуп турганча, эң ыйык жайга жол али ачыла элек экендигин билдирген.</verse>
				<verse number="9">Бул каймана түрдө азыркы убакты көрсөтүп турат: Кудайга алынып келинген тартуулар менен курмандыктар табынган кишинин абийирин толугу менен күнөөдөн арылта албайт.</verse>
				<verse number="10">Эреже-парыздар тамак-аш менен ичимдиктер, ар кандай тазалануу ырым-жырымдары менен гана чектелген. Денеге байланыштуу бул эрежелерди аткаруу жаңылануу дооруна чейин гана милдеттүү болуп келген.</verse>
				<verse number="11">Мына эми Машаяк учурдагы жакшы нерселердин башкы динкызматчысы катары келди. Анын кызмат өтөгөн чатыры да мурдагысынан алда канча улуу жана жеткилең. Адам колу менен жасалбаган ал чатырдын ушул жаратылган дүйнөгө эч тиешеси жок.</verse>
				<verse number="12">Машаяк бир жолу жана баары үчүн эң ыйык бөлмөгө киргенде, ал жерге текелер менен букалардын канын эмес, Өзүнүн канын алып кирди. Ошону менен Ал бизге түбөлүк куткарылууга жол ачты.</verse>
				<verse number="13">Тоорат мыйзамына ылайык, курмандыкка чалынган текелер менен букалардын каны же союлуп өрттөлгөн кунажындын күлү арам деп табылган адамдын үстүнө чачылып, аны адалдачу.</verse>
				<verse number="14">Андай болсо, түбөлүк Ыйык Рухка бөлөнгөн, Өзүн Кудайга кынтыксыз курмандык катары тартуулаган Машаяктын каны бизди өлүм алып келчү иштерибизден арылтып, абийирибизди андан бетер адалдай алары бышык! Ошондо биз тирүү Кудайга таат-ийбадат кыла алабыз.</verse>
				<verse number="15">Андыктан Машаяк жаңы келишимдин ортомчусу болду. Эми Кудай чакыргандар Ал убада кылган түбөлүктүү мураска ээ боло алышат, себеби Машаяктын өлүмү аркылуу эски келишим доорунда жасалган күнөөлөрдүн куну төлөндү.</verse>
				<verse number="16">Муну керээз катка окшотсо болот. Керээз кат аны калтырган киши өлгөндөн кийин гана колдонулат.</verse>
				<verse number="17">Анткени адам тирүү болгон кезде эмес, көзү өткөндө гана анын калтырган керээзи өз күчүнө кирет.</verse>
				<verse number="18">Ошондуктан мурунку келишим да төгүлгөн кан менен бекитилген.</verse>
				<verse number="19">Анткени Муса бүткүл Ысрайыл элинин алдында Тоорат мыйзамындагы бардык осуяттарды жарыя кылгандан кийин кунажындар менен текелердин канын сууга аралаштырган да, кызыл жүн менен иссоп чөбүн алып, жанакы канды келишим жазылган түрмөккө да, элге да чачкан.</verse>
				<verse number="20">Ошондо ал: «Бул — Кудайдын силер менен түзгөн келишимин бекиткен кан»,— деген.</verse>
				<verse number="21">Дал ошондой эле ыйык чатырга жана ийбадат кылууда колдонула турган бардык идиштерге канды чачып чыккан.</verse>
				<verse number="22">Ырасында, Тоорат мыйзамына ылайык, дээрлик бардык нерселер кан менен тазаланат да, кан төгүлмөйүн күнөө кечирилбейт.</verse>
				<verse number="23">Ошентип, асмандагы нерселерге окшоп турган жердеги нерселер мына ушинтип тазартылышы керек болчу. Ал эми асмандагы нерселердин өздөрүн тазартыш үчүн мындан алда канча жакшы курмандыктар талап кылынат.</verse>
				<verse number="24">Анткени Машаяк асмандагыга окшош болгон жана адам колу менен тургузулган эң ыйык жайга эмес, асмандын өзүнө кирди. Азыр Ал ошол жерде, Кудайдын алдында туруп, биздин таламыбызды талашууда.</verse>
				<verse number="25">Машаяк эң ыйык жайга жыл сайын малдын канын алып кирген башкы динкызматчы сыяктуу эмес. Ал үчүн Өзүн кайра-кайра курмандык кылуунун эч кажети жок.</verse>
				<verse number="26">Антпесе Ага дүйнө жаратылгандан бери көп жолу азап чегүүгө туура келмек. Анын ордуна Ал эми гана, акыр заман жакындап калганда, келип, күнөөнү жок кылыш үчүн Өзүн курмандыкка берди.</verse>
				<verse number="27">Жазуу-буйрукка ылайык, адам баласы бир гана жолу өлүшү керек. Андан соң, баары кыямат сотуна тартылышат.</verse>
				<verse number="28">Ошентип, Машаяк да көп адамдардын күнөөлөрүн моюндап, бир жолу курмандыкка чалынды. Кайтып келгенде болсо күнөөлөр менен алек болуу үчүн эмес, Өзүн эңсеп күтүп жүргөндөрдү куткаруу үчүн келет.</verse>
			</chapter>
			<chapter number="10">
				<verse number="1">Тоорат мыйзамы чыныгы нерселердин так өзү эмес, ал боло турган жакшы нерселердин элеси гана. Жыл сайын чалынган бирдей курмандыктар аркылуу ал Кудайга табынганы барган адамдарды толугу менен тазартып, кынтыксыз кыла албайт.</verse>
				<verse number="2">Эгерде курмандык чалуу адамдарды күнөөлөрүнөн биротоло арылтып, абийирин тазалай алса, анда алар курмандык чалганды эбак токтотмок эмес беле?</verse>
				<verse number="3">Бирок, чындыгында, жыл сайын чалынган курмандыктар алардын эстерине күнөөлөрүн салып турат.</verse>
				<verse number="4">Анткени букачарлар менен текелердин каны аркылуу күнөөлөрдөн биротоло арылуу эч мүмкүн эмес.</verse>
				<verse number="5">Ушул себептүү Машаяк бул дүйнөгө келерде Кудайга мындай деген: «Курмандык, тартууларды каалабадың, Сен Мага жердик дене дайындадың.</verse>
				<verse number="6">Өрттөлчү курмандыкты, күнөө үчүн Берилчү курмандыкты жактырбадың.</verse>
				<verse number="7">Ошондо айттым Мен да: Оо, Кудайым, Жазууда Мен тууралуу жазылгандай, Эркиңди аткарганы келип калдым».</verse>
				<verse number="8">Адегенде Машаяк: «Курмандык, тартууларды, өрттөлчү курмандыкты, күнөө үчүн берилчү курмандыкты каалабадың, жактырбадың», — деди. Ошол курмандыктардын баары Тоорат мыйзамы боюнча чалынса да, Ал ушундай деди.</verse>
				<verse number="9">Андан кийин Ал: «Оо, Кудай, эркиңди аткарганы келип калдым», — деди. Ошентип, Ал жаңы келишимди түзүү үчүн мурункусун жокко чыгарды.</verse>
				<verse number="10">Кудайдын бизге деген эрки мына ушундай эле: биз Машаяк Өзүн бир жолу жана бардыгыбыз үчүн курмандыкка бергени менен ыйыкталдык.</verse>
				<verse number="11">Ар бир динкызматчы күн сайын милдетин өтөп, күнөөлөрдү жок кыла албаган бирдей курмандыктарды уламдан улам чалып турат.</verse>
				<verse number="12">Ал эми Машаяк бардык мезгилдер үчүн бир гана курмандык алып келип, Кудайдын оң жагындагы сыйлуу жерге олтурду.</verse>
				<verse number="13">Кудай бардык душмандарын Анын бут алдына алып келгенчекти Ал ошол жерде олтурмакчы.</verse>
				<verse number="14">Ал бир жолку курмандыгы менен ыйыкталгандарды эч кынтыксыз кылып койду.</verse>
				<verse number="15">Ыйык Рух да бизге бул тууралуу күбөлөндүрүп турат. Ал биринчи мындай дейт:</verse>
				<verse number="16">«Эми болсо Ысрайылдын Эли менен жаңы түзгөн Келишимим мындай болот: Мыйзамымды салып коём Мен алардын көңүлүнө, Жазып коём жүрөгүнө».</verse>
				<verse number="17">Анан дагы мындай дейт: «Мурда кылган күнөөлөрүн, Жамандыгын эч эстебейм».</verse>
				<verse number="18">Ал эми күнөөлөр кечирилген соң, алар үчүн курмандык чалуунун эч кереги жок болуп калат.</verse>
				<verse number="19">Боордошторум, Ыйсанын төккөн каны аркылуу биз эми эч кысылбастан эң ыйык жайга кире алабыз.</verse>
				<verse number="20">Өз денесин курмандыкка бергени менен Ал бизди Кудайдан бөлүп турган көшөгөнү айрып, түбөлүк өмүргө алып барчу жаңы жол ачты.</verse>
				<verse number="21">Бизде Кудай үйүн башкарган улуу Дин кызматчы бар болгондуктан,</verse>
				<verse number="22">бизди тазартуу үчүн кыянаттыкка толгон абийирибизге Ыйсанын каны чачылып, денелерибиз таза сууга жуулганын билип, Кудайдын алдына таза жүрөк жана бекем ишеним менен баралы.</verse>
				<verse number="23">Ачык айтып жүргөн үмүтүбүздөн тайбай, аны бекем карманалы. Анткени бизге убадасын берген Кудай ишенимдүү.</verse>
				<verse number="24">Бири-бирибизди башкаларды сүйгөнгө жана жакшылык кылганга шыктандырууну ойлойлу.</verse>
				<verse number="25">Кээ бирөөлөр чогулуштарыбызга барбай коюуну адат кылып алышкан өңдүү. Бирок биз алардай болбой, андан көрө, бири-бирибизге жигер берип туралы. Эгебиздин кайтар күнү жакын калганын билебиз го.</verse>
				<verse number="26">Эгерде акыйкатты билип алып, анан кайра эле атайлап күнөө кылганыбызды уланта берсек, анда күнөөлөрүбүздөн эч кандай курмандык арылта албайт.</verse>
				<verse number="27">Ошондо жүрөк үшүн алган кыямат сотун жана Кудайга каршы чыккандарды жалмай турган оттун келишин күтүүдөн башка аргабыз калбайт.</verse>
				<verse number="28">Эгер Мусанын мыйзамын бузган адам эки же үч күбөнүн алдында эч аёосуз өлүм жазасына тартылган болсо,</verse>
				<verse number="29">анда Кудай Уулун тебелеп-тепсегендер, өздөрүн күнөөлөрдөн тазалаган Келишим канын ыйык тутпагандар жана ырайым Рухун кордогондор канчалык оор жазага татыктуу деп ойлойсуңар!?</verse>
				<verse number="30">Анткени биз: «Өч алуу — Менин ишим, Мен берем тиешесин», — дегендин ким экенин билебиз. «Эгебиз Өз элин соттойт»,— дегенди да укканбыз.</verse>
				<verse number="31">Тирүү Кудайдын колуна түшүп, жазасын алуу кандай коркунучтуу!</verse>
				<verse number="32">Мурдагы жашооңорду эстегиле: Кудайдын жарыгы дилиңерди агарткандан кийин силер канча кыйналсаңар да, кыйынчылыктарга бой берген жоксуңар.</verse>
				<verse number="33">Бирде өзүңөр эл алдында кордолуп, куугунтук жесеңер, бирде ошого дуушар болгондор мене чогуу болуп, алардын оорчулугун бөлүштүңөр.</verse>
				<verse number="34">Түрмөдө олтургандарга боорукерлик көрсөтүп, колуңарда бар болгонду тартып алып жатышканда, андан жакшы, түбөлүктүү байлыкка ээ болоруңарды билип, муну кубаныч менен кабыл алдыңар.</verse>
				<verse number="35">Кайратыңардан кайтпагыла. Ошондо келечекте улуу сыйлык аласыңар.</verse>
				<verse number="36">Кудайдын эркин аткарып, Ал убада кылган нерселерди алуу үчүн чыдамдуу болушуңар керек.</verse>
				<verse number="37">Анткени: «Келүүгө тийиш болгон келе жатат, Жакында келип калат, кечикпестен.</verse>
				<verse number="38">Ишенип акталганым өмүр табат, Чегинген адам жакпайт көңүлүмө».</verse>
				<verse number="39">Бирок биз артка кайтып, апат боло турган адамдардан эмеспиз. Биз куткарылуу алып келчү ишенимге ээбиз.</verse>
			</chapter>
			<chapter number="11">
				<verse number="1">Ишеним — бул үмүттөнгөнүңдүн орундала тургандыгынан шектенбөө жана али көзгө көрүнө элек нерселердин анык экендигине ынануу.</verse>
				<verse number="2">Өз ишеними аркылуу ата-бабаларыбыз Кудайдын ыраазычылыгына ээ болушкан.</verse>
				<verse number="3">Ишеним аркылуу биз аалам Кудайдын Сөзү менен жаратылып, көрүнбөгөн нерседен көрүнгөн нерселер пайда болгонун түшүнөбүз.</verse>
				<verse number="4">Ишеним аркылуу Абыл Кудайга Кабылдыкынан жакшы курмандык алып келген. Муну көргөн Кудай Абылдын курмандыгына ыраазы болуп, аны ак деп тапкан. Көзү өтсө да, Кудайга ишеним арткан Абыл бизге али да үлгү болуп келет.</verse>
				<verse number="5">Ишеним аркылуу Анак бул дүйнөдөн асманга тирүү алынып, өлүм жүзүн көргөн жок. «Ал кайып болду, анткени аны Кудай Өзүнө алып кетти» асманга алынарга чейин өз жашоосу менен Кудайдын көңүлүнө толгон.</verse>
				<verse number="6">Ишеним болмоюн, Кудайга жагуу мүмкүн эмес. Ага табынганы келген адам Кудайдын бар экенине жана Өзүн издеп, тааныгысы келгендерге Ал ак батасын берерине ишениши керек.</verse>
				<verse number="7">Ишеним аркылуу Нух, боло турган топон сууну али көрө элек болсо да, Кудай ал тууралуу эскерткенде, ошого кулак салган. Буюргандай кеме куруп, ошонун ичинде үй-бүлөсү менен кошо аман калган. Бул аркылуу ал дүйнөнү ашкерелеп, өзү болсо ишенгени үчүн ак деп табылды.</verse>
				<verse number="8">Ишеним аркылуу Ыбрайым Кудайдын чакырыгына баш ийип, кайда сапар тартып бара жатканын билбесе да, эл-жерин таштап, кийин өзү мураска ала турган өлкөгө аттанган.</verse>
				<verse number="9">Ишенимге таянып, убада кылган жерде келгин катары чатырда жашаган. Ыбрайымдын убадасына мурасташ болгон Ыскак менен Жакып да ошондой жашашты.</verse>
				<verse number="10">Мунун себеби, Ыбрайым Кудай Өзү пландаштырып, Өзү куруп, негизи эч качан бузулбас шаардын пайда болушун күткөн эле.</verse>
				<verse number="11">Ишеним аркылуу Ыбрайым өзүнүн карылыгы жетип, байбичеси Саранын төрөбөс аял болгонуна карабастан балалуу болууга Кудайдан кудурет алды. Анткени ал Кудайдын Өзү берген убадасына бек экенине ишенген.</verse>
				<verse number="12">Ошентип, карылыгы жетип, өлүктөн айырмасы деле жок болуп калган ушул адамдан асмандагы жылдызга, деңиз жээгиндеги кумга тете, сан жеткис тукум калган.</verse>
				<verse number="13">Ушул жогоруда аталгандардын баары ишенип жүрүп дүйнөдөн өтүштү. Алар Кудайдын берем деп убада кылган нерселерин бул дүйнөдө алышкан жок, бирок аларды алыстан көрүп, кубанышты. Өздөрүнүн бул дүйнөдө чоочун, конок экенин айтып жүрүштү.</verse>
				<verse number="14">Ушундай дегендеринен алар чыныгы мекенин самап, издеп жүргөндүгүн билсе болот.</verse>
				<verse number="15">Эгерде алар таштап кеткен жерин ойлорунан чыгарышпаса, анда кайра кайтып барууга мүмкүнчүлүктөрү болмок.</verse>
				<verse number="16">Бирок алар калтырган жеринен жакшысына — асмандагы мекенине умтулушту. Андыктан Кудай да Өзүн алардын Кудайымын деп атоодон уялбайт, анткени алар үчүн Өзү атайын шаар даярдап койгон.</verse>
				<verse number="17">null</verse>
				<verse number="18">Ишеним аркылуу Ыбрайым Кудай аны сынаганда, өз уулу Ыскакты курмандыкка багыштады. Кудай ага: «Ыскактын урпактары сенин тукумуң аталат», — деген болчу. Кудайдан ушундай убада алса да, ал жалгыз уулун курмандыкка чалууга даяр болду.</verse>
				<verse number="19">Ыбрайым Кудай Ыскакты кайра тирилте алат деп ойлогон, ошондуктан ал уулун өлүмдөн кайтарып алды десе болот.</verse>
				<verse number="20">Ишеним аркылуу Ыскак өз балдары Жакып менен Эйсапка алардын келечегине карата батасын берген.</verse>
				<verse number="21">Ишеним аркылуу Жакып өлөр алдында Жусуптун уулдарынын ар бирине батасын берип, таягына жөлөнүп, Кудайга табынган.</verse>
				<verse number="22">Ишеним аркылуу Жусуп өлөр алдында ысрайылдыктардын Мисирден чыга тургандыгын айтып, өзүнүн сөөгүн да ала кетүүнү керээз кылган.</verse>
				<verse number="23">Ишеним аркылуу Мусанын ата-энеси аны төрөлгөндөн кийин үч ай бою жашырып бакты. Алар Мусанын сүйкүмдүү наристе экенин көрүп, падышанын буйругун аткарбай коюудан коркушкан жок. </verse>
				<verse number="24">Ишеним аркылуу Муса эр жеткенде фараондун кызынын баласы деп аталуудан баш тартты.</verse>
				<verse number="25">Күнөө кылып, бир аз убакыт жыргалга баткандан көрө, Кудайдын эли менен бирге азап тартканды артык көрдү.</verse>
				<verse number="26">Машаяк үчүн кордук көрүүнү Мисирдин бардык байлыгынан алда канча өйдө деп эсептеди, анткени анын көздөгөнү келечекте ала турган сыйлык эле.</verse>
				<verse number="27">Ишеним аркылуу Муса падышанын каарынан коркпостон, Мисирди таштап, чыгып кетти. Анткени ал көзгө көрүнбөгөн Кудайды эш тутуп, көздөгөн максатынан баш тартпады.</verse>
				<verse number="28">Ишеним аркылуу ал Куткарылуу майрамын белгилеп, жаналгыч периште ысрайылдыктардын тун балдарына тийбей өтсүн үчүн эшиктердин кашегине кан чачкан болчу.</verse>
				<verse number="29">Ишеним аркылуу ысрайылдыктар Кызыл Деңизден кургак менен өткөндөй өтүшкөн. Аркасынан кууп келип, аларды туурап деңизден өтөбүз деген мисирликтер болсо сууга чөгүп өлүштү.</verse>
				<verse number="30">Ишеним аркылуу Иерихон шаарынын дубалдары ысрайылдыктар жети күн бою айланып баскан соң урап түштү.</verse>
				<verse number="31">Ишеним аркылуу Рахап аттуу сойку аял Кудайга ишенбегендер менен чогуу өлтүрүлбөй, аман калды. Анткени ал ысрайылдык чалгынчыларды жылуу тосуп алган эле.</verse>
				<verse number="32">Дагы кайсы бирин айтайын? Гедеон, Барак, Шымшон, Эптах, Дөөт, Шамил жана башка пайгамбарлар тууралуу баян кылып олтурсам убакытым жетпей калат.</verse>
				<verse number="33">Ишеним аркылуу алар падышалыктарды жеңип алышкан. Адил иштерди кылышып, Кудайдын убадасына жетишкен. Арстандардын оозун жабышкан.</verse>
				<verse number="34">Жалындап күйгөн отту өчүрүшкөн. Кылычтын мизинен аман калышкан. Өздөрү алсыз болушса да, күч-кубатка толушкан. Согушта кудуреттүү болуп, чет элдик аскерлерди качырышкан.</verse>
				<verse number="35">Кээ бир аялдардын жакындарын Кудай өлгөндөн тирилтип берген. Дагы башкалары кайра тирилип, мурдагыдан жакшы өмүргө ээ болуш үчүн эркиндикке чыгуунун ордуна азап чегип, курман болууну тандашкан.</verse>
				<verse number="36">Кээ бирөөлөрүн кордоп, сабашкан. Кээ бирөөлөрүн чынжырлар менен байлап, түрмөгө камашкан.</verse>
				<verse number="37">Дагы башкаларын ташбараңга алышкан, араа менен кесишкен, кылычтап өлтүрүшкөн. Кой-эчкилердин терисин кийип, жакырчылыкта жашап, куугунтук жеп, жек көрүндү болуп жүрүшкөн.</verse>
				<verse number="38">Ушул дүйнө алардын кадыр-баркына арзыган эмес. Бирок алар чөлдөр менен тоолордо тентип, үңкүрлөр менен чуңкурларды башпаана кылышкан.</verse>
				<verse number="39">Жогорудагылардын баары өз ишеними менен Кудайдын ыраазычылыгына ээ болушкан. Бирок алардын бири да убада кылынганга жеткен эмес.</verse>
				<verse number="40">Анткени биз үчүн жакшыраак нерсени сактап койгон Кудай алардын ишеним менен көздөгөн максатына бизсиз эле жетишин каалаган жок.</verse>
			</chapter>
			<chapter number="12">
				<verse number="1">Ошентип, бизди көптөгөн күбөлөр курчап турат. Андыктан ар кандай тоскоолдуктарды жана жылдырбай кармап турган күнөөнү өзүбүздөн алыс ыргытып, чыдамкайлык менен алдыбыздагы жарыштын соңуна чыгалы.</verse>
				<verse number="2">Жалтактабайлы да Ыйсадан көзүбүздү албайлы. Адегенде бизге ишеним берип, анан аны кемелдикке жеткирген — Ал Өзү. Айкаш жыгачка керилип, кордук көрөрүн билсе да, келечекте күтүп турган зор кубаныч үчүн Ал ошого даяр болду. Эми болсо Кудай тактысынын оң жагындагы сыйлуу орунда олтурат.</verse>
				<verse number="3">Кайратыңардан кайтпай, кыйынчылыктарга бой бербеш үчүн Ыйсанын күнөөкөрлөргө ушунчалык жек көрүндү болуп, ошонун баарына чыдаганын эстегиле.</verse>
				<verse number="4">Күнөөгө каршы согушканыңарда силер али каныңарды төгүп, өлсөм да мейли деп, тобокелге бара элексиңер.</verse>
				<verse number="5">Же Өз балдары катары Кудай силерге кайрат берүү үчүн мындай деп айтканын унуттуңарбы: «Тартипке келтиргенде Эгең сени, Барк албай муну, балам, сен калбагын. Көрсөтүп айыбыңды, жазаласа, Чөгөрүп көңүлүңдү кайгырбагын.</verse>
				<verse number="6">Анткени кимди сүйсө Кудай Таала, Ошону тартипке да салып турат. Кимди Ал Өз балам деп кабыл алса, Ал адам айыбы үчүн жазаланат».</verse>
				<verse number="7">Жаза тартып кыйналганыңарда, буга чыдагыла. Анткени менен Кудай силерге Өз балдары катары мамиле кылып жатат. Же атасы жазалабаган бала болобу?</verse>
				<verse number="8">Эгерде башка балдарга окшоп тарбияга чакырылбасаңар, анда Анын балдары экениңер анык эмес.</verse>
				<verse number="9">Өз аталарыбыз бизди жазалап турушса да, биз аларды урматтайбыз. Андай болсо, түбөлүк өмүр сүрөбүз десек, рухий Атабызга андан бетер баш ийишибиз керек эмеспи?</verse>
				<verse number="10">Аталарыбыз бизди кыска убакыттын ичинде өздөрү туура көргөндөй тарбиялашты. Кудай болсо биздин эле пайдабызды ойлоп, Өзүндөй ыйык болсун деп тарбиялайт.</verse>
				<verse number="11">Тартипке салынып жаткан убакта бул бизди кубандырбайт, тескерисинче жаныбызды кейитет. Бирок ушундай тарбия көргөн адам кийин такыбаа, бейпил жашоонун үзүрүн көрөт.</verse>
				<verse number="12">Ошентип, шалдайган колуңарды кайра көтөрүп, калчылдаган тизеңерди бекемдегиле.</verse>
				<verse number="13">Аксаган бут чалынып жыгылбастан, кайра айыксын үчүн түз жолдо жүргүлө.</verse>
				<verse number="14">Бардык адамдар менен ынтымакта болгонго аракет кылгыла. Адал жашоого умтулгула, анткени адал болбогон бир дагы адам Эгебизди көрө албайт.</verse>
				<verse number="15">Абайлагыла, Кудайдын ырайымынан эч кимиң куру калып жүрбөгүлө. Араңардан кимдир бирөөнүн уу өсүмдүк сымал өсүп чыгып, көбүнө залакасын тийгизип, арам кылышына жол бербегиле.</verse>
				<verse number="16">Араңардан эч ким Эйсапка окшоп, бузукулукка кирип, Кудайга жакпагандай өмүр сүрбөсүн. Бир аяк аш үчүн ал туңгуч уулга тиешелүү укугун сатып жиберген.</verse>
				<verse number="17">Өзүңөр билгендей, Эйсап кийин атасынын туңгуч уулга бериле турган батасын алгысы келгенде, четке кагылган. Көз жашын көлдөтүп жалбарса да, жасаган ишин өзгөртө алган эмес.</verse>
				<verse number="18">Силер көзүңөр көрүп, колуңарды тийгизе алган Синай тоосунун, алоолонуп жанган оттун жанына барган жоксуңар. Туш-туштан каптаган караңгылыкка, алай-дүлөй түшкөн бороонго кабылган жоксуңар.</verse>
				<verse number="19">Кулак жарган сурнайдын үнүн, жанга баткан, мындан ары укпасак экен дегидей сөздөрдү эшиткен жоксуңар.</verse>
				<verse number="20">Анткени алар Эгебиздин: «Тоого айбан тийсе да ташбараңга алынып, өлтүрүлсүн!» — деген буйругун көтөрө алышкан жок.</verse>
				<verse number="21">Бул көрүнүш үрөй учурарлык болгондуктан Муса: «Жаным чыгып, муунум калчылдап турат»,— деген.</verse>
				<verse number="22">Ал эми силер болсо Сион тоосуна, тирүү Кудайдын шаары — асмандагы Иерусалимге келдиңер. Бул жерге түмөндөгөн периштелер менен ысымдары көккө жазылган Кудайдын тун уулдары өздөрүнүн шаңдуу жыйналышына чогулушкан. Бардык адамдардын Соттоочусу болгон Кудай да, жеткилеңдикке жетишкен адилдердин рухтары да, жаңы келишимдин арачысы Ыйса да — ушул жерде. Анын чачылган каны Абылдыкына караганда алда канча жакшыраак нерселер жөнүндө кабар берет.</verse>
				<verse number="23">null</verse>
				<verse number="24">null</verse>
				<verse number="25">Байкагыла, силерге сүйлөгөн Кудайды укпай койбогула. Байыркылар жерден сүйлөгөн сөзүнө кулак салбаганы үчүн жазадан качып кутула алышпаса, анда көктөн сүйлөгөнүн укпай койгон биз тарта турган жазабыздан андан бетер кутула албайбыз.</verse>
				<verse number="26">Ошол убакта Кудайдын үнү жер титиреткен, эми болсо Ал: «Мен дагы бир жолу жерди гана эмес, асманды да титиретем»,— деп убада кылды.</verse>
				<verse number="27">«Дагы бир жолу» дегени жаратылган нерселер козголуп, ордунан алынып ташталарын билдирет. Ошондо козголбос нерселер гана калат.</verse>
				<verse number="28">Андыктан Кудайга рахмат айталы, анткени биз түндүгү эч качан түшпөгөн ордодон орун алабыз. Кудайды кастарлап, Андан ыйбаа кылуу менен табынганыбыз Аны ыраазы кылсын.</verse>
				<verse number="29">Анткени биздин Кудай — бул чындап эле бардыгын жалмаган от.</verse>
			</chapter>
			<chapter number="13">
				<verse number="1">Боордоштор катары мындан ары да бири-бириңерди сүйүп жүргүлө.</verse>
				<verse number="2">Чоочун адамдарга меймандостук көрсөтүүнү унутпагыла, анткени ушундай кылганы менен кээ бирөөлөр, өздөрү билбей, периштелерди коноктошкон.</verse>
				<verse number="3">Ишеними үчүн камакка алынган боордошторуңар менен кошо өзүңөр да камакка алынгандай, азап тартып жаткандар менен бирге өзүңөр да азап тарткандай болуп, аларды эсиңерден чыгарбагыла.</verse>
				<verse number="4">Никени баарыңар сыйлап, бири-бириңердин төшөгүңөрдү булгабагыла, анткени Кудай бузукулар менен нике бузгандарды соттойт.</verse>
				<verse number="5">Акчаны сүйүүдөн оолак болуп, колуңарда барына каниет кылгыла, анткени Кудай: «Мен силерди эч качан таштабайм да калтырып кетпейм», — деген.</verse>
				<verse number="6">Ошондуктан биз тайманбастан: «Эгем — менин колдоочум. Эч нерседен коркпоймун. Мага адам баласы Эми эмне кыла алат?»— деп келебиз.</verse>
				<verse number="7">Силерге Кудайдын сөзүн сүйлөгөн жол башчыларыңарды унутпагыла. Алардын кандай өмүр сүргөнүн эстеп, силер да алардыкындай ишенимге ээ болууга дитиңерди койгула.</verse>
				<verse number="8">Ыйса Машаяк эч качан өзгөрбөйт: Ал кечээ да, бүгүн да, түбөлүккө да ошол эле бойдон.</verse>
				<verse number="9">Ар кандай бейтааныш окуулардын эпкинине айдалып, алдастабагыла. Кудайдын ырайымынан кайрат алгыла. Ал эми тамакка байланыштуу ырым-жырымдардын аларды карманган адамдарга эч пайда-батасы жок.</verse>
				<verse number="10">Биздин курмандык жайыбыздан мурдагы ыйык чатырда ийбадат кылган динкызматчылардын жегенге эч акысы жок.</verse>
				<verse number="11">Башкы динкызматчы күнөөлөр үчүн курмандык катарында малдын канын эң ыйык жайга алып кирчү да, малдын эти болсо эл конушунан сырткары алып чыгарылып, ошол жактан өрттөлчү.</verse>
				<verse number="12">Ушул себептүү Ыйса да Өз каны менен элди адалдоо үчүн шаардын сыртында азап тартып, курман болгон.</verse>
				<verse number="13">Андыктан биз да эски конушубуздан чыгып, Анын көргөн кордук-азабын тең бөлүшөлү.</verse>
				<verse number="14">Анткени жер жүзүндө биздин түбөлүк өкүм сүрөр шаарыбыз жок. Биз Кудай Өзү орното турган шаарды күтүп жүрөбүз.</verse>
				<verse number="15">Андыктан Ыйсаны Эге деп тааныганыбызды оозубуз менен айтып, Ал аркылуу ар дайым Кудайга мактообузду курмандык катары алып келип туралы.</verse>
				<verse number="16">Ошондой эле бири-бириңерге жакшылык кылууну унутпай, колуңарда бар болгонун башкалар менен бөлүшүп тургула, анткени булар Кудайга жаккан курмандыктар.</verse>
				<verse number="17">Жетекчилериңерге баш ийип, айткандарын аткаргыла. Алар силердин жаныңар үчүн тынбай кам көрүшөт, анткени өз кызматы үчүн Кудай алдында жооп беришет. Алар өз ишин кубаныч менен аткарышсын десеңер, баш ийгиле. Антпесе кылган кызматы аларга да түйшүк болуп, силерге да пайда-бата алып келбейт.</verse>
				<verse number="18">Биз үчүн сыйынгыла. Биз ар дайым туура иш кылганга тырышып жүргөндүктөн абийирибиздин таза экенин билебиз.</verse>
				<verse number="19">Айрыкча суранарым: мен силерге жакын арада кайра барып калышым үчүн аябай сыйынсаңар.</verse>
				<verse number="20">null</verse>
				<verse number="21">Түбөлүктүү келишимдин каны аркылуу улуу Койчубуз болгон Эгебиз Ыйсаны өлүмдөн тирилткен тынчтыктын Кудайы силерди Өзүнүн эркин аткарууда керек болгон бардык жакшы нерселер менен камсыз кылсын. Ошондой эле Ыйса Машаяк бизге Кудайга жаккандай иш кылууга жардам берсин. Ошол Машаякка түбөлүктөн түбөлүккө даңк болсун. Оомийин.</verse>
				<verse number="22">Боордошторум, сабыр этип, ушул кайрат берейин деп айткан сөздөрүмдү жакшылап угуп алсаңар деп өтүнөм. Катым деле узун эмес го.</verse>
				<verse number="23">Боордошубуз Тиметейдин түрмөдөн бошотулганын билишиңерди каалайм. Эгер ал жакында мага келсе, анда силерге барганымда, аны өзүм менен кошо ала барам.</verse>
				<verse number="24">Бардык башчыларыңарга, ошондой эле бардык ыйыктарга да бизден салам айтып койгула. Италиялык боордошторубуз да силерге салам жолдошту.</verse>
				<verse number="25">Кудай баарыңа ырайым кылсын!</verse>
			</chapter>
		</book>
		<book number="59">
			<chapter number="1">
				<verse number="1">Кудайдын жана Эгебиз Ыйса Машаяктын кулу Жакыптан чар тарапта чачылып жүргөн он эки урууга дубай салам!</verse>
				<verse number="2">Боордошторум, жашоодо түркүн кыйынчылыкка туш келгенде аны зор кубаныч менен кабыл алгыла.</verse>
				<verse number="3">Себеби ишенимиңердин сыналганы силерди чыдамдуулукка үйрөтөрүн билесиңер.</verse>
				<verse number="4">Чыдамдуулук деген дайыма өсүп турушу керек, мына ошондо кемчиликсиз жеткилең болосуңар.</verse>
				<verse number="5">Ал эми кимиңерге акылмандык жетпей турса, сурагандын баарына аянбастан, жемесиз эле бере турган Кудайдан сурасын — анан алат.</verse>
				<verse number="6">Бирок эч шек кылбай, ишеним менен сурасын, себеби шектенген адам шамал айдаган деңиз толкунуна окшош.</verse>
				<verse number="7">Мындай киши Эгебизден бирдеме алам деп ойлобосун:</verse>
				<verse number="8">Ал эки ойлуу, бардык ишинде туруксуз адам.</verse>
				<verse number="9">Жакыр боордош Кудай көтөргөн кезде,</verse>
				<verse number="10">ал эми бай боордош Кудай төмөндөткөнүнө кубансын, анткени чөп гүлүндөй ал да өтүп кетет.</verse>
				<verse number="11">Күн чыгып, ысыйт да табы менен чөптү кууратат, анан гүлү түшүп, көркү жоголот. Анын сыңары, бай боордош да түйшүгү менен кошо бул дүйнөдөн өтүп кетет.</verse>
				<verse number="12">Бардык сыноолорду чыдап көтөргөн адам бактылуу, анткени ал сыноодон өткөн соң, Кудай Өзүн сүйгөндөргө убада кылган түбөлүктүү өмүрдү сыйлык кылып берет.</verse>
				<verse number="13">Азгырыкка туш келгениңерде, «Кудай мени азгырып атат» деп эч ким айтпасын. Себеби Кудай жамандыкка азгырылбайт жана эч кимди азгырбайт.</verse>
				<verse number="14">Тескерисинче, ар ким өзүнүн арам кумарына кызыгып, торго түшөт.</verse>
				<verse number="15">Арам кумар болсо өөрчүп, күнөөнү жаратат, ал эми күнөө өөрчүп, өлүмдү жаратат.</verse>
				<verse number="16">Айланайын боордошторум, алданып калбагыла.</verse>
				<verse number="17">Бардык жакшы, жеткилең тартууну жогорудан, асман жарыгын жараткан Атабыз берет. Ал туруктуу жана өзгөрүлгүс.</verse>
				<verse number="18">Бүт жараткандарынын эң маанилүүсү болсун деп, Ал бизди чындык сөзү аркылуу жаратты.</verse>
				<verse number="19">Демек, сүйүктүү боордошторум, ар бир адам укканга тез, сүйлөгөнгө жай жана ачууга сабырдуу болсун.</verse>
				<verse number="20">Себеби адам ачуусу менен Кудайга жагарлык иш кыла албайт.</verse>
				<verse number="21">Ошондуктан, жаман адат, адам оозу баргыс ишиңерди таштап, дилиңерге себилген, силерди куткара ала турган Кудайдын сөзүн моюн сунуу менен кабыл алгыла.</verse>
				<verse number="22">Кудай сөзүн угуучу гана эмес, аткаруучу да болгула, антпесе өзүңөрдү алдаган болосуңар.</verse>
				<verse number="23">Себеби Кудай Сөзүн угуп, бирок аны аткарбаган күзгүгө каранып, өз келбетин көргөн адамдай:</verse>
				<verse number="24">ал өзүн карайт да мындай болору менен кандай экенин дароо унутат.</verse>
				<verse number="25">Бирок ким эркиндик берчү жеткилең мыйзамды кунт коюп окуп, анда жазылгандарды эсине түйүп алса же сөздү угуп гана тим болбостон, аны аткарса, андай кишиге Кудайдын батасы тиет.</verse>
				<verse number="26">Эгер араңардан бирөө такыбаамын деп ойлоп, бирок тилине алы жетпесе, андай адам өзүн өзү алдаганы жана анын такыбаалыгы эч нерсеге татыбайт.</verse>
				<verse number="27">Кудай Атабыз таза деп эсептеген чыныгы такыбаалык — бул жетим-жесирлерге каралашып, өзүңдү бул дүйнөнүн жамандыгынан сактоо.</verse>
			</chapter>
			<chapter number="2">
				<verse number="1">Боордошторум, силер даңктуу Эгебиз Ыйса Машаякка ишенгендиктен адамдардын сыртына карап мамиле кылбагыла.</verse>
				<verse number="2">Эгер чогулушуңарга кымбат баалуу кийим кийип, колуна алтын шакек тагынган бир адам жана жаман кийинген, жарды бир адам кирсе,</verse>
				<verse number="3">силер кымбат баалуу кийим кийген адамды карап, ага: «Сиз төргө өтүңүз» деп, а жардыга: «Сен тигил жакка тур» же: «Биерге, улагага отур», — десеңер,</verse>
				<verse number="4">анда өз билгениңерче бирөөнөн бирөөнү айырмалап, бейкалыс ойго алдырып, ким жакшы экенин чечип жатканыңар.</verse>
				<verse number="5">Уксаңар, сүйүктүү боордошторум, ишенимге байышсын жана Өзүн сүйгөндөргө убада кылган Падышачылыктын мурасчысы болушсун деп, Кудай дүйнөнүн жакырларын тандап алган жок беле?</verse>
				<verse number="6">А силер жакырды төмөн көрдүңөр. Силерди кыйнагандар, казыга сүйрөп алып баргандар байлар эмеспи?</verse>
				<verse number="7">Силер атын алып жүргөн Машаякка тил тийгизген алар эмеспи?</verse>
				<verse number="8">Эгер Ыйык Жазуудагы «Башкаларды өзүңдөй сүйгөндөй сүй»деген улуу мыйзамды чын эле аткарып жүрсөңөр, туура иш кыласыңар.</verse>
				<verse number="9">Ал эми сыртына карап мамиле кылсаңар, анда күнөө кетирип, мыйзам алдында айыптуу болосуңар.</verse>
				<verse number="10">Мыйзамды толук аткарып, бирок бирөөнү эле бузган киши бүт мыйзамды бузуучу катары күнөөлүү болот.</verse>
				<verse number="11">Себеби «нике бузба» дегенди айткан Кудай «киши өлтүрбө»деп да айткан. Эгер нике бузбасаң, бирок киши өлтүрсөң, баары бир мыйзамды бузган болосуң.</verse>
				<verse number="12">Эркиндик берчү мыйзамдын негизинде соттолуучу адам кандай кылса, силер да ошондой сүйлөп, ошондой иш кылгыла.</verse>
				<verse number="13">Себеби ырайым кылбаган кишини Кудай да ырайымсыз жазалайт. Бирок ырайым жазадан да жогору!</verse>
				<verse number="14">Боордошторум, эгер бирөө ишенем десе, бирок кылган жакшы иши болбосо, анысынан эмне пайда? Ушул ишеними аны куткара алабы?</verse>
				<verse number="15">Эгер боордошуң же карындашың ач-жылаңач болсо,</verse>
				<verse number="16">анан эчтеме бербей туруп эле, «жакшы баргыла, жылуу кийинип, курсагыңарды тойгузгула» дегендин эмне кереги бар?</verse>
				<verse number="17">Ишеним да ошондой. Кылган жакшы ишиң болбосо, ишеним да өлүк.</verse>
				<verse number="18">Мүмкүн бирөө «сенин ишенимиң бар, а менин жакшы ишим бар» дээр. Сага айтарым: мага жакшы ишиң жок ишенимиңди көрсөт, мен сага жакшы ишимден көрүнгөн ишенимимди көрсөтөм.</verse>
				<verse number="19">Сен бир Кудайга ишенесиң, мунуң жакшы. Бирок жиндер да буга ишенип, титирешет.</verse>
				<verse number="20">Бирок сен, акылсыз, ишсиз ишеним өлүк экенин билгиң келеби?</verse>
				<verse number="21">Бабабыз Ыбрайым уулу Ыскакты курмандык жайга жаткырып, иши менен акталган жок беле?</verse>
				<verse number="22">Көрдүңбү, анын иши менен ишеними бир болгон жана ишеними иши аркылуу кынтыксыз болгон.</verse>
				<verse number="23">Ошентип, Ыйык Жазуунун сөздөрү аткарылган: «Ыбрайым Кудайга ишенип, ошону менен Анын алдында ак деп табылды»,анан ал Кудайдын досу аталган.</verse>
				<verse number="24">Адам ишеними менен гана эмес, кылган иши менен да акталарын өзүңөр көрүп турасыңар.</verse>
				<verse number="25">Ошондой эле чалгынчыларды кабыл алып, анан башка жол аркылуу чыгарып ийген сойку аял Рахап да иши менен акталган эмеспи?</verse>
				<verse number="26">Андыктан жансыз дене өлүк сымал, ишсиз ишеним дагы өлүк.</verse>
			</chapter>
			<chapter number="3">
				<verse number="1">Боордошторум, бир азыңар эле окутуучу болгула. Себеби бизге, окутуучуларга, сурак катуураак болорун билесиңер.</verse>
				<verse number="2">Баарыбыз тең көп күнөө кетиребиз. Ким сүйлөгөн сөзүнөн күнөө кетирбесе, ал бүтүндөй денесин башкара алган жеткилең адам.</verse>
				<verse number="3">Мына, атка ооздук катып, анын бүт денесин башкарабыз.</verse>
				<verse number="4">Же кемелерди алалык: алар кандай чоң болбосун, кандай катуу шамал айдабасын, аны башкарган киши каалаган жагына кичине бургуч менен бура алат.</verse>
				<verse number="5">Ошондой эле тил дагы денебиздин кичине мүчөсү, бирок чоң нерсени кылат. Байка, кичинекей эле от чоң токойду жок кылат!</verse>
				<verse number="6">Тил — от, ал денебиздеги жамандыкка толгон дүйнө. Биздин бүт жашообуз аркылуу жамандыкты таратат. Тозоктун оту менен бүт жашообузду өрттөп жок кылат.</verse>
				<verse number="7">Адам бардык айбандарды, канаттууларды, сойлоп жүрүүчүлөр менен деңиз жаныбарларын башкарып келди жана башкарууда,</verse>
				<verse number="8">ал эми тилди эч ким башкара албайт. Бул — ээ бербеген жамандык. Ал өлтүрө турган ууга толгон.</verse>
				<verse number="9">Тилибиз менен Эге Атабызды алкайбыз, ошол эле тилибиз менен Кудайга окшош жаралган адамдарды каргайбыз.</verse>
				<verse number="10">Бир эле ооздон алкыш да, каргыш да чыгат! Боордошторум, мындай кылган жарабайт.</verse>
				<verse number="11">Бир эле булактын көзүнөн шор да, шор эмес да суу чыгабы?</verse>
				<verse number="12">Боордошторум, анжирден зайтун же жүзүмдөн анжир өсүп чыкпайт. Ошол сымал бир эле булактан шор да, шор эмес да суу агып чыкпайт.</verse>
				<verse number="13">Араңарда акыл-эстүү, түшүнүгү кенен адам барбы? Болсо, анысын пакиза жүрүм-туруму, акылгөй момундугу менен далилдесин.</verse>
				<verse number="14">Эгер ичиңерде ачуу көрө албастык менен өзүмчүлдүк жашаса, анда акылмандыгыңарга мактанып, чындыкты бурмалабагыла.</verse>
				<verse number="15">Мындай «акылмандуулук» көктөн келген эмес, ал жерден, күнөөкөр адамдан жана ибилистен келген акылмандуулук.</verse>
				<verse number="16">Каерде көрө албастык менен өзүмчүлдүк болсо, тартипсиздик менен түрдүү жаманчылык да ошол жерде.</verse>
				<verse number="17">Ал эми көктөн келген акылмандыгы бар ишенгендер эң алды күнөөдөн бошонгон таза жүрөктүү, тынчтыкты сүйүүчү, момун, тил алчаак, башкаларга кайрымы менен жакшылыгы көп, ниети ак жана астейдил болушат.</verse>
				<verse number="18">Тынчтыкты сүйгөн адамдар тынчтык үрөнүн сээп, адилеттик жемишин алышат.</verse>
			</chapter>
			<chapter number="4">
				<verse number="1">Силердеги талаш-тартыш менен пикир келишпестик кайдан чыгып атат? Алар дайыма күрөшүн токтотпогон денелик жыргалчылыкка умтулуудан эмеспи?</verse>
				<verse number="2">Силер бир нерсени каалайсыңар, бирок алган жоксуңар, ошондуктан өлтүрүп, башкаларды көрө албай жатасыңар. Баары бир каалаганыңарга жеткен жоксуңар, ошондуктан пикириңер келишпей, талашып жатасыңар. Силер каалаганыңарды ала албай жатасыңар, анткени сурабай жатасыңар.</verse>
				<verse number="3">Сурасаңар дагы албай жатасыңар, анткени алганыңарды өз жыргалыңарга колдонуу үчүн арам ой менен сурайсыңар.</verse>
				<verse number="4">Эй, опаасыздар! Бул дүйнө менен дос болуу — Кудайга душман болуу экенин билбейсиңерби? Жалган дүйнө менен дос болгон адам Кудайга душман болот.</verse>
				<verse number="5">Же Кудай ичибизге салган адамдык рух кумарларга толгон деп Ыйык Жазууда курулай эле жазылган дейсиңерби?</verse>
				<verse number="6">Кудай кылган ырайым мындан да чоң. Ошол үчүн Жазууда минтип айтылат: «Менменсинген адамга Каршы болот Кудайым, Моюн сунган адамга Ырайымын төгөт Ал».</verse>
				<verse number="7">Андыктан Кудайга моюн сунуп, ибилиске каршы тургула, ошондо ал силерден качат.</verse>
				<verse number="8">Кудайга жакындагыла, Ал да силерге жакындайт. Күнөөкөрлөр, арам ишиңерди таштагыла, эки ойлуулар, ниетиңерди оңдогула.</verse>
				<verse number="9">Кайгыргыла, ыйлагыла, боздогула. Күлкүңөр ыйга, кубанчыңар кайгыга айлансын.</verse>
				<verse number="10">Эгебизге моюн сунгула, ошондо Ал силерди жогору көтөрөт.</verse>
				<verse number="11">Боордоштор, бир бириң жөнүндө жаман айтпагыла. Боордошуна жаман айткан же аны айыптаган адам Тоорат мыйзамын жамандап, айыптаганы. Эгер мыйзамды айыптасаң, анда аны аткаруучу эмес, айыптоочу болосуң.</verse>
				<verse number="12">Мыйзам чыгаруучу да, Айыпка тартуучу да Бирөө. Ал куткара да, өлтүрө да алат. Ал эми башканы айыптай тургандай сен кимсиң?</verse>
				<verse number="13">Эми «бүгүн-эртең баландай бир шаарга барып, ал жерде бир жыл жашап, соода-сатык кылып, олжо табалы», — дегендер, угуп тургула:</verse>
				<verse number="14">силер эртең эмне болорун билбейсиңер. Өмүр деген эмне? Ал бир аз көрүнүп, анан жок болгон буу сымал.</verse>
				<verse number="15">«Кудай каалап, аманчылык болсо, же аны, же муну кыларбыз», — дегендин ордуна,</verse>
				<verse number="16">менменсинип, кекирейесиңер, минтип менменсинген такыр туура эмес.</verse>
				<verse number="17">Ошондуктан туура ишти кандай кылууну билип туруп кылбай койсоңор, күнөөлүү болосуңар.</verse>
			</chapter>
			<chapter number="5">
				<verse number="1">Байлар, силер эми ыйлагыла да боздогула, анткени башыңар азапка малына турган болду.</verse>
				<verse number="2">Байлыгыңар чирип, кийимиңерди күбө жеди.</verse>
				<verse number="3">Алтын, күмүшүңөрдү дат басты. Ал даттар силерди айыптоодо күбө болот да, денеңерди от сымал жок кылат. Силер байлыгыңарды ушул күнгө чейин чогултуп келдиңер!</verse>
				<verse number="4">Талааңарда иштеген орокчулардын эмгек акысын төлөгөн жоксуңар. Алданган алар боздоп жатышат. Алардын боздогон үнү кудуреттүү Кудайдын кулагына жетти.</verse>
				<verse number="5">Силер жер үстүндө дүнүйөгө марып, жыргап-куунап жашадыңар, сойгонго даяр семиз малдай болдуңар.</verse>
				<verse number="6">Силер өзүңөргө каршылык кылбаган адилет адамдарды каралап, өлтүрдүңөр!</verse>
				<verse number="7">Боордоштор, Эгебиз келгенге чейин чыдамдуу болгула. Мына, дыйкан деле жакшы түшүм бере турган күзгү, жазгы жамгырларды чыдамдуулук менен күтөт.</verse>
				<verse number="8">Силер дагы чыдамдуу болуп, бекем тургула, анткени Эгебиздин келер убагына аз калды.</verse>
				<verse number="9">Айып тартпаш үчүн бири бириңерди жамандабагыла. Мына, Айыптоочу босогодо турат.</verse>
				<verse number="10">Кыйынчылык менен көпкө чыдоонун үлгүсүн Эгебиздин атынан сүйлөгөн пайгамбарлардан алгыла.</verse>
				<verse number="11">Биз чыдагандарды бактылуу адамдар дейбиз. Силер Аюптун чыдамы жөнүндө уккансыңар жана аягында Эгебиз ага кандай кам көргөнүн көргөнсүңөр. Эгебиз кайрымдуу жана боорукер.</verse>
				<verse number="12">Баарынан мурун, боордошторум, асман менен да, жер менен да, башка эч бир нерсе менен дагы ант бербегиле. «Ооба» дей турган кезде, «ооба» дегиле, «жок» дей турган кезде, «жок» дегиле, ошондо айыпкер болбойсуңар.</verse>
				<verse number="13">Араңарда кыйналгандар барбы? Сыйынсын. Кубангандар барбы? Ырдасын.</verse>
				<verse number="14">Оорулуулар барбы? Жыйын жетекчилерин чакырсын. Алар болсо Эгебиздин атынан майлап, ал үчүн сыйынышсын.</verse>
				<verse number="15">Ишеним менен сыйынсаңар оорулуу сакаят: Эгебиз аны айыктырат. Эгер күнөө кетирген болсо, кечирилет.</verse>
				<verse number="16">Ошондуктан бири бириңерге күнөөңөрдү айткыла жана айыгуу үчүн бир бириң үчүн сыйынгыла. Адилеттүү адамдын сыйынуусу чоң күчкө ээ.</verse>
				<verse number="17">Илияс биздей эле адам болгон. Ал жамгыр болбосун деп катуу сыйынганда, жерге үч жарым жыл жамгыр жааган эмес.</verse>
				<verse number="18">Анан жамгыр жаасын деп дагы сыйынганда, асмандан жамгыр жаап, жер түшүмүн берген.</verse>
				<verse number="19">Боордошторум, араңардан бирөө акыйкаттан четтеп кетсе жана башка бирөө аны кайра кайтарса,</verse>
				<verse number="20">анда билгиле: күнөөкөрдү жалган жолдон кайтарган адам анын жанын өлүмдөн алып калат да, далай күнөөлөрүнүн кечирилишине аралжы болот.</verse>
			</chapter>
		</book>
		<book number="60">
			<chapter number="1">
				<verse number="1">null</verse>
				<verse number="2">Ыйса Машаяктын элчиси Петирден Понт, Галатия, Кападокия, Асия менен Битинияга чейин тараган качкындарга — Кудайдын тандап алган элине дубай салам! Ыйса Машаякка баш ийип, Анын каны менен тазалануу үчүн силерди алдын ала тандап алып, Ыйык Руху аркылуу ыйык эл кылган Кудай ырайымын төгүп, дайыма тынччылыгын берсин!</verse>
				<verse number="3">Эгебиз Ыйса Машаяктын Атасы — Кудай макталсын! Ал чоң ырайым кылып, Ыйса Машаякты өлүмдөн тирилтүү менен бизге жаңы өмүр берди, ошол аркылуу биз өчпөс үмүткө ээ болдук.</verse>
				<verse number="4">Ошондуктан Кудайдын Өз элине сактаган баалуу мурасына ээ болобуз. Эч качан чирип бузулбас, эскирбес ал мурастар силер үчүн асманда даяр турат.</verse>
				<verse number="5">Кудай Өзүнө ишенген силерди кудуреттүү күчү менен коргоп, заман акырында ушул күнөөкөр дүйнөдөн куткарат, ошол убак келгенде, бул айкын көрүнөт.</verse>
				<verse number="6">Андыктан азыр бир аз убакыт ар кандай кыйынчылыкка туш келсеңер да ушуларды ойлоп кубангыла.</verse>
				<verse number="7">Кыйынчылык тартканыңардын максаты — чын ишенгениңерди далилдөө. Жок боло турган алтын да от менен сыналат, ошол сыяктуу андан да аябай кымбат ишенимиңер сыналууга тийиш. Анан Ыйса Машаяк келген күнү мактоого, даңктоого жана урмат менен сыйга ээ болосуңар.</verse>
				<verse number="8">Силер али көрбөсөңөр дагы Аны сүйөсүңөр. Азыр көрбөй турсаңар дагы ишенесиңер жана сөз жеткис улуу кубанычка баттыңар,</verse>
				<verse number="9">себеби ишенимиңер аркылуу жаныңардын куткарылуусуна жеттиңер.</verse>
				<verse number="10">Кудайдын силерге кыла турган ырайымы тууралуу пайгамбарлар алдын ала айтышкан, алардын аябай кылдат изилдөөлөрү ушул куткарылуу жөнүндө болгон.</verse>
				<verse number="11">Ошол пайгамбарларды даарыган Машаяктын Руху Анын маңдайына жазылган азаптар менен андан кийин келе турган атак-даңк тууралуу алдын ала айтканда, алар Машаяк ким болуп, качан келерин жана бул окуялар кандай болорун билүүгө аябай аракет кылышкан.</verse>
				<verse number="12">Бирок алардын изилдегендери өздөрүнө эмес, силерге тиешелүү болгонун Кудай аларга дайын кылган. А Машаяк жөнүндөгү Жакшы Кабар эми силерге жетти. Аны көктөн келген Ыйык Рухтун жетегиндеги адамдар айтышты. Аны аңдап билүүнү периштелер да аябай каалашат.</verse>
				<verse number="13">Ошондуктан аткара турган ишиңерди жакшылап ойлонгула: сергек болуп, Ыйса Машаяк келген күнү Кудай силерге бере турган батаны чын дилиңерден тилегиле.</verse>
				<verse number="14">Тил алчаак балдардай болуп Кудайга баш ийгиле. Мурун Кудай Эгеңерди тааныбаган кезде жашооңор арам кумарлардын жетегинде болуп келди. Буга эми жол бербегиле!</verse>
				<verse number="15">Кайра, силерди тандап алган Кудай Өзү ыйык болгондой, дайыма Анын элиндей ыйык жашагыла.</verse>
				<verse number="16">Себеби минтип жазылган: «Ыйык болгула, анткени Мен ыйыкмын».</verse>
				<verse number="17">Бардыгын жүзүнө карабай, ишине карап жоопко тарткан Кудайга сыйынганда Аны Ата деп атасаңар, анда бул жердеги конок сымал жашооңор Андан коркуу менен өтсүн.</verse>
				<verse number="18">Силер ата-бабаңардан калган маанисиз жашоодон кутулдуңар. Бул алтын-күмүшкө окшоп чирип кетчү байлык аркылуу эмес,</verse>
				<verse number="19">кемтиксиз да кемчиликсиз Козу — Машаяктын кымбат каны аркылуу келгенин билесиңер.</verse>
				<verse number="20">Ал дүйнө жаралгандан мурда эле тандалып, ушул акыркы убакта силер үчүн келген.</verse>
				<verse number="21">Силер Машаяк аркылуу Кудайга ишендиңер. Кудай Аны өлүмдөн кайра тирилтип, атак-даңкка бөлөдү. Эми силердин ишеним менен үмүтүңөр Кудайда гана.</verse>
				<verse number="22">Машаяк жөнүндөгү акыйкатка моюн сунуп, күнөөдөн тазарган силер эми боордошума деген нукура сүйүүгө ээ болдуңар. Демек, эми бири бириңерди чын жүрөктөн сүйгүлө!</verse>
				<verse number="23">Кудай өмүр ыйгарчу түбөлүктүү сөзү аркылуу силерге жаңы өмүрдү берген.</verse>
				<verse number="24">null</verse>
				<verse number="25">Себеби, «Адамдардын бүт бардыгы чөп сымал, Көркү алардын талаадагы гүлдөрдөй. Чөп куурайт да гүлү түшөт, а бирок Эгебиздин сөзү калат түбөлүк». Силерге айтылган Кудайдын сөзү ушул.</verse>
			</chapter>
			<chapter number="2">
				<verse number="1">Ошондуктан ар кандай жамандыктан: жалганчылыктан, эки жүздүүлүктөн, көрө албастыктан жана бирөөлөрдү каралоодон арылышыңар керек.</verse>
				<verse number="2">Жаңы төрөлгөн наристе сүт издегендей таза, рухий сүткө умтулгула. Андан тамактанып, өсүп, анан куткарылууга жетесиңер,</verse>
				<verse number="3">себеби «Эгебиздин кайрымдуу экенин өзүңөр деле билип калдыңар».</verse>
				<verse number="4">Адамдар четке какса да, Кудай тандап алып, өтө урмат көрсөткөн «тирүү таш» Машаякка келгиле.</verse>
				<verse number="5">Силер рухий үйгө коюлган тирүү таш сыяктуусуңар жана ал жерде Ыйса Машаяк аркылуу Кудайга жагымдуу рухий курмандык чалган динкызматчысыңар.</verse>
				<verse number="6">Анткени Ыйык Жазууда минтип айтылат эмеспи: «Мына эми Сион аттуу шаарыма Пайдубалдуу, кымбат баалуу, тандалган Мен таш коём. Ошол ташка таянган Адамдардын уят болбойт бири да».</verse>
				<verse number="7">Андыктан Ага таянган силер үчүн бул таш асыл-кымбат, ал эми таянбагандар үчүн андай эмес. «Куруучулар жаратпай, Таштап салган таш эле, Пайдубалдын негизи Болуп калды ал эми»</verse>
				<verse number="8">жана «Адамдарды чалынткан, кулаткан таш»— деп да жазылган. Алардын чалынып жаткан себеби — Кудай сөзүн угушпагандыгы. Алардын жазмышы ошондой.</verse>
				<verse number="9">Ал эми силер — Кудай тандаган тукум,Падышанын динкызматчылары, ыйык эл жана Анын даражасын жар салууга чакырылган адамдарсыңар силерди караңгылыктан Өзүнүн укмуштуу жарыгына чакырып алган.</verse>
				<verse number="10">Бир кездерде Кудай эли болбогон, Силер эми Анын эли болдуңар. Буга чейин Кудай мээрин көрбөгөн, Эми Анын кайрымын да көрдүңөр.</verse>
				<verse number="11">Сүйүктүүлөрүм, бу дүйнөдө коноктор менен качкындар сымал жашаган силерден жалынып суранарым: жан дүйнөңөр менен күрөшкөн пас каалооңордун жетегинде жүрбөгүлө.</verse>
				<verse number="12">Ыйсага ишенбегендер арасында ак жашагыла. Анан силерди жамандык кылуучулар деп айыптаган алар жакшы ишиңерди көрүп, кыямат күнү Кудайды даңктай турган болушат.</verse>
				<verse number="13">Эгебиз адамдар койгон бардык бийликке баш ийүүңөрдү каалайт. Силер баарын башкара турган падышага,</verse>
				<verse number="14">анан эл бийлөөчүлөргө да баш ийишиңер керек, себеби падыша аларды жамандык кылгандарын жазалап, жакшылык кылгандарын мактоо үчүн жиберет.</verse>
				<verse number="15">Кудай адал иш кылуу менен акылы жоктордун наадан сөздөрүн токтотконуңарды каалайт.</verse>
				<verse number="16">Силер эркинсиңер, эми ушул эркиндикти жамандык кылганга шылтоо катары пайдаланбастан, кайра Кудайдын кулундай жашагыла.</verse>
				<verse number="17">Баарына сый көрсөткүлө, ишенимдеш боордошторду сүйгүлө, Кудайдан корккула, а падышаны урматтагыла.</verse>
				<verse number="18">Кулдар, кожоюнуңарга баш ийгиле, кайрымдуу, кичипейилдерине гана эмес, катаалдарына да толук урмат көрсөткүлө.</verse>
				<verse number="19">Эгер кимдир бирөөң адилетсиз кыйынчылык тартып, аны Кудайдын эрки катары көтөрсөңөр, анда Ал силерге батасын берет.</verse>
				<verse number="20">Ал эми жамандык кылганыңар үчүн таяк жеп, ага чыдап жатсаңар, анда кандай мактоо болот? Тескерисинче, кылган жакшылыгыңар үчүн азап тартып, ага чыдап атсаңар, мунуңар Кудайга жага турган иш.</verse>
				<verse number="21">Силер ушуга чакырылгансыңар, себеби Машаяк дагы силер үчүн азап чегип, үлгү калтырган. Андыктан Анын артынан ээрчигиле.</verse>
				<verse number="22">Анткени «Ал бир да күнөө кылган эмес, оозунан эч кандай калп чыккан эмес».</verse>
				<verse number="23">Аны кемсинтишкенде, аларга кемсинтүү менен жооп кайтарган эмес, азап тартып жатканда коркутпастан, кайра адилеттүү Соттоочуга Өзүн толук тапшырган.</verse>
				<verse number="24">Ал айкаш жыгачта күнөөлөрүбүздүн айыбын Өз мойну менен тартты. Муну күнөөлөрдөн бошонуп, адилеттүү жашашыбыз үчүн жасады. Анын жаракаттары менен силер айыктыңар.</verse>
				<verse number="25">Мурда адашкан койлордой элеңер, эми болсо Койчуңарга, Сактоочуңарга кайрылып келдиңер.</verse>
			</chapter>
			<chapter number="3">
				<verse number="1">null</verse>
				<verse number="2">Ошондой эле силер да, аялдар, күйөөңөргө баш ийгиле. Ошондо күйөөлөрүңөрдүн Кудай Сөзүнө моюн сунбагандары да силердин таза, такыбаа жашооңорду көрүп, айткан сөзүңөр эмес, жүрүм-турумуңар аркылуу Жаратканга кайрылат.</verse>
				<verse number="3">Силердин сулуулугуңар сыртыңарда: чачыңардын өрүлүшүндө, алтын буюмдарды тагынууңарда же көз жоосун алган кооз кийимдерди кийүүңөрдө эмес,</verse>
				<verse number="4">ичиңерде, дилиңерде: момундук менен токтоолукта болсун. Бул эч көөнөрбөс сулуулук. Кудай муну абдан баалайт.</verse>
				<verse number="5">Эзелки заманда эрлерине баш ийип, Кудайга үмүт менен караган такыбаа аялдар да ушундай жасанышкан.</verse>
				<verse number="6">Алардын бири Сара болгон. Ал Ыбрайымга баш ийип, аны «кожоюнум» деп атаган. Эч бир коркунучка карабай, адал иш кылсаңар, Саранын урпагы болосуңар.</verse>
				<verse number="7">Андыктан силер, күйөөлөр, аялыңардын назиктигин эске алып, аларга түшүнүү менен мамиле кылгыла. Аларды сыйлагыла, себеби Кудай берген ырыскылуу өмүргө аялдар да ээ болгон, ошондо сыйынууңарга эч нерсе тоскоол болбойт.</verse>
				<verse number="8">Жыйынтыктап айтканда, баарыңар өз ара тилектеш, кайгы менен кубанычка ортоктош, бири бирин бир туугандай сүйгөн, боорукер да кичи пейил болгула.</verse>
				<verse number="9">Жамандык кылганга жамандык кылып, кордогонго кордук көрсөтпөстөн, кайра алкагыла. Себеби Кудайдын батасын алыш үчүн силер ушуга чакырылгансыңар.</verse>
				<verse number="10">Ошол үчүн минтип жазылган эмеспи: «Бактылуу күнгө жетем деп, Көп жашайм десе кимде-ким, Сүйлөбөсүн жаман сөз, Чыкпасын калп сөз оозунан.</verse>
				<verse number="11">Жамандыктан оолактап, Тынччылыкка умтулуп, Ынтымакты эңсеп, ал Жакшылык гана жасасын.</verse>
				<verse number="12">Себеби адилеттүүлөргө Салып турат назарын, Сыйынуусун алардын Угуп турат Эгебиз. Ал эми жаман иштерди Кылгандардан Эгебиз, Бурат жүзүн тескери».</verse>
				<verse number="13">Эгерде дайыма жакшылык кылалы деген аракетиңер болсо, ким силерге жамандык кылат?</verse>
				<verse number="14">Ал эми жакшы ишиңер үчүн азап тартсаңар — бактылуусуңар бир адамдан коркпогула, силерди эч нерсе коркутпасын.</verse>
				<verse number="15">Дилиңерде Машаякты Эгебиз катары ыйык туткула. Силердин үмүт менен күтүп жатканыңар эмне экенин сурагандарга жооп берүүгө ар убак даяр болгула.</verse>
				<verse number="16">Аларга жумшак, сый-урмат менен жооп кайтаргыла. Машаяк жолундагы силердин жакшы жүрүм-турумуңар тууралуу жаман айтып каралагандар, өз айтканынан өзү уялгандай болсун үчүн абийириңер таза болсун.</verse>
				<verse number="17">Эгер жакшылык кылып, азап чеккениңер Кудайдын эрки болсо, бул жамандык кылып, азап чеккенден алда канча жакшы.</verse>
				<verse number="18">Себеби Машаяк да күнөөлөрүбүз үчүн бир жолу өлгөн. Адилетсиздер үчүн бир адилеттүү жанын кыйган. Ал муну силерди Кудай менен элдештирүү үчүн жасаган. Анын денеси өлсө да, руху менен кайра тирилген.</verse>
				<verse number="19">Ошол руху менен өлгөндөрдүн жандары камалган зынданга барып ибарат айткан.</verse>
				<verse number="20">Мындан көп убакыт илгери Нух кеме куруп бүткүчө Кудай аларды чыдап күткөн. Бирок алар Анын сөзүнө кулак салган эмес. Кемеге болсо, сегиз гана адам кирип, топон суудан аман калган.</verse>
				<verse number="21">Бул азыркы замандагы сууга чөмүлдүрүү расмисинин алдын ала берилген белгиси. Ушул чөмүлүү денени жууп тазартууну эмес, таза абийир менен Кудайга өзүмдү арнайм деп берген убаданы билдирет. Ушундайча Кудай силерди Ыйса Машаяктын өлүп кайра тирилиши менен күнөөдөн куткарат.</verse>
				<verse number="22">Ыйса көккө көтөрүлүп, Кудайдын оң жагындагы сыйлуу орунга отурду. Периштелер, рухий бийликтер менен күчтөр Ага баш ийишти.</verse>
			</chapter>
			<chapter number="4">
				<verse number="1">Ошентип, Машаяк денеси менен азап тартса, силер да ошого даяр болгула. Себеби денеси менен азап чеккен адам күнөө кылууну токтотот.</verse>
				<verse number="2">Эми мындан ары бул жер үстүндөгү калган өмүрдү адамдык арам кумардын эмес, Кудай каалоосунун жетегинде жашап өтүш керек.</verse>
				<verse number="3">Силер кудайсыздар сыяктуу бузукулукка, арам кумарга, араккечтикке, ашыкча той-тамаша өткөрүүгө, масчылыкка жана Кудай жек көргөн бутка табынуучулукка баш-отуңар менен кирип көпкө жашадыңар.</verse>
				<verse number="4">Эми ошол кудайсыздар алардын бузуку жашоосуна аралашпай калганыңарга таң калып, силерди жамандап атышат.</verse>
				<verse number="5">Бирок алар өлгөндөр менен тирүүлөрдү суракка тарта турган Кудайдын алдында бүт кылгандары үчүн жооп беришет.</verse>
				<verse number="6">Ошондуктан Кудай менен рухий өмүрдө жашасын үчүн, Жакшы Кабар бул дүйнөдө жашап, кийин өлүм өкүмүнө тартылгандарга да айтылган.</verse>
				<verse number="7">Жакында баарынын күнү бүтөт. Андыктан акыл-эстүүлүктү сактап, дайыма сыйына тургандай сергек тургула.</verse>
				<verse number="8">Эң биринчи, бири бириңерди чын дилден сүйгүлө, ошондо башкалардын көп күнөөлөрүн кечире аласыңар.</verse>
				<verse number="9">Наалыбастан, бири бириңерге эшигиңер ачык болсун.</verse>
				<verse number="10">Кудай ырайым кылып тартуулаган көп түрлүү жөндөмүңөрдү жакшылап колдонуп, ар кимиң ошол боюнча бири бириңе ак кызмат кылгыла.</verse>
				<verse number="11">Сүйлөөчүлөр Кудай сөзүн сүйлөшсүн, кызмат кылгандар Ал берген күч менен кызмат кылышсын. Мына ушинтип Кудайды даңктаганга Ыйса Машаяк бизге жол ачкан. Кудуреттүү Кудайга кылымдан кылымга даңк болсун! Оомийин!</verse>
				<verse number="12">Сүйүктүүлөрүм менин, оор азап чектирген сыноолорго туш келип, «от кечип» жатканыңарды капыстан келген нерсе катары көрүп таң калбагыла.</verse>
				<verse number="13">Кайра, Машаяк сыяктуу азап чегип жатканыңарга кубангыла. Ал шаң-салтанат менен кайра келгенде шаттанып сүйүнөсүңөр.</verse>
				<verse number="14">Машаякка ишенген үчүн кордук көрсөңөр, бактылуубуз дегиле, себеби улуулукка бөлөй турган Кудайдын Руху силер менен.</verse>
				<verse number="15">Бирок араңардан эч ким киши өлтүрүүчү же ууру, кылмышкер же башка бирөөнүн ишине ыксыз кийлигишкен адам катары азап тартуучу болбосун.</verse>
				<verse number="16">Эгер бирөө жарым Ыйсага ишенгени үчүн жабыр тартып жатса, буга уялбастан, кайра Машаякка ишенген үчүн Кудайды даңктасын.</verse>
				<verse number="17">Соттун болор күнү келип калды жана ал Кудай үйүнөн башталат. Ойлоп көрсөңөр, сот эгер бизден башталса, анда Кудайдын Жакшы Кабарына баш ийбегендердин тагдыры кандай болот?</verse>
				<verse number="18">«Эгерде адилеттүү адамдар да Куткарылса араң эле, анда, айтчы, Кудайсыз, күнөөкөрлөр эмне болот?»</verse>
				<verse number="19">Ошондуктан Кудайдын буйругу менен азап тартып жүргөндөр өздөрүн ар дайым убадасын аткарган Жараткандын колуна ишенип тапшырып, жакшылык кылганын токтотпосун.</verse>
			</chapter>
			<chapter number="5">
				<verse number="1">Жыйын жетекчилеринен суранарым: мен да силер менен кызматташ жыйын жетекчисимин, Машаяктын тарткан азаптарынын күбөсүмүн, Ал кайра келгенде көрүнө турган атак-даңкты бөлүшө тургандарданмын,</verse>
				<verse number="2">Кудайдын баккыла деп калтырган «коюн» айласыздан эмес, Ал каалагандай көңүлдөнүп кайтаргыла. Өз пайдаңарды көздөбөстөн, чын дилиңерден баккыла.</verse>
				<verse number="3">Силерге тапшырылгандарга үстөмдүк кылбай, кайра үлгү көрсөткүлө.</verse>
				<verse number="4">Ушундай кылсаңар, «Башкы Койчу» — Машаяк кайра келгенде, эч качан чирибес «атак-даңктын таажысын» кийесиңер.</verse>
				<verse number="5">Жаштар, жетекчилерге баш ийгиле. Бир бириңе кекирейбегиле, себеби «Менменсинген адамга Каршы болот Кудайым, Моюн сунган адамга Ырайымын төгөт Ал».</verse>
				<verse number="6">Андыктан кудуреттүү Кудайга моюн сунгула. Ал убагы келгенде силерди жогору көкөлөтөт.</verse>
				<verse number="7">Түйшүгүңөрдү түгөл Ага тапшыргыла, анткени Ал силер үчүн кам көрөт.</verse>
				<verse number="8">Сергек жана сак болгула. Душманыңар ибилис аркыраган арстандай кимди жеп жиберсем деп издеп жүрөт.</verse>
				<verse number="9">Ага бек ишенимиңер менен каршы тургула, себеби бүт дүйнөдөгү боордошторуңар ушундай эле кыйынчылык тартып жүргөнүн билесиңер.</verse>
				<verse number="10">Ал эми бардык ырайымдын булагы болгон Кудай бир аз убакыт азап чеккениңерден кийин силерди кайрадан жеткилең, күчтүү, бекем жана олку-солку болбос кылат. Себеби Ал силерди Машаяк Ыйса аркылуу Өзүнүн түбөлүк даңкын бөлүшүүгө чакырган.</verse>
				<verse number="11">Ал түбөлүккө бийлик кыла берсин! Оомийин.</verse>
				<verse number="12">Бул кыска катымды ишенимдүү боордошум деп санаган Сила аркылуу жолдодум. Силерге кайрат-дем, күч берип, Кудайдын анык ырайымы өйдөдө айтылгандай экенине кепилдикке өткүм келет. Бул катта айтылгандарды бек кармангыла.</verse>
				<verse number="13">Силердин өзүңөрдөй эле Кудай тандап алган Бабылдагы жыйын менен уулум Марк салам айтат.</verse>
				<verse number="14">Бири бириңерди астейдил сүйүп, бек кучактап учурашкыла. Ыйса Машаяк менен тыгыз алакада жүргөн баарыңарды ылайым бейпилчилик жылоолосун.</verse>
			</chapter>
		</book>
		<book number="61">
			<chapter number="1">
				<verse number="1">Биз сыяктуу эле Кудайыбыз менен Куткаруучу Ыйса Машаяктын адилдиги аркылуу кымбат баалуу ишенимге ээ болгондорго Ыйса Машаяктын кулу жана элчиси Ысман Петирден дубай салам.</verse>
				<verse number="2">Кудайды жана Эгебиз Ыйсаны таанып-билгениңер аркылуу ырайым төгүлүп, дайыма тынччылык болсун.</verse>
				<verse number="3">Кудуреттүү Кудай биздин такыбаа жашоого зарыл болгон муктаждыктарыбыздын баарын Өзүнүн улуулугу жана жакшылыгы менен бөлүшүүгө чакырган Машаякты таанышыбыз аркылуу камсыз кылды.</verse>
				<verse number="4">Кудай Өзү убада кылган абдан чоң жана асыл белектерин ушундайча берип, ошол белектерди колдонуу менен Кудайдын табиятын бөлүшүп, бул дүйнөдөгү ойрондоочу кумарлардан качып кутулууңарды мүмкүн кылды.</verse>
				<verse number="5">Ушул себептен улам силер бул мүмкүнчүлүккө бүт күч-аракетиңерди жумшап, ишенимиңерге жакшы иштер, жакшы иштерге Кудайдын эркин билүү,</verse>
				<verse number="6">Кудайдын эркин билүүгө токтоолук, токтоолукка чыдамкайлык, чыдамкайлыкка такыбаалык,</verse>
				<verse number="7">такыбаалыкка боордоштук мээрим, боордоштук мээримге сүйүү кошулсун.</verse>
				<verse number="8">Эгерде ушул касиеттер силерде бар болсо жана өсүп жатса, анда Эгебиз Ыйса Машаякты таанып-билүү жашооңорду пайдалуу жана маңыздуу кылат.</verse>
				<verse number="9">Ал эми кимде мындай касиеттер жок болсо, анда ал көзү көрбөгөн сокур сыяктуу мурдагы күнөөлөрүнүн кечирилгенин көңүлүнөн чыгарып жиберген.</verse>
				<verse number="10">Андыктан, боордошторум, силерди Кудай тандап алып, Өз эли болууга чакырганына болгон ынанымыңар тереңдей берсин. Ошондо ак жолдон такыр тайбайсыңар.</verse>
				<verse number="11">Анткени силерге Эгебиз жана Куткаруучубуз — Ыйса Машаяктын түбөлүк Падышачылыгына ушундайча жол ачылат.</verse>
				<verse number="12">Мына ошол себептүү силер чындыкты билип, анда бекем турсаңар да, мен ушул нерселерди силерге ар дайым эскертип турууну токтотпойм.</verse>
				<verse number="13">Көзүм тирүүсүндө силердин эсиңерге ушуларды улам-улам салып турууну туура деп ойлойм.</verse>
				<verse number="14">Жакында мен көзүм өтөрүн билем. Муну мага Эгебиз Ыйса Машаяк да айкын кылды.</verse>
				<verse number="15">Андыктан көзүм өтүп кеткенде да ушуларды ар дайым эскерип турууңар үчүн колуман келишинче аракет кылам.</verse>
				<verse number="16">Биз силерге Эгебиз Ыйса Машаяктын күч-кудурет менен келүүсүн адамдар ойлоп чыгарган жомокторго таянып эмес, Анын улуулугун өз көзүбүз менен көрүп айтып бергенбиз.</verse>
				<verse number="17">Баарынан улуу Кудай Ата: «Бул Менин сүйүктүү Уулум, Мен Ага ыраазымын!»деп үн катканда, Ал Кудай Атанын салтанаттуу даңкына бөлөнгөн.</verse>
				<verse number="18">Биз мына ушул көктөн чыккан үндү Аны менен бирге касиеттүү тоодо турганыбызда өз кулагыбыз менен укканбыз.</verse>
				<verse number="19">Анын үстүнө биз Ыйык Жазуулардагы пайгамбарлык сөзгө терең ишенебиз. Күндүн нуру төгүлүп, дилиңерде Таң Жылдызы чыккыча караңгыда жаркырап нурун чачкан чыракка кайрылгандай ошол сөзгө кайрылып жатканыңар жакшы.</verse>
				<verse number="20">Баарынан да биздин эч кимибиз Ыйык Жазуулардагы пайгамбарчылыктарды өзүбүзчө түшүндүрүп бере албай тургандыгыбызды эстен чыгарбашыбыз керек.</verse>
				<verse number="21">Себеп дегенде, пайгамбарчылыктар эч качан пенденин каалоосу менен айтылган эмес, тескерисинче, аларды Кудайдын адамдары Ыйык Рухтун жетегинде айтышкан.</verse>
			</chapter>
			<chapter number="2">
				<verse number="1">Мурда Ысрайыл элинин ичинен да жалган пайгамбарлар чыгышкандай, силердин ичиңерден да жалган окутуучулар чыгып, туура эмес окутуп, ак жолдон адаштырышат жана күнөөдөн куткарган Ээсин танышып, ошонусу менен башына түшө турган кырсыкты тездетишет.</verse>
				<verse number="2">Көп адамдар алардын бузуку жолдоруна түшүп кетишет да, ошондойлордун айынан акыйкаттын жолуна сөз тиет.</verse>
				<verse number="3">Акчага тойбогон алар керт башынын пайдасы үчүн бал тилин салып силерди алдашат. Соттоочусу эчак эле аларды жазалаганга даяр, Ойрондоочусу сак турат!</verse>
				<verse number="4">Эгерде Кудай күнөө кылган периштелерди аябастан, аларды жазалоо үчүн караңгы тозоктун капастарына чынжырлап салган болсо,</verse>
				<verse number="5">эгерде байыркы дүйнөнү аябастан, ошол бузукулардын дүйнөсүн топон сууга бастырганда, адилеттиктин жарчысы болгон Нухту сегиз адамдан турган үй-бүлөсү менен кошо аман сактап калган болсо,</verse>
				<verse number="6">эгерде келечектеги кудайсыздарга эмне болорун көрсөтүү үчүн, Содом менен Гоморшаарларын күлгө айлантып жок кылууга өкүм чыгарып,</verse>
				<verse number="7">ал эми ашынган бузуку адамдардын арасында жашоодон чаалыккан такыбаа Лутту куткарган болсо</verse>
				<verse number="8">(анткени бул такыбаа адам алардын арасында жашап, күндө мыйзамсыз иштерди угуп-көргөндө өтө катуу кыйналган),</verse>
				<verse number="9">анда, демек, такыбааларды кыйынчылыктан кантип куткарууну, ал эми мыйзамсыздарды жазалоо үчүн кыяматтагы сот күнүнө кантип кармап турууну Эгебиз билет.</verse>
				<verse number="10">Өзгөчө алиги ыплас кумарларга берилип, Кудайдын бийлигин жек көрүшкөндөрдүн тагдыры ушундай болот. Бул жалган окутуучулар — тоңмоюндар, көпкөндөр, рухий күчтөрдү сөккөндөн коркпогондор.</verse>
				<verse number="11">Алар эмес, алардан бардык жагынан күчтүү периштелер да Эгебиздин алдында рухий күчтөрдү жектеп, соттошпойт.</verse>
				<verse number="12">А булар болсо кармап алып сойгонго туулган, табигый туюмдун жетегинде жашаган акыл-эси жок жаныбарлардай. Булар түшүнбөгөн нерселеринин баарына тил тийгизишет. Алар кылган иштеринин жазасын алышат.</verse>
				<verse number="13">Алардын кылган адилетсиздиктери өз башына тиет. Анткени алар өздөрүнүн ыплас кумарларын чак түштө кандырганды рахат деп эсептешет. Алар бузулган жашоосунан рахат алып, алдамчылыктарына маашырланган уятсыз бетпактар.</verse>
				<verse number="14">Алардын көздөрү бузуктукка толуп, күнөөгө эч тойбойт. Алар ишеними алсыздарды торлоруна түшүрүшөт. Ниеттеринде болсо дайыма ачкөздүк. Алар Кудайдын каргышына калгандар.</verse>
				<verse number="15">Алар ак жолду калтырып, парага кызыгып кеткен Босордун баласы Балаамданүлгү алып, адашып калгандар.</verse>
				<verse number="16">Бирок Балаамдын эшеги анын күнөөсүн ашкерелеп, адамча сүйлөп жиберген. Ошентип тилсиз эшек пайгамбардын акылсыздыгын токтоткон.</verse>
				<verse number="17">А булар болсо какшып калган кудуктардай, бороон айдаган булуттардай. Ошондуктан Кудай аларга көзгө сайса көрүнгүс караңгылыктын төрүнөн орун даярдап койгон.</verse>
				<verse number="18">Алар текебер, бош сөздөрдү айтышып, туура эмес жолдо жашагандардан жаңы эле бөлүнүп чыккандарды ыплас кумарлар менен бузуку жүрүш-туруштун тузагына кайра түшүрүшөт.</verse>
				<verse number="19">Аларга азаттыкты убадалашат, ал эми өздөрү арам адаттардын кулдугунан чыга албай жатышат. Адам кимге баш ийип берсе, ал ошонун кулу.</verse>
				<verse number="20">Эгерде адамдар Эгебиз жана Куткаруучубуз болгон Ыйса Машаякты билгендери аркылуу бул дүйнөнүн бузуку күчтөрүнөн арылып, анан кайра ошол күчтөргө чалынышып, аларга жеңилип беришсе, анда алардын акыбалы мурдагыдан да жаман болот.</verse>
				<verse number="21">Адилеттиктин жолун билип алып, анан кайра тескери кетип, берилген ыйык буйруктан чегингенден көрө, ал жолду билбей калганы аларга жакшы болмок.</verse>
				<verse number="22">Алардын кылганы төмөнкү макалдардагы чындыктай: «ит кайра эле кусундусуна барат»жана «жуулган чочко кайра эле чылага оонайт».</verse>
			</chapter>
			<chapter number="3">
				<verse number="1">Кымбаттуу боордошторум, мен силерге ушуну менен экинчи катымды жазып олтурам. Эки катымда тең айтып өткөндөрүмдү кайрадан эсиңерге салып, акыл-эсиңердеги адал ойлорду жаңыртууга далалат кылдым.</verse>
				<verse number="2">Көп жылдар мурда ыйык пайгамбарлар айткан сөздөр менен элчилер аркылуу силерге берилген Эгебиздин жана Куткаруучубуздун осуятын унутпасаңар экен дейм.</verse>
				<verse number="3">null</verse>
				<verse number="4">Баарынан мурда муну көңүлүңөргө түйүп алышыңар керек: акыркы күндөрдө өздөрүнүн күнөөлүү каалоолорунун жетегинде жашап: «Эгеңер келем деп убада бербеди беле? Кана келгени? Аталарыбыз о дүйнө кетти, бирок аалам жаратылгандан бери эч нерсе өзгөрбөй эле турбайбы!» — деп шылдыңдаган акаратчылар чыгат.</verse>
				<verse number="5">Ушундай ойлогондор ошол убактагы асман менен жер Кудайдын сөзү аркылуу пайда болуп, жер болсо суудан чыгып, суудан жаратылганын,</verse>
				<verse number="6">ошол себептен ал убактагы дүйнө топон сууга калып, ойрон болгонун,</verse>
				<verse number="7">ал эми азыркы асман менен жер болсо Кудайдын ошол эле Сөзү аркылуу кудайсыздар ойрон боло турган сот күнүндөгү отко сакталып турганын эстегиси келбейт.</verse>
				<verse number="8">Кымбаттуу боордошторум, бир нерсени эч качан эстен чыгарбагыла: Эгебиздин көз карашы боюнча бир күн менен миң жылдын айырмасы жок; Ага бул экөө бирдей.</verse>
				<verse number="9">Кээ бир адамдар «берген убадасын аткарууну Эгебиз кечиктирип жатат» деп ойлошот. Бирок андай эмес! Эгебиз эч кимдин ойрон болушун каалабай, баарыбызды тең ниеттерин өзгөртсө экен деп чыдамкайлык менен күтүүдө.</verse>
				<verse number="10">Эгебиздин кайра кайтар күнү болсо ууру сымал күтүлбөгөн жерден келет. Ошондо асман катуу шуулдап жок болот, асмандагы заттар отко оронуп, ойрондолот, жердегилердин баары жер менен кошо жексен болот.</verse>
				<verse number="11">null</verse>
				<verse number="12">Демек, баары ушундайча ойрондоло турган болсо, анда алоолонгон асман астын-үстүн болуп, андагы нерселер ысыктан ээрип жок боло турган Кудайдын күнүнүн тезирээк келишин самап күткөн силер канчалык ыйык, такыбаа жашашыңар керек?</verse>
				<verse number="13">Биз Кудайдын берген убадасы боюнча, адилеттик өкүм сүрө турган жаңы асман менен жаңы жерди күтүп жатабыз.</verse>
				<verse number="14">Ошондуктан, боордоштор, ошол күндү күтүп жаткан соң, Кудайдын алдына тынч жашап, булганбастан, таптаза болуп барууга аракеттенгиле.</verse>
				<verse number="15">Эгебиздин көпкө чыдап күткөнүн куткарылуу жолу катары эсептегиле. Бул тууралуу кымбаттуу боордошубуз Пабыл да Кудай ага берген акылмандык менен өзүнүн силерге жазган каттарында келтире кеткен.</verse>
				<verse number="16">Ал бул тууралуу башка каттарынын баарында тең айтат. Анын каттарында кээ бир акылга сыйбаган оор түшүнүктөр кездешет. Кээ бир караңгы, туруксуз адамдар башка Ыйык Жазууларды бурмалап жүргөн адаттары боюнча анын да каттарын бурмалашып, өз баштарына балээ үйүп жатышат.</verse>
				<verse number="17">А силер болсо, кымбаттуу боордоштор, бул тууралуу билип калгандар катары мыйзамсыздардын каталарына жетеленип, туура абалыңардан оодарылып кетпей,</verse>
				<verse number="18">Эгебиз жана Куткаруучубуз Ыйса Машаяктын ырайымына таянып, Аны таанып-билүүдө өсүп жетиле бергиле. Ал бүгүн да, түбөлүк да даңкталсын. Оомийин.</verse>
			</chapter>
		</book>
		<book number="62">
			<chapter number="1">
				<verse number="1">Тээ башынан эле болгон, биз өз кулагыбыз менен угуп, өз көзүбүз менен көрүп, өз колубуз менен кармаган өмүр сөзү жөнүндө.</verse>
				<verse number="2">Бул өмүр көзгө көрүнгөндө биз аны көрдүк, ошондуктан ал тууралуу сүйлөп, түбөлүк өмүр тууралуу силерге айтып жатабыз. Ал Атабыз менен бирге болгон жана бизге көрүнгөн.</verse>
				<verse number="3">Силер да биз менен жакын мамиледе болушуңар үчүн өзүбүз уккан-көргөнүбүздү айтып жатабыз. А биз болсо Кудай Атабыз жана анын Уулу Ыйса Машаяк менен жакшы мамиледебиз.</verse>
				<verse number="4">Анан да кубанычыбыз толук болсун деп, бул кабарды силерге жазып олтурабыз.</verse>
				<verse number="5">Кудай — жарык, анда эч кандай караңгылык жок. Бул сөздү биз Ыйсанын Өз оозунан укканбыз, эми силерге жеткирели деп отурабыз.</verse>
				<verse number="6">Эгер Аны менен мамилебиз бар деп, бирок караңгылыкта жүрсөк, анда калп айтып, чындык боюнча жашаган жокпуз.</verse>
				<verse number="7">Эгерде Ал Өзү жарыкта болгондой биз да жарыкта жүрсөк, анда бири бирибиз менен жакшы мамиледе болобуз жана Анын Уулу Ыйсанын каны бизди бардык күнөөлөрдөн жууп турат.</verse>
				<verse number="8">Эгер күнөөбүз жок десек, өзүбүздү өзүбүз алдаганыбыз жана акыйкаттын бизде жоктугу.</verse>
				<verse number="9">Эгер күнөөлөрүбүздү моюнга алсак, анда Ал биздин күнөөлөрүбүздү кечирет да бардык адилетсиздиктен арылтат. Анткени Ал Өзү ишенимдүү жана адил.</verse>
				<verse number="10">Эгер күнөө кылган эмеспиз десек, анда Кудайды калпычы кылганыбыз, демек Анын Сөзү биздин көкүрөгүбүздө жок.</verse>
			</chapter>
			<chapter number="2">
				<verse number="1">Балдарым, мен муну силерди күнөө кылбасын деп жазып олтурам. А эгер ким бирөөңөр күнөө кылып койсоңор, анда Кудай Атабыздын алдында коргоочубуз бар. Ал — адил Ыйса Машаяк.</verse>
				<verse number="2">Ал биздин күнөөлөрүбүздүн кечирилиши үчүн Өзүн курмандыкка чалды. Биздин гана эмес, бүткүл дүйнөнүн күнөөлөрүнүн кунун төлөдү.</verse>
				<verse number="3">Ыйсаны тааныганыбызды Анын осуяттарын сактаганыбыздан билебиз.</verse>
				<verse number="4">Ыйсаны тааныйм деп, бирок осуяттарын сактабаган адам жалганчы жана анын жан дүйнөсүндө акыйкат жок.</verse>
				<verse number="5">Эгер кимде-ким Ыйсанын сөзүн сактап жашаса, анда акыйкатта Кудайдын сүйүүсү анын жан дүйнөсүндө баралына жеткен. Өзүбүздүн Ыйса менен экенибизди биз ушундан билебиз.</verse>
				<verse number="6">Ыйса менен тыгыз мамиледемин деген ар адам ошондой өмүр сүрүшү керек.</verse>
				<verse number="7">Сүйүктүүлөрүм, мен силерге жаңы эмес, тээ башынан эле өзүңөр билген эски осуятты жазып жатам. Бул эски осуят силер мурда эле уккан сөз.</verse>
				<verse number="8">Ошондой болсо да мен силерге кайрадан жаңы осуятты жазып отурам. Ошол жаңы осуяттын акыйкаттуулугу Ыйсада да, бизде да көрүнүүдө, себеби азыр караңгылык тарап, чыныгы жарык нурун төгө баштады.</verse>
				<verse number="9">«Мен жарыкта жашап жатам» деп, бирок өз боордошун жек көргөн адам дале караңгылыкта.</verse>
				<verse number="10">Өз боордошун сүйгөн адам жарыкта жана андай адамдын ичинде азгырык жашабайт.</verse>
				<verse number="11">Ал эми өз боордошун жек көргөн адам караңгылыкта жашап, караңгылыктын ичинде жүрөт. Ал өзүнүн кайда баратканын билбейт, анткени караңгылык анын көзүн сокур кылып салган.</verse>
				<verse number="12">Балдарым, жазам силерге, Анткени бүт күнөөңөр Ыйсанын урматына Кечирилди бир жолу.</verse>
				<verse number="13">Аталар, жазам силерге, Анткени тээ башынан Болуп турган Бирөөнү Эми таанып калдыңар. Жаштар, жазам силерге, Анткени силер мына эми Азгыруучуну жеңдиңер.</verse>
				<verse number="14">Балдар, жаздым силерге, Анткени Кудай Атаны Силер билип калдыңар. Аталар, жаздым силерге, Анткени тээ башынан Болуп турган Бирөөнү Силер таанып калдыңар. Жаштар, жаздым силерге, Анткени күчкө толдуңар, Эми сөзү Кудайдын Жашап жан дүйнөңөрдө, Азгыруучуну жеңдиңер.</verse>
				<verse number="15">Бул дүйнөнү жана андагы эч нерсени сүйбөгүлө. Ким бул дүйнөнү сүйсө, анда анын ичинде Кудай Атабыздын сүйүүсү жашабайт.</verse>
				<verse number="16">Себеп дегенде бул дүйнөдөгүнүн баары — адам баласынын дене кумары, көзүнүн кызыкканы жана оокат-ашы, иши менен мактанып, көпкөндүгү Кудай Атабыздан эмес, ушул дүйнөдөн.</verse>
				<verse number="17">Бул дүйнө да, анын лаззаттары да өтүп кетет. Ал эми Кудайдын каалоосун аткарып жашаган адам түбөлүккө өмүр сүрөт.</verse>
				<verse number="18">Балдар, акыр заман келип калды. Машаяктын душманы келет деп укканыңардай, азыр ошолор көбөйүп кетти. Акыр замандын келгенин ушундан билебиз.</verse>
				<verse number="19">Алар биздин эле арабыздан чыгышты, бирок эч качан биз тарапта болушкан эмес. Анткени биз тарапта болушкан болсо, анда биз менен калышмак. Алардын бизден чыгып кеткенинен улам баары эле биздикилерден эмес экендиги белгилүү болуп калды.</verse>
				<verse number="20">Силер Ыйык Рух менен майлангансыңар, андыктан акыйкатты баарыңар билесиңер.</verse>
				<verse number="21">Силер акыйкатты билбейсиңер деп бул катты жазып жаткан жерим жок, анткени силер акыйкатты да, ар кандай жалгандын ал тарабынан келбесин да билесиңер.</verse>
				<verse number="22">Ыйсанын Куткаруучу Машаяк экенин четке каккан адам жалганчы эмей ким болмок эле? Кудай Атабызды да, Анын Уулун да танган ал Машаякка душман болгондун дал өзү.</verse>
				<verse number="23">Кимде ким Кудайдын Уулун четке какса, Кудай Атаны да четке кагат. Кимде ким Кудайдын Уулун кабыл алса, Кудай Атаны да кабыл алат.</verse>
				<verse number="24">Силер эң башында уккан сөздү сактап жашагыла. Эгер ошол сөз көкүрөгүңөрдө бар болсо, анда Кудай Уулу менен Кудай Атанын кучагында болосуңар.</verse>
				<verse number="25">Ал эми бизге түбөлүк өмүрдү берем деп Машаяк Өзү убада кылган.</verse>
				<verse number="26">Мен муну силерди ак жолдон адаштыргандардан сак болушуңар үчүн жаздым.</verse>
				<verse number="27">Кудай силерди Ыйык Руху менен майлаган, ошол майлануу жан дүйнөңөрдө жашап жатат жана башка бирөөнүн окутканына муктаж эмессиңер. Кудайдын Ыйык Рух менен майлоосу силерге баарын үйрөтөт, Анын окутуусу жалган эмес, чындык. Ошондуктан Ыйса силерди мурда окуткандай, Аны менен тыгыз байланышта жашагыла.</verse>
				<verse number="28">Эми, балдар, Ыйса кайра көрүнгөндө, Анын алдында уят болбой, жүзүбүз жарык болсун. Ал үчүн дайыма Ыйса менен тыгыз байланышта жашагыла.</verse>
				<verse number="29">Машаяктын адил экенин билсеңер, анда адил жашаган ар адамдын атасы Кудай болот.</verse>
			</chapter>
			<chapter number="3">
				<verse number="1">Карагылачы, бизди балдарым деп, Кудай Атабыз кандай чоң сүйүүсүн көрсөткөн. Биз чынында эле Анын балдарыбыз. Бул дүйнөнүн бизди кабыл албаган себеби — Ыйсаны таанып-билген эмес.</verse>
				<verse number="2">Сүйүктүүлөрүм, азыр биз Кудайдын балдарыбыз жана келечекте ким болорубуз али так анык эмес. Ошондой болсо да, Ыйса кайра көрүнгөндө Ага окшоп каларыбызды билебиз, анткени Анын кандай экенин көрүп калабыз.</verse>
				<verse number="3">Ушундай үмүт менен жашаган ар бир адам Ыйсадай таза болуш үчүн, өзүн да тазалап турат.</verse>
				<verse number="4">Күнөө кылган ар адам Кудайдын мыйзамын бузат, анткени күнөө — бул Кудайдын мыйзамын бузгандык.</verse>
				<verse number="5">Ыйсанын күнөөлөрдү Өз мойнуна алуу үчүн бул дүйнөгө көрүнгөнүн жана Анын Өзүндө эч кандай күнөө жок экенин силер билесиңер.</verse>
				<verse number="6">Ким Ыйса менен тыгыз мамиледе жашаса, ал күнөө кылбайт. Күнөө кылуучу ар адам Ыйсаны такыр таанып-билген эмес.</verse>
				<verse number="7">Балдар, эч ким силерди ак жолдон адаштырбасын. Адил жашаган ар ким Ыйсанын Өзү сыяктуу адил.</verse>
				<verse number="8">Ким күнөө кыла берсе, анда ал ибилистин жетеги менен жашайт, анткени ибилис башынан бери эле күнөө кылып келатат. Кудай болсо Өз Уулун ибилистин иштерин талкалоо үчүн ушул дүйнөгө көрсөттү.</verse>
				<verse number="9">Кимдин атасы Кудай болсо, ал күнөө жасай бербейт, анткени анын жан-тенинде Кудай жашайт. Ал күнөө жасай да албайт, анткени Кудайдын баласы.</verse>
				<verse number="10">Кудайдын балдарын ибилистин балдарынан мындайча ажыратып билсек болот: адил өмүр сүрбөгөн, андан да, өз боордошун сүйбөгөн адам Кудайдын баласы эмес.</verse>
				<verse number="11">Силер эң башында уккан кабар бул: биз бири бирибизди сүйүшүбүз керек.</verse>
				<verse number="12">Азгыруучунун ишин кылып өз инисин өлтүргөн Кабыл өңдүү болбойлу! Ал өз инисин эмне үчүн өлтүрдү? Анткени жасаган иши жаман болчу, ал эми инисиники Кудай алдында жакшы эле.</verse>
				<verse number="13">Боордоштор, эгер бул дүйнө силерди жек көрүп жатса, таң калбагыла!</verse>
				<verse number="14">Биз өлүмдөн өмүргө өтүп кеткенибизди билебиз, анткени боордошторубузду сүйөбүз. Ал эми боордошторун сүйбөгөн адам али өлүм кучагында.</verse>
				<verse number="15">Өз боордошун жек көргөн ар бир адам — киши өлтүргүч. Ал эми силер билесиңер: киши өлтүрүүчүнүн бири да Кудай берчү түбөлүк өмүргө ээ эмес.</verse>
				<verse number="16">Сүйүүнүн кандай экенин мындан билебиз: Ыйса биз үчүн Өз жанын кыйды. Биз да өз боордошторубуз үчүн жаныбызды кыйышыбыз керек.</verse>
				<verse number="17">Эгер оокаттуу бир адам боордошунун муктаждыгын көрүп туруп, кайрым кылбаса, анда кантип анын ичинде Кудайдын сүйүүсү жашасын?</verse>
				<verse number="18">Балдар, сөз жана тил менен эмес, иш жүзүндө чындап сүйөлү.</verse>
				<verse number="19">Өзүбүздүн акыйкаттын жетегинде экенибизди ушундан билебиз жана жүрөгүбүздү Кудай алдында тынчтандырабыз.</verse>
				<verse number="20">Бизди жүрөгүбүз айыптап жатса да, баарын билген Кудай биздин жүрөгүбүздөн да бийик Айыптоочу.</verse>
				<verse number="21">Сүйүктүүлөрүм, эгерде бизди жүрөгүбүз айыптабаса, анда Кудай алдында жүзүбүз жарык болот</verse>
				<verse number="22">жана Андан эмне сурасак да алабыз, анткени Анын осуяттарын сактап, каалоолорун аткарып жүрөбүз.</verse>
				<verse number="23">Кудайдын осуяты — бул Анын Уулу Ыйса Машаяктын атына ишенип, Ал калтырган осуяттагыдай бири бирибизди сүйүшүбүз.</verse>
				<verse number="24">Кудайдын осуяттарын сактап өмүр сүргөн адам Кудай менен бирге, ал эми Кудай болсо аны менен бирге жашайт. Кудайдын биз менен бирге жашап жаткандыгын Анын бизге берген Рухунан билебиз.</verse>
			</chapter>
			<chapter number="4">
				<verse number="1">Сүйүктүүлөрүм, ар кандай эле рухка ишене бербегиле. Кудайданбы же башкаданбы, текшерип көргүлө, анткени көптөгөн жалган пайгамбарлар дүйнөгө толуп кетишти.</verse>
				<verse number="2">Кудайдын Рухун мындан билсеңер болот: Ыйса Машаяк адам болуп келген деп билген рух Кудайдан,</verse>
				<verse number="3">ал эми Ыйсаны танган рух Кудайдан эмес, Машаяктын душманынан. Силер мурда Машаяктын душманы келет деп укканыңардай, ал азыр дүйнөдө.</verse>
				<verse number="4">Балдар, силер Кудайдын жетегиндесиңер жана аларды жеңип чыктыңар, анткени силердин ичиңердеги Рух бул дүйнөдөгү рухтан күчтүү.</verse>
				<verse number="5">Алар бул дүйнөдөн, ошондуктан дүйнөнүкүн сүйлөшөт жана бул дүйнөнүн адамдары аларды угат.</verse>
				<verse number="6">Биз болсо Кудайдын жетеги мененбиз. Кудайды тааныгандар бизди угушат. Кудайдын жетегинде эместер бизди укпайт. Акыйкаттын Руху менен алдамчылыктын рухун ушундан ажыратып тааный алабыз.</verse>
				<verse number="7">Сүйүктүүлөрүм, бири бирибизди сүйөлү, анткени сүйүү — Кудайдан. Сүйө билген адамдын атасы Кудай жана ал Кудайды билет.</verse>
				<verse number="8">Сүйө билбеген адам Кудайды билбейт, анткени Кудай — сүйүү.</verse>
				<verse number="9">Ал бул дүйнөгө жалгыз Уулун жиберип, бизди Ал аркылуу чыныгы өмүргө ээ болсун деди. Кудайдын бизге болгон сүйүүсү ушундан белгилүү болду.</verse>
				<verse number="10">Биз Кудайды эмес, Кудай бизди сүйүп, күнөөлөрүбүздүн куну төлөнүшү үчүн Уулун жиберди. Сүйүүнүн чыныгы мааниси мына ушунда.</verse>
				<verse number="11">Сүйүктүүлөрүм, Кудай бизди ушундай сүйүп жаткан соң, биз да бири бирибизди сүйүшүбүз керек.</verse>
				<verse number="12">Кудайды эч ким, эч качан көргөн эмес. Эгерде бири бирибизди сүйсөк, анда Кудай жүрөгүбүздө жашап, Анын сүйүүсү биз аркылуу толук көрүнгөнү.</verse>
				<verse number="13">Өзүбүздүн Кудай менен жана Кудайдын биз менен чогуу жашап жатканын Анын берген Руху аркылуу билебиз.</verse>
				<verse number="14">Кудай Атабыз Өз Уулун бул дүйнөнүн Куткаруучусу катары жибергенин көрүп, муну башкаларга айтып жатабыз.</verse>
				<verse number="15">Кимде ким Ыйсаны Кудай Уулу деп ачык айтса, анда Кудай аны менен жана ал Кудай менен тыгыз байланышта жашайт.</verse>
				<verse number="16">Кудай бизди сүйгөндүгүн жакшы түшүнүп, Ага терең ишендик. Кудай — сүйүү. Сүйүп жашаган ар ким Кудай менен, а Кудай болсо аны менен жашайт.</verse>
				<verse number="17">Кудайдын сүйүүсү биз аркылуу толук көрүнөт да кыямат кайымда жүзүбүз жарык болот, анткени биздин бул дүйнөдөгү жашообуз Машаяктын жашоосундай.</verse>
				<verse number="18">Сүйүүдө коркунуч болбойт, анткени коркунуч жаза менен байланыштуу, ошондуктан чыныгы сүйүү коркунучту сүрүп чыгарат. Ал эми корккон адамда болсо сүйүү жетилген эмес.</verse>
				<verse number="19">Биз болсок сүйөбүз, анткени Кудай бизди биринчи сүйдү.</verse>
				<verse number="20">Эгер кимдир бирөө «мен Кудайды сүйөм» деп, бирок өз боордошун жек көрүп турса, анда ал алдамчы, анткени көзү көрүп турган боордошун сүйбөгөн, эч көрбөгөн Кудайды кантип сүйө алат?</verse>
				<verse number="21">Ал бизге мындай осуят калтырган: «Кудайды сүйгөн киши боордошун да сүйсүн».</verse>
			</chapter>
			<chapter number="5">
				<verse number="1">Ким Ыйсанын Машаяк экенине ишенсе, ал Кудайдын баласы. Атасын сүйгөндөр баласын да сүйөт.</verse>
				<verse number="2">Кудайдын балдарын сүйөрүбүздү Анын Өзүн сүйгөндүгүбүздөн жана осуяттарын сактаганыбыздан билебиз.</verse>
				<verse number="3">Кудайдын осуяттарын сактаганыбыз — Аны сүйгөндүгүбүз. Кудайдын осуяттарын сактоо болсо оор эмес.</verse>
				<verse number="4">Ким Кудайдын баласы болсо, бу дүйнөнү жеңет. Бул дүйнөнү биз ишенимибиз менен жеңебиз.</verse>
				<verse number="5">Бу дүйнөнү Ыйсанын Кудай Уулу экенине ишенүүчү адамдан башка ким жеңе алат? Эч ким!</verse>
				<verse number="6">Ыйса Машаяк бизге келгенде сууга чөмүлүү расмисинен өткөн да канын төккөн. Суу эле эмес, суу жана кан аркылуу келген. Ыйык Рух буга күбө. Анткени Ыйык Рух — акыйкаттын өзү.</verse>
				<verse number="7">Демек, үч күбө бар:</verse>
				<verse number="8">Рух, суу жана кан. Үчөөнүн айтканы бирдей. </verse>
				<verse number="9">Биз пенделердин күбө сөздөрүн кабыл алып жүрөбүз, ал эми Кудайдыкы болсо алардыкынан салмактуураак, анткени Ал бизге Өз Уулу тууралуу айткан.</verse>
				<verse number="10">Кудай Уулуна ишенген адамдын дилинде Кудайдын ушул сөзү жашайт. Кудайга ишенбеген адам Аны калпычы кылып көрсөтөт, анткени Кудайдын Өз Уулу тууралуу айткан сөзүнө ишенбейт.</verse>
				<verse number="11">Мына, бул Кудайдын сөзү: Кудай бизге түбөлүк өмүр берди жана бул өмүр Анын Уулунда.</verse>
				<verse number="12">Дилинде Кудай Уулу жашаган адамда өмүр бар, ал эми дилинде Кудай Уулу жашабаган адамда өмүр жок.</verse>
				<verse number="13">Мен бул сөздөрдү Кудай Уулуна ишенген силер түбөлүк өмүргө ээ болгонуңарды билип алсын деп жаздым.</verse>
				<verse number="14">Кудайдын эркине жаккан бир нерсе сурасак, Ал бизди угат деп терең ишенебиз.</verse>
				<verse number="15">Эмне сурасак да бизди уккандыгын билсек, демек, сураганыбызды бергендигин да билебиз.</verse>
				<verse number="16">Боордошунун өлүмгө алып барбай турган күнөө кылып жатканын көргөн адам ошол үчүн сурансын, ошондо Кудай анын өмүрүн сактап калат. Сурансын дегенде өлүмгө алып барчу күнөө жөнүндө айткан жокмун.</verse>
				<verse number="17">Адилсиздиктин баары күнөө, бирок өлүмгө алып барбай турган да күнөө бар.</verse>
				<verse number="18">Биз кимдин атасы Кудай болсо, ал күнөө жасай бербесин билебиз. Кудай Уулу аны сактагандыктан азгыруучу ага зыян кыла албайт.</verse>
				<verse number="19">Биз өзүбүздүн Кудайдын жетегинде экенибизди жана бүткүл дүйнө азгыруучунун бийлиги алдында жатканын билебиз.</verse>
				<verse number="20">Кудай Уулу келип, чыныгы Бирөөнү таанып-билгенге бизге акыл-эс бергенин билебиз. Ошондой эле, биз өзүбүздүн чыныгы Бирөө менен, башкача айтканда, Кудайдын Уулу Ыйса Машаяк менен тыгыз байланышта экенибизди билебиз. Чыныгы Кудай жана түбөлүк өмүр — Ошол.</verse>
				<verse number="21">Балдар, буркандардан сак болгула.</verse>
			</chapter>
		</book>
		<book number="63">
			<chapter number="1">
				<verse number="1">Жыйын жетекчисинен Кудай тандаган айымга жана анын балдарына. Силерди мен гана эмес, акыйкатты таанып калгандардын баары чын жүрөктөрүнөн жакшы көрүшөт.</verse>
				<verse number="2">Анткени жүрөгүбүздөгү акыйкат түбөлүккө биз менен болот.</verse>
				<verse number="3">Ылайым Кудай Атабыз жана Анын Уулу Ыйса Машаяк баарыбызга акыйкаты менен сүйүүсүн, ырайымын, мээримин жана тынчтыгын ыроолосун.</verse>
				<verse number="4">Балдарыңдын ичинен Атабыз осуят кылган акыйкат менен жашап жүргөндөрү жөнүндө укканымда абдан сүйүндүм.</verse>
				<verse number="5">Эми да, сенден өтүнөөрүм, урматтуу айым, баарыбыз бири бирибизди сүйөлү. Мен сага жаңы осуят жазып жаткан жокмун, мындай осуят бизде тээ башынан эле бар.</verse>
				<verse number="6">Сүйүү дегеним — бул Кудайдын осуяттары боюнча жашаганыбыз. Ал эми осуят дегеним, башынан эле өзүңөр уккандай, өз ара сүйүүдө жашооңор.</verse>
				<verse number="7">Анткени Ыйса Машаяктын адам кейпинде келгенине ишенбеген алдамчылар дүйнөгө толуп кетти. Мындай адамдар алдамчы жана Машаяктын душманы.</verse>
				<verse number="8">Ошондуктан мээнетиңер текке кетпей, сыйлыгыңарды толук алууңар үчүн өзүңөргө сак болгула!</verse>
				<verse number="9">Машаяктын окутуусунан четтеп, ал боюнча жашабаган ар кимдин Кудай менен мамилеси жок. Ал эми Машаяктын окутуусу боюнча жашаган адамдын Кудай Атабыз жана Анын Уулу менен мамилеси бар.</verse>
				<verse number="10">Ким силерге ушул окутууну үйрөтпөсө, андайды үйүңөргө да киргизбегиле, салам да бербегиле.</verse>
				<verse number="11">Анткени ага салам берген ар ким анын жаман иштерине тилектеш, ортоктош.</verse>
				<verse number="12">Силерге айтар сөзүм көп, ошондуктан, андан көрө силерге барып, орой көз чарай сүйлөшүп, бир черимди жазсам деген ниетим бар.</verse>
				<verse number="13">Сага Кудай тандап алган эжеңдин балдарынан ысык салам.</verse>
			</chapter>
		</book>
		<book number="64">
			<chapter number="1">
				<verse number="1">Чын жүрөгүмдөн сүйгөн сүйүктүү Гайга жыйын жетекчиси — менден салам кат.</verse>
				<verse number="2">Сүйүктүү Гай, рухий акыбалың жакшы болуп жаткандай, бардык жактан телегейиң тегиз болуп, ден-соолукта болушуңду тилейм.</verse>
				<verse number="3">Силерге барып келген боордоштор Кудайдын акыйкатына жан дилиңден берилип, ошол акыйкат боюнча жашап жатканыңды айтышканда чексиз сүйүндүм.</verse>
				<verse number="4">Балдарымдын чындык жолунда жашап жатканын уккандан артык менде кубаныч жок.</verse>
				<verse number="5">Сүйүктүү Гай, жер кезип жүргөн боордошторубузга кызмат кылып жатканың эң жакшы.</verse>
				<verse number="6">Алар сенин көрсөткөн адамгерчилигиң жөнүндө жыйын алдында айтып беришти. Боордошторду ушундайча узатсаң, анда Кудай адамына жарашкан ишти жасайсың.</verse>
				<verse number="7">Алар Ыйсанын урматы үчүн үйлөрүнөн чыгышканда, Ага ишенбегендерден эч кандай жардам алышкан эмес.</verse>
				<verse number="8">Биз ушундай боордошторубузду колдоо жоопкерчилигин мойнубузга алышыбыз керек. Ушундайча биз алар менен акыйкат үчүн кызматташ боло алабыз.</verse>
				<verse number="9">Мен жыйынга мурда да кат жаздым эле, бирок андагы биринчи болгонго тырышкан мансапкор Диотреф мени теңине албай жатат.</verse>
				<verse number="10">Барсам, бизди сөккөнүн эсине салам. Мунусу аз келгенсип боордошторубузду же өзү кабыл албай, же кабыл алгысы келгендерге жол бербей, тоскоолдук кылып, жыйындан кубалоодо.</verse>
				<verse number="11">Сүйүктүү Гай, жамандыкты эмес, жакшылыкты туура. Жакшылык жасаган адам Кудайдын жетеги менен жашайт. Жамандык жасаган киши болсо Кудайды таанып-билген эмес.</verse>
				<verse number="12">Деметир жөнүндө ишенгендердин баары жана чындыкты сүйлөгөн Рух дагы жакшы пикирлерин айтып жүрүшөт. Биз да ал жөнүндө жакшы пикирдебиз. Биздин пикирибиздин чын экенин сен билесиң.</verse>
				<verse number="13">Сага айта турган сөзүм көп, бирок калемсап менен сыя челекти чукулап олтургум келбейт.</verse>
				<verse number="14">Андан көрө, жакын арада сени көрөм го деген тилегим бар. Ошондо орой көз чарай отуруп алып, жакшылап сүйлөшөрбүз.</verse>
				<verse number="15">Сени Кудайдын тынчтыгы жылоолосун. Досторуң сага дубай салам жолдошот. Ал жактагы досторубуздун ар бирине бизден жекече салам айтып кой.</verse>
			</chapter>
		</book>
		<book number="65">
			<chapter number="1">
				<verse number="1">Ыйса Машаяктын кулу жана Жакыптын бир тууганы Жүйүттөн Кудай Атабыз тарабынан чакырылып, Анын сүйүүсү менен Ыйса Машаяктын сактоосунда жашап жаткандардын баарына.</verse>
				<verse number="2">Ылайым араңарда мээрим, тынчтык жана сүйүү мол болсун!</verse>
				<verse number="3">Кымбаттуу боордошторум, баарыбызга тиешелүү куткарылуу жаатында жазууну абдан самасам да, насаат айтуу муктаждыгы бар экенин сезип, бул катымда ыйыктарга бир кезде берилген ишенимди коргоо керектигин жазып отурам.</verse>
				<verse number="4">Себеп дегенде, кээ бир кудайсыз адамдар арабызга акырын гана жылып кирип алышыптыр. Алар өздөрүнүн бузуку кылыктарын жымсалдаш үчүн Кудайыбыздын ырайымы тууралуу кабарды бурмалашкандар, бирден-бир Өкүмдарыбыз жана Эгебиз Ыйса Машаякты четке каккандар. Алардын жазалана турганы Ыйык Жазууларда илгери эле айтылган.</verse>
				<verse number="5">Эгебиз бир кезде Ысрайыл элин Мисирдеги кулчулуктан куткарган, бирок ошондон кийин ишенимсиздерди жок кылган. Силер муну айтпасам деле билесиңер, ошондой болсо да, дагы бир сыйра эсиңерге салып койгум келди.</verse>
				<verse number="6">Кудай уруксат кылган чектен аша чаап, жашаган жайын таштап кеткен периштелерге эмне болгонун эстегиле. Кудай аларды жазалаш үчүн келечектеги улуу сот күнүнө даярдап, түбөлүктүү чынжырларга чырмап, туңгуюктагы капкараңгы жайга байлап койгон.</verse>
				<verse number="7">Содом менен Гомор шаарлары жана алардын айланасынан орун алган айылдар эмне болгонун эстегиле. Алардын жашоочулары да жогоруда айтылган периштелер сыяктуу бузулуп, күнөөлүү кумарларына чыланып калганда, Кудай бардыгына сабак болсун деп алардын шорун катырып, түбөлүк отко орогон.</verse>
				<verse number="8">Так ушулар сыяктуу, силердин араңардагы алиги кыялкечтер өздөрүн күнөөгө түрткөн аяндарды көрүп, денесин күнөөлөргө малып, көктөгү Жараткан орноткон бийликке да, Анын периштелерине да акарат айтышканын коюшпады.</verse>
				<verse number="9">Ал тургай периште башчыларынын бири болгон Михаэл да ибилис менен Мусанын сөөгүн талашып жатканда, аны сөгүп, айыптоого барбастан: «сени Эгебизге койдум!» — деген сөз менен гана чектелген.</verse>
				<verse number="10">А булар болсо өздөрү түшүнбөгөн күчтөрдүн баарына тил тийгизишет. Ал эми жырткычтар сыяктуу табигый сезими менен туйган нерселери аларды ойрон кылат.</verse>
				<verse number="11">Кабыл түшкөн жолду тандап алган алардын шору кайнайт. Байлык деп Балаамдын каталыгын кайталап, Корак сыяктуу Кудайга каршы чыгып жүрүп, акыры жок болушат.</verse>
				<verse number="12">Алар силердин кечелериңерге катышып, башкаларга жолтоо болуп, өздөрүнүн гана кара курсагынын камын ойлогондон уялбаган койчу сөрөйлөр. Шамал кубалаган жаан бербес, пайдасыз булуттар. Эч качан, атүгүл күзүндө да мөмө байлабаган, тамыры менен коңторулуп, кагайып калган дарактар.</verse>
				<verse number="13">Уятсыз жосундарын деңиз толкундары сымал көбүктөнтүп, көккө чачыраткандар. Түбөлүк турагы көзгө сайса көрүнгүс караңгыда болуучу адашкан жылдыздар. </verse>
				<verse number="14">Адам атанын жетинчи тукуму болгон Анак мындан көп убакыт илгери алар тууралуу мындай деп пайгамбардык сөз айткан: «Мына, Жараткан Эге Өзүнүн түмөндөгөн ыйык периштелери менен чогуу келе жатат.</verse>
				<verse number="15">Ал баарынын үстүнөн сот жүргүзүп, бардык кудайсыздардын бардык жамандыктарын ашкере кылат». Ага каршы айтышкан ар бир акарат сөзү үчүн аларды Эгебиз сөзсүз жазалайт.</verse>
				<verse number="16">Алар эч качан ыраазы болушпайт, ар качандан бир качан бирөөлөрдү жамандаганы жамандаган. Керт башынын гана кызыкчылыгын көздөшөт. Өздөрүн жерге-сууга тийгизбей мактап, бир нерсе өндүрүп калыш үчүн көрүнгөндүн этегине намаз окушат.</verse>
				<verse number="17">А силер болсо, кымбаттуу боордошторум, Эгебиз Ыйса Машаяктын элчилеринин эскерткендерин унутпагыла.</verse>
				<verse number="18">Алар акыр заман келгенде, бузуку каалоолорунун жетегинен чыкпаган мазакчылар чыгат дешкен.</verse>
				<verse number="19">Араңарды бөлүп жарган, табигый каалоолорунун кулчулугунан чыга албаган, жан дүйнөсүндө Кудайдын Руху жок адамдар ошолор.</verse>
				<verse number="20">А силер болсо, кымбаттуу боордошторум, эң ыйык ишенимиңерди негиз кылып өсө бергиле. Ыйык Рух менен сыйынып,</verse>
				<verse number="21">Кудайдын сүйүүсүнө бөлөнүп, түбөлүк өмүрдү бере турган Эгебиз Ыйса Машаяктын мээримин күтүп жашагыла.</verse>
				<verse number="22">Эки ойдо тургандарга боорукердик көрсөткүлө.</verse>
				<verse number="23">Куткарылууга муктаждарды оттон сууругандай куткарып калгыла. Кайрымга муктаждарга коркуу сезими менен абайлап кайрым кылгыла, бирок алардын күнөөгө булганган кийимдери да жийиркеничтүү экенин эстен чыгарбагыла.</verse>
				<verse number="24">Силерди мүдүрүлүүдөн сактап, Өз улуулугунун алдына кынтыксыз жана кубанычта жеткире алган</verse>
				<verse number="25">жападан жалгыз Куткаруучу Кудайыбызга Эгебиз Ыйса Машаяк аркылуу урмат жана даңк болсун! Бийлик жана күч-кудурет илгерки замандардан тартып ушул убакка чейин, ал тургай түбөлүктөн түбөлүккө ошонуку! Оомийин.</verse>
			</chapter>
		</book>
		<book number="66">
			<chapter number="1">
				<verse number="1">Бул Ыйса Машаяктын аяны. Муну Ага Кудай берген. Машаяк жакында боло турган окуяларды Өз кулдарына ачып көрсөтүү үчүн периштесин жөнөтүп, кулу Жаканга аян көрсөттү.</verse>
				<verse number="2">Жакан көргөнүнүн баары үчүн күбөлүккө өтүп, муну баяндады. Анын баяны болсо Кудайдын сөзү жана Ыйса Машаяктын күбөлүк сөзү тууралуу.</verse>
				<verse number="3">Бул китептеги пайгамбарчылык сөздөрдү окугандар, уккандар жана андагы жазылгандарды аткаргандар бактылуу. Себеби булардын аткарылышына аз калды.</verse>
				<verse number="4">null</verse>
				<verse number="5">Асия аймагындагы жети жыйынга Жакандан салам кат. Азыр да бар, мурда да болгон жана келечекте да боло турган Кудайдын, анын тактысынын алдындагы жети Рухтун жана Ыйса Машаяктын ырайымы менен тынчтыгы араңарда болсун. Ал ишенимдүү Күбө — өлүктөн тирилгендердин туңгучу жана жер жүзүндөгү падышалардын башкаруучусу. Ал бизди абдан жакшы көрөт. Андыктан канын төгүп, күнөөлөрүбүздөн арылтты.</verse>
				<verse number="6">Кудай Атасына диний кызмат кылышыбыз үчүн бизден жаңы падышачылык кураган Ыйса Машаяктын кудурет-күчү менен салтанаттуу улуулугу түбөлүктөн түбөлүккө улана берсин! Оомийин.</verse>
				<verse number="7">Карагыла, Ал булуттардын арасында келатат. Аны баары, алтурсун айкаш жыгачка кадагандар да көрүшөт. Жер жүзүндөгү бардык элдер Аны көрүп боздоп ыйлашат. Ооба, ушундай болсун! Оомийин.</verse>
				<verse number="8">«Мен Альфа жана Омегамын, — дейт Кудай Эгебиз, — азыр да бар, мурда да болгон жана келечекте да боло турган кудуреттүү Кудаймын».</verse>
				<verse number="9">Силердин боордошуңар жана Ыйсага ишенүүнүн азап-муңун, шаң-салтанатын, кыйынчылыктарын чыдамдуулук менен көтөрүүдө шеригиңер болгон мен, Жакан, Кудайдын сөзүн сүйлөп, Ыйсанын күбөсү болгондугум үчүн Патмос аралында жүргөн болчумун.</verse>
				<verse number="10">Эгебиздин күнүндө мен Ыйык Рухтун таасири астында элем, аңгыча, арт жагымдан сурнайдыкындай катуу үндү уктум.</verse>
				<verse number="11">Ошол үн мага: — Көргөнүңдү түрмөккө жаз да жети жыйынга: Эфеске, Смирнага, Пергамга, Тиатирага, Сардиске, Филаделфияга жана Лаодикияга жибер, — деди.</verse>
				<verse number="12">Мага угулган үн кимдики экенин көрөйүн деп артыма бурулдум. Бурулуп, жети алтын шамдалды көрдүм.</verse>
				<verse number="13">Шамдалдардын ортосунда Адам Уулуна окшогон, узун чапан кийген, бооруна алтын тасма тагынган Бирөө туруптур.</verse>
				<verse number="14">Башы менен чачы кардай аппак жүн сымал, көздөрү алоолонгон оттой,</verse>
				<verse number="15">буттары жалтыраган, көөрүккө салынып тазаланган жездей, үнү деңиздин күүлдөгөнүндөй эле.</verse>
				<verse number="16">Оң колуна жети жылдызды кармап, оозунан эки миздүү курч кылыч чыгып, жүзү болсо күчүнүн барынча жаркыраган күндөй нурданып турду.</verse>
				<verse number="17">Аны көргөнүмдө, өлгөн кишидей аягына сулк жыгылдым. Ал менин үстүмө оң колун койду да, мындай деди: — Коркпо! Мен Биринчимин, Акыркымын жана</verse>
				<verse number="18">Тирүүмүн. Мен өлгөн элем, бирок мына, эми түбөлүккө өмүр сүрөм. Өлүм менен о дүйнөнүн ачкычтары менин колумда.</verse>
				<verse number="19">Ошондуктан эмнелерди көрдүң, эмнелер болуп жатат, мындан кийин эмнелер болот, баарын жазгын.</verse>
				<verse number="20">Жети алтын шамдалдын жана оң колумдагы сен көргөн жети жылдыздын жашырын сыры мындай: жети жылдыз жети жыйындын периштелерин, ал эми жети шамдал болсо жети жыйынды билдирет.</verse>
			</chapter>
			<chapter number="2">
				<verse number="1">Эфестеги жыйындын периштесине жаз: «Оң колуна жети жылдызды кармап, жети алтын шамдалдын ортосунда басып жүргөн мындай дейт:</verse>
				<verse number="2">Мен иштериңди билем: сен мээнет кылдың, көтөрүмдүү болдуң, жаман адамдар менен келише албадың, элчи болбой туруп, өздөрүн элчи аташкандарды сынап көрүп, калпын чыгардың.</verse>
				<verse number="3">Мен үчүн көп кыйынчылыктарды башыңан кечирип, чыдадың, чаалыкпадың.</verse>
				<verse number="4">Бирок сага бир жерден каршымын: сен алгачкы сүйүүңдү таштадың.</verse>
				<verse number="5">Ошондуктан каерден жыгылганыңды эсте! Ниетиңди өзгөрткүн да, баштагы иштериңди жаса. Эгер ниетиңди өзгөртпөсөң, анда келем да шамдалыңды ордунан жылдырып таштайм.</verse>
				<verse number="6">Канткен менен сенин дагы бир жакшы жагың бар — ал николаиттердин иштерин жек көргөнүң. Алардын иштерин мен да жек көрөм.</verse>
				<verse number="7">Кимдин кулагы болсо, Рухтун жыйындарга айткан сөзүн угуп алсын! Жеңип чыкканга Кудайдын бейишиндеги дарактын түбөлүк өмүр берүүчү жемишинен жегенге уруксат берем».</verse>
				<verse number="8">Смирнадагы жыйындын периштесине жаз: «Биринчи жана Акыркы, Өлгөн жана кайра Тирилген мындай дейт:</verse>
				<verse number="9">Мен сенин тарткан азап-кайгыңды, жакырлыгыңды (анткен менен сен чыныгы байлыкка ээсиң) жана өздөрүн биз Кудай тандап алган элбиз деп атагандардын жаман сөздөрүн угуп кордук тартканыңды билем. Бирок алар андай эмей эле, шайтанга караштуу топтун мүчөлөрү.</verse>
				<verse number="10">Жакында башыңа келе турган азаптан эч коркпо. Айтып коёюн: силерди сынап көрүү үчүн араңардан бир нечеңерди ибилис түрмөгө отургузуп, он күндөй кайгы тарттырат. Өлүм алдында турсаң да ишенимиңди бекем тут, ошондо мен сага түбөлүктүү өмүрдү сыйлык кылып берем.</verse>
				<verse number="11">Кимдин уга турган кулагы болсо, Рухтун жыйындарга айткан сөзүн угуп алсын! Жеңип чыккан экинчи өлүмдөн залал тартпайт».</verse>
				<verse number="12">Пергамдагы жыйындын периштесине жаз: «Эки миздүү курч кылычы бар мындай дейт:</verse>
				<verse number="13">Мен сенин каерде жашап жатканыңды билем. Сен жашап жаткан жайда шайтандын тактысы бар. Ошондой болсо да, сен мага бекем ишенесиң. Мага деген ишенимиңден баш тартпадың, атүгүл силердин араңарда, шайтан жүргөн жерде, менин ишенимдүү кабарчым Антипа өлтүрүлгөн күндөрдө да ишенимдүү бойдон кала бердиң.</verse>
				<verse number="14">Бирок ошентсе да мен сага бир аз каршымын, анткени сенде Балаамдынокуусун карманган адамдар бар. Балаам Балакты Ысрайыл элин күнөөгө азгырууга: аларды буркандарга чалынган курмандыкты жеп, бузукулук кылууга үйрөткөн.</verse>
				<verse number="15">Ошондой эле сенде николаиттердин окуусун кармангандар да бар.</verse>
				<verse number="16">Андыктан ниетиңерди өзгөрткүлө, эмесе жакында барып, ошол күнөөкөрлөргө каршы оозумдагы кылычым менен салгылашам.</verse>
				<verse number="17">Кимдин уга турган кулагы болсо, Рухтун жыйындарга айткан сөзүн угуп алсын! Жеңүүчүгө катылган маннадан берем. Ошондой эле Мен ага бетине жаңы ысым жазылган бир ак таш берем. Андагы жазылган ысымды алган адамдан башка эч ким билбейт».</verse>
				<verse number="18">Тиатирадагы жыйындын периштесине жаз: «Көздөрү алоолонгон оттой, буттары жалтыраган жездей болгон Кудайдын Уулу мындай дейт:</verse>
				<verse number="19">Сенин иштериң, сүйүүң, ишенимиң, кызматың жана чыдамкайлыгың Мага белгилүү. Алгачкы кездегиге караганда, азыр көбүрөөк иш кылып жатканыңды да билем.</verse>
				<verse number="20">Бирок Менин сага бир нааразы болгон жерим бар: өзүн пайгамбар атаган Изебел деген аялдын башкаларга таалим беришине жол берип жатасың. Ал кулдарымды бузукулук кылганга жана буркандарга курмандыкка чалынган тамакты жегенге азгырууда.</verse>
				<verse number="21">Ага бузукулук ниетин өзгөртүүгө убакыт берген элем, бирок ал антүүнү каалабады.</verse>
				<verse number="22">Эми мына, Мен аны оору менен жазалап, төшөккө жаткырам. Кылган иштерине өкүнүп, ниеттерин өзгөртмөйүн, Мен аны менен бирге бузукулукка баткандарды чоң азапка салам.</verse>
				<verse number="23">Балдарына ажал жиберем. Ошондо жыйындардын баары адамдардын ичиндеги ойлору менен жүрөк түпкүрүндөгү сырлары Мага белгилүү экенин билишет. Ошондой эле ар бириңер кылган ишиңерге жараша тиешелүү жазаңарды аласыңар.</verse>
				<verse number="24">null</verse>
				<verse number="25">Бирок силер, Тиатирадагы башка ишенүүчүлөр, Изебелдин тескери окуусун кабыл алган жоксуңар. Анын жолун жолдоочулары шайтан ачып берген терең чындыктар деп атаган окууга аралашпадыңар. Мен кайра келгиче, Мага болгон бекем ишенимиңерден кайтпагыла дегенден башка силерге оор милдет жүктөбөйм.</verse>
				<verse number="26">Жеңип чыкканга жана Менин тилегимди аягына чейин аткарганга бардык элдерди башкаруу үчүн Атам Мага бергендей кудурет берем. Ал алардын үстүнөн карападай быркыратчу, темирдей катуу бийлик орнотот. Ошондой эле жеңүүчүгө таңкы жылдызды берем.</verse>
				<verse number="27">null</verse>
				<verse number="28">null</verse>
				<verse number="29">Кимдин уга турган кулагы болсо, Рухтун жыйындарга айткан сөзүн угуп алсын!»</verse>
			</chapter>
			<chapter number="3">
				<verse number="1">Сардистеги жыйындын периштесине жаз: «Кудайдын жети руху менен жети жылдызына Эгедер мындай дейт: Мен сенин жасап жаткан иштериңди билем. Сени тирүү деп ойлошот, бирок чындыгында сен тирүүлөй өлүксүң.</verse>
				<verse number="2">Көзүңдү ач! Ажал эмнени алганы калса, ошонуңду бекемде! Себеби Мен сенин иштериңдин Кудайымдын алдында түгөл эмес экенин аныктадым.</verse>
				<verse number="3">Андыктан мурда угуп, кабыл алган сөздү эсиңе сал. Ошого моюн сун да, ниетиңди өзгөрт. Эгер көзүңдү ачпасаң, сага ууру сымал келем. Мен сага кайсы саатта келеримди билбейсиң.</verse>
				<verse number="4">Бирок Сардисте күнөөдөн алыс жүргөн бир нече таза адамдарың бар. Алар күнөөгө булганбаган ак кийим кийип, Мени менен бирге жүрүшөт. Анткени алар ошого татыктуу.</verse>
				<verse number="5">Ким жеңүүчү болсо алар сыяктуу ак кийим кийет. Мен анын ысымын өмүр китебинен өчүрбөйм, тескерисинче Атамдын жана анын периштелеринин алдында анын ысмын жарыя кылам.</verse>
				<verse number="6">Кимдин уга турган кулагы болсо, Рухтун жыйындарга айткан сөзүн угуп алсын!»</verse>
				<verse number="7">Филаделфиядагы жыйындын периштесине жаз: «Ыйык, акыйкат жана Дөөттүн ачкычын кармаган, ачкан нерсесин эч ким жаба албаган, жапканын эч ким ача албаган Бирөө мындай дейт:</verse>
				<verse number="8">Мен сенин иштериңди билем. Карачы, Мен алдыңдагы эшикти ачтым, аны эч ким жаба албайт. Анткени күчүң аз болсо да, сөзүмдү аткарып, Мени ээрчигенден баш тарткан жоксуң.</verse>
				<verse number="9">Мына, Мен жанагы өздөрүн: биз Кудай тандап алган элбиз деп атаган шайтан тобундагыларды, (чындыгында өздөрүн өздөрү атагандай эмес, алар калп айтып жатышат) мына, Мен аларды мындай кылам: алар келип, сенин бутуңа жыгылышат жана Мен сени кандай жакшы көрөрүмдү көрүшөт.</verse>
				<verse number="10">Себеби сен сабыр кылып чыда деген сөзүмдү сактадың. Ошондуктан Мен да сени жер бетинде жашагандардын баарын сыноо үчүн жибериле турган кыйын-кезең убакыттан сактайм.</verse>
				<verse number="11">Мен жакында келем. Бирөө-жарым сенин жеңиштен алган сыйлыгыңды алып албасын үчүн колуңдагыны бекем карма.</verse>
				<verse number="12">Жеңүүчүнү Кудайымдын ийбадатканасына тирөөч кылам жана ал андан эч качан чыкпайт. Мен анын бетине Кудайымдын атын, анын шаарынын атын — асмандан, Кудайымдан түшө турган жаңы Иерусалимдин атын жазам. Ошондой эле Мен ага Өзүмдүн жаңы атымды да жазып коём.</verse>
				<verse number="13">Кимдин уга турган кулагы болсо, Рухтун жыйындарга айткан сөзүн угуп алсын!»</verse>
				<verse number="14">Лаодикиядагы жыйындын периштесине жаз: «Оомийин аталган, ишенимге бек акыйкаттуу күбө жана Кудай жараткан нерселердин башаты мындай дейт:</verse>
				<verse number="15">Мен сенин иштериңди билем: сен же муздак эмессиң, же ысык эмессиң. Аттиң, же муздак, же ысык болсоң гана.</verse>
				<verse number="16">Ошондуктан муздак же ысык болбой, жылымык болгонуң үчүн Мен сени оозуман бүркүп салганы турам.</verse>
				<verse number="17">Сен: Мен баймын, байлыкка тундум, эч нерседен муктаждыгым жок — дейсиң. Бирок өзүңдүн байкуш, бечара, жакыр, сокур, жылаңач экениңди билбейсиң.</verse>
				<verse number="18">Сага берер кеңешим бул: байышың үчүн Менден отко тазаланган алтынды, кийинип, абийириңди жабыш үчүн ак кийимди, көзүңө сыйпап, көрө алышың үчүн көз майды сатып ал.</verse>
				<verse number="19">Мен кимди сүйсөм, анын айбын ачып, адебин колуна берем. Андыктан дитиңди кой да, ниетиңди өзгөрт.</verse>
				<verse number="20">Эй, кулак салгыла! Мен эшик алдына келип, тыкылдатып жатам. Эгерде кимде-ким үнүмдү угуп, эшикти ачса, Мен кирем. Аны менен бирге тамактанам, ал да Мени менен бирге тамактанат.</verse>
				<verse number="21">Мен жеңип, азыр Атамдын тактысынын жанында Атам менен бирге отурганымдай, жеңүүчүгө да тактымдын жанында Мени менен бирге олтурууга укук берем.</verse>
				<verse number="22">Кимдин уга турган кулагы болсо, Рухтун жыйындарга айткан сөзүн угуп алсын!»</verse>
			</chapter>
			<chapter number="4">
				<verse number="1">Ушул окуялардан кийин көктө бир эшик ачылып турганын көрдүм. Анан сурнайдын үнү сыяктуу мен алгач уккан үнмага: — Бери чык, бул окуялардан кийин эмнелер болушу керек экенин Мен сага көрсөтөм, — деди.</verse>
				<verse number="2">Ошол замат менин бүт дүйнөмдү Рух бийлеп алды. Анан асманда турган бир тактыны жана анда олтурган бирөөнү көрдүм.</verse>
				<verse number="3">Тактыда отурган яспис менен карнелийдей жаркырап, үстүнөн зумуруттай болгон бир асан-үсөн жылтылдап, курчап турду.</verse>
				<verse number="4">Тактынын айланасында жыйырма төрт такты бар экен. Аларда аппак кийим, баштарына алтын таажы кийип алышкан жыйырма төрт аксакал отурушуптур.</verse>
				<verse number="5">Тактыдан чагылгандар чартылдап, күндүн күркүрөгөнү угулуп турду. Тактынын алдында жети шамана жаркырап күйүп турду. (Булар Кудайга кызмат кылган жети рух.)</verse>
				<verse number="6">Ошондой эле тактынын алдынан мөлтүр таштай таза, айнектей тунук көлдү көрдүм. Ортодо, тактынын айланасында, аркасы да, алды да жыбыраган көздөргө толгон төрт жаныбар турду.</verse>
				<verse number="7">Биринчи жаныбар арстанга, экинчиси өгүзгө окшош, үчүнчүсүнүн бети адамдыкындай, төртүнчүсү болсо учуп бараткан бүркүт сыяктуу экен.</verse>
				<verse number="8">Төртөөнүн тең алтыдан канаты болуп, дене бойлору толгон көздөр эле. Алар күнү-түнү тынбастан: — Мурда дагы бар болгон, Азыр дагы бар болуп, Боло турган түбөлүк Кудуреттүү Кудай Эге, Ыйык, ыйык, ыйык Ал, — деп жатышты.</verse>
				<verse number="9">Жаныбарлар такта Олтурганга жана түбөлүктөн түбөлүккө Жашоочуга алкыш-даңк айтып, урмат көрсөткөн сайын,</verse>
				<verse number="10">жыйырма төрт аксакал ошол такта Олтургандын алдына чөк түшүп, түбөлүктөн түбөлүккө Жашоочуга таазим этип жатышты. Алар таажыларын тактынын алдына коюп:</verse>
				<verse number="11">— Кудайыбыз, Эгебиз, Бийлик-күчтү алганга, Атак-даңк жана урмат-сый Көргөнгө Сен татыйсың! Анткени бүт бардыгын Сен жараттың, бардыгы Каалооң менен жашайт да Эркиң менен жаралган, — деп жатышты.</verse>
			</chapter>
			<chapter number="5">
				<verse number="1">Анан такта Олтургандын оң колунан ичине да, сыртынан да жазылган жана жети мөөр басылган бир түрмөктү көрдүм.</verse>
				<verse number="2">Анан: — Мөөрлөрүн сындырып, түрмөктү ачууга ким татыктуу? — деп катуу үн менен жар салып жаткан кубаттуу бир периштени көрдүм.</verse>
				<verse number="3">Бирок асмандан да, жерден да, жердин алдынан да эч ким аны ачып, ичин карай албады.</verse>
				<verse number="4">Мен боздоп ыйладым, анткени түрмөктү ачканга же анын ичин караганга татыктуу эч ким табылбады.</verse>
				<verse number="5">Ошондо аксакалдардын бири мага: — Ыйлаба! Тигине, Жүйүт уруусунан чыккан арстан, Дөөттүн тукуму жеңип чыкты. Ошондуктан Ал түрмөктү жана анын жети мөөрүн ача алат, — деди.</verse>
				<verse number="6">Анан мен тактынын жанынан, төрт жаныбар менен аксакалдар тегеректеп курчаган, адамдар союп салгандай көрүнгөн бир Козуну көрдүм. Анын жети мүйүзү, жети көзү бар эле. (Анын жети көзү — бүт жер жүзүнө жиберилген Кудайдын жети руху.)</verse>
				<verse number="7">Ал келди да тактыда Олтургандын оң колундагы түрмөктү алды.</verse>
				<verse number="8">Алганда төрт жаныбар менен жыйырма төрт аксакал Козунун алдына жүзтөмөндөп жыгылышты. Баарынын колунда арфа менен жыпар жыттуу заттарга толтурулган алтын идиш бар эле. (Алтын идиштерге толтурулган жыпар жыттуу заттар — бул ыйыктардын сыйынуулары.)</verse>
				<verse number="9">Төрт жаныбар менен жыйырма төрт аксакал: — Алып ушул түрмөктү, Сен андагы мөөрлөрдү Сындырганга татыйсың. Анткени Сен союлуп, Ар уруудан, ар тилден, Ар бир элден, улуттан Адамдарды Кудайга Сатып бердиң кан менен.</verse>
				<verse number="10">Ыйык кызмат кылсын деп Кудайыбызга алар, Сен алардан курадың Жаңы падышачылык. Жер бетинде ошолор Эми бийлик жүргүзөт, — деп жаңы ыр ырдап жатышты.</verse>
				<verse number="11">Мен дагы карадым да, саны жүз миңден ашкан көп периштелердин үнүн уктум. Алар тактыны, жаныбарларды жана аксакалдарды тегеректеп:</verse>
				<verse number="12">— Жараткандын Козусу, Курмандыкка чалынган, Кудурет менен байлыкты, Акылмандык, кубатты, Алкыш-даңкты, урматты Алганга Ал татыктуу! — деп катуу кыйкырып жатышты.</verse>
				<verse number="13">Анан асмандагы, жердин үстүндөгү жана астындагы, деңиз үстүндөгү — бүтүн дүйнөдөгү жаныбарлардын баары: — Хан тактыда олтурган Кудайга жана Козуга Түбөлүк болсун алкыш-даңк, Урмат жана кудурет! — деп кыйкырып жатышканын уктум.</verse>
				<verse number="14">Төрт жаныбар «Оомийин» дегенде, аксакалдар жүзтөмөндөп жыгылып, табынышты.</verse>
			</chapter>
			<chapter number="6">
				<verse number="1">Мен Козунун жети мөөрдүн бирин ачканын көрдүм. Анан төрт жаныбардын бирөөсү күн күркүрөгөндөй добуш менен: — Бери кел! — дегенин уктум.</verse>
				<verse number="2">Аңгыча ак боз ат минген, колунда жаасы бар бир чабандести көрдүм. Чабандеске таажы берилди. Ошондо ал жеңүүчү катары душмандарын дагы жеңиш үчүн асмандан чаап чыкты.</verse>
				<verse number="3">Козу экинчи мөөрдү ачканда, экинчи жаныбардын: — Бери кел! — дегенин уктум.</verse>
				<verse number="4">Анан жээрде ат минген дагы башка чабандес чыкты. Ага жер бетиндеги тынчтыкты бузуп, элдерди бири бири менен кырылыштыра тургандай кудурет берилди. Колуна чоң кылыч карматылды.</verse>
				<verse number="5">Козу үчүнчү мөөрдү ачканда, үчүнчү жаныбардын: — Бери кел! — дегенин уктум. Аңгыча тору атчан, колуна тараза кармаган бир чабандес көрүндү.</verse>
				<verse number="6">Анан төрт жаныбардын арасынан: — Бир өлчөм арпаны бир күмүш теңге кыл, үч өлчөм таруу да бир күмүш теңге болсун, ал эми май менен шарапты кемитпе! — деп сүйлөгөн үндү уктум.</verse>
				<verse number="7">Козу төртүнчү мөөрдү ачканда, төртүнчү жаныбардын: — Бери кел! — дегенин уктум.</verse>
				<verse number="8">Аңгыча күңүрт жашыл түстөгү бир атты көрдүм. Аны мингендин аты Ажал экен, о дүйнө артынан калбай такымдап ээрчип алыптыр. Аларга жер жүзүндөгүлөрдүн төрттөн бирин кылыч менен кырып, ачарчылыктан өлтүрүп, жугуштуу ооруга чалдыктырып, жырткычтарга жем кылып жок кыла ала тургандай кудурет берилди.</verse>
				<verse number="9">Козу бешинчи мөөрдү ачканда, курмандык жайдын астынан Кудай Сөзүн күбөлөндүрүшкөнү үчүн өлтүрүлгөндөрдүн жандарын көрдүм.</verse>
				<verse number="10">Алар: — О ыйык жана акыйкаттуу Эгебиз, жер бетиндегилерди качан соттойсуң? Каныбызды төккөндөрдөн качан өч аласың? — деп, катуу үн менен кыйкырып жатышты.</verse>
				<verse number="11">Алардын ар бирине ак кийим берилип, алар сыяктуу өлтүрүлө турган башка кызматташ боордошторунун саны жеткенче дагы бир аз тынчтанып туруш керектиги айтылды.</verse>
				<verse number="12">Анан мен Козунун алтынчы мөөрдү ачканын көрдүм. Ошол маалда жер катуу силкинди. Күндүн бети аза күткөн аялдын жоолугундай карарып, жарык бербей калды. Ай толугу менен кочкул кандай кызарып чыкты.</verse>
				<verse number="13">Катуу шамал силкилдетип, анжир дарагынын бышпаган жемиштери ыргыган сыяктуу, асмандагы жылдыздар да жерге кулап түштү.</verse>
				<verse number="14">Асман түрмөктөй оролуп, жок болду. Тоолор менен аралдардын баары ордунан жылып кетти.</verse>
				<verse number="15">Анан жер бетиндеги падышалар, эл бийлегендер, аскербашылар, байлар менен кудуреттүүлөр, кулдар менен кул эместердин баары үңкүрлөргө жана тоолордогу аска таштардын арасына жашынышты.</verse>
				<verse number="16">Алар тоолор менен аскаларга: — Үстүбүзгө кулап, тактыда Олтургандын жүзүнөн жана Козунун каарынан жашырып калгыла!</verse>
				<verse number="17">Анткени Алар каарын төгүп, жазалай турган улуу күн келди. Ким ага туруштук бере алат? — дешти.</verse>
			</chapter>
			<chapter number="7">
				<verse number="1">Ушундан соң, төгөрөктүн төрт бурчунда турган төрт периштени көрдүм. Алар жерге да, деңизге да, эч бир даракка да тийбесин үчүн төгөрөктүн төрт шамалын соктурбай кармап турушту.</verse>
				<verse number="2">null</verse>
				<verse number="3">Анан мен тирүү Кудайдын мөөрүн алып күн чыгыш тараптан келе жаткан башка бир периштени көрдүм. Ал жер менен деңизге зыян келтирчү кудурет берилген төрт периштеге: — Биз Кудайыбыздын кулдарынын чекелерине мөөр баскыча жерге, деңизге жана эч кандай даракка зыян кылбагыла, — деп катуу үн менен кыйкырды.</verse>
				<verse number="4">Анан мен мөөр басылгандардын санын уктум: Ысрайылдын урууларынан бардыгы болуп, жүз кырк төрт миң адам экен.</verse>
				<verse number="5">Жүйүт уруусунан он эки миң кишиге, Рубейин уруусунан он эки миң кишиге, Гат уруусунан он эки миң кишиге,</verse>
				<verse number="6">Ашыр уруусунан он эки миң кишиге, Напталы уруусунан он эки миң кишиге, Манаш уруусунан он эки миң кишиге,</verse>
				<verse number="7">Шемон уруусунан он эки миң кишиге, Леби уруусунан он эки миң кишиге, Ысахар уруусунан он эки миң кишиге,</verse>
				<verse number="8">Забулун уруусунан он эки миң кишиге, Жусуп уруусунан он эки миң кишиге, Бенжамин уруусунан он эки миң кишиге мөөр басылыптыр.</verse>
				<verse number="9">Ушундан соң, такты менен Козунун алдынан эч ким санай алгыс, санаса сан жеткис улуттардын, уруулардын, элдердин жана ар тилде сүйлөгөндөрдүн ар биринен чыккан, аппак кийим кийинишкен, колдоруна пальма бутактарын кармаган көпчүлүктү көрдүм.</verse>
				<verse number="10">Алар катуу үн менен: — Бизди тактыда олтурган Кудайыбыз менен Козу гана куткарып алды! — деп кыйкырып жатышты.</verse>
				<verse number="11">null</verse>
				<verse number="12">Бардык периштелер тактынын, аксакалдардын жана жаныбарлардын айланасында турушту. Алар: — Так ошондой! Алкыш-даңк, акылмандык, ыраазычылык, урмат, кудурет жана күч-кубат түбөлүктөн түбөлүккө Кудайыбызга таандык! Оомийин! — деп тактынын алдына жүзтөмөндөп жыгылышып, Кудайга табынышты.</verse>
				<verse number="13">Анан аксакалдардын бирөөсү менден: — Мына бул ак кийимчендер кимдер? Алар кайдан келишти? — деп сурады.</verse>
				<verse number="14">Мен: — Таксыр, аны сиз билесиз да, — дедим. Ошондо ал мындай деди: — Булар башынан азаптуу убакытты кечирип, андан чыгып келишкендер. Кийимдери Козунун каны менен жуулуп агаргандар.</verse>
				<verse number="15">Ошондуктан турушат Кудай тагы алдында, Күнү-түнү табынып Ийбадатканасында. Ошондуктан чатырын Жаят алар үстүнө Өз тагында Олтурган.</verse>
				<verse number="16">Эми алар эч качан Ач болушпайт, чаңкашпайт, Баштарынан күн өтпөйт, Жабыркашпайт ысыктан.</verse>
				<verse number="17">Анткени Тактынын ортосундагы Козу Өзү аларды Багат эми, өмүр суунун Булагына алпарып. Кудай аарчыйт ар бир жашты Көздөрүнөн алардын.</verse>
			</chapter>
			<chapter number="8">
				<verse number="1">Козу жетинчи мөөрдү ачканда, асманда жарым сааттай жымжырттык боло түштү</verse>
				<verse number="2">да, мен Кудайдын алдында турган жети периштени көрдүм. Аларга жети сурнай берилди.</verse>
				<verse number="3">Анан колуна алтын чөйчөк кармаган дагы бир периште келди да курмандык жайдын жанына турду. Чөйчөккө толтуруу үчүн ага абдан көп жыпар жыттуу заттар берилди. Ал муну бардык ыйыктардын сыйынуулары менен кошо тактынын алдындагы алтындан жасалган курмандык жайдын жанына тартуу кылмак.</verse>
				<verse number="4">Ыйыктардын сыйынуулары менен бирге жыпар жыттуу заттардын түтүнү периштенин колунан Кудайга көтөрүлдү.</verse>
				<verse number="5">Анан периште чөйчөктү алды да, курмандык жайдагы күйүп жаткан чоктон толтура салып туруп, жерге ыргытып жиберди. Ошондо күн күркүрөп, чагылгандар чартылдап, жер титиреди.</verse>
				<verse number="6">Анан сурнай кармаган жети периште сурнай тартканга камынышты.</verse>
				<verse number="7">Биринчиси сурнайын тартты эле, мөндүр менен от канга жуурулуп жерге жаады. Жердин, дарактардын үчтөн бир бөлүгү күйүп, өсүмдүктөрдүн баары өрттөнүп жок болду.</verse>
				<verse number="8">Экинчи периште сурнайын тартканда, күйүп жаткан чоң тоого окшогон нерсе деңизге ыргыды. Ошондо деңиздин үчтөн бири канга айланып,</verse>
				<verse number="9">деңиздеги жаныбарлардын үчтөн бири кырылды, кемелердин үчтөн бири талкаланды.</verse>
				<verse number="10">Үчүнчү периште сурнайын тартты эле, шаманадай жанган чоң жылдыз асмандан кулады. Ал дарыялардын үчтөн бирин жана булактардын башатын басып калды.</verse>
				<verse number="11">Жылдыздын аты «эрмен». Суулардын үчтөн бири ачуу даамданып калды. Көп эл ошол ачуу суудан өлүштү.</verse>
				<verse number="12">Төртүнчү периште сурнайын тартканда, үчтөн бир бөлүгү жарык бербей калсын үчүн күндүн, айдын, жылдыздардын үчтөн бир бөлүгүнө сокку урулду. Ошондо күндүзгү убакыттын үчтөн бир бөлүгү жана түнкү убакыттын үчтөн бири жарыксыз калды.</verse>
				<verse number="13">Анан асмандын кап ортосун жара учуп бараткан бир бүркүттү көрдүм жана анын добушун уктум. Ал катуу үн менен: — Жакында дагы үч периште башка сурнайларды тартат. Алардын үнүнөн жердегилердин шору, шору, шору куруйт! — деп үн салып баратты.</verse>
			</chapter>
			<chapter number="9">
				<verse number="1">Бешинчи периште сурнайын тартты эле, асмандан жерге кулап түшкөн бир жылдызды көрдүм жана ага түпсүз туңгуюктун ачкычы берилди.</verse>
				<verse number="2">Туңгуюк ачылганда, эбегейсиз чоң мештен чыккандай түтүн булап чыкты. Күн менен асман туңгуюктагы түтүндөн караңгылады.</verse>
				<verse number="3">Түтүндүн ичинен жер бетине чегирткелер жаады жана аларга жерде жашаган чаяндардыкындай бир күч берилди.</verse>
				<verse number="4">Чегирткелерге чекесинде Кудайдын мөөрү жок адамдардан бөлөк эч нерсеге: жер бетиндеги чөп-чарларга, эч кандай өсүмдүк-дарактарга зыян кылбагыла деп айтылды.</verse>
				<verse number="5">Алар мөөр басылбагандарды өлтүрүүгө эмес, беш айдай кыйнаганга укук алышты. Бул чегирткелердин чакканынан адамдар чаяндын чакканындай кыйналышат.</verse>
				<verse number="6">Ошол күндөрдө адамдар өздөрүнө өлүм издешет, бирок аны эч таба алышпайт. Өлгүлөрү келет, бирок өлүм алардан качат.</verse>
				<verse number="7">Чегирткелердин көрүнүшү согушка тапталган аттарга окшош эле. Алар алтын таажыга окшогон бирдемени башына кийип алышыптыр. Беттери адамдардыкына окшош,</verse>
				<verse number="8">чачтары аялдардыкындай, тиштери арстандыкындай,</verse>
				<verse number="9">төштөрүнө тагынгандары темирден жасалган сооттой экен. Канаттарын какканда, көптөгөн аттар менен майдан арабалар согушка кирип бараткандай добуш чыгып турат экен.</verse>
				<verse number="10">Куйруктары, чага турган ийнелери чаяндардыкындай эле. Алар куйруктары менен адамдарды беш айча оорута алышат экен.</verse>
				<verse number="11">Туңгуюкка бийлик кылган периште аларды падыша сыяктуу башкарып турду. Анын аты эврейче Абадон, грекче Аполион. </verse>
				<verse number="12">Биринчи кайгы өтүп кетти. Мына, анын артынан келе турган дагы эки кайгы бар.</verse>
				<verse number="13">Алтынчы периште сурнайын тартканда, Кудайдын алдында турган алтындан жасалган курмандык жайдын төрт бурчунун төрт мүйүзүнөн чыккан үндү уктум.</verse>
				<verse number="14">Ал үн колунда сурнайы бар алты периштеге: — Улуу Эфрат дарыясынын боюнда байланган төрт периштени бошот, — деди.</verse>
				<verse number="15">Анан так ушул саат, так ушул күн, так ушул жыл үчүн камдалып даяр турган төрт периште адамзаттын үчтөн бир бөлүгүн кыруу үчүн коё берилди.</verse>
				<verse number="16">Атчан кошуундун саны эки жүз миллион эле. Мен алардын саны канча экенин уктум.</verse>
				<verse number="17">Аянымда көргөн аттар менен чабандестердин көрүнүшү мындай эле. Чабандестердин сооту оттой кызыл, сапфирдей көк жана күкүрттөй сары экен. Аттардын баштары арстандыкына окшош, ооздорунан от, түтүн, күкүрт чыгып турду.</verse>
				<verse number="18">Алардын ооздорунан чыккан ушул үч балээден: от, түтүн жана күкүрттөн адамзаттын үчтөн бири набыт болду.</verse>
				<verse number="19">Анткени алардын күчү оозу менен куйругунда болчу. Себеби алардын куйруктары жылан сыяктуу болуп, баштары да бар эле. Ошонусу менен алар адамдарга зыян келтирип жатышты.</verse>
				<verse number="20">Ушул балээден өлбөй аман калган адамдар кылган жаман иштери үчүн өкүнүп, ниеттерин өзгөртүшкөн жок. Жиндерге кызмат кылганын, алтындан, күмүштөн, жезден, таштан, жыгачтан жасалган, көрө да, уга да, баса да албаган жалган кудайларга табынганын токтотушпады.</verse>
				<verse number="21">Ошондой эле киши өлтүргөнүнө, сыйкырчылык, ойноштук жана уурулук кылганына өкүнүп, ниеттерин өзгөрткөн жок.</verse>
			</chapter>
			<chapter number="10">
				<verse number="1">Анан мен асмандан түшүп келе жаткан дагы бир күчтүү периштени көрдүм. Периште булуттарга оронуп, башынын үстүндө асан-үсөн тартылып турду. Жүзү күндөй жаркырап, буттары оттуу тирөөчтөрдөй эле.</verse>
				<verse number="2">Колуна жайылган бир түрмөкчөнү кармап турду. Оң бутун деңизге, сол бутун жерге коюп,</verse>
				<verse number="3">арстандай катуу күркүрөдү. Күркүрөгөндө, жети күн күркүрөө өз үндөрү менен сүйлөп жиберишти.</verse>
				<verse number="4">Жети күн күркүрөө сүйлөгөндө, мен жазганга камындым. Бирок асмандан: — Жети күн күркүрөөнүн айткандарын жашыр, аларды жазба! — деген үндү уктум.</verse>
				<verse number="5">Анан деңиз менен жерде турган, баягы мен көргөн периште оң колун асманга көтөрүп: —</verse>
				<verse number="6">null</verse>
				<verse number="7">Бүттү, күтүүгө убакыт жок! Жетинчи периште сурнайын тарта турган убак жакындаган күндөрдө Кудай Өз кулдарына, башкача айтканда, пайгамбарларына айтып кеткен Өзүнүн жашырын сырын аткарып, аягына чыгарат, — деп асманды жана асмандагыларды, жерди жана жердегилерди, деңизди жана деңиздегилерди жараткан, түбөлүктөн түбөлүккө жашай берүүчү Кудайдын атын оозанып ант берди.</verse>
				<verse number="8">Анан баягы, мага асмандан угулган үн: — Баргын да жер менен деңизде турган периштенин колундагы жайылган түрмөкчөнү алгын! — деп, кайрадан сүйлөдү.</verse>
				<verse number="9">Мен барып, периштеден түрмөкчөнү берүүсүн сурадым. Периште: — Ал да жегин, ичиңе киргенде ачуу, бирок оозуңа салганда балдай таттуу болот, — деди.</verse>
				<verse number="10">Мен алдым да жедим. Оозума салганымда, ал балдай таттуу, жутканымда ичимде абдан ачуу болду.</verse>
				<verse number="11">Анан мага: — Сен көптөгөн элдер, улуттар, падышалар жана ар кандай тилде сүйлөгөндөр жөнүндөгү пайгамбарчылык сөздү кайрадан жарыялоого тийишсиң, — деген сөз айтылды.</verse>
			</chapter>
			<chapter number="11">
				<verse number="1">Мага таяк сыяктуу өлчөгүч берилди да: — Тур да, Кудайдын ийбадатканасы менен курмандык жайды өлчөп, анда ийбадат кылып жаткандардын эсебин алып кел.</verse>
				<verse number="2">Бирок ийбадаткананын сырткы короосун эсептен чыгарып сал, аны өлчөбө. Анткени ал башка улуттагыларга берилген, алар ыйык шаарды үч жарым жылдай тебелеп-тепсешет.</verse>
				<verse number="3">Анан мен эки күбөмдү дайындайм, алар азалуу кара кийим кийип, бир миң эки жүз алтымыш күн пайгамбарчылык кылышат, — деген сөз айтылды.</verse>
				<verse number="4">Жер жүзүнүн Эгесинин алдында турган эки зайтун дарагы менен эки шамдал — ушулар.</verse>
				<verse number="5">Кимде ким күбөлөрүнө зыян кылам десе, алардын оозунан от чыгып, касташкандарын жалмап таштайт. Күбөлөрүнө зыян келтирем деген ар бир адам ушундайча өлтүрүлөт.</verse>
				<verse number="6">Пайгамбарчылык кылып жаткан мезгилде тып эткен тамчы тамбагандай кылып, асманды жаап сала алышат. Сууну канга айландырууга, каалаган кезде жер бетине ар кандай ооруларды каптатууга кудуреттери жетет.</verse>
				<verse number="7">Кудайдын кабарын айтып бүтүшкөндө, түпсүз туңгуюктан чыгуучу жырткыч келип, аларга сокку уруп, жеңип, өлтүрөт.</verse>
				<verse number="8">Алардын өлүгү өтмө маанисинде «Содом» же «Мисир» деп аталган улуу шаардын ортосунда жатат. Алардын Эгеси да ошол шаарда айкаш жыгачка кадалган.</verse>
				<verse number="9">Ар кандай элдердин, уруулардын, улуттардын жана ар тилдерде сүйлөгөндөрдүн баарынан чыккан адамдар үч жарым күн бою алардын сөөгүн карап, көргө койдурбай коюшат.</verse>
				<verse number="10">Жер бетинде жашагандар алардын өлгөнүнө кубанып, шаттанышат, бири бирине белек жөнөтүшөт, анткени бул эки пайгамбар аларды абдан кыйнап жиберген.</verse>
				<verse number="11">Бирок үч жарым күндөн кийин аларга Кудайдын деми кирип, бутуна турушат. Көргөндөрдүн жүрөгү түшөт.</verse>
				<verse number="12">Анан алар асмандан: «Бери чыгып келгиле!» — деген катуу үндү угушат да, душмандарынын көз алдында булуттун кучагында асманга чыгып кетишет.</verse>
				<verse number="13">Ошол замат катуу жер титирөө болуп, шаардын ондон бири кыйрап калат. Жети миңдей адам өлүп, аман калгандарын коркунуч каптап, көктүн Кудайын даңкташат.</verse>
				<verse number="14">Ошентип, экинчи кайгы өтүп кетти, эми жакынкы аралыкта үчүнчүсү келиш керек.</verse>
				<verse number="15">Жетинчи периште сурнайын тартып жибергенде, асмандан: — Бул дүйнөнүн бийлиги Өттү эми колуна Эгебиздин жана да Анын Машаягынын. Эми Ал түбөлүккө Өз өкүмүн жүргүзөт! — деген катуу үндөр чыкты.</verse>
				<verse number="16">Анан Кудайдын маңдайындагы тактыларда олтурушкан жыйырма төрт аксакал жүзтөмөндөп жыгылышып, Кудайга табынышты.</verse>
				<verse number="17">Алар: — Бар болгон азыр дагы, мурда дагы, Кудуреттүү Кудай Эге! Рахмат Сага! Сен улуу кудуретиңди колго алып, Баштадың падышалык бийлигиңди.</verse>
				<verse number="18">Башка элдер кыжырланып, Сен каардандың. Өлгөндөрдү соттой турган мезгил жетти. Пайгамбар, кулдарың да, ыйык эли?, Атыңды кастарлаган ар бир адам, Атактуу, карапайым — бүт бардыгы Тиешесин ала турган мезгил келди. Жериңди куруткандар эми өздөрү Колуңдан апат болор убак келди, — дешти.</verse>
				<verse number="19">Анан асмандагы Кудайдын ийбадатканасы ачылды да, ичинен Кудайдын келишим сандыгы көрүндү. Ошондо чагылгандар чартылдап, күн күркүрөп, жер титиреп, катуу добул жүрдү.</verse>
			</chapter>
			<chapter number="12">
				<verse number="1">Асманда укмуштуудай бир нерсе пайда болду: өзү күнгө оронуп, бутун айдын үстүнө коюп, он эки жылдызды таажы катары кийип алган бир аял көрүндү.</verse>
				<verse number="2">Анын төрөй турган маалы келип, толгоо тарткандыктан катуу кыйналып кыйкырып жатты.</verse>
				<verse number="3">Анан асманда дагы башка нерсе пайда болду: жети баштуу, он мүйүздүү, баштарына жети кичине таажы кийген зор кызыл ажыдаар көрүндү.</verse>
				<verse number="4">Анын куйругу асмандагы жылдыздардын үчтөн бирин жерге шыпырып түшүрдү. Төрөөр замат баласын жалмап салууга даяр болуп, ал баягы толгоо тартып жаткан аялдын маңдайында турду.</verse>
				<verse number="5">Аял бүт улуттардын үстүнөн темирдей катуу бийлик орното турган эркек бала төрөдү. Ошол замат ал Кудайга жана Анын тактысына жеткирилди.</verse>
				<verse number="6">Бул аял бир миң эки жүз алтымыш күн бою кароодо болсун деп Кудай ал үчүн атайын даярдап койгон ээн талаадагы жайга качып кетти.</verse>
				<verse number="7">Анан асманда согуш болду. Михаэл менен анын периштелери ажыдаарга каршы, ажыдаар менен анын периштелери Михаэлге каршы согушту.</verse>
				<verse number="8">Бирок ажыдаар менен анын периштелери жеңилип, асмандагы ээлеген ордунан ажырап калышты.</verse>
				<verse number="9">Ошентип, баягы зор ажыдаар жерге кулатылды. Бүт адамзатты оң жолдон адаштырган ибилис же шайтан аталган эзелки жылан ушул. Ал өзү да, аны менен кошо жанындагы периштелери да жерге ыргытылды.</verse>
				<verse number="10">Анан мен асмандан бир кыйкырган үндү уктум: — Кудайыбыз кудуреттүү! Кудайыбыз — жеңүүчү! Эми Өзү башкарат бардыгын Ал, тургузуп Машайактын бийлигин. Ыргытылды анткени Биздин боордошторду айыптаган жалганчы, Күнү-түнү ушактап, барып Кудай алдына.</verse>
				<verse number="11">Алар аны жеңишти каны менен Козунун, Кудайымдын кабарын күбө болуп айтышып, Тике карап өлүмгө, аябастан жандарын.</verse>
				<verse number="12">Эми, асман, кубангын! Сүйүнгүлө, асмандын жашагандар алдында! Куруйт эми шоруңар, Жер үстүндө болгондор, жашагандар деңизде! Түшүп кетти силерге убактысы аз калган, Муну билип жинденген, ызырынган ибилис.</verse>
				<verse number="13">Ажыдаар жер бетине ыргытылганын көргөн соң, эркек бала төрөгөн баягы аялды куугунтукка ала баштады.</verse>
				<verse number="14">Аял ээн талаага учуп кете алсын үчүн, ага чоң бүркүттүн эки канаты берилди. Ошол жерде ага үч жарым жыл жыландын көзүнөн далдаада камкордук көрүлмөк.</verse>
				<verse number="15">Ошондо жылан чөктүрүп ийиш үчүн дарыядай сууну аялдын артынан бүркүп жиберди.</verse>
				<verse number="16">Бирок жер койнун ачып, ажыдаардын оозунан бүркүлгөн дарыяны соруп алып, аялга жардам кылды.</verse>
				<verse number="17">Ажыдаар аялга жинденип, анын баласынан башка тукумдарына согуш ачуу үчүн кайтып кетти. Аялдын тукумдары болсо — бул Кудайдын осуяттарына баш ийип, Ыйса жар салган акыйкаттан тайбагандар. Ошентип, ажыдаар деңиздин жээгиндеги кумда турду.</verse>
			</chapter>
			<chapter number="13">
				<verse number="1">Анан мен деңизден чыгып келе жаткан он мүйүздүү, жети баштуу бир жырткычты көрдүм. Он мүйүзүнө кичинекей таажы кийген, жети башынын ар биринде Кудайды сөккөн аттар бар эле.</verse>
				<verse number="2">Мен көргөн жырткыч көрүнүшү илбирстей, бирок буттары аюунукундай, оозу арстандыкындай эле. Баягы ажыдаар бул жырткычка өзүнүн күчүн, тактысын жана зор бийлигин өткөрүп берди.</verse>
				<verse number="3">Жырткычтын бир башы өлөрчө жарадар болгондой көрүндү, бирок жарааты кайра айыгып кетти. Дүйнө жүзүнүн баары таңгалып, жырткычтын артынан ээрчип жөнөдү.</verse>
				<verse number="4">Жырткычка бийлик бергендиги үчүн адамдар ажыдаарга табынып киришти. «Ким бул жырткычка теңеле алат? Ким аны менен согуша алат?» дешип, жырткычка да табына башташты.</verse>
				<verse number="5">Анан жырткычка Кудайга акарат келтирип, чоң сүйлөгөнгө сөз берилди. Үч жарым жыл бою башкара турган бийлик берилди.</verse>
				<verse number="6">Жырткыч Кудайга акарат айтуу үчүн, Анын атына, Анын турган жайына жана асманда жашагандарга тил тийгизүү үчүн оозун ачты.</verse>
				<verse number="7">Ыйыктарга каршы согуш ачып, аларды жеңгенге кудурет берилди. Ар кандай уруулардын, элдердин, улуттардын жана ар тилде сүйлөгөндөрдүн баарын башкарууга бийлик берилди.</verse>
				<verse number="8">Жер жүзүнүн бардык жашоочулары — дүйнө түгөл жаратылгандан тартып өлтүрүлгөндөр жана Козуга таандык болгон өмүр китебинде аттары жазылбагандар ага кызмат кылышат.</verse>
				<verse number="9">Кимдин кулагы болсо, уксун.</verse>
				<verse number="10">«Кимге туткун буюрса, Ал туткунга алынат. Кимге кылыч буюрса, Ажал табат кылычтан». Бул Кудайдын ыйыктары чыдамдуу жана ишенимдүү болушу керек дегенди билдирет.</verse>
				<verse number="11">Анан мен жерден чыгып келе жаткан дагы башка бир жырткычты көрдүм. Анын козунукундай эки мүйүзү бар экен, бирок ал ажыдаардай сүйлөдү.</verse>
				<verse number="12">Ал биринчи жырткыч үчүн анын бардык бийлигин колдонуп, бүт жер жүзүн жана анда жашагандарды өлөрчө жарадар болуп, бирок айыгып калган баягы биринчи жырткычка табындырды.</verse>
				<verse number="13">Ал улуу жана кереметтүү жышаандарды көрсөтүп, ал тургай бардык адамдардын алдында асмандан от чыгарып, жерге түшүрдү.</verse>
				<verse number="14">Биринчи жырткычтын алдында көрсөтүүгө уруксат кылынган жышаандар менен жер бетинде жашагандардын баарын алдады. Кылычтан жараат алып, бирок аман калган баягы жырткычтын урматына эстелик тургузулсун деп элдерге буйрук берди.</verse>
				<verse number="15">Экинчи жырткычка бийлик берилип, ал эстеликке жан салды да аны сүйлөй турган кылды. Анан эстеликке табынбагандарды өлтүрттү.</verse>
				<verse number="16">Ошондой эле ал атактуу-карапайым, бай-кедей, кул-эркин дебей, баарын, оң колуна же чекесине белги койдуртууга мажбур кылды.</verse>
				<verse number="17">Бул белги болмоюн эч ким соода-сатык жүргүзө албай калды. Ал белги болсо баягы жырткычтын аты же анын атын билдирген сан эле.</verse>
				<verse number="18">Муну түшүнүү үчүн кыраакылык керек. Ким акылдуу болсо, жырткычтын санын түшүнүп алсын, анткени бул адамдык сан. Анын саны алты жүз алтымыш алты.</verse>
			</chapter>
			<chapter number="14">
				<verse number="1">Мындан кийин Сион тоосунда турган баягы Козуну көрдүм. Жанында чекелерине Козунун жана Анын Атасынын аты жазылган жүз кырк төрт миң киши туруптур.</verse>
				<verse number="2">Ошондо асмандан деңиздин күүлдөгөнүндөй, күндүн күркүрөгөнүндөй үн угулду. Бул үн көптөгөн арфачылар арфада ойноп жаткандай эле.</verse>
				<verse number="3">Алар тактынын, төрт жаныбардын жана аксакалдардын алдында жаңы ыр ырдашты. Ал ырды куну төлөнүп, дүйнөдөгүлөрдүн арасынан куткарылып алынган жүз кырк төрт миң кишиден башка эч ким үйрөнө албады.</verse>
				<verse number="4">Булар өзүлөрүн аялдар менен булгабай, пакиза бойдон калган адамдар. Козу кайда барса, артынан баргандар. Булар адамдардын арасынан куткарылып, алгачкы түшүм катарында Кудайга жана Козуга тартуулангандар.</verse>
				<verse number="5">Булардын сөзүнөн калп табылбады, себеп дегенде булар эч кынтыксыз адамдар.</verse>
				<verse number="6">Анан мен асмандын кап ортосун жара бөлүп учуп бара жаткан бир периштени көрдүм. Ал жер бетинде жашаган ар кандай улуттардын, уруулардын, элдердин жана ар тилде сүйлөгөндөрдүн баарына жарыялай турган түбөлүктүү Жакшы Кабарды алып учуп баратты.</verse>
				<verse number="7">Ал катуу үн менен: — Кудайдан корккула жана Аны даңктагыла! Анын сурак сааты келди. Асман-жерди, деңизди жана суу башаттарын жараткан Кудайга табынгыла! — деп кыйкырып баратты.</verse>
				<verse number="8">Анын артынан бараткан экинчи периште: — Кыйрады! Улуу Бабыл кыйрады! Ал чектен ашкан бузукулугун шарап сыяктуу бардык калктарга ичирди! — деди.</verse>
				<verse number="9">Анын артынан бараткан үчүнчү периште болсо: — Кимде ким жырткыч менен анын эстелигине табынса, чекесине же колуна анын белгисин кабыл алса,</verse>
				<verse number="10">анда ал Кудайдын каар чөйчөгүндө даярдалган, Анын жаалынын ачуу шарабын ичет. Алоолонгон күкүрттүн ичине салынып, ыйык периштелер менен Козунун алдында азап тартат.</verse>
				<verse number="11">Алардын тарткан азабынан чыккан түтүн түбөлүктөн түбөлүккө өчпөйт. Жырткыч менен анын эстелигине табынгандарга жана анын атынын белгисин кабыл алгандарга күнү-түнү тыным болбойт! — деп кыйкырып баратты.</verse>
				<verse number="12">Бул Кудайдын осуяттарын аткарып, Ыйсага ишенимдүү бойдон калган ыйыктар үчүн чоң чыдамкайлык керек дегенди билдирет.</verse>
				<verse number="13">Анан мен асмандан бирөөнүн: — Жаз! Мындан ары Эгебиз менен тыгыз мамиледе жүрүп көз жумгандар бактылуу! — дегенин уктум. — Ооба, — дейт Ыйык Рух, — алар тарткан мээнеттеринен эс алышат, анткени алардын жакшы иштери аркасынан барат.</verse>
				<verse number="14">Анан аппак булутту көрдүм. Булуттун үстүндө алтын таажы кийип, колуна курч орок кармап, Адам Уулуна окшогон бирөө олтуруптур.</verse>
				<verse number="15">Анан асмандагы ийбадатканадан башка бир периште чыга келди да, булутта Олтурганга катуу үн менен кайрылып: — Орогуңду ал да ор, анткени оруу-жыюу маалы келип, жер бетиндеги түшүм бышып жетилди, — деди.</verse>
				<verse number="16">Анан булуттун үстүндө Олтурган оруш үчүн барды эле, жердеги түшүм орулуп калды.</verse>
				<verse number="17">Асмандагы ийбадатканадан дагы бир периште чыкты. Анын да колунда курч орогу бар экен.</verse>
				<verse number="18">Оттун үстүнөн бийлиги бар дагы бир башка периште курмандык жайдан чыга келди да, курч орогу барга: — Курч орогуңду жер жүзүнө шилтеп, жүзүм шиңгилдерин оруп чогулткун, анткени алар бышып калды, — деди үнүн катуу чыгарып.</verse>
				<verse number="19">Периште орогун шилтеп, жердеги жүзүм шиңгилдерин чогултту да, аларды Кудайдын каарынын зор жүзүм сыккычына ыргытты.</verse>
				<verse number="20">Жүзүм шиңгилдери шаардын сыртында тепсендиде калышты, жүзүм сыккычтан кан агып чыгып, тереңдиги аттын жүгөнүнө чейин жетип, үч жүз чакырым жерди каптады.</verse>
			</chapter>
			<chapter number="15">
				<verse number="1">Анан асмандан дагы бир улуу жана укмуш нерсени көрдүм: акыркы жети кырсыкты кармап жети периште туруптур. (Акыркы дегенимдин себеби, ушуну менен Кудайдын каары аягына чыкмакчы.)</verse>
				<verse number="2">Андан кийин от аралашкандай болуп көрүнгөн айнек деңизди көрдүм. Ошол айнек деңиздин жээгинде Кудайдан алган арфаларын кармап, жырткычты, анын эстелигин жана атынын санын жеңгендер</verse>
				<verse number="3">Кудайдын кулу Мусанын жана Козунун ырын ырдап турушту: — О, кудуреттүү биздин Кудай Эгебиз, Кандай улуу, кандай укмуш иштериң! О, элдердин Падышасы! Чынында Адилеттүү, акыйкаттуу жолдоруң!</verse>
				<verse number="4">О, Эгебиз, барбы Сенден коркпогон? Барбы Сенин даңктабаган ысмыңды? Анткени Сен жалгыз Өзүң ыйыксың! Айкын болду Сенин адил иштериң. Эми бардык элдер келип алдыңа, Жүзтөмөндөп, табынышат бардыгы.</verse>
				<verse number="5">Ушундан соң, мен асмандагы касиеттүү чатырдын эң ыйык жери ачылганын көрдүм.</verse>
				<verse number="6">Таптаза, жалтылдаган зыгыр кездемеден кийим кийинип, алтын кемер курчанган жети периште жети кырсыкты көтөрүп, ошол эң ыйык жерден чыкты.</verse>
				<verse number="7">Ошондо төрт жаныбардын бирөөсү аларга түбөлүктөн түбөлүккө жашаган Кудайдын каары толгон жети алтын идиш берди.</verse>
				<verse number="8">Эң ыйык жердин ичи Кудайдын улуулугу менен кудуретинен чыккан түтүнгө толуп чыкты. Жети периштенин жети кырсыгы бүткөнчө, эң ыйык жерге эч ким кире албады.</verse>
			</chapter>
			<chapter number="16">
				<verse number="1">Анан мен эң ыйык жерден жети периштеге карата айтылган катуу үндү уктум. — Бар! Кудайдын жети идиштеги каарын жер үстүнө төгүп жибер! — деди ошол үн.</verse>
				<verse number="2">Биринчи периште барды да, идиштегини жердин үстүнө төгүп жиберди. Жердегилердин жырткычтын белгисин алып, анын эстелигине табынгандарынын денелерине жийиркеничтүү, ооруткан жаралар чыкты.</verse>
				<verse number="3">Экинчи периште идишиндегини деңизге төктү эле, деңиз өлгөн адамдын канындай болуп, анда жашагандын баары өлдү.</verse>
				<verse number="4">Үчүнчү периште идишиндегини дарыялар менен суу башаттарына төктү. Суунун баары канга айланып кетти.</verse>
				<verse number="5">null</verse>
				<verse number="6">Анан мен суулардын периштесинин: — Бар болгон азыр дагы, мурда дагы, О, ыйык Кудайым, Сен акыйкатсың! Ыйыктар, пайгамбарлар канын төккөн Адамдарга адилеттүү өкүмүңдү Чыгарып, аларга Сен кан ичирдиң, Анткени алар буга татыктуу эле, — дегенин уктум.</verse>
				<verse number="7">Ошондо курмандык жайдан: — Ооба, Кудуреттүү Кудай Эге, Өкүмүң акыйкат да, адилет да! — деп кыйкырган үндү уктум.</verse>
				<verse number="8">Төртүнчү периште идишиндегини күндүн бетине төгүп жиберди эле, күнгө адамдарды жалыны менен күйгүзүп жибере ала турган күч берилди.</verse>
				<verse number="9">Мээ кайнаткан күндүн табы адамдарды куйкалаганда, алар ушул кырсыктардын үстүнөн бийлиги бар Кудайдын атына тил тийгизишти. Кудайга мактоо айтуу үчүн ниеттерин өзгөртүшпөдү.</verse>
				<verse number="10">Бешинчи периште идишиндегини жырткычтын тактысына төгүп жиберди эле, анын падышалыгы караңгылыкка чулганды. Адамдар жаны кыйналгандан тилдерин чайнашып,</verse>
				<verse number="11">оорудан, жараларынан улам көктүн Кудайына тил тийгизип, Ага акарат айтышты. Кылган иштерине өкүнүп, ниеттерин өзгөртүшпөдү.</verse>
				<verse number="12">Алтынчы периште идишиндегини улуу Эфрат дарыясына төктү. Күн чыгыш падышаларынын басар жолун ачуу үчүн Эфраттын суусу кургап калды.</verse>
				<verse number="13">Анан ажыдаардын, жырткычтын жана жалган пайгамбардын ооздорунан чыккан, бакага окшош үч кара күчтү көрдүм.</verse>
				<verse number="14">Алар кереметтүү белгилерди көрсөтүүчү жиндер эле. Булар дүйнө жүзүндөгү падышалардын баарына барып, аларды кудуреттүү Кудайдын улуу күнүндөгү согушка чогултушту.</verse>
				<verse number="15">«Сак болгула, мен ууру сымал барам! Жылаңач калып, уяты көрүнүп калбоо үчүн уктабай, сергек болуп, кийимдерин даяр алып жүргөндөр бактылуу».</verse>
				<verse number="16">Анан эврейче Армагедон аталган жерге алар падышаларды чогултушту.</verse>
				<verse number="17">Жетинчи периште идишиндегини абага төгүп жиберди эле, эң ыйык жердеги тактыдан: — Аткарылды! — деген катуу үн чыкты.</verse>
				<verse number="18">Чагылгандар чартылдап, күн күркүрөп, жер катуу титиреди. Мындай жер титирөө жер бетине адам жашай баштагандан бери болуп көрбөгөн. Жер ушунчалык катуу титиреди.</verse>
				<verse number="19">Улуу шаар үчкө бөлүнүп, мамлекеттердин шаарлары кыйрады. Кудай улуу Бабылды эсине түшүрүп, ачуусу менен каарынын шарабына толгон чөйчөктү ага ичирди.</verse>
				<verse number="20">Аралдар менен тоолор жок болду.</verse>
				<verse number="21">Асмандан адамдарга ар бири жүз кадактай чоң мөндүр жаады. Мөндүрдөн алган жарааттары үчүн алар Кудайды сөгүштү. Анткени алардын жарааттары абдан оор эле.</verse>
			</chapter>
			<chapter number="17">
				<verse number="1">Жети идиши бар жети периштенин бири мага келип: — Бери кел, көп суулардын үстүндө олтурган уятсыз сойкунун жазасын көрсөтөйүн.</verse>
				<verse number="2">Жер бетиндеги падышалар бу сойку менен бузукулукка барышты. Жер үстүндө жашагандар да анын шарабын ичишип, мас болушуп, аны менен бузукулук кылышты.</verse>
				<verse number="3">Анан бүт дүйнөмдү Кудайдын Руху бийлеп алды да периште мени ээн талаага алып барды. Талаадан бүткөн боюн Кудайды сөккөн сөздөр баскан, жети баштуу, он мүйүздүү кыпкызыл жырткычты минип олтурган бир аялды көрдүм.</verse>
				<verse number="4">Аял кочкул кызыл жана ачык кызыл кийим кийинип, алтын, кымбат баалуу асыл таш, берметтер менен жасалгаланып, жалтылдап турду. Ал бузукулугу менен арамдыгы толгон алтын чөйчөктү колуна кармап алыптыр.</verse>
				<verse number="5">Чекесинде болсо: «Улуу Бабыл — жер бетиндеги сойкулар менен арамдыктардын энеси», — деп анын аты жашырын белги менен жазылуу экен.</verse>
				<verse number="6">Мен аялдын Ыйса үчүн жанын кыйган ыйыктардын канын ичип алып, мас болуп турганын көрдүм. Көргөнүмдө, абдан таң калдым.</verse>
				<verse number="7">Анан периште мага: — Эмнеге таңгалдың? Аял менен ал минген жети баш, он мүйүздүү жырткычтын сырын мен сага ачып берем.</verse>
				<verse number="8">Сен көргөн жырткыч бир убакта жашаган, азыр болсо жок. Ал жакында туңгуюктан чыгып келет да, түбөлүк ойрон болор жагына кетет. Дүйнө жаратылгандан бери өмүр китебине аттары жазылбаган жердиктер жырткычты көргөндө, абдан таң калышат, анткени ал бир кезде жашаган, азыр болсо жок, бирок кайра келет.</verse>
				<verse number="9">Буларды түшүнүү үчүн акылмандык керек. Жети баш — бул аял олтурган жети дөбө менен жети падыша.</verse>
				<verse number="10">Алардын бешөөсү кулады, бирөөсү азыр бар, жетинчиси али келе элек. Бирок келгенде көпкө болбойт.</verse>
				<verse number="11">Бир кезде жашаган, азыр жок жырткыч — сегизинчи падыша. Ал жанагы жетөөнүн дагы бири. Ал түбөлүк куурай турган жагына кетет.</verse>
				<verse number="12">Сен көргөн он мүйүз он падышаны билдирет, бирок алар али такка отуруша элек. Алар жырткыч менен бирге такка олтурушканда, бир аз эле бийлик кылганга үлгүрүшөт.</verse>
				<verse number="13">Алардын мүдөөсү бир болот жана күч-кудурети менен бийлигин жырткычка өткөрүп беришет.</verse>
				<verse number="14">Алар Козуга каршы согуш ачышат. Бирок Козу аларды жеңет, анткени Ал эгедерлердин Эгедери, падышалардын Падышасы. Козу менен чогуу Анын тандап, Өзүнө чакырып алган ишенимдүү адамдары да согушат, — деди.</verse>
				<verse number="15">Анан периште мага дагы мындай деди: — Сойку олтурган суулар — бул элдер, калктар, улуттар жана ар тилде сүйлөгөндөр.</verse>
				<verse number="16">Сен көргөн жырткыч он мүйүзү менен чогуу сойкуну жектешет. Колундагынын баарын тартып алышып, өзүн жылаңач калтырышат. Этин жеп, өзүн отко ыргытышат.</verse>
				<verse number="17">Анткени Кудай Өз максатын аткартуу үчүн алардын ниетине бир мүдөөнү салып койгон болчу. Ошондуктан алар бийликтерин жырткычка өткөрүп беришти. Кудайдын сөзү толук аткарылып бүткүчө алар жырткычтын жетегинде болушат.</verse>
				<verse number="18">Сен көргөн аял болсо жердеги падышалардын үстүнөн бийлик кылып турган улуу шаар.</verse>
			</chapter>
			<chapter number="18">
				<verse number="1">Ушундан соң, көктөн түшүп келе жаткан, улуу бийлиги бар дагы башка периштени көрдүм. Анын шаң-салтанатынан жер жүзү жаркырап кетти.</verse>
				<verse number="2">Ал катуу үн менен: — Кыйрады ал, улуу Бабыл кыйрады! Ал жиндердин турагына айланды, Арам рухтар конушуна, Жексур жырткыч ийинине, Жийиркеничтүү канаттуулар Уясына айланды.</verse>
				<verse number="3">Анткени ал ачуу шарап сыяктуу Азгындыгын сунуп жатты, мас кылып Бүт элдерди. Бузуктукка батышты Аны менен падышалары дүйнөнүн. Ашып-ташкан молдугунан көпөстөр, Шаң-салтанат турмушунан байышты, — деди.</verse>
				<verse number="4">Анан асмандан мындай деген башка бир үндү уктум: — Чыгып кеткин андан, элим, чыгып кет, Болбой эле кой күнөөсүнө ортоктош, Кабылбагын ал туш болор балээге!</verse>
				<verse number="5">Көккө жетти анын толгон күнөөсү, Кылмыштары түштү Кудай эсине.</verse>
				<verse number="6">Андан көргөн жамандыгын кайтарып, Эми өзүнө кыянаттык кылгыла, Жоругуна, жосунуна жараша Тиешесин эки эселеп бергиле. Эки эсе ачуусунан шараптын Даяр кылып, чөйчөгүнө куйгула.</verse>
				<verse number="7">Мурда канча сыймыктанып, мактанса, Байлыгына маашыркаса канчалык, Эми ошонун бардыгына жараша, Азаптарга, кайгыларга салгыла. Ал ичинен али дагы мындай дейт: «Мен — ханышамын, тактысында олтурган, Боздогондой жесир аял эмесмин».</verse>
				<verse number="8">Ошондуктан бир заматта балээлер Басып калып, илдеттерден кырылат Көп адамдар. Ачарчылык, кайгыга Кабылат ал, отко өрттөлөт, анткени Соттоп жаткан Кудай Эге кудуреттүү.</verse>
				<verse number="9">Сойкуга кошулуп алып бузукулук кылган, анын байлыгы менен жыргаган жер үстүндөгү падышалар тигинин өртүнөн чыккан түтүндү көргөндө, аны жоктоп боздоп ыйлашат.</verse>
				<verse number="10">Кыйналып жатканын көрүп, жандары чыгып, алыста туруп: «О, кокуй күн, каран күн! Эмне болду, Улуу шаар, бекем калаа Бабыл, сага?! Бир паста жазаланып калдыңбы сен?!» — деп үн салышат.</verse>
				<verse number="11">Жердеги соодагерлер да аны карап алып, боздоп ыйлашат, анткени алардын алтын-күмүш буюмдарын, асыл таштары менен берметтерин, кымбат баалуу кездемелери менен маталарын, жибектен жасалган кыпкызыл кийимдерин, жыпар жыттуу жыгачтарын, пилдин сөөгүнөн, кымбат баалуу жыгачтан, жезден, темирден, мармардан жасалган буюмдарын, атырлары менен эндик-упаларын, мүр жана ладан аталган жыпар жыттуу заттарын, шараптары менен майларын, ундары менен буудайларын, малдары менен койлорун, аттары менен арабаларын, адамдардын денелери менен жандарын мындан ары эч ким сатып албай калат.</verse>
				<verse number="12">null</verse>
				<verse number="13">null</verse>
				<verse number="14">Жаның эңсеп, каалаган Буюмдардан куру калдың, Дөөлөттөрүң, байлыгың Түбү менен жок болду, Издесең да, аларды Таба албайсың эми сен.</verse>
				<verse number="15">Ушунун баары менен соода жүргүзүп, байып алышкандар анын тартып жаткан азабынан коркушуп, алыста туруп алып:</verse>
				<verse number="16">«О кокуй күн, каран күн! Кымбат баалуу кийимчен, Кызыл шайы көйнөкчөн, Алтын, жакут, берметиң Жаркылдаган улуу шаар!</verse>
				<verse number="17">Ушунча көп байлыгың Заматта ойрон болдубу?!» — деп боздошот. Кеме башчылары, кемечилер, кемедегилер жана деңиздин аркасы менен акча тапкандардын баары алыстан карап турушат.</verse>
				<verse number="18">Алар шаардын күйүп, түтөп жатканын көрүшкөндө: «Ушул улуу шаардай шаар бар беле?» — дешип боздошот.</verse>
				<verse number="19">Баштарына күл чачып, боздоп ыйлап: «О кокуй күн, каран күн! О, улуу шаар! Кемелүүнүн бардыгы көргөн эле Байлыгыңдын үзүрүн. Кайда алар? Аңырайып, бош калдың бир заматта.</verse>
				<verse number="20">О, асман, муну көрүп, сен кубангын! Ыйыктар, элчилер, пайгамбарлар — Баарыңар кубангыла! Силер үчүн Сазайын ушул шаардын Кудай берди», — дешет.</verse>
				<verse number="21">Анан бир күчтүү периште тегирмен ташындай болгон чоң ташты алып, деңизге ыргытты да: — Мына ушундай күч менен Ыргытылат, ташталат Улуу калаа Бабыл да, Тура албайт ал экинчи</verse>
				<verse number="22">Арфа менен ырчынын, Чоор менен сурнайдын Сенден чыкпайт үндөрү. Өнөрпоз да, уста да Болбой калат сенде эми. Тегирмендин үнү да Калат эми угулбай.</verse>
				<verse number="23">Жанган чырак жарыгы Мындан ары көрүнбөйт. Күйөө менен колукту Үндөрү да угулбайт. Көпөстөрүң анткени Эң мыкты эле дүйнөдө, Анткени сыйкырчылыгың Бардык элди алдады.</verse>
				<verse number="24">Пайгамбарлар, ыйыктар, Бүтүндөй жер жүзүндө Өлтүрүлгөн адамдар Канына забын ушул шаар, — деди.</verse>
			</chapter>
			<chapter number="19">
				<verse number="1">Ушундан соң, асмандан көптөгөн адамдар айгайлагандай бир үндүн: — Эгебизди мактагыла! Бизди Кудай куткарды! Ага таандык урмат-сый, Шаң-салтанат, кудурет!</verse>
				<verse number="2">Анткени Анын соттору Чындык жана адилет! Анткени Ал соттоду Бүт жер жүзүн булгаган, Бузуктугу ашынган Уяты жок сойкуну, Кулдарынын каны үчүн Кудай андан өч алды, — дегенин уктум.</verse>
				<verse number="3">Дагы мындай деп кайталап кыйкырышты: — Эгебиздин мактагыла! Ошол шаардын түтүнү Эми эч качан басылбайт.</verse>
				<verse number="4">Жыйырма төрт аксакал менен төрт жаныбар тизе бүгүшүп, тактыда олтурган Кудайга таазим кылышты. Анан кыйкырышты: — Так ошондой! Эгебизди мактагыла!</verse>
				<verse number="5">Анан тактыдан: — Карапайым, атактуу, Кудайымдан корккондор, Жараткандын кулдары, Баарың Аны даңктагын! — деген үн чыкты.</verse>
				<verse number="6">Анан көпчүлүктүн айгайындай, көптөгөн шаркыратмалардын шарындай, күн катуу күркүрөгөндөй үндү уктум: — Эгебизди мактагыла! Анткени кудуреттүү Биздин Кудай-Эгебиз, Өкүмдарлык бийлигин Өз колуна алды эми.</verse>
				<verse number="7">Кубаналы, шаттаналы, Мактайлы Аны, анткени Үйлөнүү тою Козунун Башталайын деп калды. Колуктусу камданды.</verse>
				<verse number="8">Кийгизилди үстүнө Жаркыраган, таптаза Ак шайыдан көйнөгү. (Ак шайы ыйыктардын адил иштерин билдирет.)</verse>
				<verse number="9">Анан периште мага: — Жаз, Козунун үйлөнүү тоюна чакырылгандар бактылуу! — деди да, дагы мындай деп кошумчалады: — Бул сөздөр Кудайдын чыныгы сөздөрү.</verse>
				<verse number="10">Ушул жерден мен ага табынып, бутуна жыгылдым. Бирок ал мага: — Мындай кылба! Мен деле Ыйса айткан чындыкты ырастап жүргөн өзүң менен, боордошторуң менен кызмат кылып жүрөм. Кудайга табын! Анткени Ыйса айткан чындыкка пайгамбардык дем менен айтылган сөз туура келет, — деди.</verse>
				<verse number="11">Мен көк ачылып, алдымда турган ак боз атты көрдүм. Ишенимдүү жана Чындык деп аталган Бирөө аны минип алыптыр. Ал калыстык менен сот жүргүзүп, адилеттик үчүн согушат экен.</verse>
				<verse number="12">Көздөрү оттой жалтылдап, башына көптөгөн кичинекей таажыларды кийип алыптыр. Денесинде өзүнөн башка эч ким билбеген ысмы жазылуу экен.</verse>
				<verse number="13">Канга чыланган чапан кийген Анын аты — Кудай Сөзү.</verse>
				<verse number="14">Таптаза ак шайы кийимчен, ак боз атчан асман аскерлери Анын артынан ээрчип жүрүштү.</verse>
				<verse number="15">Оозунан элдерди кыйратуу үчүн колдоно турган курч кылыч чыкты. Ал элдердин үстүнөн темирдей катуу бийлик орнотот. Жүзүмдү тебелегенде ширеси агып чыккан сыяктуу, Ал кудуреттүү Кудайдын ачуусу менен каарынын шарабын алардын үстүнө төгөт.</verse>
				<verse number="16">Чапанынын санын жапкан тушунда мындай деген ат жазылган: «Падышалардын Падышасы, эгедерлердин Эгедери».</verse>
				<verse number="17">Анан мен күндө турган бир периштени көрдүм. Ал асманда бийик учуп бараткан канаттуулардын баарына катуу үн менен: — Келгиле, Кудайдын чоң тоюна чогулгула.</verse>
				<verse number="18">Падышалар менен аскербашылардын, алдуулардын, аттар менен чабандестердин жана да бардык адамдардын: кул эместер менен кулдардын, атактуулар менен карапайымдардын этинен жегенге келгиле, — деп кыйкырды.</verse>
				<verse number="19">Анан мен баягы жырткычтын жана жер бетиндеги падышалар менен алардын аскерлеринин Ак боз атчан менен Анын аскерлерине каршы согуш ачууга чогулушканын көрдүм.</verse>
				<verse number="20">Бирок жырткыч кармалып, аны менен кошо анын алдында укмуштай белгилерди көрсөтүп жаткан жалган пайгамбар да колго түштү. Ал ушул укмуштары менен жырткычтын белгисин кабыл алгандарды жана анын эстелигине табынгандарды азгырып-алдаган эле. Экөө тең күйүп жаткан күкүрт көлгө тирүүлөй ыргытылды.</verse>
				<verse number="21">Калган аскерлери атчандын оозунан чыккан кылычтан кырылышты жана канаттуулардын баары алардын этин жеп, абдан тоюнушту.</verse>
			</chapter>
			<chapter number="20">
				<verse number="1">Андан соң, түпсүз туңгуюктун ачкычы бар, колуна чоң чынжыр кармаган бир периштенин асмандан түшүп келе жатканын көрдүм.</verse>
				<verse number="2">Ал байыркы жылан — ажыдаарды, башкача айтканда, ибилисти, же шайтанды кармады да миң жылга байлап салды.</verse>
				<verse number="3">Миң жыл бүткүчө элдерди мындан ары алдаганын токтотуу үчүн аны туңгуюкка таштады да, үстүнөн кулпулап, мөөр басып салды. Андан кийин ал кыска убакытка эркиндикке чыгышы керек.</verse>
				<verse number="4">Анан мен тактыларды көрдүм. Аларда Кудай бийлик кылууга укук бергендер олтурушуптур. Ошондой эле Ыйса тууралуу күбөлүккө өтүп, Кудай Сөзү үчүн баштары алынгандардын жандарын көрдүм. Алар жырткычка же анын эстелигине табынбагандар жана анын белгисин чекесине же колуна койдурбагандар болчу. Булар кайрадан өмүр сүрүп, Ыйса менен бирге миң жыл падышалык кылышты.</verse>
				<verse number="5">(Калган өлүктөр миң жыл бүткүчө кайра тирилишпеди). Бул биринчи тирилүү.</verse>
				<verse number="6">Биринчи тирилүүгө катышкандар бактылуу жана ыйык адамдар. Экинчи өлүм алардын үстүнөн бийлик кыла албайт. Алар Кудайдын жана Машаяктын дин кызматкерлери болуп, Аны менен бирге миң жыл падышачылык кылышат.</verse>
				<verse number="7">Миң жыл өткөндө, шайтан өзүнүн түрмөсүнөн бошотулду да,</verse>
				<verse number="8">төгөрөктүн төрт бурчунда жашаган улуттар — Гок менен Магокту алдап, согушка чогултуу үчүн жөнөдү. Алардын саны деңиз жээгиндеги кумдай эле.</verse>
				<verse number="9">Жерди туурасынан аралап өтүп, Кудайдын сүйүктүү шаарындагы ыйыктардын жамаатын курчап алышты. Бирок көктөн бир от түшүп, аларды жалмады.</verse>
				<verse number="10">Анан аларды алдаган ибилис мурда жырткыч менен жалган пайгамбар ыргытылган күйүп жаткан күкүрт көлгө ыргытылды. Эми алар күнү-түнү түбөлүктөн түбөлүккө азап тартышат.</verse>
				<verse number="11">Анан мен чоң ак тактыны жана анда олтурган Бирөөнү көрдүм. Асман-жер анын алдынан качып, таптакыр жок болушту.</verse>
				<verse number="12">Тактынын алдында атактуусу, карапайымы дебей, бардык өлгөндөрдүн турганын көрдүм. Китептер ачылуу экен. Дагы бир башка китеп да ачылуу турду. Ал өмүр китеби эле. Өлүктөр, китептерде жазылгандай, кылган иштерине жараша соттолушту.</verse>
				<verse number="13">Деңиз да, өлүм менен о дүйнө да өздөрүндөгү өлүктөрдү чыгарып беришти. Ошондо баары кылган иштерине жараша соттолушту.</verse>
				<verse number="14">Анан өлүм менен о дүйнө от көлүнө ыргытылды. От көлү — бул экинчи өлүм.</verse>
				<verse number="15">Ким өмүр китебинде жазылбаса, от көлүнө ыргытылды.</verse>
			</chapter>
			<chapter number="21">
				<verse number="1">Анан мен жаңы асман менен жаңы жерди көрдүм. Анткени биринчи асман менен биринчи жер жок болуп кетиптир, деңиз да жок экен.</verse>
				<verse number="2">Мен күйөөсү үчүн жасалгаланып даярдалган колуктуга окшогон, көктөн, Кудайдан түшүп келе жаткан ыйык шаар — жаңы Иерусалимди көрдүм.</verse>
				<verse number="3">Тактыдан: — Карагыла, турак жайы Кудайдын Адамдардын арасына орноду. Мындан ары, болуп эми Кудайы, Алар менен чогуу жашайт Жараткан. Анын эли болуп калып адамдар, Алар менен болот Кудай ар дайым.</verse>
				<verse number="4">Бардык жашты көздөрүнөн алардын Аарчыйт Кудай, өлүм деген жок болот. Мындан ары болбой калат эч бир ый, Өкүрүк да, оору дагы, анткени Мурункунун өтүп кетти бардыгы! — деген катуу үндү уктум.</verse>
				<verse number="5">Тактыда Олтурган болсо: — Мен баарын жаңыртып жатам! — деди. Анан сөзүн улантып: — Муну жазып кой, анткени бул сөздөр ишенимдүү жана акыйкат, — деди.</verse>
				<verse number="6">Ал мага дагы мындай деди: — Баары аткарылды. Мен Альфа жана Омегамын, Башталышы жана Аягымын. Ким суусаса, өмүр булагынан бекер ичиремин.</verse>
				<verse number="7">Жеңүүчү ушунун баарын мураска алат жана Мен анын Кудайы, ал Менин уулум болот.</verse>
				<verse number="8">Бирок коркок, ишенбес, пас, канкор, бузуку, сыйкырчы, бутка табынуучу жана бардык жалганчылардын барар жери — жалындаган күкүрт көл. Бул экинчи өлүм.</verse>
				<verse number="9">Акыркы жети балээ толгон жети идишти көтөргөн жети периштенин бири келди да, мага: — Бери кел, мен сага колуктуну — Козунун аялын көрсөтөм, — деди.</verse>
				<verse number="10">Анан Кудайдын Руху мени толук бийлеп алды да, периште улуу жана бийик тоого алып чыгып, көктөн, Кудайдан түшүп келе жаткан Ыйык Шаар — Иерусалимди көрсөттү.</verse>
				<verse number="11">Ал Кудайдын даңкын чачыратып, жаркырап турган эле, анын жаркыраганы өтө кымбат баалуу ташка, мөлтүр таштай тунук ясписке окшоп,</verse>
				<verse number="12">чоң, бийик дубалында он эки дарбазасы бар экен. Ар бир дарбазасында бирден периште кайтарып туруптур. Дарбазаларына Ысрайылдын он эки уруусунун аттары жазылыптыр. Бир дарбазага бир аттан.</verse>
				<verse number="13">Чыгыш тарабында үч, түндүк тарабында үч, түштүк тарабында үч, батыш тарабында үч дарбаза.</verse>
				<verse number="14">Дубалдын он эки кат пайдубалы бар экен. Аларга Козунун он эки элчисинин аттары жазылган. Ар бирине бирден ат.</verse>
				<verse number="15">Мени менен сүйлөшкөн периштенин шаарды, анын дарбазаларын жана дубалын өлчөй турган алтындан ченегичи бар эле.</verse>
				<verse number="16">Шаар төрт чарчы сыяктуу жайгашып, узуну да туурасы да бирдей болчу. Периште ченегичи менен шаарды ченегенде узуну да, туурасы да, бийиктиги да эки миң төрт жүз чакырым болуп чыкты.</verse>
				<verse number="17">Дубалынын калыңдыгын ченеди эле, жетимиш метр болду. Периште колдонгон ченегич адамдыкы менен бирдей эле.</verse>
				<verse number="18">Дубал яспистен, ал эми шаар болсо айнектей тунук таза алтындан жасалыптыр.</verse>
				<verse number="19">Дубалдарынын пайдубалы түрдүү-түрдүү асыл таштар менен кооздолуптур. Биринчи пайдубалы — яспистен, экинчиси — көк жакуттан, үчүнчүсү — акак таштан, төртүнчүсү — зымырыттан,</verse>
				<verse number="20">бешинчиси — феррузадан, алтынчысы — лалдан, жетинчиси — сары жакуттан, сегизинчиси — көк зымырыттан, тогузунчусу — топаздан, онунчусу — жашыл акак таштан, он биринчиси — хиацинттен, он экинчиси — аметисттен эле.</verse>
				<verse number="21">Он эки дарбазасы — он эки бермет. Ар бир дарбаза бир берметтен жасалган. Шаардын башкы көчөсү тунук айнектей болгон таза алтындан салыныптыр.</verse>
				<verse number="22">Шаардын ичинен ийбадаткана көргөнүм жок, анткени анын ийбадатканасы Кудуреттүү Кудай Эге менен Козунун Өзү экен.</verse>
				<verse number="23">Шаардын күнгө же айдын жарыгына муктаждыгы болбоду, анткени Кудайдын шаң-салтанаты ага жарык берип, Козунун Өзү шамчырак катары нурун чачып турду.</verse>
				<verse number="24">Бардык улуттар шаардын жарыгында жүрүп, жер бетиндеги падышалар өзүлөрүнүн шаң-салтанатын ошол шаарга алып келишти.</verse>
				<verse number="25">Шаар дарбазалары күнү бою ачык туруп, эч качан жабылбады, анткени ал жакта түн деген жок экен.</verse>
				<verse number="26">Бардык улуттардын улуулугу менен сый-урматтары шаардын ичине алынып келинет.</verse>
				<verse number="27">Шаарга эч бир таза эмес нерсе, уяттуу же алдамчылык иш кылган киши кирбейт. Козунун өмүр китебине аттары жазылгандар гана киришет.</verse>
			</chapter>
			<chapter number="22">
				<verse number="1">Ушундан соң, периште мага мөлтүр таштай жылтылдаган дайраны көргөздү. Бул өмүр суусу эле. Ал Кудай менен Козунун тактысынан агып чыгып,</verse>
				<verse number="2">шаардагы башкы көчөнүн кап ортосуна куюлуп жатты. Дарыянын эки жээгинде тең ар айда бир, жылына он эки жолу түшүм берген — жемиши түбөлүк өмүр берүүчү дарак өсүп турду. Анын жалбырактарын элдерди айыктыруу үчүн колдонушат.</verse>
				<verse number="3">Мындан ары эч кандай каргыш болбойт. Анткени Кудай менен Козунун тактысы шаардын ичине орнотулат. Кудайдын кулдары Ага кызмат кылышат.</verse>
				<verse number="4">Кудайды өз көздөрү менен көрүп, аты чекелерине жазылат.</verse>
				<verse number="5">Ал жакта мындан ары эч качан түн болбойт. Эч качан чырактын же күндүн жарыгына муктаж болушпайт, анткени Кудай Эгенин Өзү аларга жарыгын төгүп турат. Алар Аны менен бирге түбөлүктөн түбөлүккө бийлик кылышат.</verse>
				<verse number="6">Периште мага мындай деди: — Бул ишенсе боло турган акыйкат сөздөр. Пайгамбарлардын оюн башкарган Кудай Эге жакын арада боло турган окуяларды кулдарына көрсөтүү үчүн периштесин жиберди.</verse>
				<verse number="7">«Сак тургула, Мен жакында келем! Ушул китептеги пайгамбарлык сөздөрдү аткаргандар бактылуу».</verse>
				<verse number="8">Мен, Жакан, ушуларды уктум да көрдүм. Угуп, көрүп бүткөн соң, табынайын деген ниетте ушуларды көргөзгөн периштенин бутуна жыгылдым.</verse>
				<verse number="9">Бирок ал: — Токтот! Мен өзүң менен, боордошторуң болгон пайгамбарлар менен жана ушул китептин сөздөрүн аткаргандар менен бирге кызмат кылып жүрөм. Кудайга табынгының! — деди.</verse>
				<verse number="10">Анан ал мага мындай деди: — Бул китептеги пайгамбарлык сөздөрдү жашырбагын, анткени андагылар аткарыла турган убакыт жакын калды.</verse>
				<verse number="11">Жамандык кылгандар дагы кыла беришсин, пастыкка баткандар дагы бата беришсин, ал эми адилеттер адил иштерин дагы улантышсын, ыйыктар андан бетер ыйык боло беришсин.</verse>
				<verse number="12">«Сак тургула, Мен жакында келемин! Ар кимдин ишине жараша берер сыйлыгымды Өзүм менен бирге ала келем.</verse>
				<verse number="13">Мен Альфа жана Омегамын, Биринчи жана Акыркымын, Башталышы жана Аягымын.</verse>
				<verse number="14">Дарактын түбөлүк өмүр берүүчү жемишинен жегенге жана шаар дарбазалары аркылуу киргенге укук алуу үчүн кийимдерин жууп алгандар бактылуу.</verse>
				<verse number="15">Жалган дин мугалимдер, сыйкырчылар, аягы суюктар, канкорлор, бутка табынуучулар жана жалгандыкты сүйгөн алдамчылардын баары сыртта калышат.</verse>
				<verse number="16">Мен, Ыйса, жыйындар үчүн айтылган ушул сөздөрдү силерге жарыя кылсын деп периштемди жибердим. Мен — Дөөттүн тукумумун жана жаркыраган таңкы жылдызмын».</verse>
				<verse number="17">Рух менен Колукту: «Кел!» — дешет. Уккандар да: «Кел!» — деп айтышсын. Ким суусаса, келсин. Ким кааласа, өмүр суусунан бекер алсын.</verse>
				<verse number="18">Ушул китептеги пайгамбарлык сөздөрдү уккан ар бир адамга эскертип коёюн: эгерде кимде-ким мындагы пайгамбардык сөздөргө бир нерсе кошсо, Кудай ага ушул китепте жазылган балээлерди кошот.</verse>
				<verse number="19">Кимде ким бул пайгамбардык китептин сөздөрүнөн бир нерсе алып салса, Кудай аны ушул китепте жазылган түбөлүк өмүр берүүчү дарактын жемишинен жедирбейт да, ыйык шаарга киргизбейт.</verse>
				<verse number="20">Ушул кабарларды жарыялап жаткан: — Ооба, Мен жакын арада келем! — дейт. Келе көр, Эгебиз Ыйса. Оомийин.</verse>
				<verse number="21">Эгебиз Ыйса баарыңа ырайым кылсын.</verse>
			</chapter>
		</book>
	</testament>
</bible>